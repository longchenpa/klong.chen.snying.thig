<?xml-stylesheet href="../tibxml.css" type="text/css" version="1.0" encoding="UTF-8"?>
<text>
<info>
<location organization="acip" collection="k_lha_sa" volume="87" index="12"/>
<offset page="944" line="16" col="9"/>
<range start="1" end="60"/>
<title>བྱང་ཆུབ་སྙིང་པོའི་རྒྱན་འབུམ་ཞེས་བྱ་བའི་གཟུངས། </title>
<section>རྒྱུད། </section>
<volume>ཏ</volume>
<status asof="31Jan2012">not checked</status>
</info>
<pageset>
<page index="1" id="473B">།།རྒྱ་གར་སྐད་དུ། བོ་དྷི་མཎྜ་སྱ་ཡཀྵཱ་ལངྐཱ་ར་ནཱ་མ་དྷཱ་ར་ཎཱྀ། རྒྱ་ནག་སྐད་དུ། ཕུ་ཐི་ཋ་དྲ་ཨཱི་ཊྭ་དྲ་ཡན་ཐོ་ལོ་<line/>
ནི༑ བོད་སྐད་དུ། བྱང་ཆུབ་སྙིང་པོའི་རྒྱན་འབུམ་ཞེས་བྱ་བའི་གཟུངས། སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །འདི་སྐད་བདག་གིས་<line/>
ཐོས་པ་དུས་གཅིག་ན། བཅོམ་ལྡན་འདས་ཡུལ་ཝཱ་རཱ་ཎ་སིའི་གྲོང་ཁྱེར་ཆེན་པོའི་སྐྱེད་མོས་ཚལ་རྒྱ་ཆེན་པོ་ན། དགེ་སློང་གི་དགེ་འདུན་ཆེན་པོ་ལྔ་སྟོང་ཐམས་ཅད་ཀྱང་དགྲ་<line/>
</page>
<page index="2" id="474A">༄༅། །བཅོམ་པ། ཟག་པ་ཟད་པ། བྱ་བ་བྱས་པ། བྱེད་བ་བྱས་པ། ཁུར་བོར་བ། རང་གི་དོན་རྗེས་སུ་ཐོབ་པ། སྲིད་པར་ཀུན་ཏུ་སྦྱོར་བ་ཡོངས་སུ་ཟད་པ་<line/>
ཤ་སྟག་དང༌། བྱང་ཆུབ་སེམས་དཔའ་སེམས་དཔའ་ཆེན་པོའི་ཚོགས་ལྔ་བརྒྱ་བཅས་དང་ཐབས་ཅིག་ཏུ་བཞུགས་སོ། །དེའི་ཚེ་བཅོམ་ལྡན་འདས་ཀྱིས་དཀར་པོའི་<line/>
ཕྱོགས་ཀྱི་ཟླ་བ་ཉ་བས་ཚེས་པའི་དུས་གཅིག་ན་འཁོར་རྣམ་པ་བཞི་ལ་ཆོས་སྟོན་ཅིང་མཆོག་ཏུ་དགའ་བས་ཚིམ་པར་བྱས་སོ། །ཡང་འཁོར་དེར་སེམས་ཅན་ཚད་མེད་པ་<line/>
བྱེ་བ་ཁྲག་ཁྲིག་བརྒྱ་སྟོང་མང་པོ་འདུས་པ། འདི་ལྟ་སྟེ། རྒྱལ་རིགས་དང༌། བྲམ་ཟེའི་རིགས་དང༌། རིག་བྱེད་སྨྲ་བ་རྣམས་དང༌། གཅེར་བུ་པ་དང༌། ཡ་མཚན་ཅན་གཞན་<line/>
དག་རྟོག་གེ་པ་མང་པོ་དང༌། སྒྱུ་རྩལ་ཤེས་རིགས་དང༌། དུར་ཁྲོད་པ་དང༌། ཚེམ་བུ་པ་དང༌། གླང་རུའི་བརྟུལ་ཞུགས་ཅན་དང༌། རི་སུལ་ན་གནས་པའི་བརྟུལ་ཞུགས་ཅན་<line/>
དང༌། དབང་ཕྱུག་པའི་ཚོགས་ཐམས་ཅད་དང་ཐབས་ཅིག་གོ །དེ་ལ་འདུས་པའི་ཚོགས་དེར་གང་ཟག་འགའ་ཞིག་ལྟ་བ་ལོག་པས་བསླད་དེ་ལམ་གོལ་བ་དང༌། ཐེ་ཚོམ་<line/>
གྱི་དྲ་བར་ཆུད་པ་རྣམས་བཅོམ་ལྡན་འདས་ཀྱིས་ཐུགས་བརྩེ་བ་ཆེན་པོས་གང་ཇི་ལྟ་ཇི་སྙེད་ཞུས་པའི་དོན་ལེགས་པར་རབ་ཏུ་སྟོན་ཅིང་ཐེ་ཚོམ་མ་ལུས་པ་བསལ་བར་<line/>
</page>
<page index="3" id="474B">མཛད་དོ། །གཞན་ཡང༌། ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའི་ལྡིང་དང༌། མིའམ་ཅི་དང༌། ལྟོ་འཕྱེ་ཆེན་པོ་དང༌། མི་དང༌། མི་མ་ཡིན་པའི་ཚོགས་ཀྱིས་<line/>
མདུན་ནས་བལྟས་ཤིང་ཡོངས་སུ་བསྐོར་ཏེ། ལྷའི་དབང་པོ་བརྒྱ་བྱིན་གྱིས་སུམ་ཅུ་རྩ་གསུམ་བའི་ལྷའི་བུའི་འཁོར་མང་པོ་དང་བཅས་བཅོམ་ལྡན་འདས་ཀྱི་དྲུང་དུ་ཉེ་བར་ལྷགས་<line/>
སོ༑ ༑དེ་བཞིན་དུ་མི་མཇེད་ཀྱི་བདག་པོ་ཚངས་པ་ཚངས་རིས་ཀྱི་ལྷའི་བུ་མང་པོའི་འཁོར་དང་བཅས་པ་དང༌། ལྷའི་བུ་ཉི་མ་དང༌། ལྷའི་བུ་ཟླ་བ་དང༌། ལྷའི་བུ་སྟོབས་བཟང་དང༌། གནོད་<line/>
སྦྱིན་ནོར་བུ་བཟང་པོ་དང༌། གང་བ་བཟང་པོ་ལ་སོགས་པ་གནོད་སྦྱིན་གྱི་སྡེ་དཔོན་ཆེན་པོ་རྣམས་དང༌། དབང་ཕྱུག་དང༌། ཁྱབ་འཇུག་དང༌། གཤིན་རྗེ་དང༌། ཆུ་ལྷ་དང༌། ལུས་ངན་<line/>
དང༌། རྒྱལ་པོ་ཆེན་པོ་བཞི་དང༌། དཔལ་གྱི་ལྷ་མོ་དང༌། དབྱངས་ཅན་མ་དང༌། འཕྲོག་མ་དང༌། དུང་སྐྱོང་མ་དང༌། མེ་ཏོག་སོམ་དང༌། འཕྲོག་མའི་བུ་ལྔ་བརྒྱ་རྣམས་ཀྱང་རང་རང་<line/>
གི་འཁོར་དང་བཅས་པ་དང༌། ཀླུའི་རྒྱལ་པོ་རྒྱ་མཚོ་དང༌། ཀླུའི་རྒྱལ་པོ་དགའ་བོ་དང༌། ཀླུའི་རྒྱལ་པོ་ཉེ་དགའ་ལ་སོགས་པའི་ཀླུའི་རྒྱལ་པོ་ཆེན་པོ་རྣམས་སོ་སོའི་ཀླུའི་རིགས་<line/>
ཀྱི་འཁོར་བྱེ་བ་ཁྲག་ཁྲིག་བརྒྱ་སྟོང་རབ་ཏུ་མང་པོས་བསྐོར་བ་དང༌། མིའམ་ཅིའི་རྒྱལ་པོ་དང༌། ལྟོ་འཕྱེ་ཆེན་པོའི་རྒྱལ་པོ་རྣམས་ཀྱང་རང་རང་གི་འཁོར་གྲངས་སུ་མེད་པས་ཡོངས་<line/>
</page>
<page index="4" id="475A">༄༅། །སུ་བསྐོར་ཞིང་བཅོམ་ལྡན་འདས་ཀྱི་དྲུང་དུ་ལྷགས་ཏེ། ཕྱག་འཚལ་བ་དང༌། མཆོད་པ་དང༌། བཀུར་སྟི་དང༌། རིམ་གྲོ་བྱེད་ཅིང་ཆོས་མཉན་ཏོ། །དེའི་ཚེ་<line/>
དེའི་དུས་ན་པ་ཐ་རིའི་གྲོང་ཁྱེར་ན་གནས་པའི་བྲམ་ཟེ་ཆེན་པོ་པི་ཎུ་དཏྟ་ཞེས་བྱ་བ་ཕྱུག་པ་དབྱིག་ནོར་སྣ་ཚོགས་ཕུན་སུམ་ཚོགས་པ་དང་ལྡན་པ། ལོངས་སྤྱོད་རྣམ་ཐོས་ཀྱི་བུ་<line/>
དང་འགྲན་བཟོད་པ། མང་དུ་ཐོས་པ། ཤེས་རབ་ཆེ་བ། དབང་པོ་རྣོ་བ། རྣམ་འྤྱོད་ཡངས་པ། དགེ་བའི་ཆོས་ལ་དགའ་བ། དད་པ་བརྟན་པ། དཀོན་མཆོག་གསུམ་ལ་སྐྱབས་<line/>
སུ་སོང་བའི་དགེ་བསྙེན་ཐམས་ཅད་ཀྱི་ཁྱུ་མཆོག་ཏུ་གྱུར་པ་ལ་བུ་མེད་པ་ཞིག་ཡོད་དོ། །ལན་ཅིག་བྲམ་ཟེ་ཆེན་པོ་དེས་འདི་སྙམ་དུ་སེམས་པར་གྱུར་ཏེ། བདག་ལོངས་སྤྱོད་<line/>
འདི་ཙམ་ཆེ་ཞིང་རིགས་འདི་ལྟར་བཙུན་པ་ལ་བུ་མེད་པ་ཅི་ལྟར་རུང༌། བྲམ་ཟེའི་རིགས་ཤིང་སཱ་ལ་ཆེན་པོ་ལྟ་བུ་འདི་རྒྱུན་ཆད་ན་ཅི་ལྟར་རུང༌། བདག་གསོན་ཀྱང་དོན་རེ་ཆུང་<line/>
ངོ་སྙམ་དུ་བསམ་ཞིང་ཉིན་མཚན་མང་པོར་སྡུག་བསྔལ་བར་གྱུར་ཏོ། །ཡང་ལན་ཅིག་འདི་ལྟར་སེམས་པར་གྱུར་ཏེ། ལྷ་དང༌། མིའི་སྟོན་པ་སངས་རྒྱས་བཅོམ་ལྡན་འདས་<line/>
ནི་བདག་གི་པ་ཡིན་ནོ། །བདག་ནི་སངས་རྒྱས་ཀྱི་བུ་ཡིན་ནོ། །ཡང་དག་པ་དམ་པའི་ཆོས་ནི་བདག་གི་མ་ཡིན་ནོ། །འཕགས་པའི་དགེ་འདུན་གྱི་ཚོགས་ནི་བདག་གི་ཕུ་ནུ་ཡིན་<line/>
</page>
<page index="5" id="475B">ནོ༑ ༑སྐྱེ་བ་འདིར་སྟེས་བཟང་པོས་བཀྲ་ཤིས་པའི་དཔལ་གྱི་འབྱོར་པ་འདི་ལྟ་བུ་རྙེད་ན། སྐྱེ་བ་ཕྱི་མར་ཡང་དོན་ལྡན་དུ་བྱ་བར་བྱེད་པའི་ཕྱིར། ཆོས་གང་གཅིག་ལ་བསླབས་པས་དཀར་<line/>
པོའི་ཆོས་ཀྱི་དགེ་བའི་རྩ་བ་ཐམས་ཅད་འདུས་ཤིང་ཚེགས་ཆུང་ངུས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་པ་ཏུ་བསྔོ་བར་བྱ་སྟེ། དཀོན་མཆོག་གསུམ་གྱི་གདུང་ཡུན་རིང་དུ་<line/>
རྒྱུན་མི་འཆད་པར་གྱུར་པ་དང༌། དགེ་བའི་ལས་གང་གི་རྒྱུ་རྐྱེན་ལ་བརྟེན་ནས་བུ་ཚ་རིགས་རྒྱུད་འཕེལ་བར་བྱེད་པའི་ཐབས་ཅིའི་ཕྱིར་བདག་གིས་བཅོམ་ལྡན་འདས་ལ་མི་ཞུ། ད་ནི་<line/>
བཅོམ་ལྡན་འདས་ལ་ཞུའོ་སྙམ་དུ་བསམས་སོ། །དེ་ནས་བྲམ་ཟེ་ཆེན་པོ་བི་ཎུ་དཏྟ་དེས་བཅོམ་ལྡན་ཀྱི་སྤྱན་སྔར་དོང་ནས། བཅོམ་ལྡན་འདས་ལ་ཕྱག་འཚལ་ཞིང་ལན་གསུམ་བསྐོར་<line/>
བ་བྱས་ཐལ་མོ་སྦྱར་བ་བཏུད་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །སྟོན་པ་བཅོམ་ལྡན་འདས། ཆོས་གང་གཅིག་ལ་བསླབས་ན་དཀར་པོའི་ཆོས་ཀྱི་དགེ་བའི་རྩ་བ་ཐམས་<line/>
ཅད་འདུས་པར་གྱུར་ཅིང་ཚེགས་ཆུང་ངུས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་རྙེད་པར་འགྱུར་བ་དང༌། དཀོན་མཆོག་གསུམ་གྱི་གདུང་རྒྱུན་མི་འཆད་པར་འགྱུར་བ་དང༌།<line/>
བུ་ཚ་རིགས་རྒྱུད་འཕེལ་བར་འགྱུར་བའི་ཐབས་ཤིག་བཅོམ་ལྡན་འདས་ཀྱིས་བསྟན་དུ་གསོལ། དེ་སྐད་ཅེས་གསོལ་པ་དང༌། བཅོམ་ལྡན་འདས་ཀྱིས་བྲམ་ཟེ་བི་ཎུ་དཏྟ་ལ་འདི་<line/>
</page>
<page index="6" id="476A">༄༅། །སྐད་ཅེས་བཀའ་སྩལ་ཏོ། །ལེགས་སོ། །ལེགས་སོ། །བྲམ་ཟེ་ཆེན་པོ། ཁྱོད་ཀྱིས་དོན་ལེགས་པ་འདི་འདྲ་ང་ལ་དྲིས་པ་ནི་ཤིན་ཏུ་ལེགས་སོ། །བྲམ་ཟེ་<line/>
ཆེན་པོ། ལེགས་པར་རབ་ཏུ་ཉོན་ལ་ཡིད་ལ་ཟུངས་ཤིག་དང་ངས་ཁྱོད་ལ་བཤད་དོ། །བྲམ་ཟེ་ཆེན་པོ། རྟོག་པའི་རྒྱལ་པོ་ཆེན་པོ་བྱང་ཆུང་སྙིང་པོའི་རྒྱན་འབུམ་ཞེས་བྱ་བའི་གཟུང་<line/>
ཡོད་དེ། གཟུངས་དེ་ནི་དཀར་པོའི་ཆོས་ཀྱི་དགེ་བའི་རྩ་བ་ཐམས་ཅད་སྐྲུན་པར་བྱེད། སྐྱེད་པར་བྱེད། ཡོངས་སུ་རྫོགས་པར་བྱེད། རེ་བ་ཐམས་ཅད་སྐོང་བར་བྱེད་པ་སྟེ། ངས་རྗེས་<line/>
སུ་དྲན་པ་སྔོན་འདས་པའི་དུས་ན་པ་ཐ་རིའི་གྲོང་ཁྱེར་གྱི་ཤར་སྒོའི་ཕྱི་རོལ་དུ་སྐྱེད་མོས་ཚལ་ཆེན་པོ་ཞིག་ཡོད་དེ། སྐྱེད་ཚལ་དེའི་མིང་ནི་ཨ་སུ་རི་ཞེས་བྱ་བའོ། །དེ་ན་གཉུག་<line/>
མར་གནས་པའི་སྲིན་པོའི་བུ་མོ་ཞིག་ཡོད་དེ། མིང་ནི་ལྷ་མིན་མཛེས་མ་ཞེས་བྱའོ། །སྲིན་མོ་དེ་རང་བཞིན་ངན་པ། གདུག་རྩུབ་ཆེ་བ། ཁོར་ཡུག་དཔག་ཚད་སྟོང་གི་ནང་རོལ་ན་<line/>
གནས་པའི་ཁྱེའུ་དང༌། བུ་མོ་རྣམས་ཀྱི་མདངས་འཕྲོག་ཅིང་བཅུད་བརྐུས༑ སྲོག་ཀྱང་ཕྲོགས་པར་བྱས་པས། པ་ཐ་རིའི་གྲོང་ཁྱེར་ན་གནས་པའི་སྐྱེ་བོ་ཕོ་མོ་ཕལ་ཆེར་སྲིན་མོ་དེའི་<line/>
གནོད་པས་གཙེས་པས་སྡུག་བསྔལ་བར་གྱུར། ཡུན་རིང་དུ་འཇིགས་པ་དང་ལྡན་པར་གྱུར། ཉམ་ང་བས་ཉེན་པར་གྱུར་ཏོ། །དེ་ནས་དུས་གཅིག་ན་དེ་དག་ཕན་ཚུན་དུ་བལྟས་<line/>
</page>
<page index="7" id="476B">ཤིང་ཐབས་ཅི་འདྲ་ཞིག་གིས་སྡུག་བསྔལ་འདི་ལས་གྲོལ་བར་འགྱུར་ཞེས་བགྲོས་སོ། །དེའི་ཚེ་སྐྱེ་བོའི་ཚོགས་འདུས་བའི་ཁྲོད་ན་རྒན་རབས་རྒྱུས་ཡོད་པ་འགའ་ཞིག་གིས། སྐྱེ་བོ་དེ་<line/>
དག་ལ་འདི་སྐད་ཅེས་སྨྲས་སོ། །གྲོགས་པོ་དག་ཉོན་ཅིག །ད་ལྟ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འོད་ཟེར་དམ་པའི་རྒྱལ་མཚན་ཞེས་<line/>
བྱ་བ་འཇིག་རྟེན་དུ་བྱུང་ནས་འཚོ་ཞིང་གཞེས་བཞིན་བཞུགས་ཏེ། དེའི་དྲུང་དུ་མཇལ་ཏེ་འདྲི་བར་རིགས་སོ། །སངས་རྒྱས་བཅོམ་ལྡན་འདས་དེ་ཉིད་ཀྱིས། ཁྱེད་ཅག་གི་མགོན་པོ་དང༌།<line/>
སྐྱབས་སུ་འགྱུར་ལ་འཇིགས་པ་དང༌། སྡུག་བསྔལ་ཐམས་ཅད་བསལ་བར་མཛད་པར་འགྱུར་རོ། །དེ་སྐད་ཅེས་སྨྲས་པ་དང༌། སྐྱེ་བོ་དེ་དག་གིས་དེ་བཞིན་གཤེགས་པ་དེ་ཡུལ་ཕྱོགས་<line/>
གང་ན་བཞུགས་ཞེས་དྲིས་པས། རྒན་རབས་དག་གིས་ལན་བཏབ་པ། དེ་བཞིན་གཤེགས་པ་དེ་དུས་སྐབས་ད་ལྟ་ན་ལྔ་ལེན་གྱི་ལྗོངས་ན་བཞུགས་ཟེར་རོ། །སླར་དྲིས་པ། བཞིན་བཟང་<line/>
དག །དེ་བཞིན་གཤེགས་པ་དེ་དང་མཇལ་བའི་ཐབས་བསྟན་དུ་གསོལ། སྨྲས་པ། ཁྱེད་ཅག་སླར་ལོག་ལ་དབེན་ཞིང་གཙང་བའི་གནས་ཤིག་བཙལ་ཏེ་ས་ཕྱོགས་དེར་བ་ལྕི་བསྲེས་<line/>
པའི་ས་གཙང་གི་དཀྱིལ་འཁོར་གྲུ་བཞི་མཐའ་ལོགས་ཆ་མཉམ་པ་བཞེངས། སྤོས་འདམ་དང༌། བ་བྱུང་ལྔས་བྱུག་ལ། མེ་ཏོག་སྣ་ཚོགས་གཅལ་དུ་བཀྲམ་ནས་བདུག་པའི་སྤོས་<line/>
</page>
<page index="8" id="477A">༄༅། །ཕོར་བཞི་དང༌། དྲི་བཟང་གི་ཆབ་ཀྱི་བུམ་པ་བཞི་དང༌། ཞལ་ཟས་སྡེར་མ་བཞི་གཞག་པར་བྱའོ། །མར་མེ་བཞི་བུད་པར་བྱའོ། །དབུས་སུ་དྲི་བཟང་གི་ཆུས་<line/>
གང་བའི་བུམ་པ་དམར་སེར་གཅིག་བཀོད་ལ། དེའི་ཁར་སོ་ཤིང་གཅིག་གཞག་པར་བྱའོ། །དེ་ནས་དེ་བཞིན་གཤེགས་པ་དེ་ལ་མངོན་པར་དད་པས་དམིགས་ཏེ། བཅོམ་ལྡན་འདས་<line/>
བདག་ཅག་རྣམས་ལ་ཐུགས་བརྩེ་བའི་སླད་དུ་སང་ཉིན་བསོད་སྙོམས་ཀྱི་དུས་ལ་བབ་པ་ན་གནས་འདི་ཉིད་དུ་གཤེགས་པར་ཅི་གནང་ཞེས་གསོལ་བ་གདབ་པར་བྱའོ། །དེ་བཞིན་<line/>
གཤེགས་པ་དེ་ནི་འདས་པ་དང༌། མ་འོངས་པ་དང༌། ད་ལྟར་བྱུང་བའི་སེམས་ཅན་ཐམས་ཅད་ཀྱི་བསམ་པ་དང༌། མོས་པ་དང༌། བྱ་བ་སྤྱོད་པ་ཇི་ལྟ་ཇི་སྙེད་ཐམས་ཅད་ཡོངས་སུ་<line/>
མཁྱེན་ཅིང་གཟིགས་པ་སྟེ། སེམས་ཅན་དམྱལ་བ་དང༌། ཡི་དྭགས་དང༌། དུད་འགྲོའི་སྐྱེ་གནས་སུ་ལྟུང་བ་རྣམས་ཀྱང་ཐབས་མཁས་པས་ཐར་བར་མཛད། ཕན་པ་དང༌། བདེ་<line/>
བའི་ཐབས་སྟོན་པར་འགྱུར་རོ། །དེ་ལྟར་བྱས་པས་དེ་བཞིན་གཤེགས་པ་དེས་མངོན་པར་མཁྱེན་ཅིང་གཟིགས་ནས། རྫུ་འཕྲུལ་ཐོགས་པ་མེད་པའི་སྟོབས་ཀྱིས་འཁོར་དང་བཅས་<line/>
པ་ཁྱེད་ཅག་གི་བསྟི་གནས་སུ་འབྱོན་པར་འགྱུར་རོ། །དེ་སྐད་ཅེས་སྨྲས་པ་དང༌། སྐྱེ་བོ་དེ་རྣམས་ཀྱིས་ཐོས་པ་ཇི་ལྟ་བ་བཞིན་བློ་ལ་བཟུང་ནས་སླར་ལོག་སྟེ་འདུ་འཛིས་དབེན་ཞིང་གཙང་<line/>
</page>
<page index="9" id="477B">ལ་མཐོ་ཞིང་ངོས་ཡངས་པའི་གནས་ཤིག་བཙལ་ནས། བ་ལྕི་བསྲེས་པའི་ས་གཙང་གི་དཀྱིལ་འཁོར་བཤམས་ཏེ། མེ་ཏོག་སྣ་ཚོགས་བཀྲམ། དཀྱིལ་འཁོར་གྱི་རྒྱན་བུམ་པ་བཟང་<line/>
པོ་དང༌། བཟའ་བཏུང་གཙང་མ་སྣ་ཚོགས་དང༌། བྱུག་པ་དང༌། བདུག་སྤོས་དང༌། མར་མེ་རྣམས་བཀོད་ནས་སྙན་པའི་རོལ་མོ་སྣ་ཚོགས་ཀྱང་དཀྲོལ། དབུས་སུ་རིན་པོ་ཆེ་སྣ་ཚོགས་<line/>
ཀྱིས་བརྒྱན་པའི་གསེར་གྱི་བུམ་པ་དམར་སེར་དྲི་བཟང་གི་ཆུས་བཀང་བ་སོ་ཤིང་དང་བཅས་པ་བཞག་ལ། ཐམས་ཅད་ཡིད་མཐུན། མོས་པ་མཐུན། སྤྱོད་ལམ་མཐུན་པར་དད་<line/>
པས་ཀུན་ནས་བསླང་བའི་དབྱངས་སྙན་ལ་སྐད་གསང་མཐོན་པོས་མགྲིན་གཅིག་ཏུ་འདི་སྐད་ཅེས་གསོལ་བ་བཏབ་བོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་<line/>
ཡང་དག་པར་རྫོགས་པའི་སངས་རྒྱས་འོད་ཟེར་དམ་པའི་རྒྱལ་མཚན་ལ་ཕྱག་འཚལ་ལོ། །མཆོད་དོ། །སྐྱབས་སུ་མཆིའོ། །སེམས་ཅན་ཐམས་ཅད་ལ་བརྩེ་བ་དང༌། སྐྱོབ་པའི་བདག་<line/>
ཉིད་ཅན་ཐུབ་པ་ཆེན་པོ་སངས་རྒྱས་བཅོམ་ལྡན་འདས་ཁྱེད་ལ་ཕྱག་འཚལ་ལོ། །མཆོད་དོ། །སྐྱབས་སུ་མཆིའོ། །ཆོས་ཉིད་བསམ་མི་ཁྱབ་ཅིང་རྨད་དུ་བྱུང་བའི་བདག་ཉིད་ཆེན་<line/>
པོ་སངས་རྒྱས་བཅོམ་ལྡན་འདས་ཁྱེད་ལ་ཕྱག་འཚལ་ལོ། །མཆོད་དོ། །སྐྱབས་སུ་མཆིའོ། །བདག་ཅག་མགོན་མེད་སྐྱབས་མེད་ཅིང་སྡུག་བསྔལ་གྱི་འདམ་དུ་བྱིངས་པའི་སེམས་ཅན་<line/>
</page>
<page index="10" id="478A">༄༅། །རྣམས་ལ་རྗེས་སུ་བརྩེ་བའི་སླད་དུ། སང་བསོད་སྙོམས་ཀྱི་དུས་ཚོད་ལ་གནས་འདིར་གཤེགས་སུ་གསོལ་ལོ། །གཤེགས་ཤིང་བཞུགས་ནས་ཀྱང་བདག་ཅག་གིས་<line/>
ལེགས་པར་སྦྱར་བའི་མཆོད་པ་རྣམས་བཞེས་ལ་བདག་ཅག་ལ་སོགས་པ་སེམས་ཅན་ཐམས་ཅད་ཀྱི་མགོན་དང༌། སྐྱབས་དང༌། དཔུང་གཉེན་མཛད་དུ་གསོལ། ཕན་པ་དང༌། བདེ་<line/>
བ་དང༌། རྣམ་པར་གྲོལ་བའི་ལམ་བསྟན་དུ་གསོལ། འཇིགས་པ་ཐམས་ཅད་དང༌། གནོད་པ་ཐམས་ཅད་དང༌། ཉམ་ང་བ་ཐམས་ཅད་བསལ་དུ་གསོལ། དེ་ལྟར་གསོལ་བ་བཏབ་<line/>
མ་ཐག་ཏུ་ས་རྣམ་པ་དྲུག་ཏུ་གཡོས་སོ། །བུམ་པ་ཡང་འགུལ་ཞིང་ས་ལ་འགྱེལ་ཏོ། །བུམ་ཆུ་ས་ལ་ཕོས་ཏེ་པདྨའི་རྫིང་བུ་ཆེན་པོར་གྱུར་ཏོ། །དེ་ཡང་ལྷའི་ཆུ་དང་མཉམ་པ། དྲི་བཟང་<line/>
འཐུལ་བ། གཙང་བ། ཧ་ཅང་མི་གྲང༌། ཧ་ཅང་མི་དྲོ་ཡིད་དུ་འོང་བ། ཡན་ལག་བརྒྱད་དང་ལྡན་པ། རྫིང་བུ་ཡོངས་སུ་གང་བའི་གཏིང་གསེར་གྱི་བྱེ་མ་བརྡལ་བ། ཨུཏྤ་ལ་དང༌། པདྨ་དང༌།<line/>
པདྨ་དམར་པོ་དང༌། པུཎྜ་རཱི་ཀ་ལ་སོགས་པ་རིན་པོ་ཆེའི་མེ་ཏོག་སྣ་ཚོགས་ཀྱིས་ཁེབས་པ། དབུས་སུ་གསེར་གྱི་ས་གཞིའི་གླིང་ཆེན་པོ། ཕྱོགས་བཞིར་རིན་པོ་ཆེ་སྣ་ཚོགས་ཀྱི་ཐེམ་<line/>
སྐས་དང༌། ལམ་བཞི་ཡོད་པ། དཀྱིལ་ན་སོ་ཤིང་གནས་འགྱུར་བའི་རིན་པོ་ཆེའི་ལྗོན་ཤིང་སྲིད་དུ་དཔག་ཚད་བརྒྱད་ཡོད་པ། ཆུ་ཞེང་གབ་པ། རྩ་བ་དང༌། སྡོང་པོ་དང༌། ཡལ་ག་དང༌། ལོ་<line/>
</page>
<page index="11" id="478B">འདབ་དང༌། མེ་ཏོག་དང༌། འབྲས་བུ་རྣམས་རིན་པོ་ཆེ་སྣ་བདུན་ལས་གྲུབ་པ། གནས་དེ་ཤིན་ཏུ་གཙང་ཞིང་ཐ་གྲུ་ཡངས་པ་ལོགས་བཞིའི་ངོས་རེ་ལ་དཔག་ཚད་བཅུ་གཉིས་རེ་ཡོད་པའི་དཀྱིལ་<line/>
འཁོར་ངོ་མཚར་རྨད་དུ་བྱུང༌། །སྐྱེ་བོ་ཐམས་ཅད་ཀྱི་ཡིད་དུ་འོང་བ་བལྟ་ན་སྡུག་པ་ཕྱོགས་མཚམས་རྣམས་སུ་ཆུ་སྐྱེས་ཐང་སྐྱེས་ཀྱི་མེ་ཏོག་སྣ་ཚོགས་དང༌། ཏ་མ་ལའི་ཤིང་དང༌། ཙམྤཀའི་<line/>
ཤིང་དང༌། ཀུ་ཤུའི་ཤིང་དང༌། མྱ་ངན་མེད་དང༌། ཨ་ཏི་མུཀྟ་ཀ་དང༌། སུ་མ་ནཱ་དང༌། ཀ་དམྦའི་ཤིང་དང༌། ནྱ་གྲོ་དྷ་དང༌། ནྱ་གྲོ་དྷ་ཆེན་པོ་དང༌། ག་བུར་གྱི་ཤིང་དང༌། སེ་རྒོད་ཚེར་མ་ཅན་གྱི་<line/>
ཤིང་དང༌། ཤུག་པ་དང༌། ཡུ་ཏི་ཀ་དང༌། ཏིནྟུ་ཀའི་ཤིང་ལ་སོགས་པའི་ལྗོན་པའི་ཕྲེང་བས་བརྒྱན་པ། དེ་རྣམས་ཀྱི་སྟེང་ན་ནེ་ཙོ་དང༌། རྨ་བྱ་དང༌། ཀ་ལ་པིངྐ་དང༌། ཤང་ཤང་ཏེའུ་ལ་<line/>
སོགས་པ་བཀྲ་ཤིས་པའི་བྱ་སྣ་ཚོགས་གསར་གྱི་མཆུ་དང༌། གསེར་གྱི་གཙུག་ཕུད་ཅན། སྤུ་དང༌། གཤོག་སྒྲོ་ཐམས་ཅད་རིན་པོ་ཆེ་སྣ་བདུན་ལས་གྲུབ་པ། སྙན་ཅིང་འཇེབས་པའི་<line/>
སྐད་སྣ་མང་པོ་སྒྲོགས་པ། དེ་ཐམས་ཅད་ཀྱང་དེ་བཞིན་གཤེགས་པ་འོད་ཟེར་དམ་པའི་རྒྱལ་མཚན་གྱི་སྔོན་གྱི་སྨོན་ལམ་གྱི་མཐུ་དང༌། བྱང་ཆུབ་སྙིང་པོའི་རྒྱན་འབུམ་གྱི་གཟུངས་<line/>
སྔགས་རིག་པའི་བྱིན་རླབས་ལས་བྱུང་བ་ཤ་སྟག་གོ །དེ་ནས་པ་ཐ་རིའི་གྲོང་ཁྱེར་གྱི་སྐྱེ་བོའི་ཚོགས་ཐམས་ཅད་ཤིན་ཏུ་ངོ་མཚར་བར་གྱུར་ནས་ཕན་ཚུན་དུ་གཅིག་གིས་གཅིག་ལ་འདི་<line/>
</page>
<page index="12" id="479A">༄༅། །སྐད་ཅེས་འདྲི་མོལ་བྱེད་དོ། །ཨེ་མའོ་ངོ་མཚར་ཆེའོ། །གྲོགས་པོ་དག །འདི་ལྟ་བུའི་ཆོ་འཕྲུལ་ཆེན་པོ་སྔོན་ཆད་མཐོང་མ་མྱོང་ཐོས་མ་མྱོང་བ་འཕྲལ་<line/>
དུ་བྱུང་བ་འདི་སུ་ཞིག་གི་མཐུ་ཡིན། རྫུ་འཕྲུལ་ཆེན་པོ་འདི་སུས་བསྟན་པ་ཡིན། གོར་མ་ཆག་པར་ཛམྦུ་གླིང་འདིར་བཀྲ་ཤིས་པ་དང༌། ཕན་པ་དང༌། བདེ་བ་ཕུན་སུམ་ཚོགས་<line/>
པ་འབྱུང་བར་འགྱུར་རམ་ཟེར་ཏོ། །དེའི་ཚེ་རྒན་རབས་དག་གིས་སྐྱེ་བོའི་ཚོགས་དེ་དག་ལ་འདི་སྐད་ཅེས་སྨྲས་སོ། །ཆོ་འཕྲུལ་ཆེན་པོ་འདི་ནི་གདོན་མི་ཟ་བར་དེ་བཞིན་གཤེགས་<line/>
པ་འོད་ཟེར་དམ་པའི་རྒྱལ་མཚན་གྱི་མཐུ་ཡིན་ནོ། །དེ་བཞིན་གཤེགས་པ་དེས་སེམས་ཅན་ཐམས་ཅད་ལ་ཕན་པ་དང༌། བདེ་བའི་ཕྱིར་ཁྱེད་ཅག་གི་བསྟི་གནས་ལ་གཤེགས་<line/>
པའི་ལྟས་སུ་རྫུ་འཕྲུལ་འདི་བསྟན་པ་ཡིན་ནོ། །བདག་ཅག་སོ་སོའི་གནས་སུ་ལོག་ལ་རང་རང་གི་ནུས་ཚད་ལ་དཔག་པའི་ཞལ་ཟས་བཟང་པོའི་བྱེ་བྲག་མང་པོ་བཤམས་ཏེ།<line/>
སང་ཉིན་དེ་བཞིན་གཤེགས་པ་དེ་ལ་གདུགས་ཚོད་འབུལ་ཞིང་མཆོད་པ་དང༌། བསྙེན་བཀུར་བྱའོ། །དེ་ནས་སྐྱེ་བོ་དེ་དག་ཐམས་ཅད་རིངས་པ་རིངས་པར་རང་རང་གི་ཁྱིམ་དུ་སོང་<line/>
ནས་མཚན་མོའི་རིང་དེ་ལ་དྲི་ཞིམ་ལ་རོ་བདའ་བའི་ཞལ་ཟས་བཟའ་བཏུང་སྣ་ཚོགས་སྦྱར་ཞིང་དྲི་ཞིམ་པོའི་མེ་ཏོག་དང༌། དྲིའི་བྱུག་པ་དང༌། བདུག་སྤོས་དང༌། ཕྱེ་མ་ཕུར་མ་<line/>
</page>
<page index="13" id="479B">དང༌། གདུགས་དང༌། རྒྱལ་མཚན་དང༌། བ་དན་ལ་སོགས་པ་དང༌། རོལ་མོ་ཕེག་རྡོབ་པའི་བྱེ་བྲག་མང་པོ་བཤམས་ནས་ལམ་རྣམས་སུ་ཉེ་བར་ལྟགས་ཏེ་དེ་བཞིན་གཤེགས་<line/>
པ་བསྒུགས་སོ། །དེའི་ཚེ་བཅོམ་ལྡན་འདས་འོད་ཟེར་དམ་པའི་རྒྱལ་མཚན་དེས་ལྔ་ལེན་གྱི་ལྗོངས་སུ་འཁོར་མང་པོ་ལ་ཆོས་སྟོན་ཅིང་བཞུགས་པའི་སྐབས་ཤིག་གློ་བུར་དུ་རིན་<line/>
པོ་ཆེ་སྣ་བདུན་གྱིས་སྤུད་པའི་བུམ་པ་སོ་ཤིང་དང་བཅས་པ་ཞིག་བཅོམ་ལྡན་འདས་ཀྱི་སྤྱན་སྔར་བྱུང་བར་གྱུར་ཏོ། །དེ་ནས་བཅོམ་ལྡན་འདས་འོད་ཟེར་དམ་པའི་རྒྱལ་མཚན་གྱིས་<line/>
བུམ་པ་སོ་ཤིང་དང་བཅས་པ་གཟིགས་ནས་འཛུམ་པ་མཛད་དོ། །ཞལ་འཛུམ་པ་མཛད་ནས་ཀྱང་རྩིབས་སྟོང་འཁོར་ལོས་མཚན་པའི་ཕྱག་གསེར་གྱི་མདོག་ཅན་བརྐྱང་སྟེ་བུམ་<line/>
པ་སོ་ཤིང་དང་བཅས་པ་ཕྱག་ཏུ་བཞེས་ལ་ཅང་མི་གསུང་བར་བཞུགས་སོ། །དེའི་ཚེ་འཁོར་འདུས་པ་ཐམས་ཅད་ཀྱིས་ངོ་མཚར་དུ་གྱུར་ནས། ཨེ་མ། བཀྲ་ཤིས་པའི་མཚན་མ་<line/>
འདི་ལྟ་བུ་ཕྱོགས་གང་ནས་བྱུང༌། ཡུལ་ཕྱོགས་གང་ཞིག་ཏུ་བཅོམ་ལྡན་འདས་གདན་འདྲེན་པའི་མཚན་མ་ཞིག་ཡིན་སྙམ་ཟེར་ཏོ། །དེའི་ཚེ་འཁོར་གྱི་ནང་ན་བྱང་ཆུབ་སེམས་<line/>
དཔའ་སེམས་དཔའ་ཆེན་པོ་རྣམ་དག་དམ་པའི་བློ་གྲོས་ཞེས་བྱ་བ་ཞིག་འདུས་པར་གྱུར་ཏེ་སྟན་ལས་ལངས་ནས་བཅོམ་ལྡན་འདས་ཀྱི་ཐད་དུ་ཕྱིན་ནས་བཅོམ་ལྡན་འདས་ཀྱི་<line/>
</page>
<page index="14" id="480A">༄༅། །ཞབས་ལ་མགོ་བོས་ཕྱག་འཚལ་ཞིང་གཡས་སྐོར་དུ་ལན་གསུམ་བསྐོར་བ་བྱས་ཐལ་མོ་སྦྱར་བ་བཏུད་ནས་བཅོམ་ལྡན་འདས་ལ་འདི་སྐད་ཅེས་<line/>
གསོལ་ཏོ། །བཅོམ་ལྡན་འདས། བཀྲ་ཤིས་པའི་མཚན་མ་འདི་ཕྱོགས་གང་ནས་བྱུང༌། བུམ་པ་སོ་ཤིང་དང་བཅས་པའི་རྒྱུ་མཚན་ཅི་ལགས། བཅོམ་ལྡན་འདས་ཀྱིས་བཤད་དུ་<line/>
གསོལ་ཞེས་གསོལ་པ་དང༌། བཅོམ་ལྡན་འདས་ཀྱིས་བཀའ་སྩལ་པ། བུམ་པ་སོ་ཤིང་དང་བཅས་པ་འདི་བ་ཐ་རིའི་གྲོང་ཁྱེར་ཆེན་པོ་ནས་འོངས་པ་སྟེ་ས་ཕྱོགས་དེར་ང་སྤྱན་འདྲེན་<line/>
པའི་ཕྱིར་རོ། །རྣམ་དག་དམ་པའི་བློ་གྲོས། ཁྱོད་འཁོར་རྣམས་ལ་འདི་སྐད་དུ། ངའི་ཕྱག་ཕྱིར་བསོད་སྙོམས་ལ་འགྲོ་བར་འདོད་པ་རྣམས་ཚུལ་ཤིང་ལོངས་ཤིག་ཅེས་འགྲེམས་<line/>
ཤིག །སང་སྔ་བར་བ་ཐ་རིའི་གྲོང་ཁྱེར་ཆེན་པོར་རྫུ་འཕྲུལ་གྱིས་འགྲོའོ་ཞེས་གསུངས་སོ། །དེ་སྐད་ཅེས་བཀའ་སྩལ་པ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་རྣམ་<line/>
དག་དམ་པའི་བློ་གྲོས་ཀྱིས་ཚུལ་ཤིང་བཟུང་ནས་འདུས་པའི་འཁོར་བྱང་ཆུབ་སེམས་དཔའ་དང་ཉན་ཐོས་ཀྱི་ཚོགས་ཐམས་ཅད་ལ་བྲིམ་ཞིང༌། རྫུ་འཕྲུལ་ཆེན་པོ་དང་ལྡན་པས་<line/>
རྫུ་འཕྲུལ་གྱི་ཡུལ་ལ་འཇུག་ནུས་པ་རྣམས་ཚུལ་ཤིང་ལོངས་ཤིག །བཅོམ་ལྡན་འདས་ཀྱིས་སང་སྔ་བར་པ་ཐ་རིའི་གྲོང་ཁྱེར་ཆེན་པོར་བསོད་སྙོམས་ལ་ཆའོ། །བྱང་ཆུབ་སེམས་<line/>
</page>
<page index="15" id="480B">དཔའ་རྣམ་དག་དམ་པའི་བློ་གྲོས་ཀྱིས་དེ་ལྟར་ཚུལ་ཤིང་བྲིམས་ཚར་ནས་སླར་བཅོམ་ལྡན་འདས་ལ་གསོལ་ཞིང་བཅོམ་ལྡན་འདས་གདན་འདྲེན་པར་བསྐུལ་ཏོ། །དེ་ནས་དེའི་སང་<line/>
ཞོགས་སྔ་བར་དེ་བཞིན་གཤེགས་པ་འོད་ཟེར་དམ་པའི་རྒྱལ་མཚན་གྱིས་ཆོས་གོས་གསུམ་ལེགས་པར་གསོལ་ནས་དཔལ་དང༌། གཟི་བརྗིད་ཀྱི་རྒྱན་མཆོག་ཏུ་འབར་ཞིང༌། འདུས་<line/>
པའི་འཁོར་མང་པོ་དང་བཅས་རྫུ་འཕྲུལ་ཆེན་པོ་རྣམ་པར་རོལ་པའི་སྟོབས་ཀྱིས་བར་སྣང་ལ་འཕགས་ཏེ་ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་<line/>
ལྡིང་དང༌། མིའམ་ཅི་དང༌། ལྟོ་འཕྱེ་ཆེན་པོའི་འཁོར་གྱི་ཚོགས་མང་པོས་རོལ་མོ་དང༌། སིལ་སྙན་སྣ་ཚོགས་དཀྲོལ་ཞིང་བདུག་སྤོས་དང༌། མེ་ཏོག་དང༌། བྱུག་པ་དང༌། ཕྱེ་མ་ཕུར་<line/>
མ་དང༌། ན་བཟའ་དང༌། རྒྱན་ལ་སོགས་པའི་མཆོད་པའི་བྱེ་བྲག་སྣ་ཚོགས་ཀྱིས་མཆོད་པས་ཡོངས་སུ་བསྐོར་བ་ཞིན་པར་ནམ་མཁའི་ལམ་ནས་ཡུད་ཙམ་གཅིག་ལ་པ་ཐ་རིའི་<line/>
གྲོང་ཁྱེར་ཆེན་པོར་ཕེབས་ཏེ། བཅོམ་ལྡན་འདས་ཀྱིས་སྤྲུལ་པའི་དཀྱིལ་འཁོར་ཆེན་པོའི་དབུས་སུ་པདྨའི་སྙིང་པོ་སེངྒེའི་ཁྲི་ལ་བཞུགས་སོ། །འཁོར་ཐམས་ཅད་ཀྱང་རང་རང་<line/>
གི་སྤྲུལ་པའི་པདྨའི་ཁྱིམ་གྱི་ཐེག་པ་དང་བཅས་འདུས་ཏེ་འཁོད་པར་གྱུར་ཏོ། །དེ་ནས་པ་ཐ་རིའི་གྲོང་ཁྱེར་གྱི་སྐྱེ་བོ་ཐམས་ཅད་རབ་ཏུ་དགའ་ཞིང་མགུ་ནས། རང་རང་གི་ལེགས་པར་<line/>
</page>
<page index="16" id="481A">༄༅། །བཤམས་པའི་མཆོད་པ་སྣ་ཚོགས་ཀྱིས་བཅོམ་ལྡན་འདས་དང༌། འཁོར་བྱང་ཆུབ་སེམས་དཔའ་ཉན་ཐོས་ཀྱི་ཚོགས་དང་བཅས་པ་དང༌། ལྷ་ཀླུ་སྡེ་བརྒྱད་<line/>
ཀྱི་ཚོགས་ཐམས་ཅད་ལ་མཆོད་པ་བྱེད་དོ། །གདུགས་ཚོད་ཀྱི་དུས་ལ་བབས་པ་ན། ཁ་དོག་དྲི་རོ་ཕུན་སུམ་ཚོགས་པའི་ཞལ་ཟས་སྣ་ཚོགས་འབུལ་ཞིང་བྲིམ་སྟེ། ཅི་བདེ་བར་ཚིམ་པར་<line/>
བྱས་སོ། །བཅོམ་ལྡན་འདས་འཁོར་དང་བཅས་པས་གདུགས་ཚོད་ལེགས་པར་བཞེས་ནས་བཀྲུ་བཤལ་མཛད་དེ། སྤྱོད་ལམ་དག་པར་མཛད་ལ་འཁོར་རྣམས་ཀྱིས་བཅོམ་<line/>
ལྡན་འདས་ལ་བསྐོར་བ་ལན་གསུམ་བྱས་ནས་གྲལ་སྟན་ལ་གོ་རིམ་འཚམ་པར་འཁོད་དོ། །དེ་ནས་པ་ཐ་རིའི་གྲོང་ཁྱེར་གྱི་སྐྱེ་བོ་དེ་དག་ཐམས་ཅད་སླར་ཡང་བཅོམ་ལྡན་<line/>
འདས་ལ་ཕྱག་དང་བསྐོར་བ་བྱས་ནས་དོན་གྱི་རྒྱུ་ལས་བརྩམས་ཏེ། སྦ་མའི་གནས་ཚུལ་འདི་སྐད་ཅེས་གསོལ་ཏོ། །བཅོམ་ལྡན་འདས། གསན་དུ་གསོལ། གྲོང་ཁྱེར་འདིའི་<line/>
ཤར་སྒོའི་ཕྱི་རོལ་ན་ཨ་སུ་རི་ཞེས་བྱ་བའི་སྐྱེད་ཚལ་ཞིག་ཡོད་དོ། །གྲོང་ཁྱེར་དེའི་ནང་ན་སྲིན་པོའི་བུ་མོ་ལྷ་མིན་མཛེས་མ་ཞེས་བྱ་བ། རང་བཞིན་ངན་པ། གདུག་རྩུབ་ཆེ་བ། ཁྲོ་<line/>
ཞིང་གཏུམ་པ་གཅིག་གནས་ཏེ། རྒྱུན་པར་ཁྱེའུ་བུ་མོ་རྣམས་ཀྱི་མདངས་དང༌། གཟི་བརྗིད་འཕྲོག་ཅིང་སྲོག་ཀྱང་འཕྲོག་པར་བྱེད་པས་བདག་ཅག་རྣམས་ཉིན་མཚན་མེད་པར་<line/>
</page>
<page index="17" id="481B">འཇིགས་པས་ཉེན་ཏེ་སྡུག་བསྔལ་ཞིང་བདེ་བའི་གོ་སྐབས་ཅུང་ཟད་ཀྱང་མི་ཐོབ་བོ། །བཅོམ་ལྡན་འདས་ཀྱིས་ཐུགས་བརྩེ་བ་ཆེན་པོས་དགོངས་ལ་སྡུག་བསྔལ་འདི་བསལ་བའི་<line/>
ཐབས་བསྟན་དུ་གསོལ། བདེ་བར་གཤེགས་པས་བསྟན་དུ་གསོལ་ཞེས་གསོལ་བ་བཏབ་བོ། །དེ་ལྟར་གསོལ་བ་བཏབ་པས་དེ་བཞིན་གཤེགས་པ་འོད་ཟེར་དམ་པའི་རྒྱལ་<line/>
མཚན་དེས་སྐྱེ་བོའི་ཚོགས་དེ་དག་ལ་བརྩེ་བའི་དགོངས་པས་ཞལ་གྱིས་བཞེས་ཏེ་ཅང་མི་གསུང་བར་གནང་ནས་ཞལ་འཛུམ་པ་མཛད་དོ། །འཛུམ་པ་མཛད་པས་ཞལ་གྱི་<line/>
སྒོ་ནས་འོད་ཟེར་ཁ་དོག་བརྒྱ་སྟོང་དུ་འཕྲོས། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཐམས་ཅད་ཡོངས་སུ་ཁེབས་པས་སེམས་ཅན་ཐམས་ཅད་དབུགས་ཕྱུང་བར་<line/>
མཛད་ཅིང་ཁྱད་པར་ཨ་སུ་རིའི་སྐྱེད་མོས་ཚལ་དེ་རྫུ་འཕྲུལ་གྱི་འོད་ཟེར་མེའི་ཕུང་པོས་བསྲེག། ཀུན་ཏུ་རབ་ཏུ་སྲེག་གོ །དེར་གནས་པའི་སྲིན་པོའི་བུ་མོ་འཁོར་ཁྲི་ཁྲག་མང་པོ་<line/>
དང་བཅས་ཚོམ་བུ་ཚོམ་བུར་ཕྲལ་ནས་ཕྱོགས་བཞིར་འཐོར་ཞིང་རྒྱུག་གོ །སྐད་ཆེན་པོས་དུ་ཞིང་ཆོ་དེ་འདེབས། ཀྱེ་མ་ཀྱི་ཧུད་བདག་ཅག་རྣམས་སུ་ལ་སྐྱབས་སུ་འགྲོ། སུ་ཞིག་<line/>
གིས་སྡུག་བསྔལ་འདི་ལས་སྐྱོབ་ནུས་ཟེར་ཞིང་འོ་དོད་འབོད་དེ་དུ་བར་གྱུར་ཏོ། །དེ་ནས་པར་སྣང་ན་གནས་པའི་ལྷ་རྣམས་ཀྱིས་དེ་དག་ལ་འདི་སྐད་ཅེས་སྨྲས་སོ། །ཁྱོད་རྣམས། དེ་<line/>
</page>
<page index="18" id="482A">༄༅། །བཞིན་གཤེགས་པ་འོད་ཟེར་དམ་པའི་རྒྱལ་མཚན་གྱི་དྲུང་དུ་སོང་ལ་ཕྱག་འཚལ་ཞིང་སྐྱབས་སུ་སོང་ན་སྡུག་བསྔལ་འདི་ལས་ཐར་བར་གྱུར་ཏེ་བདེ་<line/>
པ་དང༌། ཡིད་བདེ་བ་འཐོ་བ་པར་འགྱུར་རོ་ཞེས་སྨྲས་སོ། །དེ་ནས་ལྷ་མིན་མཛེས་མ་འཁོར་ཁྲི་ཕྲག་མང་པོ་དང་བཅས་རིངས་པ་རིངས་པར་པ་ཐ་རིའི་གྲོང་ཁྱེར་གྱི་སྤྲུལ་པའི་དཀྱིལ་<line/>
འཁོར་ག་ལ་བ་དེར་ཕྱིན་ནས་བཅོམ་ལྡན་འདས་འོད་ཟེར་དམ་པའི་རྒྱལ་མཚན་གྱི་ཞབས་ལ་མགོ་བོས་ཕྱག་འཚལ་ཞིང༌། བཅོམ་ལྡན་འདས། བདག་ཅག་རྣམས་བསྐྱབ་ཏུ་<line/>
གསོལ། །འཇིག་རྟེན་མགོན་པོ། བསྐྱབ་ཏུ་གསོལ། བདེ་བར་གཤེགས་པ། བསྐྱབ་ཏུ་གསོལ། དེང་ཕྱིན་ཆད་བདག་ཅག་གིས་སེམས་ཅན་ལ་གནོད་པ་མི་བགྱིད་དོ། །སེམས་<line/>
ཅན་ལ་འཚེ་བར་མི་བགྱིད་དོ་ཞེས་གསོལ་ཏོ། །དེ་ནས་བཅོམ་ལྡན་འདས་ཀྱིས་ཅང་མི་གསུང་བར་དགོངས་པས་ཞལ་གྱིས་བཞེས་ནས། བྱང་ཆུབ་སྙིང་པོའི་རྒྱན་འབུམ་རྣམ་པར་<line/>
རོལ་པའི་རྫུ་འཕྲུལ་གྱི་བྱིན་རླབས་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་སོ། །དེ་ལས་ལངས་ཏེ་བྱང་ཆུབ་སྙིང་པོའི་རྒྱན་འབུམ་གྱི་གཟུངས་གསུངས་སོ། །དེའི་ཚེ་<line/>
ཏིང་ངེ་འཛིན་གྱི་སྟོབས་དང༌། གཟུངས་སྔགས་ཀྱི་མཐུས་ཕྱོགས་བཅུའི་འཇིག་རྟེན་གྱི་ཁམས་ཐམས་ཅད་དང༌། དེ་ན་བཞུགས་པའི་སངས་རྒྱས་ཐམས་ཅད་ལྷམ་མེ་ལྷམ་<line/>
</page>
<page index="19" id="482B">མེར་མངོན་སུམ་དུ་སྣང་བར་གྱུར་ཏོ། །སངས་རྒྱས་དེ་དག་ཐམས་ཅད་ཀྱིས་རང་རང་གི་འཁོར་རྣམས་ལ་ཆོས་སྟོན་པ་ཡང་ལྷང་ལྷང་ཐོས་པར་གྱུར་ཏོ། །དེ་བཞིན་གཤེགས་པ་དེ་དག་<line/>
ཐམས་ཅད་ཀྱིས་བཅོམ་ལྡན་འདས་འོད་ཟེར་དམ་པའི་རྒྱལ་མཚན་གྱིས་བྱང་ཆུབ་སྙིང་པོའི་རྒྱན་འབུམ་གྱི་གཟུངས་གསུངས་པ་ལ་རྗེས་སུ་ཡི་རངས་ནས་སོ་སོའི་ཞིང་ན་བཞུགས་<line/>
བཞིན་མགྲིན་གཅིག་དབྱངས་གཅིག་གིས་ལེགས་སོ། །ལེགས་སོ། །དེ་བཞིན་གཤེགས་པ་འོད་ཟེར་དམ་པའི་རྒྱལ་མཚན་ཁྱེད་ཀྱིས་རྟོག་པའི་རྒྱལ་པོ་བྱང་ཆུབ་སྙིང་པོའི་རྒྱན་འབུམ་གྱི་<line/>
གཟུངས་གསུངས་པ་ལེགས་སོ། །ལེགས་སོ། །ལེགས་པར་གསུངས་སོ་ཞེས་གསུངས་སོ། །དེ་ནས་སྲིན་མོ་ལྷ་མིན་མཛེས་མ་འཁོར་དང་བཅས་པ་བཏུལ་ཞིང་དགེ་བ་བཅུའི་ལམ་ལ་འགོད།<line/>
སྐྱེ་བོའི་ཚོགས་གྲངས་མེད་པ་མང་པོ་ཡང་ཕྱིར་མི་ལྡོག་པའི་ས་ལ་འགོད་དོ། །དེ་ནས་གྲོང་ཁྱེར་དེ་ཉིད་རིན་པོ་ཆེ་སྣ་བདུན་ལས་གྲུབ་པར་གྱུར་ཏེ། རིན་པོ་ཆེ་སྣ་བདུན་གྱི་ཆར་ཡང་བབས་<line/>
སོ༑ ༑ཛམྦུ་གླིང་གི་སྐྱེ་རྒུ་ཐམས་ཅད་ཀྱང་སྡུག་བསྔལ་མེད་པའི་བདེ་བ་ཕུན་སུམ་ཚོགས་པ་ལ་ལོངས་སྤྱོད་པར་གྱུར་ཏོ། །བྲམ་ཟེ་ཆེན་པོ། ང་དེའི་དུས་ན་བྲམ་ཟེའི་ཁྱེའུ་ལོ་བདུན་ལོན་<line/>
པ་ཞིག་སྟེ། གཟུངས་སྔགས་འདི་ཐོས་པས་དེ་བཞིན་གཤེགས་པ་དེའི་བསྟན་པ་ལ་རྣམ་པར་དག་པའི་དད་པ་ཐོབ་ཅིང་ད་ལྟ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་བརྙེས་པ་<line/>
</page>
<page index="20" id="483A">༄༅། །ཡིན་ནོ། །བྲམ་ཟེ་ཆེན་པོ། ཁྱོད་ཀྱིས་ཐེ་ཚོམ་དང༌། ཡིད་གཉིས་མ་བྱེད་ཅིག །བྲམ་ཟེ་ཆེན་པོ། ཁྱོད་དེའི་ཚེ་དེའི་དུས་ན་སྲིན་མོ་ལྷ་མིན་མཛེས་མ་ཞེས་<line/>
བྱ་བར་གྱུར་ཏོ། །དེའི་དུས་དགེ་བའི་སེམས་མ་བཟུང་ཞིང་སེམས་ཅན་མང་པོ་ལ་གནོད་པ་བྱས་པའི་འབྲས་བུ་བསྐལ་པ་གྲངས་མེད་དུ་མར་ངན་སོང་མྱུལ་སྡུག་བསྔལ་<line/>
དཔག་ཏུ་མེད་པ་མྱོངས་སོ། །མཐར་དེ་བཞིན་གཤེགས་པ་དེ་ལ་སྐྱབས་སུ་སོང་ཞིང་བསླབ་པ་བཟུང་བས་ད་ལྟ་བྲམ་ཟེ་ཤིང་སཱ་ལ་ཆེན་པོ་ལྟ་བུར་སྐྱེས་ཤིང་ཤེས་རབ་ཆེ་ལ་<line/>
ལོངས་སྤྱོད་ཕུན་སུམ་ཚོགས་པ་དང་ལྡན་པར་གྱུར། འོན་ཀྱང་ལས་ཀྱི་ལྷག་མས་བུ་ཚ་མེད་པར་གྱུར་པའོ། །བྲམ་ཟེ་ཆེན་པོ། དེའི་དུས་ཀྱི་པ་ཐ་རིའི་གྲོང་ཁྱེར་ན་གནས་པ་<line/>
སྐྱེ་བོ་དེ་དག་ནི། ད་ལྟ་ངའི་འཁོར་དུ་བྱུང་བའི་ལྷ་ཀླུ་གནོད་སྦྱིན་དྲི་ཟ་ལྷ་མིན་མཁའ་ལྡིང་མིའམ་ཅི་ལ་སོགས་པའི་འདུས་པའི་ཚོམས་ཆེན་པོ་འདི་དག་གོ །བྲམ་ཟེ་ཆེན་<line/>
པོ༑ ཁྱོད་དེའི་ཚེ་དེའི་དུས་ཀྱི་ལྷ་མིན་མཛེས་མའི་འཁོར་ཁྲི་ཕྲག་མང་པོ་དེ་དག་ད་ལྟ་གཞན་སུ་དག་ཡིན་ནམ་སྙམ་པའི་ཡིད་གཉིས་དང༌། ནེམ་ནུར་སྐྱེད་ན། བྲམ་ཟེ་<line/>
ཆེན་པོ། དེ་ལྟར་མ་བྱེད་ཅིག །དེ་ཅིའི་ཕྱིར་ཞེ་ན། དེའི་ཚེ་དེའི་དུས་ཀྱི་ལྷ་མིན་མཛེས་མའི་འཁོར་ཁྲི་ཕྲག་མང་པོ་ནི། ད་ལྟ་ངའི་འཁོར་འདུས་པ་ཆེན་པོའི་ནང་དུ་བྱུང་བའི་<line/>
</page>
<page index="21" id="483B">བྲམ་ཟེ་དང༌། རྒྱལ་རིགས་དང༌། རིག་བྱེད་སྨྲ་བ་རྣམས་དང༌། གཅེར་བུ་པ་དང༌། རྟོག་གེ་པ་གཞན་དག་སྒྱུ་རྩལ་ཤེས་རིགས་དང༌། དུར་ཁྲོད་ན་གནས་པའི་བརྟུལ་ཞུགས་ཅན་དང༌།<line/>
ཚེམ་བུ་པ་དང༌། གླང་རུའི་བརྟུལ་ཞུགས་ཅན་དང༌། རི་སུ་ལན་གནས་པའི་བརྟུལ་ཞུགས་ཅན་འདི་དག་གོ །དེ་བཞིན་གཤེགས་པ་ཤཱཀྱ་ཐུབ་པས་དེ་དག་གི་སྔོན་གྱི་སྦྱོར་བ་རྣམས་<line/>
དེ་ལྟར་བཤད་ནས་ཅང་མི་གསུང་བར་བཞུགས་སོ། །དེ་ནས་འཁོར་འདུས་པ་ཆེན་པོ་དེ་དག་གིས་སྔོན་གྱི་སྦྱོར་བའི་རྒྱུ་རྐྱེན་དེ་ལྟ་བུ་ཐོས་ནས་ཤིན་ཏུ་ངོ་མཚར་བར་གྱུར་ཏེ་དགའ་<line/>
ཞིང་མགུ་ནས། བདུག་སྤོས་དང༌། མེ་ཏོག་དང༌། བྱུག་པ་དང༌། ཕྱེ་མ་ཕུར་མ་དང༌། མེ་ཏོག་གི་ཕྲེང་བ་དང༌། ན་བཟའ་དང༌། རྒྱལ་མཚན་དང༌། བ་དན་ལ་སོགས་པའི་མཆོད་པའི་<line/>
བྱེ་བྲག་སྣ་ཚོགས་བསྣམས་ནས་བཅོམ་ལྡན་འདས་ལ་མཆོད་ཅིང་གཡས་སྐོར་དུ་བསྐོར་བ་ལན་གསུམ་བྱས། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་<line/>
ཞིང་ཐལ་མོ་སྦྱར་བ་བཏུད་ནས་ཚིག་གཅིག་གིས་མཐུན་པར་གསོལ་པ། བཅོམ་ལྡན་འདས། བདག་ཅག་ལ་སོགས་པའི་སེམས་ཅན་ཐམས་ཅད་ལ་ཐུགས་བརྩེ་བའི་སླད་དུ།<line/>
རྟོག་པའི་རྒྱལ་པོ་བྱང་ཆུབ་སྙིང་པོའི་རྒྱན་འབུམ་གྱི་གཟུངས་བཤད་དུ་གསོལ། བཅོམ་ལྡན་འདས། བཤད་དུ་གསོལ། བདེ་བར་གཤེགས་པ། བཤད་དུ་གསོལ། རིག་<line/>
</page>
<page index="22" id="484A">༄༅། །པའི་རྒྱལ་པོ་དེ་ནི་སེམས་ཅན་ཐམས་ཅད་ཀྱི་དམིགས་བུ་དང༌། སྒྲོན་མེར་གྱུར་པ་སྟེ། ཁྱད་པར་དུ་ཡང་མ་འོངས་པའི་དུས་ལྔ་བརྒྱའི་ཐ་མ་ལ་བབས་<line/>
པའི་ཚེ་སེམས་ཅན་ཐམས་ཅད་ཀྱི་བསམ་པ་ཡོངས་སུ་རྫོགས་པར་བྱེད་པའོ། །དེ་སྐད་ཅེས་གསོལ་བ་དང༌། བཅོམ་ལྡན་འདས་ཀྱིས་ཅང་མི་གསུང་བར་གནང་ནས།<line/>
ཞལ་འཛུམ་པ་མཛད་དོ། །ཞལ་འཛུམ་པ་མཛད་པས་བཅོམ་ལྡན་འདས་ཀྱི་ཞལ་གྱི་སྒོ་ནས་འོད་ཟེར་རྣམ་པ་སྣ་ཚོགས་འཕྲོས། ཕྱོགས་བཅུའི་འཇིག་རྟེན་གྱི་ཁམས་<line/>
ཐམས་ཅད་གསལ་བར་བྱས་ཏེ། དེ་དག་ན་བཞུགས་པའི་སངས་རྒྱས་ཐམས་ཅད་མངོན་སུམ་དུ་ལྷམ་མེ་ལྷམ་མེར་སྣང་བར་གྱུར་ཏོ། །དེ་དག་གི་ཆོས་བཤད་པ་ཡང་<line/>
ལྷང་ངེ་ལྷང་ངེར་ཐོས་པར་གྱུར་ཏོ། །གནས་དེ་ཉིད་རིན་པོ་ཆེའི་ལྗོན་ཤིང་རྩ་བ་སྡོང་པོ་ཡལ་ག་ལོ་འདབ་མེ་ཏོག་འབྲས་བུ་རྣམས་རིན་པོ་ཆེ་སྣ་བདུན་ལས་གྲུབ་པ་ཡིད་དུ་<line/>
འོང་བའི་ལྷའི་ཤིང་ཤ་སྟག་གི་ཚལ་ཆེན་པོས་ཕྱོགས་མཚམས་བརྒྱན་པར་གྱུར་ཏོ། །ཛམྦུ་གླིང་གི་སེམས་ཅན་ཐམས་ཅད་ཀྱང་ལྷའི་བདེ་བ་ལ་ལོངས་སྤྱོད་པར་གྱུར་པ་ལ་<line/>
སོགས་པའི་རྨད་དུ་བྱུང་བའི་རྫུ་འཕྲུལ་གྱི་རྣམ་པར་རོལ་པའི་བྱིན་རླབས་ཀྱི་སྣང་བ་འཇིག་རྟེན་འདི་ན་མངོན་སུམ་དུ་གྱུར་ཏོ། །དེའི་ཚེ་བྱང་ཆུབ་སེམས་དཔའ་འཇམ་དཔལ་<line/>
</page>
<page index="23" id="484B">གཞོན་ནུར་གྱུར་པས་ཚུལ་དེ་དག་མཐོང་ནས་དགའ་བས་འཛུམ་པ་མཛད་ཅིང༌། བཅོམ་ལྡན་འདས་ཀྱི་སྤྱན་སྔར་མཆིས་ཏེ་ཕྱག་འཚལ་ཞིང་ལན་གསུམ་བསྐོར་བ་བྱས་ནས་<line/>
ཐལ་མོ་སྦྱར་བ་བཏུད་དེ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། སེམས་ཅན་ཐམས་ཅད་ལ་ཕན་པ་དང༌། བདེ་བ་རྒྱ་ཆེན་པོ་རྒྱུན་མི་<line/>
འཆད་པ་འབྱུང་བའི་ཕྱིར་རྟོག་པའི་རྒྱལ་པོ་བྱང་ཆུབ་སྙིང་པོའི་རྒྱན་འབུམ་གྱི་གཟུངས་བཤད་དུ་གསོལ། བདེ་བར་གཤེགས་པས་བཤད་དུ་གསོལ་ཞེས་གསོལ་<line/>
པ་དང༌། བཅོམ་ལྡན་འདས་ཀྱིས་ཅང་མི་གསུང་བར་ཞལ་གྱིས་བཞེས་ནས་སངས་རྒྱས་ཐམས་ཅད་ལ་ཉེ་བར་བལྟ་བ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་སོ། །<line/>
སྙོམས་པར་ཞུགས་མ་ཐག་ཏུ་ཏིང་ངེ་འཛིན་དེའི་མཐུས་ཕྱོགས་བཅུའི་སངས་རྒྱས་ཐམས་ཅད་ཀྱི་ཞིང་ཁམས་མ་ལུས་པར་མངོན་སུམ་དུ་སྣང་བར་གྱུར་ཏེ། སངས་རྒྱས་བྱེ་བ་<line/>
ཁྲག་ཁྲིག་བརྒྱ་སྟོང་གྲངས་མེད་པ་ཐམས་ཅད་མདའ་འབེན་གཅིག་གིས་ཙམ་དུ་ཉེ་བར་གྱུར་ཏོ། །དེ་ནས་དེ་བཞིན་གཤེགས་པ་དེ་དག་ཐམས་ཅད་མགྲིན་གཅིག་དབྱངས་གཅིག་<line/>
གིས་འདི་སྐད་དུ། ལེགས་སོ། །ལེགས་སོ། །བཅོམ་ལྡན་འདས་དེ་བཞིན་གཤེགས་པ་ཤཱཀྱ་ཐུབ་པ་ཁྱེད་ཀྱིས་རྟོག་པའི་རྒྱལ་པོ་འདི་གསུང་བར་བརྩམས་པ་ཤིན་ཏུ་ལེགས་སོ།།<line/>
</page>
<page index="24" id="485A">༄༅། །ལེགས་པར་གསུངས་ཤིག །རྟོག་པའི་རྒྱལ་པོ་འདི་འདས་པའི་སངས་རྒྱས་ཐམས་ཅད་ཀྱིས་གསུངས་ཤིང་བྱིན་གྱིས་བརླབས་པའོ། །ད་ལྟར་དེ་བཞིན་<line/>
གཤེགས་པ་ཤཱཀྱ་ཐུབ་པ་ཁྱེད་ཀྱིས་གསུངས་པའི་དུས་ལ་བབ་བོ། །བདག་ཅག་ཐམས་ཅད་ཀྱང་རྗེས་སུ་ཡི་རང་ངོ་ཞེས་གསུངས་སོ། །དེ་ནས་བྱང་ཆུབ་སེམས་དཔའ་འཇམ་<line/>
དཔལ་གཞོན་ནུར་གྱུར་པས་ལྷུང་བཟེད་གཅིག་བསྣམས་ནས་བཅོམ་ལྡན་འདས་ཀྱིས་གསུངས་པའི་ཆོས་ཀྱི་དབྱིངས་ཐམས་ཅད་དེར་བསྡུས་ཏེ་བཅོམ་ལྡན་འདས་ལ་<line/>
ཕུལ་ཏོ། །བཅོམ་ལྡན་འདས་ཀྱི་ཕྱག་གསེར་གྱི་མདོག་ཅན་བརྐྱང་ནས་ཕྱག་ཏུ་བཞེས་ལ་མདུན་གྱི་ནམ་མཁར་བོར་ཏོ། །དེ་ནས་ལྷུང་བཟེད་དེས་ནམ་མཁའི་དབྱིངས་ཀྱི་ཁྱོན་<line/>
གང་བའི་དེ་བཞིན་གཤེགས་པའི་སྐུར་གྱུར་ཏེ། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཐམས་ཅད་ཡོངས་སུ་གང་བར་གྱུར་ནས་དེ་དག་ཐམས་ཅད་<line/>
ཀྱང་མགྲིན་གཅིག་དབྱངས་གཅིག་གིས། བཅོམ་ལྡན་འདས་ཤཱཀྱ་ཐུབ་པ། ལེགས་སོ། །ལེགས་སོ་ཞེས་གསུངས་ཤིང༌། དེ་དག་ཐམས་ཅད་རེ་རེའི་སྤྱན་སྔར་བཅོམ་<line/>
ལྡན་འདས་ཤཱཀྱ་ཐུབ་པ་འཁོར་གྱི་ཚོགས་དང་བཅས་པ་དང༌། ཤཱཀྱ་ཐུབ་པ་སོ་སོའི་མདུན་དུ་བྱང་ཆུབ་སེམས་དཔའ་འཇམ་དཔལ་ལྷུང་བཟེད་འབུལ་བཞིན་པ་རེ་རེ་<line/>
</page>
<page index="25" id="485B">སྣང་བར་གྱུར་ཏོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་ཕྱག་ན་རྡོ་རྗེས་བྱང་ཆུབ་སེམས་དཔའ་འཇམ་དཔལ་གཞོན་ནུར་གྱུར་པ་ལ་འདི་སྐད་ཅེས་སྨྲས་སོ། །འཇམ་<line/>
དཔལ། ངོ་མཚར་རྨད་དུ་བྱུང་བའི་རྫུ་འཕྲུལ་ཆེན་པོ་དེ་བཞིན་གཤེགས་པ་ཐམས་ཅད་འུབས་ཀྱིས་འདུས་ཤིང་རྣམ་པར་སྤྲོས་པ་འདི་སུའི་དོན་དུ་ཡིན། འདིའི་རྒྱུ་གང༌། རྐྱེན་<line/>
གང༌། ཅིའི་ཕྱིར་འོད་ཟེར་འགྱེད་ལ་རྣམ་པར་འཕྲུལ་པ་འདི་བསྟན། འཇམ་དཔལ་གྱིས་སྨྲས་པ། ཅི་ཕྱག་ན་རྡོ་རྗེ་ཁྱེད་ཀྱིས་འོད་ཀྱི་སྣང་བ་དང༌། རྫུ་འཕྲུལ་གྱི་རྒྱུ་རྐྱེན་མི་ཤེས་<line/>
སམ། ཕྱག་ན་རྡོ་རྗེས་སྨྲས་པ། འཇམ་དཔལ། མི་ཤེས་སོ། །དེ་བཞིན་གཤེགས་པ་ཐམས་ཅད་འདུས་པ་དང༌། རྣམ་པར་སྤྲོས་པའི་རྫུ་འཕྲུལ་ཆེན་པོ་འདི་འདྲ་བདག་གིས་སྔོན་ཆད་<line/>
མ་མཐོང་མ་ཐོས་ཤིང་དེ་རིང་བདག་ལ་ཐོག་མར་རོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་ཕྱག་ན་རྡོ་རྗེས། རྡོ་རྗེ་གསོར་ཞིང་བཅོམ་ལྡན་འདས་ལ་བསྐོར་བ་ལན་<line/>
གསུམ་བྱས་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །ཆོས་གང་ཞིག་བསྟན་པར་བརྩམས་པས་དེང་འདིར་སྔོན་ཆད་མཐོང་མ་མྱོང་ཐོས་མ་མྱོང་བའི་རྫུ་འཕྲུལ་ངོ་<line/>
མཚར་རྨད་དུ་བྱུང་བ་འདི་ལྟ་བུ་ཞིག་སྟོན། བཅོམ་ལྡན་འདས་ཀྱིས་བཀའ་སྩལ་པ། ལག་ན་རྡོ་རྗེ། རེ་ཞིག་སྒུག་ཅིག །སྐད་ཅིག་ཡུད་ཙམ་ན་མངོན་སུམ་དུ་འགྱུར་རོ་ཞེས་གསུངས་<line/>
</page>
<page index="26" id="486A">༄༅། །མ་ཐག་རིན་པོ་ཆེ་སྣ་བདུན་ལས་གྲུབ་པའི་མཆོད་རྟེན་དཔངས་སུ་དཔག་ཚད་བདུན་སྟོང་དང༌། རྒྱར་དཔག་ཚད་ལྔ་སྟོང་ཡོད་པ་ཞིག་ས་བརྟོལ་ཏེ་བྱུང་བར་<line/>
གྱུར་ཏོ། །མཆོད་རྟེན་དེ་ནི་ལྷའི་རིན་པོ་ཆེའི་རྒྱན་གྱིས་སྤུད་པ་འོད་ཟེར་སྣ་ཚོགས་འཕྲོ་བ། ལྷ་རྫས་ཀྱི་གོས་ཀྱི་དར་དཔྱངས་འཕྱང་བ། ནོར་བུ་རིན་པོ་ཆེ་མུ་ཏིག་གི་དྲ་བས་ཁེབས་<line/>
ཤིང་རིན་པོ་ཆེའི་ཕྱང་འཕྲུལ་དང༌། གསེར་གྱི་དྲིལ་བུ་དང༌། དྲིལ་བུའི་གཡེར་ཁ་ལས་སྙན་པའི་སྒྲ་སྐད་སྣ་ཚོགས་བྱུང་བའོ། །དེའི་ཚེ་བར་སྣང་ནས་ལྷའི་བུ་བྱེ་བ་ཁྲག་ཁྲིག་བརྒྱ་<line/>
སྟོང་དུ་མས་ལག་ན་མཆོད་པའི་ཡོ་བྱད་སྣ་ཚོགས་ཐོགས་པ་བབས་ཏེ། རིན་པོ་ཆེའི་མཆོད་རྟེན་དེ་ལ་མཆོད་པ་དང༌། ཕྱག་དང༌། སྐོར་བ་བྱེད་དོ། །དེ་ནས་བཅོམ་ལྡན་འདས་<line/>
ཀྱིས་བྱང་ཆུབ་སེམས་དཔའ་ཕྱག་ན་རྡོ་རྗེ་ལ་མཆོད་རྟེན་དེའི་སྒོ་ཕྱེད་པར་བསྒོས་སོ། །སྒོ་ཕྱེད་པར་བསྒོས་པ་དང་བྱང་ཆུབ་སེམས་དཔའ་ཕྱག་ན་རྡོ་རྗེ་སྐུ་ལས་ཡེ་ཤེས་ཀྱི་<line/>
མེའི་ཕུང་པོ་རབ་ཏུ་འབར་བ། རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་པ། ལག་ན་རྡོ་རྗེ་གསོར་ཞིང་ཞལ་ཁྲོ་གཉེར་བསྡུས་པའི་ཉམས་ཅན། འཇིགས་སུ་རུང་བའི་དཔའ་<line/>
བྱད་དང་ལྡན་པ་དེས་རིན་པོ་ཆེའི་མཆོད་རྟེན་དེའི་དྲུང་དུ་སོང་ནས་ཕྱག་གཡས་པ་བརྐྱང་སྟེ་མཆོད་རྟེན་དེའི་སྒོ་འཕར་རབ་ཏུ་ཕྱེའོ། །ཕྱེས་པ་དང་དེའི་ནང་ན་ཛམྦུ་ཆུ་བོའི་<line/>
</page>
<page index="27" id="486B">གསེར་ལས་གྲུབ་པའི་སེང་གེའི་ཁྲི་རིན་པོ་ཆེ་སྣ་བདུན་གྱིས་སྤ་བ་ལྷ་རྫས་ཀྱི་གོས་སྣ་ཚོགས་ཀྱི་ཁེངས་དང་ལྡན་པའི་སྟན་ལ། བཅོམ་ལྡན་འདས་དེ་བཞིན་གཤེགས་པ་དགྲ་<line/>
བཅོམ་པ་ཡང་དག་པར་རྫོགས་པའི་སངས་རྒྱས་ཤིན་ཏུ་རྒྱས་པའི་གསེར་ཞལ་མཆོག་ཏུ་དཔའ་བའི་འོད་ཟེར་རྒྱལ་མཚན་གྱི་ཏོག་ཅེས་བྱ་བ་བསམ་གཏན་ལ་སྙོམས་པར་<line/>
ཞུགས་བཞིན་པ་སྣང་བར་གྱུར་ཏོ། །དེ་ནས་སངས་རྒྱས་ཤིན་ཏུ་རྒྱས་པའི་གསེར་ཞལ་མཆོག་ཏུ་དཔའ་བའི་འོད་ཟེར་རྒྱལ་མཚན་གྱི་ཏོག་དེས་འདི་སྐད་ཅེས་བསྔགས་པ་མཛད་<line/>
དོ༑ ༑བཅོམ་ལྡན་འདས་ཤཱཀྱ་ཐུབ་པ། ལེགས་སོ། །ལེགས་སོ། །དེ་བཞིན་གཤེགས་པ་ཤཱཀྱ་ཐུབ་པ། ཁྱེད་ཀྱིས་འདི་ལྟ་བུའི་ངོ་མཚར་ཆེ་བའི་རྫུ་འཕྲུལ་བསྟན་ཅིང་དེ་བཞིན་<line/>
གཤེགས་པ་ཐམས་ཅད་འདུས་པ་དང༌། སྤྲོས་པར་མཛད་ཅིང༌། དོན་དམ་པར་ཆོས་ཐམས་ཅད་འདུ་འབྲལ་ཡོང་ཡེ་མི་མངའ་བཞིན་འཇིག་རྟེན་འདི་ན་རྫུ་འཕྲུལ་ངོ་མཚར་<line/>
འདི་ལྟ་བུ་བསྟན་པ་འདི་ནི། སྔོན་གྱི་སངས་རྒྱས་རྣམས་ལ་ཡང་མ་བྱུང་ངོ༌། །ད་ལྟ་བཅོམ་ལྡན་འདས་ཤཱཀྱ་ཐུབ་པ་ཁྱེད་ཀྱིས་རྟོག་པའི་རྒྱལ་པོ་བྱང་ཆུབ་སྙིང་པོའི་རྒྱན་<line/>
འབུམ་གྱི་གཟུངས་བཤད་དུ་གསོལ། བཅོམ་ལྡན་འདས་ཁྱེད་ཀྱིས་སེམས་ཅན་ཐམས་ཅད་ལ་ཕན་པ་དང་བདེ་བའི་ཕྱིར་རྗེས་སུ་བརྩེ་བས་དེ་བཞིན་གཤེགས་པ་ཐམས་<line/>
</page>
<page index="28" id="487A">༄༅། །ཅད་ཀྱི་སྐུ་མངོན་སུམ་དུ་སྣང་བའི་རྣམ་པར་རོལ་བའི་རྫུ་འཕྲུལ་བསྟན་པ་དང༌། ངའི་མཆོད་རྟེན་ས་སྟེང་དུ་བྱུང་བའི་རྒྱུ་རྐྱེན་འདི་ཉིད་ཀྱང་བྱང་ཆུབ་<line/>
སྙིང་པོའི་རྒྱན་འབུམ་གྱི་གཟུངས་ཀྱི་མཐུ་དང༌། བྱིན་རླབས་ལས་བྱུང་བ་ལགས་པས་བཅོམ་ལྡན་འདས་ཀྱིས་བྱང་ཆུབ་སྙིང་པོའི་རྒྱན་འབུམ་གྱི་གཟུངས་འཆད་པའི་དུས་ལ་<line/>
བབ་བོ། །དེ་སྐད་ཅེས་གསུངས་པ་དང༌། བཅོམ་ལྡན་འདས་ཤཱཀྱ་ཐུབ་པས་དེ་བཞིན་གཤེགས་པ་ཤིན་ཏུ་རྒྱས་པའི་གསེར་ཞལ་མཆོག་ཏུ་དཔའ་བའི་འོད་ཟེར་རྒྱལ་མཚན་གྱི་<line/>
ཏོག་གིས་བསྐུལ་བ་དང་དུ་བཞེས་ནས། རྟོག་པའི་རྒྱལ་བོ་བྱང་ཆུབ་སྙིང་པོའི་རྒྱན་འབུམ་ཞེས་བྱ་བའི་གཟུངས་འདི་གསུངས་སོ། །ཨོཾ་ན་མོ་བྷ་ག་བ་ཏེ། བི་པུ་ལ་བད་ན་ཀཱཉྩ་ནོ་ཏ་ཀྵི་པྟ།<line/>
པྲ་བྷཱ་ས་ཀེ་ཏུ་མཱུརྡྷ་ནེ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མོ་བྷ་ག་བཱ་ཏེ། ཤཱཀྱ་མུ་ན་ཡེ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ཏདྱ་ཐཱ། བོ་དྷི་བོ་དྷི། བོ་དྷི་ནི་བོ་དྷི་ནི། སརྦ་<line/>
ཏ་ཐཱ་ག་ཏ་གོ་ཙ་རེ། དྷ་ར་དྷ་ར། ཧ་ར་ཧ་ར། པྲ་ཧ་ར་པྲ་ཧ་ར། མཧཱ་བོ་དྷི་ཙིཏྟ་དྷ་རེ། ཙུ་ལུ་ཙུ་ལུ། ཥ་ཊ་ར་སྨི་ས་ཉྩོ་དི་ཏེ། སརྦ་ཏ་ཐཱ་ག་ཏཱ་བྷིཥིཀྟེ། གུ་ཎེ་གུ་ཎ་བ་ཏེ། སརྦ་བུདྡྷ་<line/>
གུ་ཎཱ་བ་དྷཱ་སེ། མི་ལི་མི་ལི། ག་ག་ན་ཏ་ལེ། པྲ་ཏིཥྛི་ཏེ། སརྦ་ཏ་ཐཱ་ག་ཏ་ཨ་དྷི་ཥྛི་ཏེ། ན་བྷ་སྟ་ལེ། ཤ་མེ་ཤ་མེ། པྲ་ཤ་མེ་པྲ་ཤ་མེ། སརྦ་པཱ་པཾ་པྲ་ཤ་མ་ཎ། སརྦ་པཱ་པཾ་བི་ཤོ་དྷ་<line/>
</page>
<page index="29" id="487B">ནེ༑ ཧུ་ལུ་ཧུ་ལུ། མཧཱ་བོ་དྷི་མཱ་ན་སཾ་པྲ་ཏིཥྛི་ཏེ། སརྦ་ཏ་ཐཱ་ག་ཏ། སུ་པྲ་ཏིཥྛི་ཏེ་ཤུདྡྷེ་སྭཱཧཱ། རྩ་བའི་སྔགས་སོ། །དེ་ལྟར་བཅོམ་ལྡན་འདས་ཀྱིས་རྟོག་པའི་རྒྱལ་པོ་ཆེན་པོ་བྱང་ཆུབ་སྙིང་<line/>
པོའི་རྒྱན་འབུམ་གྱི་གཟུངས་འདི་གསུངས་མ་ཐག་ཏུ། ཕྱོགས་བཅུ་ན་བཞུགས་པའི་སངས་རྒྱས་ཐམས་ཅད་ཀྱིས་ལེགས་སོ། །ལེགས་སོ། །ལེགས་པར་གསུངས་སོ་ཞེས་སྔགས་<line/>
པ་མཛད་དོ། །སྤྲུལ་པའི་སངས་རྒྱས་དེ་དག་ཐམས་ཅད་ཀྱིས་ཀྱང་ལེགས་སོ། །ལེགས་སོ། །དེ་བཞིན་གཤེགས་པ་ཤཱཀྱ་ཐུབ་པ། ཁྱེད་ཀྱིས་སེམས་ཅན་ཐམས་ཅད་ལ་ཕན་པ་<line/>
དང༌། བདེ་བའི་ཕྱིར་གཟུངས་ཀྱི་རྒྱལ་པོ་འདི་གསུངས་པ་ལེགས་སོ། །ལེགས་པར་གསུངས་སོ་ཞེས་མཐུན་པར་བསྔགས་པ་མཛད་མ་ཐག་ཏུས་ཆེན་པོ་འདི་རྣམ་པ་དྲུག་ཏུ་གཡོས་<line/>
སོ༑ ༑ལྷས་མེ་ཏོག་སྣ་ཚོགས་ཀྱི་ཆར་ཕབས་སོ། །དེ་བཞིན་དུ་བྱུག་པ་དང༌། ཕྱེ་མ་ཕུར་མ་དང༌། ན་བཟའ་དང༌། ནོར་བུ་རིན་པོ་ཆེའི་རྒྱན་སྣ་ཚོགས་དང༌། དབུ་རྒྱན་དང༌། ཕྱག་གདུབ་<line/>
དང༌། དོ་ཤལ་དང༌། སྐ་རགས་ལ་སོགས་པ་བསྣམས་ནས་མཆོད་ཅིང་སྙན་ཅིང་འཇེབས་པའི་གླུ་ལེན། རོལ་མོ་སྣ་ཚོགས་དཀྲོལ། མེ་ཏོག་གི་ཆར་དེ་ཡང༌། འདི་ལྟ་སྟེ། ཨུཏྤ་ལ་<line/>
དང༌། པདྨ་དམར་པོ་དང༌། པདྨ་ལེ་བརྒན་རྩི་དང༌། པུཎྜ་རཱི་ཀ་དང༌། མནྡཱ་ར་བ་དང༌། མནྡཱ་ར་བ་ཆེན་པོ་དང༌། མེ་ཏོག་རོ་ཙ་དང༌། མཉྫུ་ཀ་དང༌། མཉྫུ་ཀ་ཆེན་པོ་དང༌། སུ་མ་ནཱ་དང༌།<line/>
</page>
<page index="30" id="488A">༄༅། །ཝཱཪྴི་ཀ་དང༌། ཙམྦ་ཀ་དང༌། སཽ་གནྡྷི་ཀ་ལ་སོགས་པའི་མེ་ཏོག་སྣ་ཚོགས་ཀྱི་ཆར་བབས་ཤིང་བཅོམ་ལྡན་འདས་ལ་མཆོད་པ་དང༌། བསྟོད་བསྔགས་<line/>
བྱས་སོ། །དེ་ལྟར་བཅོམ་ལྡན་འདས་ཀྱིས་འདུས་པའི་འཁོར་ཚོགས་ཆེན་པོའི་ནང༌། གཟུངས་ཀྱི་རྒྱལ་པོ་འདི་གསུངས་པས་ལ་ལ་ནི་དང་སངས་རྒྱས་ཀྱི་བྱང་ཆུབ་ཐོབ་པར་<line/>
གྱུར་ཏོ། །ལ་ལ་ནི་དགྲ་བཅོམ་པའི་འབྲས་བུ་ཐོབ་པར་གྱུར་ཏོ། །ལ་ལས་ཕྱིར་མི་འོང་བའི་འབྲས་བུ། ལ་ལས་ལན་ཅིག་ཕྱིར་འོང་བའི་འབྲས་བུ། ལ་ལས་རྒྱུན་དུ་ཞུགས་<line/>
པའི་འབྲས་བུ་ཐོབ་པར་གྱུར་ཏོ། །འགའ་ཞིག་ནི་བྱང་ཆུབ་ཏུ་སེམས་བསྐྱེད་དོ། །འགའ་ཞིག་ཕྱིར་མི་ལྡོག་པའི་ས་ལ་གནས་པར་གྱུར་ཏོ། །འགའ་ཞིག་བླ་ན་མེད་པའི་བྱང་<line/>
ཆུབ་ཏུ་ལུང་བསྟན་ཐོབ་བོ། །སེམས་ཅན་ལ་ལས་ལྷར་སྐྱེ་བའི་འབྲས་བུ་ཐོབ་བོ། །སེམས་ཅན་དམྱལ་བར་སྐྱེས་པ་རྣམས་ནི་སྡུག་བསྔལ་ཐམས་ཅད་ལས་ཐར་བར་གྱུར་ཏོ།།<line/>
གཤིན་རྗེའི་འཇིག་རྟེན་དུ་ལྟུང་བ་དང༌། ཡི་དྭགས་དང༌། དུད་འགྲོའི་སྐྱེ་གནས་སུ་སོང་བ་ཐམས་ཅད་ཀྱང་སོ་སོའི་སྐྱེ་གནས་ཀྱི་སྡུག་བསྔལ་ལས་གྲོལ་ཏེ་མིའི་ལུས་ཐོབ་ནས་<line/>
བྱང་ཆུབ་ཀྱི་ལམ་ལ་ཞུགས་པར་གྱུར་ཏོ། །དེ་ལྟར་ཛམྦུ་གླིང་འདིར་ངོ་མཚར་བའི་རྫུ་འཕྲུལ་བྱུང་ཞིང་སེམས་ཅན་ཐམས་ཅད་ཕན་པ་དང༌། བདེ་བ་ཕུན་སུམ་ཚོགས་པ་<line/>
</page>
<page index="31" id="488B">ཐོབ་པར་གྱུར་པ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་གསང་བདག་ཕྱག་ན་རྡོ་རྗེས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ནས་ཐལ་མོ་སྦྱར་ཏེ་<line/>
བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། གཟུངས་རྟོག་པའི་རྒྱལ་པོ་འདི་ནི་ཤིན་ཏུ་རྙེད་པར་དཀའ་བའོ། །དགེ་སློང་ངམ། དགེ་སློང་མའམ། དགེ་<line/>
བསྙེན་ནམ། དགེ་བསྙེན་མའམ། རིགས་ཀྱི་བུའམ། རིགས་ཀྱི་བུ་མོ་གང་ལ་ལ་ཞིག་གིས་གཟུངས་འདི་འཆང་བ་དང༌། ཀློག་པ་དང༌། ཀུན་ཆུབ་པར་བྱེད་པ་དང༌། གཞན་<line/>
དག་ལ་ཡང་དག་པར་རབ་ཏུ་སྟོན་པར་བྱེད་པ་དང༌། ཚུལ་བཞིན་དུ་ཡིད་ལ་བྱེད་པ་དེའི་བསོད་ནམས་ཀྱི་ཕུང་པོའི་ཚད་ནི་ཇི་ཙམ་ཞིག་ལགས། བཅོམ་ལྡན་འདས་ཀྱིས་<line/>
བཀའ་སྩལ་པ། ལེགས་སོ། །ལེགས་སོ། །གསང་བའི་བདག་པོ་ལག་ན་རྡོ་རྗེ་ཁྱོད་ཀྱིས་དོན་འདི་འདྲི་བ་ནི་ཤིན་ཏུ་ལེགས་སོ། །དྲི་བ་ནི་མཆོག་གོ །དམ་པའོ། །འོན་ཀྱང་ཁྱོད་<line/>
སོང་ནས་འཇམ་དཔལ་གཞོན་ནུར་གྱུར་པ་ལ་དྲིས་ཤིག་དང་དེས་ཁྱོད་ལ་ལེགས་པར་སྟོན་པར་འགྱུར་རོ། །དེ་སྐད་ཅེས་གསུངས་པ་དང༌། ཕྱག་ན་རྡོ་རྗེས་བྱང་ཆུབ་སེམས་<line/>
དཔའ་འཇམ་དཔལ་གྱི་ཐད་དུ་ཕྱིན་ནས་གཡས་སྐོར་དུ་བསྐོར་བ་བྱས་ཏེ་འཇམ་དཔལ་གཞོན་ནུར་གྱུར་པ་ལ་འདི་སྐད་ཅེས་སྨྲས་སོ། །སྐྱེས་བུ་གང་ལ་ལ་ཞིག་གིས། བྱང་<line/>
</page>
<page index="32" id="489A">༄༅། །ཆུབ་སྙིང་པོའི་རྒྱན་འབུམ་གྱི་གཟུངས་འདི་འཆང་བ་དང༌། ཀློག་པ་དང༌། ཀུན་ཆུབ་པར་བྱེད་པ་དང༌། གཞན་དག་ལ་ཡང་རྒྱ་ཆེར་ཡང་དག་<line/>
པར་རབ་ཏུ་སྟོན་པར་བྱེད་པ་དེའི་བསོད་ནམས་ཀྱི་ཕུང་པོའི་ཚད་ནི་ཇི་ཙམ་ཞིག་ལགས། །འཇམ་དཔལ་གཞོན་ནུར་གྱུར་པས་སྨྲས་པ། ཕྱག་ན་རྡོ་རྗེ། ལེགས་པར་<line/>
ཉོན་ཅིག །དཔེར་ན། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཇི་སྙེད་ཡོད་པའི་ས་གཞི་རི་དང༌། ཐང་དང༌། ལ་དང༌། སྒང་ཆེ་ཆུང་ཐམས་ཅད་བརྒྱ་ཆ་སྟོང་<line/>
ཆ་ཐན་སྤུ་ཙམ་གྱི་བར་གཤག་ཅིང་ཕྱེ་ཡང་རྡུལ་ཕྲ་རབ་ཀྱིས་མ་ཁྱབ་པའི་གནས་ཤིག་མཐོང་བར་མི་འགྱུར་རོ། །དེ་བཞིན་དུ་ངས་ལྷའི་མིག་གིས་བལྟས་པས། དེ་བཞིན་<line/>
གཤེགས་པའི་སྐུའི་ཆ་ཐམས་ཅད་ཀྱང་རིང་བསྲེལ་གྱིས་ཁྱབ་པ་སྟེ། དེ་བཞིན་གཤེགས་པའི་ཆོས་ཀྱི་སྐུའི་ཆ་ཐམས་ཅད་ཆོས་ཀྱི་དབྱིངས་ཀྱི་རིང་བསྲེལ་དང༌། རུས་<line/>
པའི་རིང་བསྲེལ་དང༌། ཤའི་རིང་བསྲེལ་དང༌། ཡུངས་འབྲུ་ལྟ་བུའི་རིང་བསྲེལ་གྱིས་སྟོངས་པའི་གནས་ཤིག་ངས་མ་མཐོང་ངོ༌། །ཕྱག་ན་རྡོ་རྗེ། མངོན་པར་ཤེས་པ་དང༌།<line/>
རྫུ་འཕྲུལ་གྱི་རྩལ་དང་ལྡན་པའི་སྐྱེ་བོ་ཞིག་གིས་དེའི་གྲངས་ཇི་ཙམ་བགྲང་བར་ནུས་ན། ཕྱག་ན་རྡོ་རྗེ། སྐྱེ་བོ་དེ་བློ་གྲོས་དང༌། ཤེས་རྩལ་ཕུན་སུམ་ཚོགས་པ་ཞིག་ལགས་<line/>
</page>
<page index="33" id="489B">སམ། ཕྱག་ན་རྡོ་རྗེས་སྨྲས་པ། དེ་དེ་བཞིན་ནོ། །འཇམ་དཔལ། དེ་དེ་བཞིན་ཏེ། སྐྱེ་བོ་དེ་ནི་བློ་གྲོས་དང༌། ཤེས་རྩལ་ཕུན་སུམ་ཚོགས་པ་ངོ་མཚར་དུ་གྱུར་པ་ཞིག་གོ། །<line/>
འཇམ་དཔལ་གྱིས་སྨྲས་པ། ཕྱག་ན་རྡོ་རྗེ་ཉོན་ཅིག །རྡུལ་ཕྲ་རབ་དེ་དག་དང༌། རིང་བསྲེལ་དེ་ལྟ་བུའི་གྲངས་དང༌། ཚད་ནི་བགྲང་བ་དང༌། དཔག་པར་རུང་གི། ཕྱག་ན་རྡོ་<line/>
རྗེ༑ རྡུལ་ཕྲ་རབ་དང༌། རིང་བསྲེལ་དེ་དག་གི་གྲངས་རྣམས་དེ་ལྟར་བགྲང་བ་དང༌། དཔག་པ་ཇི་ལྟ་བ་བཞིན་དུ། དེ་བཞིན་གཤེགས་པས་བསྐལ་པའམ། བསྐལ་པ་<line/>
ལས་ལྷག་གམ། བསྐལ་པ་སྟོང་དུ་བཞུགས་ཏེ་གསུངས་ཀྱང་རྟོག་པའི་རྒྱལ་པོ་བྱང་ཆུབ་སྙིང་པོའི་རྒྱན་འབུམ་གྱི་གཟུངས་ཀྱི་ཕན་ཡོན་བསོད་ནམས་ཀྱི་ཕུང་པོའི་ཚད་ནི་<line/>
དཔེའི་སྒོ་ནས་ཀྱང་རྫོགས་པར་བསྟན་པར་མི་ནུས་སོ། །ཕྱག་ན་རྡོ་རྗེ། རྟོག་པའི་རྒྱལ་པོ་བྱང་ཆུབ་སྙིང་པོའི་རྒྱན་འབུམ་ཞེས་བྱ་བའི་གཟུངས་འདི་ནི་དེ་ལྟ་བུའི་ཡོན་ཏན་ཕུན་སུམ་<line/>
ཚོགས་པ་དང་ལྡན་པའོ། །གང་ཞིག་གཟུངས་འདི་འཆང་བ་དང༌། ཀློག་པ་དང༌། ཀུན་ཆུབ་པར་བྱེད་པ་དང༌། གཞན་དག་ལ་ཡང་རྒྱ་ཆེར་ཡང་དག་པར་བསྟན་པ་དང༌། ཚུལ་བཞིན་<line/>
ཡིད་ལ་བྱེད་པ་ལྟ་ཞོག །གླེགས་བམ་ལ་བྲིས་ཏེ་མཆོད་པ་བཀུར་སྟི་ཙམ་བྱེད་པའི་སྐྱེ་བོས་ཀྱང་ཚད་མེད་གྲངས་མེད་དཔག་གིས་མི་ལངས་པའི་བསོད་ནམས་ཀྱི་ཕུང་པོ་ཟད་མི་<line/>
</page>
<page index="34" id="490A">༄༅། །ཤེས་པ་འཐོབ་པར་འགྱུར་རོ། །དེ་ནས་འཁོར་དེར་འདུས་པའི་ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མི་<line/>
འམ་ཅི་དང༌། ལྟོ་འཕྱེ་ཆེན་པོ་དང༌། མི་དང༌། མི་མ་ཡིན་པ་ཐམས་ཅད་འཇམ་དཔལ་གཞོན་ནུར་གྱུར་པའི་ཚིག་དེ་ཐོས་ནས་མ་ལུས་པར་བླ་ན་མེད་པ་ཡང་དག་པར་རྫོགས་<line/>
པའི་བྱང་ཆུབ་ལས་ཕྱིར་མི་ལྡོག་པའི་ས་ལ་གནས་པར་གྱུར་ཏོ། །ལ་ལས་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་བསྟན་པ་ཐོབ་པར་གྱུར་ཏོ། །དེ་ནས་<line/>
ཐམས་ཅད་ཀྱིས་མགྲིན་གཅིག་ཏུ་ཨ་ལ་ལ་ལེགས་པར་བཤད་དོ་ཞེས་བསྔགས་ནས་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་<line/>
པའི་སངས་རྒྱས་ཤཱཀྱ་ཐུབ་པ་ལ་ཕྱག་འཚལ་ལོ། །སྐྱབས་སུ་མཆིའོ། །ངོ་མཚར་རྨད་དུ་བྱུང་བའི་རྫུ་འཕྲུལ་ལ་དབང་བསྒྱུར་བ་སངས་རྒྱས་བཅོམ་ལྡན་འདས་ལ་ཕྱག་<line/>
འཚལ་ལོ། །སྐྱབས་སུ་མཆིའོ། །བསམ་གྱིས་མི་ཁྱབ་པའི་མཛད་པ་དང༌། འཕྲིན་ལས་ཀྱི་བདག་ཉིད་སངས་རྒྱས་བཅོམ་ལྡན་འདས་ལ་ཕྱག་འཚལ་ལོ། །སྐྱབས་སུ་<line/>
མཆིའོ་ཞེས་ཆེད་དུ་བརྗོད་དོ། །དེ་ནས་གསང་བའི་བདག་པོ་ཕྱག་ན་རྡོ་རྗེས་འཇམ་དཔལ་གཞོན་ནུར་གྱུར་པ་ལ་འདི་སྐད་ཅེས་སྨྲས་སོ། །འཇམ་དཔལ། ཇི་ལྟ་བུར་བྱང་<line/>
</page>
<page index="35" id="490B">ཆུབ་རྒྱན་འབུམ་གྱི་གཟུངས་འདི་ལ་བརྟེན་ནས། དགེ་བའི་རྩ་བ་ཐམས་ཅད་བསྐྲུན་པ་དང༌། བསྐྱེད་པར་མཛད། འཇམ་དཔལ་གྱིས་སྨྲས་པ། ཕྱག་ན་རྡོ་རྗེ། ཚུལ་འདི་ནི་<line/>
བཅོམ་ལྡན་འདས་ལ་གསོལ་བར་རིགས་སོ། །བཅོམ་ལྡན་འདས་ཀྱིས་ཚུལ་འདི་མ་ལུས་པར་མཁྱེན་ཏོ། །དེ་ནས་གསང་བའི་བདག་པོ་ཕྱག་ན་རྡོ་རྗེས་བཅོམ་ལྡན་<line/>
འདས་ཀྱི་གན་དུ་ཕྱིན་ནས་བཅོམ་ལྡན་འདས་ལ་བསྐོར་བ་ལན་གསུམ་བྱས་ཏེ་འདི་སྐད་ཅེས་གསོལ་ཏོ། །བཅོམ་ལྡན་འདས། ཚུལ་ཇི་ལྟ་བུར་བྱང་ཆུབ་རྒྱན་འབུམ་<line/>
གྱི་གཟུངས་འདི་ལ་བརྟེན་ནས་དགེ་བའི་རྩ་བ་ཐམས་ཅད་བསྐྲུན་པར་མཛད། བསྐྱེད་པར་མཛད། བཅོམ་ལྡན་འདས་ཀྱིས་བཀའ་སྩལ་པ། ལག་ན་རྡོ་རྗེ། ཁྱོད་ལེགས་<line/>
པར་རབ་ཏུ་ཉོན་ལ་ཡིད་ལ་ཟུངས་ཤིག །ལག་ན་རྡོ་རྗེ། གཟུངས་འདི་ལ་བརྟེན་ནས་དགེ་བའི་རྩ་བ་ཐམས་ཅད་བསྐྲུན་པ་དང༌། སྐྱེད་པར་བྱེད་པའི་ཐབས་པས་ཁྱོད་<line/>
ལ་བཤད་དོ། །འདི་ལྟ་སྟེ། དགེ་སློང་ངམ། དགེ་སློང་མའམ། དགེ་བསྙེན་ནམ། དགེ་བསྙེན་མའམ། གཞན་ཡང༌། རིགས་ཀྱི་བུའམ། རིགས་ཀྱི་བུ་མོ་གང་ལ་ལ་ཞིག་<line/>
གིས་ལུས་དང༌། ཡན་ལག་བཀྲུས་ཤིང་གོས་གསར་གཙང་མ་གོན་ཏེ། བ་ལྕི་དང༌། དྲི་བཟང་བསྲེས་པའི་ས་གཙང་གིས་མཎྜལ་གྲུ་བཞི་པ་བྱས་ལ། བ་བྱུང་ལྔ་དང༌། དྲི་བཟང་<line/>
</page>
<page index="36" id="491A">༄༅། །གི་ཆུས་ལེགས་པར་ཆག་ཆག་གདབ། མེ་ཏོག་ལེགས་པར་བཀྲམ་ཞིང་མཆོད་པ་ཡང་བཤམ། གཟུངས་འདིས་བྱིན་གྱིས་བརླབས་པའི་ཆུས་<line/>
སངས་རྒྱས་ཀྱི་སྐུ་གཟུགས་ལ་ཁྲུས་བྱ། དེ་བཞིན་དུ་གཟུངས་འདིས་བྱིན་གྱིས་བརླབས་པའི་ཙནྡན་དཀར་པོའི་ཕྱེ་མ་སྦྱར་བའི་གུར་གུམ་གྱིས་བྱུང༌། །དེ་ནས་ཅི་འབྱོར་བའི་<line/>
མཆོད་པ་འབུལ་ཞིང་བསྐོར་བ་དང༌། ཕྱག་བྱས་ནས་སྐུ་གཟུགས་ཀྱི་སྤྱན་སྔར་བདུག་ལ་གཟུང་ས་སྔགས་ལན་ཅིག་བརྗོད་ཅིང་མར་མེ་གཅིག་བུད་པར་བྱའོ། །<line/>
ལག་ན་རྡོ་རྗེ། དགེ་བའི་རྩ་བ་བསྐྲུན་པ་དང༌། བསྐྱེད་པའི་ངས་དཔེ་གཅིག་སྟོན་གྱི་ཉོན་ཅིག །དཔེར་ན། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ན་<line/>
གནས་པའི་ཀླུའི་རྒྱལ་པོ་ཆེན་པོ་ཐམས་ཅད་ཀྱིས་སོ་སོ་ནས་ཆར་གྱི་ཐིགས་པ་རྡུལ་ཕྲ་རབ་ཙམ་པའི་ཆར་ཆེན་པོ་འབེབས་པར་བྱས་ཏེ། དེ་ལ་མི་རྫུ་འཕྲུལ་གྱི་<line/>
སྟོབས་ཆེན་པོ་དང་ལྡན་པ་ཞིག་ཡོད་ལ། མི་དེས་ཆར་དེའི་ཐིགས་པ་རེ་རེ་ནས་བགྲངས་པས་དེའི་གྲངས་དང༌། ཚད་རྟོགས་ནུས་ཀྱི། དགེ་སློང་དམ། དགེ་སློང་<line/>
མའམ། དགེ་བསྙེན་ནམ། དགེ་བསྙེན་མའམ། གཞན་ཡང༌། རིགས་ཀྱི་བུའམ། རིགས་ཀྱི་བུ་མོ་གང་ལ་ལ་ཞིག་གིས་སྔར་བསྟན་པ་ལྟར་མཆོད་པ་དང༌། ཕྱག་<line/>
</page>
<page index="37" id="491B">བྱས་པ་ལ་སོགས་པའི་ཕན་ཡོན་གྱི་གྲངས་དང༌། ཚད་ནི་དེ་བཞིན་གཤེགས་པས་བསྐལ་པའམ། བསྐལ་པ་ལས་ལྷག་གམ། བསྐལ་པ་བརྒྱ་སྟོང་གི་བར་བཞུགས་ཏེ་ཆར་གྱི་ཚིགས་<line/>
པ་བགྲངས་པ་ཇི་ལྟ་བུར་གསུངས་ཀྱང་རྫོགས་པར་མི་འགྱུར་རོ། །ལག་ན་རྡོ་རྗེ། གོང་དུ་བསྟན་པའི་སྐུ་གཟུགས་ལ་ཁྲུས་གསོལ་བ་ཙམ་གྱི་བསོད་ནམས་ཀྱི་ཚད་ནི་དེ་བཞིན་<line/>
གཤེགས་པ་ཐམས་ཅད་ཀྱིས་མི་མཁྱེན་ཏོ། །ལག་ན་རྡོ་རྗེ། གཞན་ཡང་དགེ་པའི་རྩ་བ་བསྐྲུན་པ་དང༌། བསྐྱེད་པར་བྱ་བ་དང༌། བསམ་པའི་དོན་འགྲུབ་པར་བྱེད་པའི་ལས་<line/>
ཚོགས་ཀྱི་རྟེན་འབྲེལ་གྲུབ་པའི་ཚུལ་མདོ་ཙམ་ཞིག་བཤད་ཀྱིས་ཉོན་ཅིག །ལག་ན་རྡོ་རྗེ། གང་ལ་ལ་ཞིག་གིས་བྱང་ཆུབ་སྙིང་པོའི་རྒྱན་འབུམ་གྱི་གཟུངས་འདི་གྲོ་ག་ལ་བྲིས་<line/>
ཏེ་ཕྱག་མཚན་གྱི་རྡོ་རྗེའི་ནང་དུ་བཅུག་པའམ། སྐུ་གཟུགས་ཀྱི་ནང་བཅུག་པའམ། ཁོག་པར་བྲིས་པའམ། ལྷ་ཁང་གི་གནྡྷོ་ལའི་ནང་བཅུག་པའམ། མཆོད་རྟེན་གྱི་ནང་བཅུག་<line/>
ན་དེས་མཆོད་རྟེན་གཅིག་བྱས་བས་འབུམ་བྱས་པར་འགྱུར་རོ། །མཆོད་རྟེན་དེ་སྙེད་བཞེངས་པའི་བསོད་ནམས་ཐོབ་པར་འགྱུར་རོ། །དགེ་སློང་ངམ། །དགེ་སློང་མའམ། དགེ་<line/>
བསྙེན་ནམ། དགེ་བསྙེན་མའམ། གཞན་ཡང༌། རིགས་ཀྱི་བུའམ། རིགས་ཀྱི་བུ་མོ་གང་ལ་ལ་ཞིག་གིས་གཟུངས་འདི་བྲིས་ཏེ་ལམ་གྱི་བཞི་མདོའམ། དེ་མཐོན་པོའི་སྤོའམ།<line/>
</page>
<page index="38" id="492A">༄༅། །ཆུ་ཆེན་པོའི་འགྲམ་མམ། གྲོང་ཁྱེར་གྱི་སྒོའམ། ཐེག་ལམ་ཆེན་པོར་མཆོད་རྟེན་ཆེན་པོ་གཅིག་བྱས་ལ་ཆར་ཁེབས་སམ། གདུགས་ཀྱི་ནང་དུ་གཟུངས་<line/>
འདི་བཅུག་ན། རིགས་ཀྱི་བུའམ། རིགས་ཀྱི་བུ་མོ་དེས་ངས་སྔར་དཔེ་དྲངས་ཏེ་བསྟན་པ་ལྟར་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱི་རྡུལ་ཕྲ་རབ་ཀྱི་གྲངས་དང་<line/>
མཉམ་པའི་ཆོས་ཀྱི་སྐུའི་རིང་བསྲེལ་དང༌། ཆོས་ཀྱི་དབྱིངས་ཀྱི་རིང་བསྲེལ་དང༌། རུས་པའི་རིང་བསྲེལ་དང༌། ཤའི་རིང་བསྲེལ་དེ་དག་ཐམས་ཅད་ལ་མཆོད་རྟེན་བྱས་པའི་<line/>
བསོད་ནམས་ཐོབ་པར་འགྱུར་རོ། །མཆོད་རྟེན་ཞེས་བྱ་བ་ནི་སངས་རྒྱས་ཐམས་ཅད་ཀྱི་བཞུགས་གནས་དཀྱིལ་འཁོར་ཡིན་ནོ། །མཆོད་རྟེན་ཞེས་བྱ་བ་ནི་སངས་རྒྱས་<line/>
ཐམས་ཅད་ཀྱི་སྤྲུལ་པའི་སྐུའི་སྐུ་གདུང་གི་བང་སོ་ཡིན་ནོ། །དེ་བཞིན་གཤེགས་པ་ཡང་དག་པའི་གསུང་དང་ལྡན་པས་དེ་ལྟར་གསུངས་སོ། །ལག་ན་རྡོ་རྗེ། གཞན་ཡང༌།<line/>
རིགས་ཀྱི་བུའམ། རིགས་ཀྱི་བུ་མོ་གང་ལ་ལ་ཞིག་གིས། དེ་ལྟ་བུའི་མཆོད་རྟེན་དེ་དག་ལ་མེ་ཏོག་དང༌། བདུག་སྤོས་ལ་སོགས་པ་མཆོད་པའི་ཡོ་བྱད་ཅི་འབྱོར་པས་མཆོད་<line/>
པ་བྱེད་པའམ། ཐལ་མོ་སྦྱར་ནས་ཕྱག་འཚལ་བའམ། ལན་གཅིག་ཙམ་བསྐོར་བ་བྱས་ཀྱང༌། དགེ་སློང་ངམ། དགེ་སློང་མའམ། དགེ་བསྙེན་ནམ། དགེ་བསྙེན་མ་<line/>
</page>
<page index="39" id="492B">འམ། རིགས་ཀྱི་བུའམ། རིགས་ཀྱི་བུ་མོ་གཞན་ཞིག་ཀྱང་རུང་སྟེ་དེའི་བསྐྲུན་པ་དང༌། བསྐྱེད་པའི་བསོད་ནམས་ཀྱི་བུ་ལོན་གཞལ་དུ་མེད་ཅིང་བགྲངས་སུ་མ་མཆིས་<line/>
པའོ། །སྡིག་པ་དང༌། སྒྲིབ་པ་ཐམས་ཅད་ནི་ཡོངས་སུ་དག་པར་འགྱུར་རོ། །དམྱལ་བ་དང༌། ཡི་དྭགས་དང༌། དུད་འགྲོའི་སྐྱེ་གནས་ནི་རྒྱུན་འཆད་པར་འགྱུར་རོ། །བླ་ན་མེད་པ་<line/>
ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་འགྱུར་རོ། །མཆོད་རྟེན་འགའ་ཞིག་མཆོད་པར་གྱུར་པ་མ་ཡིན་གྱི། སངས་རྒྱས་དཀོན་མཆོག་དང༌། ཆོས་དཀོན་<line/>
མཆོག་དང༌། དགེ་འདུན་དཀོན་མཆོག་རྣམས་ལ་ཡང་ལྷ་རྫས་ཀྱི་མཆོད་པའི་ཡོ་བྱད་དེ་དག་གིས་མཆོད་པ་བྱས་པར་འགྱུར་རོ། །ཕྱིར་མི་ལྡོག་པའི་རྟགས་དང༌། མཚན་མའི་<line/>
རྒྱན་གྱི་ཏིང་ངེ་འཛིན་ཐོབ་པར་འགྱུར་རོ། །བྱང་ཆུབ་སྙིང་པོ་ལ་མཆིས་ཀྱི་བར་དུ་ལུས་རྣམ་པར་དག་པ་ཐོབ་པར་འགྱུར་རོ། །དགེ་བའི་རྩ་བ་ནི་ནམ་ཡང་ཆུད་མི་ཟ་བར་འགྱུར་རོ། །<line/>
སླར་ཡང་མངལ་དུ་སྐྱེ་བར་མི་འགྱུར་རོ། །ལག་ན་རྡོ་རྗེ། གཟུངས་སྔགས་འདི་ནི་ཤིན་ཏུ་རྙེད་པར་དཀའ་བ་ཡིན་ནོ། །ལག་ན་རྡོ་རྗེ། སྐྱེ་བོ་གང་ལ་ལ་ཞིག་གིས་ལྡེར་བཟོའམ།<line/>
ཐད་ཀར་བྲིས་པའམ། ཤིང་དམ། རིན་པོ་ཆེའི་རིགས་ཀྱི་རྡོ་ལ་བརྐོས་སམ། དྲི་བཟང་གི་སྨན་འདམ་ལས་བྱས་པའམ། ཟངས་བཏུལ་མའམ། གསེར་དངུལ་ཟངས་ཏེ་ལྕགས་<line/>
</page>
<page index="40" id="493A">༄༅། །གསུམ་བསྲེས་པའམ། ལྕགས་སམ། དངུལ་འབའ་ཞིག་གམ། གསེར་རྐྱང་ངམ། དེ་དག་གང་ཡང་རུང་བས་མཆོད་རྟེན་ནམ། སྐུ་གཟུངས་<line/>
བྱས་ལ། རྒྱ་ཤོག་གམ། དར་དཀར་པོ་ལ་གཟུངས་སྔགས་འདི་བྲིས་ནས་མཆོད་རྟེན་ནམ། སྐུ་གཟུགས་ཀྱི་ནང་དུ་བཅུག་སྟེ། ཕྱག་དང༌། མཆོད་པ་དང༌། བཀུར་སྟི་རིམ་གྲོ་<line/>
བྱེད་ན། ལག་ན་རྡོ་རྗེ། དགེ་སློང་ངམ། དགེ་སློང་མའམ། དགེ་བསྙེན་ནམ། དགེ་བསྙེན་མའམ། གཞན་ཡང༌། རིགས་ཀྱི་བུའམ། རིགས་ཀྱི་བུ་མོ་དེའི་བསོད་ནམས་ཀྱི་<line/>
ཚད་ནི་དེ་བཞིན་གཤེགས་པའི་འོད་ཟེར་གྱིས་གཞལ། དེ་བཞིན་གཤེགས་པའི་མཁྱེན་པས་དཔག །དེ་བཞིན་གཤེགས་པའི་སངས་རྒྱས་ཀྱི་སྤྱན་གྱིས་གཟིགས་པས་<line/>
སྔར་བསྟན་པའི་རིང་བསྲེལ་གྱི་གྲངས་ཇི་སྙེད་པ་དང༌། རྒྱ་མཚོ་ཆེན་པོའི་ཆུ་ཐིགས་ཇི་ཙམ་གྲངས་དང་མཉམ་པའི་མཆོད་རྟེན་དང༌། སྐུ་གཟུངས་བྱས་པ་དང༌། དགེ་སློང་<line/>
ངམ༑ དགེ་སློང་མའམ། དགེ་བསྙེན་ནམ། དགེ་བསྙེན་མའམ། གཞན་ཡང༌། རིགས་ཀྱི་བུའམ། རིགས་ཀྱི་བུ་མོ་དེས་མཆོད་རྟེན་ན། སྐུ་གཟུགས་གཟུངས་འདིས་<line/>
སྙིང་པོ་ཅན་གཅིག་ལ་ཕྱག་བྱ་བ་དང༌། མཆོད་པ་བྱས་པར་མི་འགྱུར་ལ། མཆོད་རྟེན་དེ་སྙེད་དང༌། སྐུ་གཟུགས་དེ་སྙེད་པ་ཕྱག་དང༌། མཆོད་པ་བྱས་པའི་བསོད་ནམས་ཀྱི་<line/>
</page>
<page index="41" id="493B">འབྲས་བུ་ཐོབ་པར་འགྱུར་རོ། །དེ་ནས་བྱང་ཆུབ་སེམས་དཔའ་གསང་བའི་བདག་པོ་ཕྱག་ན་རྡོ་རྗེས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། རྟོག་པའི་<line/>
རྒྱལ་པོ་ཆེན་པོ་འདི་ནི་དཔལ་དང༌། གཟི་བརྗིད་ཆེན་པོ་དང་ལྡན་པ་ལགས་སོ། །བཀྲ་ཤིས་དང༌། ཕན་ཡོན་ཆེན་པོ་དང་ལྡན་པ་ལགས་སོ། །རྫུ་འཕྲུལ་དང༌། ནུས་སྟོབས་ཆེན་པོ་<line/>
དང་ལྡན་པ་ལགས་སོ། །གཟུངས་སྔགས་འདིའི་མིང་ཙམ་འཛིན་པས་ཀྱང་དགེ་བའི་རྩ་བ་དཔག་ཏུ་མེད་པ་བསྐྱེད་ཅིང་བསོད་ནམས་དཔག་ཏུ་མེད་པ་ཐོབ་པ་ལགས་སོ། །<line/>
བཅོམ་ལྡན་འདས་ཀྱིས་བཀའ་སྩལ་བ། ལག་ན་རྡོ་རྗེ། དགེ་སློང་ངམ། དགེ་སློང་མའམ། དགེ་སློང་མའམ། དགེ་བསྙེན་ནམ། དགེ་བསྙེན་མ་ལ་སོགས་པ་རིགས་ཀྱི་བུའམ། རིགས་ཀྱི་བུ་མོ་<line/>
གང་ལ་ལ་ཞིག་གིས་བསོད་ནམས་ཀྱི་ཚོགས་ཆེན་པོ་ཡོངས་སུ་རྫོགས་པར་ཀུན་ནས་བསླངས་པས། འདས་པ་དང༌། མ་འོངས་པ་དང༌། ད་ལྟར་བཞུགས་པའི་སངས་<line/>
རྒྱས་ཐམས་ཅད་ལ་ཕྱག་དང༌། མཆོད་པ་དང༌། བསྙེན་བཀུར་བྱེད་པར་འདོད་པར་གྱུར་ཚེ། རིགས་ཀྱི་བུའམ། རིགས་ཀྱི་བུ་མོ་དེས་རྟོག་པའི་རྒྱལ་པོ་འདི་ཡི་གེར་བྲིས་ནས་<line/>
ཟ་མ་ཏོག་ཏུ་བཅུག་ལ་ཉིན་རེ་བཞིན་དྲི་བཟང་གི་ཆུས་ཁྲུས་འབུལ་བ་དང༌། མཆོད་པ་དང༌། ཕྱག་དང༌། བསྐོར་བ་བྱེད་ན། དགེ་སློང་ངམ། དགེ་སློང་མའམ། དགེ་བསྙེན་<line/>
</page>
<page index="42" id="494A">༄༅། །ནམ། དགེ་བསྙེན་མ་ལ་སོགས་པ་རིགས་ཀྱི་བུའམ། རིགས་ཀྱི་བུ་མོ་དེ་ནི་འདས་པ་དང༌། མ་འོངས་པ་དང༌། དེ་ལྟར་བཞུགས་པའི་སངས་རྒྱས་<line/>
སྔར་བསྟན་པའི་དཔེས་བསྡུས་པ་ཐམས་ཅད་ལ་སྤྱོད་ལམ་རྣམ་པ་བཞི་ཡིས་བར་མ་ཆད་པར་བསྙེན་བཀུར་བྱས་པར་འགྱུར་རོ། །རིགས་ཀྱི་བུའམ། རིགས་ཀྱི་བུ་མོ་<line/>
དེ་ལ་དུས་གསུམ་གྱི་སངས་རྒྱས་ཐམས་ཅད་ཀྱིས་བྱིན་གྱིས་བརླབས་པར་འགྱུར། དེ་བཞིན་གཤེགས་པ་དེ་དག་ཐམས་ཅད་ཀྱིས་ལུང་སྟོན་པར་འགྱུར། དེ་དག་<line/>
ཐམས་ཅད་ཀྱིས་དབུགས་དབྱུང་བར་འགྱུར་རོ། །སྐྱེ་བོ་དེ་མྱུར་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པའི་ས་ཐོབ་པར་འགྱུར་རོ།།<line/>
དེ་ནས་བཅོམ་ལྡན་འདས་ཀྱིས་བྱང་ཆུབ་སེམས་དཔའ་འཇམ་དཔལ་གཞོན་ནུར་གྱུར་པ་དང༌། གསང་བའི་བདག་པོ་ཕྱག་ན་རྡོ་རྗེ་དང༌། རྒྱལ་པོ་ཆེན་པོ་སྡེ་བཞི་རྣམས་<line/>
ལ་བཀའ་སྩལ་པ། དེ་རིང་ངས་རྒྱལ་བའི་སྲས་པོ་ཁྱེད་ཅག་ལ་གཟུགས་སྔགས་རྟོག་པའི་རྒྱལ་པོ་འདི་ཡོངས་སུ་གཏད་དོ། །རྟོག་པའི་རྒྱལ་པོ་འདི་མ་འོངས་པའི་<line/>
དུས་ལྔ་བརྒྱའི་ཐ་མར་འཇིག་རྟེན་དུ་བསྣུབས་པར་མ་བྱེད་ཅིག །ལེགས་པར་བསྲུང་བ་དང༌། སྦ་བར་བྱོས་ཤིག །གཟུངས་སྔགས་འདི་འཆང་བའི་སྐྱེ་བོ་རྣམས་ལེགས་<line/>
</page>
<page index="43" id="494B">པར་བསྲུང་བ་དང༌། བསྐྱབ་པ་དང༌། སྦ་པར་མཛོད་ཅིག །ཕྱག་རྒྱ་ཇི་ལྟ་བ་བཞིན་དང༌། ཆོ་ག་ཚུལ་བཞིན་དུ་ཉམས་སུ་ལེན་པ་རྣམས་ལ་བྱིན་གྱིས་རློབས་ཤིག །འདོད་པ་<line/>
རྣམས་བསྒྲུབ་པར་བྱོས་ཤིག །དེ་སྐད་ཅེས་བཀའ་སྩལ་པ་དང༌། དེ་ནས་བྱང་ཆུབ་སེམས་དཔའ་འཇམ་དཔལ་གཞོན་ནུར་གྱུར་པ་དང༌། གསང་བའི་བདག་པོ་ཕྱག་ན་རྡོ་རྗེ་དང༌།<line/>
རྒྱལ་པོ་ཆེན་པོ་སྡེ་བཞི་འཁོར་དང་བཅས་པ་སྟན་ལས་ལངས་ནས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ནས་བཅོམ་ལྡན་འདས་ལ་འདི་སྐད་ཅེས་<line/>
གསོལ་ཏོ། །བཅོམ་ལྡན་འདས། བདག་ཅག་གིས་བཅོམ་ལྡན་འདས་ཀྱི་བཀའ་ཡང་དག་པར་ནོས་སོ། །རྟོག་པའི་རྒྱལ་པོ་འདི་འཆང་བའི་སྐྱེས་བུ་ཆེན་པོ་དེ་བདག་ཅག་གིས་<line/>
བསྲུང་བ་དང༌། བསྐྱབ་པ་དང༌། སྦེད་པར་བྱེད་ཅིང༌། དེའི་འབྱོར་པ་ཐམས་ཅད་ཕུན་སུམ་ཚོགས་པར་བྱེད་དོ། །མགོན་མེད་པ་སྐྱབས་མེད་པར་གྱུར་པ་རྣམས་ཀྱང་དབུགས་དབྱུང་<line/>
ཞིང་མགོ་འདྲེན་པར་བགྱིད་ཅིང༌། བྱང་ཆུབ་སྙིང་པོ་ལ་བཞུགས་ཤིང་ཆོས་ཀྱི་འཁོར་ལོ་བསྐོར་བར་གྱུར་བའི་བར་རྣམ་པར་ཐམས་ཅད་དུ་བསྲུང་བ་དང༌། བསྐྱབ་པར་བགྱིད་དོ། །དེ་ནས་<line/>
བཅོམ་ལྡན་འདས་ཀྱིས་བྱང་ཆུབ་སེམས་དཔའ་འཇམ་དཔལ་གཞོན་ནུར་གྱུར་པ་དང༌། གསང་བའི་བདག་པོ་ཕྱག་ན་རྡོ་རྗེ་དང༌། རྒྱལ་པོ་ཆེན་པོ་སྡེ་བཞི་ལ་ལེགས་སོ་ཞེས་བྱ་བ་<line/>
</page>
<page index="44" id="495A">༄༅། །བྱིན་ནས་ལེགས་སོ། །ལེགས་སོ། །ཁྱོད་ཅག་གིས་དམ་བཅས་པ་དེ་བཞིན་དུ་བྱོས་ཤིག །དེ་ནས་བཅོམ་ལྡན་འདས་ཀྱིས་འཁོར་འདུས་པ་ཆེན་པོ་ལ་<line/>
ཐུན་མོང་དུ་བཀའ་སྩལ་པ། གཟུངས་སྔགས་འདི་ནི་ལས་ཐམས་ཅད་གྲུབ་པར་བྱེད་པ། དངོས་གྲུབ་ཐམས་ཅད་སྟེར་བ། སྡིག་པ་དང༌། སྒྲིབ་པ་ཐམས་ཅད་ཞི་བར་མཛད་<line/>
པ༑ དོན་ཐམས་ཅད་ཐོགས་པ་མེད་པར་འགྲུབ་པར་མཛད་པ་སྟེ། ལུས་དག་པར་བཀྲུས་ལ་གོས་གསར་གཙང་མ་གོན་ནས་ཉིན་རེ་བཞིན་བརྒྱ་རྩ་བརྒྱད་བཟླས་བརྗོད་<line/>
བྱེད་ན། དེ་བཞིན་གཤེགས་པ་ཐམས་ཅད་ཀྱི་ཞལ་མཐོང་བར་འགྱུར་རོ། །ཚེ་ལོ་བརྒྱ་ཐུབ་པར་འགྱུར་རོ། །ནད་ཐམས་ཅད་རིང་དུ་སྤངས་བར་འགྱུར་རོ། །འཕགས་པའི་ས་ལ་<line/>
གནས་པ་ཐམས་ཅད་ཀྱིས་སྐྱོབ་པར་འགྱུར་རོ། །གསང་བའི་བདག་པོ་ལག་ན་རྡོ་རྗེ་དང༌། རྒྱལ་པོ་ཆེན་པོ་སྡེ་བཞི་འཁོར་དང་བཅས་པས་རྟག་ཏུ་བསྲུང་ཞིང་སྐྱོབ་བ་དང༌།<line/>
སྦ་བར་ཡང་བྱེད་དོ། །འདི་ནས་ཤི་འཕོས་ནས་ཀྱང་འཇིག་རྟེན་གྱི་ཁམས་བདེ་བ་ཅན་དུ་སྐྱེ་བར་འགྱུར་རོ། །སྐྱེ་ཞིང་སྐྱེ་བར་རིན་པོ་ཆེའི་པདྨ་ལས་རྫུས་ཏེ་སྐྱེ་བར་འགྱུར་ཞིང༌། མངལ་<line/>
གྱི་སྐྱེ་གནས་ཡོངས་སུ་སྤང་བ་ཡིན་ནོ། །སྐྱེ་བ་ཐམས་ཅད་དུ་ཚེ་རབས་དྲན་པར་འགྱུར་རོ། །ལན་ཉི་ཤུ་རྩ་གཅིག་བཟླས་ན་དམྱལ་བར་ལྷུང་ངེས་ཀྱི་སྡིག་པའི་ལས་ཐམས་ཅད་<line/>
</page>
<page index="45" id="495B">ཡོངས་སུ་བྱུང་བར་འགྱུར་རོ། །ནམ་ཡང་ངན་སོང་དུ་ལྷུང་བར་མི་འགྱུར་རོ། །དགྲ་ཐམས་ཅད་དབང་དུ་འགྱུར་རོ། །ལན་བདུན་བཟླས་ན་རྩོད་པ་ལས་རྒྱལ་བར་འགྱུར་རོ། །དཀར་<line/>
པོའི་ཕྱོགས་ཀྱི་ཚེས་བཅོ་ལྔ་ལ་ཉིན་མཚན་ཐོག་ཐག་གཅིག་ཏུ་སྨྱུང་བར་གནས་ཤིང༌། ཁྲུས་བྱས་ལ་གོས་གསར་གཙང་མ་གྱོན་ནས་སྐུ་གཟུགས་ཀྱི་མདུན་དུ་སྐྱིལ་མོ་ཀླུང་<line/>
བཅས་ཏེ་འདུག་ལ། མེ་ཏོག་དང༌། བདུག་སྤོས་དང༌། མར་མེ་ལ་སོགས་པས་མཆོད་ནས། བྱང་ཆུབ་སྙིང་པེའི་རྒྱན་འབུམ་གྱི་གཟུངས་འདི་ལས་སྟོང་དུ་བཟླས་བརྗོད་བྱས་<line/>
ཚེ༑ བཟླས་པ་ཟིན་པ་དང༌། དེ་བཞིན་གཤེགས་པ་ཤཱཀྱ་ཐུབ་པའི་ཞལ་མཐོང་བར་འགྱུར་རོ། །དེ་བཞིན་གཤེགས་པས་ཕྱག་གསེར་གྱི་མདོག་ཅན་བརྐྱང་ནས་སྒྲུབ་པ་པོའི་<line/>
སྤྱི་བོར་བཞག་སྟེ་དབུགས་དབྱུང་བར་མཛད་ཅིང་ལེགས་སོ། །ལེགས་སོ། །རིག་པ་འཛིན་པ་ཆེན་པོ། སྐྱེས་བུ་ཆེན་པོ། ཁྱོད་ཀྱིས་བསྒྲུབ་པའི་བྱང་ཆུབ་སྙིང་པོའི་རྒྱན་འབུམ་<line/>
གྱི་གཟུངས་ལེགས་པར་གྲུབ་བོ། །རིག་པ་འཛིན་པ་ཆེན་པོ། ཁྱོད་སྙིང་སྟོབས་ཆེན་པོའོ། །འབད་རྩོལ་ཆེན་པོས་དཀའ་ཐུབ་བྱས་ཏེ་དགེ་བའི་རྩ་བ་དཔག་ཏུ་མེད་པ་ཐོབ་བོ།།<line/>
གང་འདོད་པའི་སངས་རྒྱས་ཀྱི་ཞིང་དུ་བགྲོད་པར་གྱིས་ཤིག་ཅེས་གསུངས་བར་འགྱུར་རོ། །དེ་ལྟར་གསུངས་མ་ཐག་ཏུ་རིག་པ་འཛིན་པ་དེའི་ལུས་ལ་འོད་ཟེར་གྱི་ཕུང་པོ་ཆེན་པོ་<line/>
</page>
<page index="46" id="496A">༄༅། །འབར་བར་འགྱུར་རོ། །དེ་ནས་སྔགས་ཀྱི་རྒྱུད་ཐམས་ཅད་ལས་ཇི་སྙེད་གསུངས་པའི་དངོས་གྲུབ་ཐམས་ཅད་མ་ལུས་པར་གྲུབ་པར་འགྱུར་རོ། །བསམ་<line/>
པ་ཐམས་ཅད་ཡོངས་སུ་རྫོགས་པར་འགྱུར་རོ། །རིག་པ་འཛིན་པ་དེས་སྔོན་མཚམས་མེད་པ་ལྔའི་ལས་བྱས་པ་ཡིན་ཀྱང་དེའི་སྡིག་པ་དང༌། སྒྲིབ་པ་ཐམས་ཅད་ཉིན་<line/>
མཚན་ཐོག་ཐག་གཅིག་ལ་སྨྱུང་བ་བྱས་ཤིང་བཟླས་བརྗོད་བྱེད་པ་དེས་ཡོངས་སུ་བྱང་བར་འགྱུར་རོ། །དངོས་གྲུབ་ཐམས་ཅད་ཚེ་འདི་ཉིད་ལ་ཐོབ་པར་འགྱུར་རོ། །ཟླ་བའི་<line/>
དམར་ཕྱོགས་ཀྱི་ཚེས་བཅུ་བཞི་ལ་ལུས་ལེགས་པར་བཀྲུས་ལ་གོས་གསར་གཙང་མ་གོན་ནས་ཉིན་མཚན་ཐོག་ཐག་གཅིག་སྨྱུང་བ་བྱས་ཤིང་སྐུ་གདུང་དང་བཅས་པའི་མཆོད་<line/>
རྟེན་གྱི་དྲུང་དུ་ཟངས་ཀྱི་སྣོད་གཅིག་ཡུངས་ཀར་གྱིས་གང་བར་བྱས་ཏེ་གཟུངས་སྔགས་འདི་ལན་སྟོང་བཟླས་བརྗོད་བྱས་པས་བྱིན་གྱིས་བརླབས་ནས་ལས་སྦྱོར་གྱི་དུས་སུ་<line/>
ཀླུ་གནས་པའི་རྫིང་བུར་ཡུངས་ཀར་དེ་སྦར་གང་བླུགས་ནས། ཀླུ་དེ་དག་དགའ་ཞིང་རིག་པ་འཛིན་པ་དེའི་དབང་དུ་འགྱུར། ཀླུའི་ཕོ་བྲང་དུ་གདན་འདྲེན་ནས་ཞབས་ལ་ཕྱག་<line/>
བགྱིད་ནས་འདོད་པ་ཐམས་ཅད་སྟེར་བར་འགྱུར། གང་དུ་གནས་པའི་ས་ཕྱོགས་སུ་ཕྱི་བཞིན་འབྲངས་ལ་བཀའ་ནོད་པར་འགྱུར་རོ། །ཡུངས་ཀར་དེ་ཕྱོགས་བཞིར་གཏོར་ན་རྫི་<line/>
</page>
<page index="47" id="496B">ཆར་དྲག་པོ་བཟློག་གོ། ཤ་སྦྲང་དང༌། ནེ་ཙོ་དང༌། ཁུ་བྱུག་དང༌། ཆ་ག་ལ་སོགས་པའི་སྲོག་ཆགས་མ་རུངས་པ་ཐམས་ཅད་ཀྱི་ཁ་བཅིང་བར་འགྱུར་རོ། །ཡུངས་ཀར་མེ་ལ་བཏབ་<line/>
ན་མེ་མི་སྦར་རོ། །ཆུ་ཀླུང་ལ་བཏབ་ན་ཆུ་རྒྱུན་ཆད་དོ། །ཚོང་པའི་ནོར་རྫས་ལ་བཏབ་ན་ཆོམ་རྐུན་གྱིས་མི་ཁྱེར། སྒྲིབ་ཤིང་དུ་ཡང་འགྱུར་རོ། །རྒྱལ་པོའི་ཕོ་བྲང་གི་སྒོ་ལ་གཏོར་ན་<line/>
རྒྱལ་པོ་དང༌། བཙུན་མོ་དང༌། བློན་པོ་འཁོར་དང་བཅས་པ་དགའ་བར་འགྱུར་རོ། །ཉ་མ་ཕོ་མོའི་ཚོགས་ལ་གཏོར་ན་ཐམས་ཅད་བདག་ལ་མཆོད་པ་དང༌། བཀུར་སྟི་བྱེད་པར་<line/>
འགྱུར་རོ། །ཕ་རོལ་གྱི་དམག་ཚོགས་ལ་གཏོར་ན་དགྲ་ཐམས་ཅད་བཅིངས་པར་འགྱུར་རོ། །ལམ་དུ་ཞུགས་ཚེ་འཕྲང་སྒོར་གཏོར་ན་སྲུང་མིས་མི་མཐོང་ངོ༌། །ཞིང་ལ་གཏོར་ན་སྲོག་<line/>
ཆགས་མ་རུངས་པའི་ཁ་བཅིངས་པར་འགྱུར་རོ། །ཐན་པ་བྱུང་ཚེ་ཀླུ་གནས་པའི་ཆུར་བླུགས་ན་གྲུ་ཆར་འབབ་པར་འགྱུར་རོ། །སེར་བ་དང༌། རྫི་ཆར་དྲག་པོ་བབས་ཚེ་བར་སྣང་<line/>
ལ་གཏོར་ན་མོད་ལ་ཞི་བར་འགྱུར་རོ། །དགྲའི་ཁྱིམ་ལ་གཏོར་ན་འཁོན་ཡོངས་སུ་ཞི་བར་འགྱུར་ཏེ་ཕྱིན་ཆད་མཛའ་བཤེས་སུ་འགྱུར་རོ། །གྲོང་ཁྱེར་གྱི་སྒོ་ལ་གཏོར་ན་དེའི་ནང་གནས་<line/>
ཀྱི་སེམས་ཅན་གང་དག་གནོད་པས་གཙེས་པ་ཐམས་ཅད་གནོད་པ་དང་བྲལ་བར་འགྱུར་རོ། །གནོད་སྦྱིན་དང༌། སྲིན་པོ་རྣམས་ནི་ཕྱོགས་ཕྱོགས་སུ་བྱེར་བར་འགྱུར་རོ། །<line/>
</page>
<page index="48" id="497A">༄༅། །གཡུལ་སྤྲད་པའི་ཚེ་ཕ་རོལ་པོའི་ཕྱོགས་སུ་གཏོར་ན་དགྲ་བོ་ཕམ་ཞིང་རང་ཕྱོགས་བརྒྱལ་བར་འགྱུར་རོ། །གཤགས་འགྱེད་པའམ། རྩོད་པ་བྱེད་<line/>
ཚེ་ཁར་བཅུག་ན་ངག་བཙན་ཞིང་ཆོས་ཕྱོགས་ཐོབ་པར་འགྱུར་རོ། །ཆུ་ལ་བླུགས་ནས་ནད་ཀྱིས་ཟིན་པ་དག་ལ་འཐུང་དུ་བཅུག་ན་ནད་དེ་ཞི་བར་འགྱུར་རོ། །གདོན་གྱིས་ཟིན་<line/>
པ་རྣམས་ལ་ཡུངས་ཀར་དང༌། ཀ་ར་བསྲེས་པས་བདུགས་ན་གདོན་ཐམས་ཅད་ལས་ཐར་བར་འགྱུར་རོ། །བ་ལང་ལ་སོགས་པ་ཕྱུགས་ཀྱི་རིམས་དང༌། ཁྱེའུ་དང༌། བུ་མོའི་<line/>
རིམས་ངན་ཐམས་ཅད་ལ་ཡུངས་ཀར་ས་དང་བསྲེས་ནས་ལམ་གྱི་བཞི་མདོར་བསྲེགས་ན་རིམས་ནད་ཐམས་ཅད་ཞི་བར་འགྱུར་རོ། །གཙུག་ཕུད་ཀྱི་ནང་དུ་བཅུག་ན་གང་དུ་<line/>
ཕྱིན་སར་སྐྱེ་བོ་ཐམས་ཅད་དགའ་ཞིང་མགུ་ནས་བདག་ལ་མཆོད་པ་དང༌། བཀུར་སྟི་བྱེད་པར་འགྱུར་རོ། །ཅི་ཟེར་བ་མཉན་པར་འགྱུར་རོ། །གཞན་ཡང༌། རིག་པ་འཛིན་<line/>
པས་ཚེས་བཅུ་བཞིའི་མཚན་མོའི་ཆ་ནས་བརྩམས་ཏེ་ལག་པ་གཉིས་ཀྱིས་བྱང་ཆུབ་སེམས་དཔའ་འཇམ་དཔལ་གཞོན་ནུར་གྱུར་བའི་སྐུ་གཟུགས་ཀྱི་ཞབས་ལ་འཇུས་<line/>
ཤིང་ཕྱི་ཉིན་ཚེས་བཅོ་ལྔའི་ཐོ་རངས་ཀྱི་བར་དུ་བར་མི་ཆད་པར་བཟླས་བརྗོད་བྱས་ན། བྱང་ཆུབ་སེམས་དཔའ་འཇམ་དཔལ་སྒྲུབ་པ་པོའི་མདུན་དུ་འོངས་ནས་འདོད་<line/>
</page>
<page index="49" id="497B">པ་ཐམས་ཅད་སྩོལ་བར་འགྱུར་རོ། །བྱང་ཆུབ་སེམས་དཔའ་ལག་ན་རྡོ་རྗེའི་ཞབས་ལ་འཇུས་ཤིང་གཟུངས་འདི་ལན་སྟོང་རྩ་བརྒྱད་བཟླས་ཏེ་བྱིན་གྱིས་བརླབས་པའི་གུ་གུལ་དང༌།<line/>
ཞུན་མར་སྦྱར་བས་བདུག་པ་ཕུལ་ན། བྱང་ཆུབ་སེམས་དཔའ་ལག་ན་རྡོ་རྗེ་དེའི་མདུན་དུ་ལུས་སྣང་བར་བྱས་ཏེ། འདོད་པ་ཐམས་ཅད་སྩོལ་བར་བྱེད། ལས་ཐམས་ཅད་གྲུབ་<line/>
པར་བྱེད། བུ་བཞིན་དུ་སྐྱོང་ཞིང་གསང་སྔགས་ཀྱི་རྒྱུད་ཡོངས་སུ་གཏད་པར་བྱེད་དོ། །གནོད་སྦྱིན་ནོར་བུ་བཟང་པོ་ལ་འཇུས་ཤིང་བཟླས་བརྗོད་སྟོང་རྩ་བརྒྱད་བྱས་ན་ནོར་གྱི་<line/>
ཕུང་པོ་རྒྱ་ཆེན་པོ་དང་བཅས་ལུས་སྣང་བར་བྱས་ཏེ་ནོར་ཆེན་པོ་སྟེར་བར་འགྱུར་རོ། །རྣམ་ཐོས་ཀྱི་བུའི་མགོ་ལ་བཞག་སྟེ་ཨ་ཀ་རུ་ནག་པོའི་དུད་པས་བདུག་ཅིང་ལན་སྟོང་རྩ་<line/>
བརྒྱད་བཟླས་ན་གསེར་སྲང་སྟོང་རྙེད་པར་འགྱུར་རོ། །དཔལ་གྱི་ལྷ་མོའི་གདོང་ལ་བལྟ་ཞིང་སྟོང་རྩ་བརྒྱད་བཟླས་ན་ཡང་གསེར་སྲང་སྟོང་རྙེད་པར་འགྱུར་རོ། །གཞན་ཡང༌། ཚོན་སྣ་<line/>
ལྔས་གནོད་སྦྱིན་གྱི་གཟུགས་བྲིས་ལ་ལན་སྟོང་དང་ཉི་ཤུ་བཟླ་ཞིང་ས་རྫར་ཛའི་སྤོས་ཀྱིས་བདུགས་ན་གནོད་སྦྱིན་མོ་མདུན་དུ་བྱུང་ནས་མངགས་གཞུག་ཏུ་ཁས་བླངས་ཏེ། ཅི་<line/>
བཅོལ་བའི་ལས་རྣམ་པ་བརྒྱའམ་སྟོང་ཡང་རུང་སྟེ་མ་ལུས་པར་གྲུབ་པར་བྱེད་དོ། །ད་ནི་རས་བྲིས་ཀྱི་ཆོ་ག་བཤད་པར་བྱ་སྟེ། རས་བྲིས་ལ་བརྟེན་ནས་ལས་ཐམས་ཅད་སྒྲུབ་<line/>
</page>
<page index="50" id="498A">༄༅། །དི་[?] ཐབས་ལ། ཁ་ཚར་མ་ཉམས་ཤིང་ལོངས་མ་སྤྱད་པའི་རས་གཙང་མ་སྲིད་དུ་གྲུ་བཞི་ཡོད་པ་ཞིག་ལྤགས་པ་ལས་བྱུང་བ་མིན་པའི་སྦྱིན་<line/>
གཙོང་མས་བཏུལ་ཞིང་ལེགས་པར་བརྡར་བ་ལ་བཟོ་བོ་གསོ་སྦྱོང་ཡན་ལག་བརྒྱད་པ་ལ་གནས་ཤིང་གཙང་སྤྲ་དང་ལྡན་པས་བྲི་བར་བྱ་སྟེ། དབུས་སུ་ཤཱཀྱ་ཐུབ་པ་རིན་<line/>
པོ་ཆེ་སྣ་ཚོགས་ཀྱིས་བརྒྱན་པའི་བྱང་ཆུབ་ལྗོན་ཤིང་གི་དྲུང་ན་སེངྒེའི་ཁྲི་ལ་བཞུགས་པ་བྲི་བར་བྱའོ། །དེའི་སྟེང་ན་དེ་བཞིན་གཤེགས་པ་འོད་ཟེར་དམ་པའི་རྒྱལ་མཚན་<line/>
ཆོས་འཆད་ཀྱི་ཕྱག་རྒྱ་ཅན་བྲི་བར་བྱའོ། །གཡས་སུ་འཕགས་པ་འཇམ་དཔལ་གཞོན་ནུར་གྱུར་པ་རིན་པོ་ཆེའི་རྒྱན་ཐམས་ཅད་ཀྱིས་བརྒྱན་པ། པདྨའི་གདན་ལ་པུས་མོ་བཙུགས་<line/>
ཏེ་ལག་པ་གཉིས་ཀྱིས་ལྷུང་བཟེད་བཟུང་ནས་བཅོམ་ལྡན་འདས་ལ་འབུལ་བའི་རྣམ་པ་ཅན་བྲི་བར་བྱའོ། །གཡོན་ན་འཕགས་པ་གསང་བའི་བདག་པོ་ལག་ན་རྡོ་རྗེ་ཁྲོ་འཛུམ་<line/>
བརྗིད་བག་ཅན་རིན་པོ་ཆེའི་རྒྱན་ཐམས་ཅད་ཀྱིས་བརྒྱན་པ། ལག་ན་རྡོ་རྗེ་གསོར་བའི་ཚུལ་གྱིས་བསྣམས་པ། པདྨའི་གདན་ལ་པུས་མོ་གཉིས་བཙུགས་ནས་བཅོམ་ལྡན་<line/>
འདས་ལ་བལྟ་བ་བྲི་བར་བྱའོ། །འཕགས་པ་འཇམ་དཔལ་གྱི་རྒྱབ་ཏུ་རིན་པོ་ཆེའི་མཆོད་རྟེན་མཐོ་ཞིང་ཡངས་པ་བྲི་བར་བྱའོ། །དེའི་ནང་ན་དེ་བཞིན་གཤེགས་པ་ཤིན་ཏུ་<line/>
</page>
<page index="51" id="498B">རྒྱས་པའི་གསེར་ཞལ་མཆོག་ཏུ་དཔའ་བའི་འོད་ཟེར་རྒྱལ་མཚན་གྱི་ཏོག་སེང་གེའི་གདན་ལ་བཞུགས་ཤིང་དབུགས་དབྱུང་མཛད་པའི་རྣམ་པ་ཅན་བྲི་བར་བྱའོ། །ལག་ན་རྡོ་རྗེའི་<line/>
རྒྱབ་ཏུ་བྱང་ཆུབ་སྙིང་པོའི་རྒྱན་འབུམ་གྱི་གླེགས་བམ་རིན་པོ་ཆེ་སྣ་ཚོགས་ཀྱིས་སྤ་བའི་རིན་པོ་ཆེའི་ཟ་མ་ཏོག་གི་ནང་དུ་བཅུག་པ་མཐའ་འཇགས་སུ་སངས་རྒྱས་ཀྱི་སྐུ་གཟུགས་<line/>
བྲིས་པ་སེངྒེའི་ཁྲི་ལ་བཞག་པ་བྲི་བར་བྱའོ། །དེའི་འོག་ཏུ་རྡོ་རྗེ་ཕོ་ཉ་ཁྲོ་བོའི་གཟུགས་ཅན་བྲི་བར་བྱའོ། །མཆོད་རྟེན་གྱི་འོག་ཏུ་དཔལ་གྱི་ལྷ་མོ་བྲི་བར་བྱའོ། །ཤཱཀྱ་ཐུབ་པའི་<line/>
འོག་ཏུ་རྒྱལ་པོ་ཆེན་པོ་བཞི་རིན་པོ་ཆེའི་གོ་ཆ་གྱོན་པ་དཔའ་ཞིང་བརྗིད་པའི་ཉམས་ཅན་བྲི་བར་བྱའོ། །དེའི་འོག་ཏུ་སྒྲུབ་པ་པོ་ལག་པ་གཡོན་པ་ན་སྤོས་སྣོད་ཐོགས་པ་གཡས་<line/>
པས་བགྲང་ཕྲེང་བསྣམས་པ་བཅོམ་ལྡན་འདས་ཀྱི་ཞལ་ལ་བལྟ་བ་བྲི་བར་བྱའོ། །དེ་ལྟར་བྲིས་སྐུ་བསྒྲུབ་པ་ཙམ་གྱིས་དམ་པའི་ཆོས་སྤངས་པ་དང༌། འཕགས་པ་ལ་སྐུར་<line/>
པ་བཏབ་པ་དང༌། མཚམས་མེད་པ་ལྔའི་ལས་བྱས་པ་ལ་སོགས་པ་ངན་སོང་གསུམ་དུ་ལྟུང་བར་གྱུར་པའི་ལས་ཐམས་ཅད་ཡོངས་སུ་བྱང་བར་འགྱུར་རོ། །བླ་ན་མེད་པ་ཡང་<line/>
དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་འགྱུར་རོ། །རས་བྲིས་བསྒྲུབ་པ་ཙམ་གྱི་ཕན་ཡོན་དེ་ལྟར་ན་དེའི་མདུན་དུ་སྒྲུབ་པ་བྱེད་པའི་ཕན་ཡོན་སྨོས་ཀྱང་ཅི་དགོས་<line/>
</page>
<page index="52" id="499A">༄༅། །ཏེ༑ དེ་བཞིན་གཤེགས་པ་དང་སྐལ་བ་མཉམ་པར་འགྱུར་རོ། །དེ་ནས་བཅོམ་ལྡན་འདས་ཀྱིས་བྱང་ཆུབ་སྙིང་པོའི་རྒྱན་འབུམ་གྱི་དཀྱིལ་འཁོར་གྱི་<line/>
ཆོ་ག་འདི་བཤད་དོ། །འདིའི་དཀྱིལ་འཁོར་བཞེངས་པར་འདོད་པས་གཙུག་ལག་ཁང་ངམ། ལྷའི་ཁང་པའམ། རི་སུལ་ལ་སོགས་དབེན་ཞིང་གཙང་ལ་ཡིད་དུ་འོང་བའི་<line/>
གནས་སུ་རྒྱུད་ནས་གསུངས་པའི་ཆོ་ག་བཞིན་ས་བླངས་ལ། གཟུངས་སྔགས་ཀྱིས་བྱིན་གྱིས་བརླབས་པའི་ས་གཙང་དང༌། བ་ལྕི་བསྲེས་པས་ཁོར་ཡུག་ཏུ་ཁྲུ་བཅུ་དྲུག་ཡོད་<line/>
པའི་སྟེགས་བུ་བྱས་ལ། དེར་གཙང་སྦྲ་དང་ལྡན་པས་དཀྱིལ་འཁོར་གྲུ་བཞི་སྒོ་བཞི་པ་རྟ་བབས་བཞི་དང་ལྡན་པ་བྲི་བར་བྱའོ། །དེའི་དབུས་སུ་དེ་བཞིན་གཤེགས་པའི་<line/>
སྐུ་གཟུགས་དང༌། གྲྭ་བཞིར་རྒྱལ་པོ་ཆེན་པོ་བཞི་བྲི་བར་བྱའོ། །སྒོ་བཞིའི་ནང་རིན་པོ་ཆེའི་ལྗོན་ཤིང་བྲིས་ལ་དེ་དག་གི་དྲུང་ན་ལྷ་མོ་བཞི་བྲི་བར་བྱ་སྟེ། ཤར་སྒོར་ནི་ལྷ་<line/>
མོ་དཔལ་མོའོ། །ལྷོ་སྒོར་དབྱངས་ཅན་མའོ། །ནུབ་སྒོར་དུང་ཅན་མའོ། །བྱང་སྒོར་མེ་ཏོག་སོ་མ་འོ། །དེ་ལྟར་དཀྱིལ་འཁོར་བྲིས་ནས་ངོས་ལ་འབྲས་མ་གྲུགས་པ་དང༌།<line/>
ཡུངས་ཀར་དང༌། དུས་ཀྱི་མེ་ཏོག་བཀྲམ་པར་བྱའོ། །དྲི་བཟང་གི་བྱུག་པ་དང༌། ཕྱེ་མ་ཕུར་མ་ཡང་བཤམ་མོ། །ཟུར་བཞིར་དྲི་བཟང་གི་ཆུས་གང་བའི་བུམ་པ་བཞི་གཞག་<line/>
</page>
<page index="53" id="499B">པར་བྱའོ། །ཞལ་ཟས་བཟའ་བཏུང་བཟང་པོ་སྡེར་མ་བཞི་ཡང་བཀོད་པར་བྱའོ། །སྒོ་བཞིར་བདུག་སྤོས་ཀྱི་ཕོག་ཕོར་བཞི་གཞག་པར་བྱའོ། །མེ་ཏོག་སྣ་ཚོགས་ཀྱི་ཆུན་པོ་དང༌།<line/>
དཀར་གསུམ་གྱི་གཏོར་མ་ཡང་བཤམ་པར་བྱའོ། །ཡང་ཟུར་བཞིར་མར་མེ་བཞི་བུད་པར་བྱའོ། །རིག་པ་འཛིན་པ། ཁ་ཤར་དུ་བལྟས་ཏེ་བཟླས་བརྗོད་བྱ་བར་བྱ་ཞིང༌། མཚན་<line/>
གྱི་ཐུན་ཐ་མ་ལ་ལུས་བསྲུང་བ་དང་མཚམས་བཅིང་བ་སོགས་བྱས་ནས་དཀྱིལ་འཁོར་དུ་འཇུག་པར་བྱ་ལ། དཀྱིལ་འཁོར་དུ་ཞུགས་པ་ཙམ་གྱིས་སྡིག་པ་དང༌། སྒྲིབ་པ་ཐམས་<line/>
ཅད་བྱང་བར་འགྱུར་རོ། །དངོས་གྲུབ་ཐམས་ཅད་བདེ་བླག་ཐོབ་པའི་སྐལ་བ་ཅན་དུ་འགྱུར་རོ། །བསོད་ནམས་ཀྱི་ཕུང་པོ་དཔག་ཏུ་མེད་པ་དང་ལྡན་པར་འགྱུར་རོ། །སངས་རྒྱས་དང་<line/>
བྱང་ཆུབ་སེམས་དཔའ་ཐམས་ཅད་ཀྱིས་རྟག་ཏུ་དགོངས་པར་འགྱུར་རོ། །འབྱུང་པོ་ཐམས་ཅད་ཀྱིས་གནོད་པར་མི་འགྱུར་རོ། །ལྷ་ཐམས་ཅད་ཀྱིས་བསྲུང་བ་དང༌། བསྐྱབ་པ་དང༌།<line/>
སྦ་བར་བྱེད་ཅིང་སྒྲུབ་པའི་སྟོང་གྲོགས་བྱེད་པར་འགྱུར་རོ། །དཀྱིལ་འཁོར་དུ་ཞུགས་པ་ཙམ་གྱིས་ཕྱིར་མི་ལྡོག་པའི་ས་ལ་གནས་པར་འགྱུར་རོ། །ཨོཾ་སརྦ་ཏ་ཐཱ་ག་ཏ་བྱཱ་བ་ལོ་ཀི་<line/>
ཏེ། ཛ་ཡ་ཛ་ཡ་སྭཱཧཱ། སྙིང་པོའོ། །ཨོཾ་ཧུ་རུ་ཧུ་རུ་ཛ་ཡ་མུ་ཁྱེ་སྭཱཧཱ། ཉེ་བའི་སྙིང་པོའོ། །ཨོཾ་ཛ་ལེ་ནི་ཛ་ཡེ་སྭཱཧཱ། ཉེ་རེགས་ཀྱི་སྔགས་སོ། །ཨོཾ་ས་མནྟན་པཱུ་ར་ཎ་ཛ་ཡེ་སྭཱཧཱ། མཚམས་<line/>
</page>
<page index="54" id="500A">༄༅། །བཅིང་བའི་སྔགས་སོ། །ཨོཾ་མཎྜ་ལ་ཛ་ཡེ་སྭཱཧཱ། དཀྱིལ་འཁོར་གྱི་མཚམས་བཅིང་བའི་སྐབས་ཀྱི་སྔགས་སོ། །ཨོཾ་སི་རཱི་མི་རཱི་ཛ་ཡེ་སྭཱཧཱ། གཏོར་<line/>
མའི་སྔགས་སོ། །ཨོཾ་ས་ཝ་སནྡྷ་རི་མི་རི་ཛ་ཡེ་སྭཱཧཱ། སྤྱན་འདྲེན་པའི་སྔགས་སོ། །ཨོཾ་བུདྡྷ་ཀུ་སུ་མཾ་སྭཱཧཱ། མེ་ཏོག་འབུལ་བའི་སྔགས་སོ། །ཨོཾ་ཛ་ཡ་ཡནྟི་སྭཱཧཱ། བདུག་<line/>
སྤོས་འབུལ་བའི་སྔགས་སོ། །ཨོ་བི་ཛ་ཡ་ག་པཱི་སྭཱཧཱ། དབང་བསྐུར་བའི་སྔགས་སོ། །ཨོཾ་ཏ་ཐཱ་ག་ཏ་ཛ་ཡ་སྭཱཧཱ། གཙུག་ཏོར་བཅིང་བའི་སྔགས་སོ། །ཨོཾ་ཛ་ཡ་ཨུ་རི་ཏི་<line/>
སྭཱཧཱ། གོས་བྱིན་གྱིས་བརླབས་པའི་སྔགས་སོ། །ཨོཾ་གུ་རུ་དྷ་རི་སྭཱཧཱ། སློབ་མ་བསྲུང་ཞིང་རྗེས་སུ་འཛིན་པའི་སྔགས་སོ། །ཨོཾ་དྷ་ར་དྷ་ར་མི་རི་ཛ་ཡེ་སྭཱཧཱ། སླར་གཤེགས་<line/>
སུ་གསོལ་བའི་སྔགས་སོ། །ཨོཾ་སུ་སམྦྷ་ཝ་ཛ་ཡེ་སྭཱཧཱ། ཕྲེང་བ་བྱིན་གྱིས་བརླབས་པའི་སྔགས་སོ། །ཨོཾ་སུ་ན་རི་ཛ་ཡ་ཡེ་སྭཱཧཱ། གདན་འབུལ་བའི་སྔགས་སོ། །ཨོཾ་<line/>
སུ་རི་ཛ་ཡེ་སྭཱཧཱ། བགེགས་བཅིང་བའི་སྔགས་སོ། །ཨོཾ་པྲ་ཝ་རཱ་ཛ་ཡེ་སིདྡྷི་སྭཱཧཱ། དེ་བཞིན་གཤེགས་པ་ཐམས་ཅད་སྤྱན་འདྲེན་པའི་སྔགས་སོ། །ཨོཾ་རཀྵ་ནི་ཛ་ཡེ་<line/>
སྭཱཧཱ། ལུས་བསྲུང་བའི་སྔགས་སོ། །ཨོཾ་ཛ་ཡ་དི་བི་ནི་སྭཱཧཱ། མར་མེ་འབུལ་བའི་སྔགས་སོ། །ཨོཾ་མ་ལེ་བི་མ་ལ་ཛ་ཡེ་སྭཱཧཱ། སྦྱིན་སྲེག་གི་སྔགས་སོ། །ཨོཾ་ས་ར་ས་ར་ཇ་<line/>
</page>
<page index="55" id="500B">ཡེ་སིདྡྷི་སྭཱཧཱ། ཡང་དེ་བཞིན་གཤེགས་པ་ཐམས་ཅད་སྤྱན་འདྲེན་པའི་སྔགས་སོ། །དེ་ནས་བཅོམ་ལྡན་འདས་ཀྱིས་འདི་སྐད་ཅེས་བཀའ་སྩལ་ཏོ། །ད་ནི་སྙིང་པོ་དང༌། ཉེ་བའི་<line/>
སྙིང་པོའི་སྒྲུབ་ཐབས་བཤད་པར་བྱ་སྟེ། སྙིང་པོ་འབུམ་བཟླས་ན་རིག་པ་འཛིན་པའི་འཁོར་ལོས་བསྒྱུར་བ་ཐོབ་པར་འགྱུར་རོ། །ལྡོང་རོས་ཟངས་ཀྱི་སྣོད་དུ་བཞག་པ་སྙིང་པོ་<line/>
སྟོང་བཟླས་པས་བརླབས་ནས་དཔྲལ་བར་ཐིག་ལེ་བྱས་ན་ནམ་མཁའ་ལ་འགྲོ་ཞིང་ལྷ་སྲིན་སྡེ་བརྒྱད་ཐམས་ཅད་ཀྱི་ཁྱིམ་སྒོ་རང་གིས་བྱེ་བར་འགྱུར་ཏེ་སྒྲུབ་པ་བོས་ཅི་<line/>
དགར་འཇུག་པ་དང༌། བགྲོད་པར་འགྱུར་རོ། །སཽ་བཱི་ར་མིག་སྨན་ལ་འབུམ་བཟླས་ནས་མིག་ལ་བྱུགས་ན་ཨནྟ་ན་འཐོབ་པར་གྱུར་ལ་འབྱུང་པོ་ཐམས་ཅད་ཀྱི་ཁྱིམ་དུ་རང་<line/>
དབང་གིས་འཇུག་ནུས་པར་འགྱུར་རོ། །གཞན་ཡང་ཁྲི་བཟླས་ན་དེ་བཞིན་གཤེགས་པ་ཐམས་ཅད་ཀྱི་ཞལ་མཐོང་བར་འགྱུར་རོ། །མཆོད་རྟེན་གྱི་སྲོག་ཤིང་གི་རྩེ་མོའི་<line/>
གདུགས་ལ་ལན་སྟོང་རྩ་བརྒྱད་བཟླས་ནས་བཏེག་བྱས་ན་དེ་བཞིན་གཤེགས་པ་ཐམས་ཅད་ཀྱི་རིང་བསྲེལ་མ་ལུས་པར་བཞུགས་པའི་མཆོད་རྟེན་ཆེན་པོའི་རང་བཞིན་<line/>
དུ་འགྱུར་རོ། །འཇམ་དཔལ་གྱི་ཕྱག་མཚན་ལྷུང་བཟེད་བླངས་ནས་དེ་ལ་སྔགས་སྟོང་རྩ་བརྒྱད་བཟླས་ལ་འོ་ཐུག་གིས་གང་བར་བྱས། །སླར་འཇམ་དཔལ་གྱི་ཕྱག་ལ་<line/>
</page>
<page index="56" id="501A">༄༅། །འཇོག་སྟེ་གདུགས་ཚད་འབུལ་ན་བསོད་སྙོམས་པ་སྟོང་ཡང་ཚིམ་བར་འགྱུར་རོ། །གཞན་ཡང༌། རྒྱུད་གཞན་དག་ནས་གསུངས་པའི་ལས་<line/>
ཚོགས་ཐམས་ཅད་ཀྱང་གཟུངས་སྔགས་འདིས་བྱིན་གྱིས་བརླབས་ན་འདོད་པ་ཐམས་ཅད་འབད་མེད་དུ་འགྲུབ་པར་འགྱུར་རོ། །ད་ནི་ཕྱག་རྒྱའི་རིམ་པ་བཤད་པར་<line/>
བྱ་སྟེ། ལག་པ་གཉིས་ཐལ་མོ་གན་རྐྱལ་དུ་བྱས་ལ་སྙིང་གའི་ཐད་དུ་ཐལ་མོ་གཡས་པའི་མཐིལ་ན་གཡོན་པ་ཡང་གན་རྐྱལ་དུ་བཟེད་དེ་བཞག་པ་ནི་བྱང་ཆུབ་<line/>
སྙིང་པོའི་རྒྱན་འབུམ་གྱི་གཟུངས་ཀྱི་རྩ་བའི་ཕྱག་རྒྱའོ། །ཕྱག་རྒྱ་འདི་བཅིང་བ་ཙམ་གྱིས་སྡིག་པ་ཐམས་ཅད་བྱང་བར་འགྱུར་རོ། །དེ་བཞིན་གཤེགས་པ་ཐམས་ཅད་<line/>
ཀྱིས་དབུགས་དབྱུང་བར་མཛད་པར་འགྱུར་རོ། །ཕྱག་རྒྱ་དེས་དེ་བཞིན་གཤེགས་པ་ཐམས་ཅད་བསྐུལ་བར་འགྱུར་ཞིང༌། དེ་བཞིན་གཤེགས་པ་ཐམས་ཅད་<line/>
ཀྱིས་རྗེས་སུ་འཛིན་པར་འགྱུར་རོ། །ཕྱག་རྒྱ་དེ་ཉིད་ལས་ལག་པ་གཡས་པ་བཏེག་སྟེ་ཕྱག་རྒྱ་གཞན་གང་དགོས་སུ་བསྒྱུར་བས་ཕྱག་རྒྱ་ཐམས་ཅད་བྱུང་བར་གྱུར་<line/>
ཏེ་དེ་བཞིན་གཤེགས་པ་ཐམས་ཅད་ཀྱིས་བྱིན་གྱིས་བརླབ་པར་འགྱུར་རོ། །ཕྱག་རྒྱ་དེ་ཉིད་ལས་ལག་པ་གཡས་པ་བསྒྱུར་ནས་ལྟེ་བར་བཞག་པའི་མཐེབ་ཆེན་དང་<line/>
</page>
<page index="57" id="501B">མཛུབ་མོ་གཉིས་ཕན་ཚུན་དུ་སྦྱར་བ་ནི་ཕྱག་རྒྱ་ལས་ཐམས་ཅད་པའི་ཕྱག་རྒྱ་སྟེ་དེ་བཞིན་གཤེགས་པ་ཐམས་ཅད་ཀྱིས་བྱིན་གྱིས་བརླབས་ཤིང་ལས་ཀྱི་སྒྲིབ་པ་ཐམས་<line/>
ཅད་ཡོངས་སུ་བྱང་བར་འགྱུར་རོ། །དེ་ནས་བྱང་ཆུབ་སེམས་དཔའ་འཇམ་དཔལ་གཞོན་ནུར་གྱུར་པས་གཟུངས་འདི་བསྲུང་ཞིང་མཚམས་སྦྱོར་པའི་གཟུངས་སྔགས་འདི་<line/>
སྨྲས་སོ། །ན་མོ་མཉྫུ་ཤྲཱི་ཡ་ཡེ། ཀུ་མཱ་ར་བྷཱུ་ཏ་ཡེ། ཏདྱ་ཐཱ། ཛ་ཡེ། བི་ཛ་ཡེ། ཛ་ཡ་ཤྲཱི། ཛུཥྚི། ཧཱུཾ་སྭཱཧཱ། སྒྲུབ་པ་པོས་ཐོག་མར་འཇུག་པའི་སྐབས་དང༌། ལས་ལ་སྦྱོར་བའི་<line/>
སྐབས་རྣམས་སུ་སྔགས་འདི་ལན་བདུན་བཟླས་ན་སྒྲིབ་པ་དང༌། བགེགས་མེད་པར་འགྱུར་ཞིང་མྱུར་དུ་གྲུབ་པར་འགྱུར་རོ། །དེ་ནས་གསང་བའི་བདག་པོ་ཕྱག་ན་རྡོ་རྗེས་<line/>
རིག་པ་ཆེན་པོའི་གཟུངས་འདི་སྨྲས་སོ། །ཏདྱ་ཐཱ། བཛྲ་མུཥྚཾ། ཧ་ན་ད་ཧ་པ་ཙ་བཛྲ་ཧཱུཾ་ཧཱུཾ་ཕཊ་སྭཱཧཱ། སྔགས་འདི་ཡུངས་ཀར་ལ་ལན་བདུན་བཏབ་ནས་ཕྱོགས་བཞིར་གཏོར་ན་<line/>
ན་མཚམས་བཅིང་གི་མཆོག་ཏུ་འགྱུར་རོ། །དེ་ནས་རྒྱལ་པོ་ཆེན་པོ་བཞིས་སྔགས་འདི་སྨྲས་སོ། །ཏདྱ་ཐཱ། དྷྲི་ཏི་ཧྲི་མྲི་ས་ར་པྲ་ས་ར་བི་རི་བི་རི་སྭཱཧཱ། སྔགས་འདི་ཡུངས་<line/>
ཀར་དང་བཅས་པའི་ཆུ་ལ་ལན་ཉི་ཤུ་རྩ་གཅིག་བཟླས་ལ་སྤྱི་བོ་ནས་བླུགས་ན་གནོད་བྱེད་འབྱུང་པོ་ཐམས་ཅད་དབང་དུ་གྱུར་ནས་སྒྲུབ་པ་པོའི་རྐང་པར་མགོ་པོས་ཕྱག་འཚལ་<line/>
</page>
<page index="58" id="502A">༄༅། །ནས་རང་གནས་སུ་གདོངས་པར་འགྱུར་རོ། །དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་དགའ་བོ། ངས་<line/>
མདོ་འདི་བཤད་པ་ནི་བསོད་ནམས་ཞན་པ་དང༌། མ་དང༌། ཕ་དང༌། ལྟ་བ་ལོག་པ་དང༌། ཐེ་ཚོམ་ཟ་པ་དང༌། མཚམས་མེད་པ་བྱེད་པ་དང༌། ཚེ་ཐུང་བ་དང༌། སེམས་ཅན་<line/>
དམྱལ་བ་དང༌། བྱོལ་སོང་དང༌། གཤིན་རྗེའི་འཇིག་རྟེན་དང༌། མཚམས་མེད་པར་འགྲོ་བའི་སེམས་ཅན་དེ་ལྟ་བུ་དག་གི་ཕྱིར་གཟུངས་འདི་བཤད་དོ། །ཀུན་དགའ་བོ།<line/>
ཕྱི་མའི་དུས་ཕྱི་མའི་ཚེ་ཁྱིམ་ན་གནས་པ་དང༌། དགེ་སློང་ལས་ཕལ་ཆེར་གཟུངས་འདི་མི་ཀློག་པ་དང༌། མཆོད་པར་མི་བྱེད་པ་རྣམས་ཇི་ལྟར་ཁྱིམ་པ་རྣམས་སྡུག་<line/>
བསྔལ་བར་བཤད་པ་དེ་བཞིན་དུ་རབ་ཏུ་བྱུང་བ་རྣམས་ཀྱང་སྡུག་བསྔལ་བར་འགྱུར་རོ། །དེ་སྟེ་དེ་བཞིན་དུ་སངས་རྒྱས་མཆོད་ཅིང་འདི་ལ་བརྟེན་པས་མཆོད་རྟེན་<line/>
གཅིག་བྱས་ན་ཆོས་ཀྱིས་བརྒྱན་པ་བརྒྱད་ཁྲི་བཞི་སྟོང་རྣམས་ཀྱང་མཆོད་པར་འགྱུར་རོ། །གཞན་ཡང༌། བསོད་ནམས་ཀྱི་ཕུང་པོ་དཔག་ཏུ་མེད་པར་འགྱུར་རོ། །སྡོང་<line/>
པོས་བརྒྱན་པ་བཀླགས་ཤིང་ཁ་ཏོན་དུ་བྱས་པར་འགྱུར་རོ། །འཇིག་རྟེན་དང༌། འཇིག་རྟེན་ལས་འདས་པའི་དཀྱིལ་འཁོར་དུ་ཡང་ཞུགས་པར་འགྱུར་རོ། །བཅོམ་ལྡན་<line/>
</page>
<page index="59" id="502B">འདས་ཀྱིས་མདོ་སྡེ་འདི་བཀའ་སྩལ་ནས། བྱང་ཆུབ་སེམས་དཔའ་འཇམ་དཔལ་གཞོན་ནུར་གྱུར་པ་དང༌། གསང་བའི་བདག་པོ་ཆེན་པོ་ཕྱག་ན་རྡོ་རྗེ་དང༌། རྒྱལ་པོ་ཆེན་པོ་<line/>
བཞི་དང༌། བྲམ་ཟེ་བི་ཏུ་དཏྟ་དང༌། ལྷ་དང༌། ཀླུ་ལ་སོགས་པའི་སྡེ་བརྒྱད་མི་དང༌། མི་མ་ཡིན་པ་ཐམས་ཅད་རྗེས་སུ་ཡི་རངས་ནས། བཅོམ་ལྡན་འདས་ཀྱིས་གསུངས་པ་<line/>
ལ་མངོན་པར་བསྟོད་དོ། །འཕགས་པ་བྱང་ཆུབ་སྙིང་པོའི་རྒྱན་འབུམ་ཞེས་བྱ་བའི་གཟུངས་རྫོགས་སོ།། །།ཐང་གུར་གྱི་དུས་ཐེ་ཙིན་ཞི་ཧུང་ལུ་ཁིང་གོས་ཅན་<line/>
རྒྱ་གར་བྱང་ཕྱོགས་ཀྱི་མཁན་པོ་སྡེ་སྣོད་གསུམ་པ་རིག་འཛིན་དོན་ཡོད་རྡོ་རྗེས་བཀའ་ཡིས་བསྐུལ་བ་དང་དུ་བླངས་ཏེ་རྒྱ་གར་གྱི་དཔེ་ལས་རྒྱ་ནག་ཏུ་བསྒྱུར་བར་མཛད་པ་<line/>
ལས་ད་ལྟ་ཆེན་པོ་ཆིང་གུར་གྱི་ལྪོ་ཙཱར་སྒྲོ་བཏགས་པ་བོད་ཡིག་གི་སློབ་གྲའི་མི་བཟང་ཇིང་གིར་རིགས་ལས་རིམ་པ་དང་པོའི་ཐའི་ཇི་མགོན་པོ་སྐྱབས་ཀྱིས་ཐོབ་ཆིན་ཝང་<line/>
གིས་གཟུངས་བསྡུས་གསར་བ་བཞེངས་སྐབས་འཕྲོས་དོན་ལས་བརྩམས་ཏེ་བསྐུལ་བ་ལྟར། རང་གནས་ཉི་དགའི་སྐྱེད་ཚལ་དུ་བསྒྱུར་བ་ལགས་ཤིང༌། ལེགས་སྦྱར་གྱི་<line/>
སྒྲ་ལ་མ་བྱང་བས་སྔགས་ཚིག་གི་ལྕི་ཡང་སོགས་ལ་རྟོག་དཔྱོད་བྱེད་པའི་ངལ་བ་སྤངས་ཏེ་སྔ་རབས་པ་དག་གི་མདོ་གཞན་གྱི་ཡི་གེ་ཇི་ལྟར་ངོ་སྤྲོད་གནང་བ་སོར་བཞག།<line/>
</page>
<page index="60" id="503A">༄༅། །ཀུན་དགའ་བོའི་ཚིག་ལྷུ་གཅིག་ནི་རྒྱ་ནག་མར་མི་སྣང་ཡང་བོད་མར་ཡོད་པས་ཆད་དམ་སྙམ་པས་བོད་མ་ནས་ཚུར་བསབས། དེ་ཡང་གཞུང་<line/>
གི་བཀའ་འགྱུར་པར་མར་དགའ་བོ་ཞེས་པ་འདུག་ཀྱང༌། བྲིས་མ་འགའ་ཞིག་ན་ཀུན་དགའ་བོ་སྣང་བ་འཐད་དམ་སྙམ་དུ་སེམས་པ་ལྟར་བྲིས་པ་ལ། བཛྲ་ཨཱ་ཡུ་ཥེའི་<line/>
སྔགས་ནི་རྒྱ་ནག་གི་དཔེ་ཆན་མེད་ཅིང༌། བོད་དཔེར་ཡོད་ཀྱང་སྙིང་པོ་དང༌། ཉེ་སྙིང་གི་རྗེས་ལ་བྱུང་མོད། རང་ཚུགས་ཀྱི་མིང་མི་གསལ་བས་རེ་ཞིག་གཞག་ཏེ། ཁིའན་ལུང་<line/>
གནམ་ལོ་བརྒྱད་པ་ཟླ་བ་བདུན་པའི་ཚེས་བདུན་ལ་རྫོགས་པར་བསྒྲུབས་སོ། །དགེ་བ་འདི་ཡིས་སྐྱེ་བོ་ཀུན། །བསོད་ནམས་ཡེ་ཤེས་ཚོགས་བསགས་ཤིང༌། །བསོད་ནམས་ཡེ་ཤེས་ལས་བྱུང་<line/>
བའི། །དམ་པ་སྐུ་གཉིས་ཐོབ་པར་ཤོག །འོག་གི་བྱང་ཆུབ་སྙིང་པོའི་རྒྱན་འབུམ་འདི་ཡང་འདི་ལས་ཟུར་ཕྱུང་ཞིག་ཡིན་འདུག་པས་ལོགས་སུ་བྲི་མ་དགོས་ཀྱང༌།<line/>
སྔར་གྱི་རྣམས་སུ་གོང་མ་མ་རྙེད་པའི་སྐབས་སུ་བྲིས་འདུག་པ་ལྟར་བཞག་གོ། <line/>
</page>
</pageset>
<copyright>Copyright &#169; 2012 by the Asian Classics Input Project. All rights reserved.</copyright>
</text>
