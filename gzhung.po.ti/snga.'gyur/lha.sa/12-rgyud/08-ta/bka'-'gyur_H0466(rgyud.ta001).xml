<?xml-stylesheet href="../tibxml.css" type="text/css" version="1.0" encoding="UTF-8"?>
<text>
<info>
<location organization="acip" collection="k_lha_sa" volume="87" index="1"/>
<offset page="0" line="0" col="0"/>
<range start="1" end="514"/>
<title>འཕགས་པ་ལག་ན་རྡོ་རྗེ་དབང་བསྐུར་བའི་རྒྱུད་ཆེན་པོ། </title>
<section>རྒྱུད། </section>
<volume>ཏ</volume>
<status asof="31Jan2012">not checked</status>
</info>
<pageset>
<page index="1" id="1B">༄༅༅། །རྒྱ་གར་སྐད་དུ། ཨཱཪྻ་བཛྲ་པཱ་ཎི་ཨ་བྷི་ཥེ་ཀ་མ་ཧཱ་ཏནྟྲ། བོད་སྐད་<line/>
དུ༑ འཕགས་པ་ལག་ན་རྡོ་རྗེ་དབང་བསྐུར་བའི་རྒྱུད་ཆེན་པོ། བམ་པོ་དང་པོ། སངས་<line/>
རྒྱས་དང༌། བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །འདི་སྐད་<line/>
བདག་གིས་ཐོས་པ་དུས་གཅིག་ན། བཅོམ་ལྡན་འདས་ལྷའི་རྒྱལ་པོ་དབང་<line/>
</page>
<page index="2" id="2A">༄༅༅། །བསྒྱུར་གྱི་ཁང་པ་ཆེན་པོ་རྣམ་པར་སྨིན་པ་བསམ་གྱིས་མི་ཁྱབ་པ་ལས་<line/>
མངོན་པར་གྲུབ་པ། དེ་བཞིན་གཤེགས་པ་ཐམས་ཅད་ཀྱི་སྤྱོད་པའི་རྒྱུ་མཐུན་པའི་རིན་པོ་<line/>
ཆེའི་རྒྱལ་པོ་ཆེན་པོས་ཤིན་ཏུ་རྣམ་པར་སྤྲས་པའི་ཁང་བཟང་ཆེན་པོ་རིན་པོ་ཆེའི་རྒྱལ་པོ་<line/>
བྱང་ཆུབ་སེམས་དཔའ་སེམས་དཔའ་ཆེན་པོའི་ཁང་པ་ན། པདྨའི་སྙིང་པོའི་སེང་གེའི་ཁྲི་ཆེན་<line/>
པོ༑ ནོར་བུ་ཆེན་པོ་དབང་གི་རྒྱལ་པོས་ངོས་གཉིས་རྣམ་པར་སྤྲས་པ་ལ་བཞུགས་ནས་<line/>
</page>
<page index="3" id="2B">ལྷམ་མེ་ལྷན་ནེ་ལྷང་ངེའོ། །འདི་ལྟ་སྟེ། དཔེར་ན། ཉི་མའི་དཀྱིལ་འཁོར་ནི་ནམ་མཐོང་བའི་ནམ་མཁའ་ལ་ལྷམ་མེ་<line/>
ལྷན་ནེ་ལྷང་ངེའོ། །དེ་བཞིན་དུ་བཅོམ་ལྡན་འདས་ཀྱང་པདྨའི་སྙིང་པོའི་སེང་གེའི་ཁྲི་ཆེན་པོ་དེ་ལ་ལྷམ་མེ་ལྷན་ནེ་<line/>
ལྷང་ངེར་བཞུགས་ནས། བྱང་ཆུབ་སེམས་དཔའི་ཚོགས་ཆེན་པོས་ཀུན་ནས་བསྐོར་ཏེ། སེམས་ཀྱི་དབང་ཐམས་<line/>
ཅད་ཀྱི་དམ་པའི་ཕ་རོལ་ཏུ་ཕྱིན་པ་ནི་བརྙེས། སྐུ་དང༌། གསུང་དང༌། ཐུགས་ནི་མཉམ་པར་བྱིན་གྱིས་བརླབས།<line/>
གཡོ་བ་དང༌། རློམ་སེམས་ཐམས་ཅད་དང་ནི་བྲལ་ཞིང་ལྷུན་གྱིས་གྲུབ་པར་སངས་རྒྱས་ཀྱི་མཛད་པ་ལ་འཇུག་ཅིང༌།<line/>
འདི་ལྟ་སྟེ། ལུས་མཉམ་པ་ཉིད་ཀྱི་གནས་ཞེས་བྱ་བའི་ཆོས་ཀྱི་རྣམ་གྲངས་དང༌། ངག་མཉམ་པ་ཉིད་ཀྱི་གནས་<line/>
</page>
<page index="4" id="3A">༄༅། །ཞེས་བྱ་བའི་ཆོས་ཀྱི་རྣམ་གྲངས་དང༌། དེ་བཞིན་དུ་ཡིད་མཉམ་པ་ཉིད་ཀྱི་གནས་ཞེས་བྱ་<line/>
བའི་ཆོས་ཀྱི་རྣམ་གྲངས་ཀྱི་ཆོས་སྟོན་ཏོ། །དེ་ནས་བྱང་ཆུབ་སེམས་དཔའ་དེ་དག་གིས་ཆོས་ཀྱི་རྣམ་གྲངས་འདི་<line/>
ཐོས་ནས། ལུས་དང༌། ངག་དང༌། ཡིད་མཉམ་པ་ཉིད་ཀྱི་བཀོད་པའི་སྙིང་པོ་ཞེས་བྱ་བའི་ཏིང་ངེ་འཛིན་ཐོབ་སྟེ།<line/>
ཏིང་ངེ་འཛིན་དེ་ཐོབ་པ་དང༌། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་<line/>
སངས་རྒྱས་རྣམ་པར་སྣང་མཛད་དེ་ཉིད་ཀྱིས་བྱིན་གྱིས་བརླབས་ཀྱིས་སངས་རྒྱས་ཀྱི་ཞིང་བཅུའི་རྡུལ་ཕྲ་རབ་ཀྱི་<line/>
རྡུལ་སྙེད་ཀྱི་དེ་བཞིན་གཤེགས་པ། བྱང་ཆུབ་སེམས་དཔའི་ཚོགས་ཀྱིས་ཡོངས་སུ་བསྐོར་ནས། འདི་ལྟ་སྟེ།<line/>
</page>
<page index="5" id="3B">ལུས་དང༌། ངག་དང༌། ཡིད་མཉམ་པ་ཉིད་ཀྱི་གནས་བཀོད་པ་ཞེས་བྱ་བའི་ཆོས་ཀྱི་རྣམ་གྲངས་ཀྱི་ཆོས་སྟོན་པ་དག་མཐོང་ངོ༌། །དེ་ཅིའི་ཕྱིར་ཞེ་ན། བྱང་ཆུབ་སེམས་དཔའ་སེམས་<line/>
དཔའ་ཆེན་པོ་གང་ལ་ལ་དག །མེ་ཏོག་གི་གཞིའི་སྙིང་པོའི་རྒྱན་བཀོད་པ་དང་ལྡན་པ། འཇིག་རྟེན་གྱི་ཁམས་རབ་འབྱམས་དུ་མ་ངེས་པར་སྟོན་པ་འདི་ནི། བྱང་ཆུབ་ཏུ་<line/>
སེམས་བསྐྱེད་པ་དང༌། སྤྱོད་པ་ལ་ནན་ཏན་བྱེད་པ་དང༌། ས་བསྒྲུབ་པ་དང༌། བྱང་ཆུབ་མངོན་པར་རྫོགས་པར་སངས་རྒྱས་པ་དང༌། ཆོས་ཀྱི་འཁོར་ལོ་རབ་ཏུ་བསྐོར་<line/>
བ་དང༌། ཡོངས་སུ་མྱ་ངན་ལས་འདས་པ་ཆེན་པོ་སྟོན་པ་དེ་ཐམས་ཅད་ནི་བཅོམ་ལྡན་འདས་རྣམ་པར་སྣང་མཛད་ཀྱིས་བྱིན་གྱིས་བརླབས་ཀྱིས་སོ། །མདོར་ན། སེམས་<line/>
ཅན་གང་ལ་ལ་དག་དགེ་བ་མངོན་པར་འདུ་བྱ་བ་བྱེད་པ་དེ་དག་ཐམས་ཅད་ཀྱང་བཅོམ་ལྡན་འདས་རྣམ་པར་སྣང་མཛད་ཀྱིས་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་<line/>
ན་བསྡུ་བའི་དངོས་པོ་བཞི་པོ། འདི་ལྟ་སྟེ། སྦྱིན་པ་དང༌། སྙན་པར་སྨྲ་བ་དང༌། དོན་སྤྱོད་པ་དང༌། དོན་མཐུན་པས་བསྡུས་པ་ཤ་སྟག་སྟེ། དེ་དག་ནི་རྒྱུ་དེ་ཉིད་དང༌། དམིགས་<line/>
པ་དེ་ཉིད་ཀྱིས་དགེ་བ་མངོན་པར་འདུ་བྱེད་དོ། །དེ་ལྟར་ན་བྱང་ཆུབ་སེམས་དཔའ་དེ་དག་བཅོམ་ལྡན་འདས་རྣམ་པར་སྣང་མཛད་ཀྱི་ཡེ་ཤེས་ཆེན་པོ་ཤིན་ཏུ་རྒྱས་པ་དེ་ཐམས་<line/>
</page>
<page index="6" id="4A">༄༅། །ཅད་མཐོང་ཞིང་འཇུག་སྟེ། རྣམ་པར་བལྟ་ཞིང་ཉེ་བར་སེམས་ཏེ། དགེ་བ་ཇི་ཙམ་མངོན་པར་འདུ་བྱེད་པ་ཡང་རྒྱུ་དེ་ཉིད་དང༌། དམིགས་པ་དེ་ཉིད་ཀྱིས་<line/>
སོ༑ ༑དེ་ལྟར་བྱང་ཆུབ་སེམས་དཔའ་དེ་དག་ངོ་མཚར་རྨད་དུ་བྱུང་ཞིང་ཡ་མཚན་གྱིས་འདུན་པའི་སྙིང་དུ་གྱུར་ནས། དེ་བཞིན་གཤེགས་པ་ནི་བསམ་གྱིས་མི་ཁྱབ་<line/>
བོ་སྙམ་སྟེ། ཅང་མི་སྨྲ་བར་གྱུར་ནས་བཅོམ་ལྡན་འདས་ཉིད་ལ་རྣམ་པར་བལྟ་ཞིང་ཉེ་བར་སེམས་སོ། །དེ་ནས་བཅོམ་ལྡན་འདས་ཀྱིས་བྱང་ཆུབ་སེམས་དཔའ་སེམས་<line/>
དཔའ་ཆེན་པོ་དེ་དག་ཡ་མཚན་གྱིས་སྙིང་འདུན་པ་མཁྱེན་ནས། བྱང་ཆུབ་སེམས་དཔའ་ཐམས་ཅད་ཡང་དག་པར་བསྐུལ་བ་ཞེས་བྱ་བའི་འོད་ཟེར་འཁོར་འོད་ཟེར་<line/>
སྟོང་ཕྲག་དུ་མ་མགུར་ནས་ཕྱུང་ངོ༌། །དེ་བྱུང་ནས་བཅོམ་ལྡན་འདས་རྣམ་པར་སྣང་མཛད་ཀྱི་སྐུ་ཐམས་ཅད་སྣང་བར་བྱས་ཏེ། ནམ་མཁའི་ཁམས་རབ་འབྱམས་<line/>
དག་དང༌། འཇིག་རྟེན་གྱི་ཁམས་རྒྱ་མཚོ་དག་ན། བྱང་ཆུབ་སེམས་དཔའ་གང་དག་དབང་དང་ལྡན་པར་གྱུར་པ་འཁོད་པ་དེ་དག་ལ། ཐམས་ཅད་མཁྱེན་པ་རྫོགས་<line/>
སངས་རྒྱས། །བཅོམ་ལྡན་རིམས་ནད་བྲལ་བ་དེ། །དབང་སྒྱུར་རྒྱལ་པོའི་ཁང་པ་ནི། །སྐྱོན་ཀུན་རྣམ་པར་སྤངས་པ་ན། །སྙིང་འཐད་ཆེན་པོ་སེང་གེའི་ཁྲི། །དཔག་ཚད་སུམ་<line/>
</page>
<page index="7" id="4B">བརྒྱ་ཡོད་པ་ལ། །པདྨའི་སྙིང་པོ་དེར་བཞུགས་ནས། །བྱང་ཆུབ་སེམས་དཔའ་རྣམས་ཀྱིས་བསྐོར། །གནས་དེར་ཐུབ་པ་ཆེན་པོ་ཡིས། །བཀོད་པ་ཆེན་པོར་གང་སྤྲུལ་པ། །<line/>
དེ་དག་གི་ནི་གྲངས་ཚད་དང༌། །དབྱིབས་དང་ཁ་དོག་གང་ཡིན་པ། །དེ་ནི་བསྐལ་པ་གྲངས་མེད་དུ། །བསྟན་པར་ནུས་པ་མ་ཡིན་ནོ། །དེ་རུ་དེ་ལ་དཔའ་བོ་ཆེ། །རྫོགས་པའི་<line/>
སངས་རྒྱས་རྐང་གཉིས་མཆོག །ཡིད་གཉིས་སོམ་ཉི་སྤངས་པ་པོ། །དྭོགས་པ་གཅོད་པ་བལྟ་བར་གྱིས། །ཞེས་བསྐུལ་ཏོ། །དེ་ནས་འོད་ཟེར་དེ་དག་གིས་བྱང་ཆུབ་སེམས་<line/>
དཔའ་ཐམས་ཅད་ལ་བསྐུལ་ནས་སླར་ལོག་སྟེ། བཅོམ་ལྡན་འདས་རྣམ་པར་སྣང་མཛད་ཀྱི་མགུར་དུ་རང་གི་གནས་སུ་ཞུགས་སོ། །དེ་ནས་བཅོམ་ལྡན་འདས་ཀྱིས་<line/>
ཡང་མཛོད་སྤུ་ནས་ཡིད་བཞིན་གྱི་ནོར་བུ་བཀོད་པའི་མཛོད་ཀྱི་སྙིང་པོ་ཞེས་བྱ་བའི་འོད་ཟེར་སངས་རྒྱས་ཐམས་ཅད་ཡང་དག་པར་བསྐུལ་བ་འཁོར་འོད་ཟེར་བརྒྱ་སྟོང་དང་<line/>
ལྡན་པ་ཕྱུང་སྟེ། དེ་ཡང་སངས་རྒྱས་ཀྱི་ཞིང་ཐམས་ཅད་དུ་སངས་རྒྱས་བཅོམ་ལྡན་འདས་དེ་དག་ལ། འདྲེན་པ་བཅོམ་ལྡན་རྣམ་པར་སྣང་མཛད་ལ། །བལྟ་བ་དང་ནི་མཆོད་<line/>
པ་བགྱི་བ་དང༌། །སེམས་ཅན་ཕན་པར་བཞེད་པས་ཆོས་བརྗོད་ཕྱིར། །ཁྱེད་ཅག་ཐམས་ཅད་མ་ཤོལ་དེ་རིང་གཤེགས། །ཞེས་ཡང་དག་པར་སྟོན་ཏོ། །དེ་ནས་འོད་ཟེར་དེ་<line/>
</page>
<page index="8" id="5A">༄༅། །དག་ཡང་སླར་ལོག་ནས་བཅོམ་ལྡན་འདས་ཀྱི་མཛོད་སྤུ་ཉིད་དུ་ཞུགས་སོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་འོད་<line/>
ཟེར་དེས་བསྐུལ་མ་ཐག་ཏུ་རང་རང་གི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ལ། བཅོམ་ལྡན་འདས་དག །བཅོམ་ལྡན་<line/>
འདས་རྣམ་པར་སྣང་མཛད་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དེ་ལ་བལྟ་བ་དང༌། ཕྱག་བགྱི་བའི་སླད་དུ་རྒྱལ་པོ་དབང་སྒྱུར་<line/>
གྱི་ཁང་པ་ཆེན་པོར་མཆི་ན། རྒྱལ་པོ་དབང་སྒྱུར་གྱི་ཁང་པ་ཆེན་པོ་དེ་ནི་འཇིག་རྟེན་གྱི་ཁམས་གང་ཞིག་ན་མཆིས། གང་དུ་བཅོམ་ལྡན་འདས་རྣམ་པར་སྣང་མཛད་དེ་<line/>
མངོན་པར་རྫོགས་པར་སངས་རྒྱས་པའི་འཇིག་རྟེན་གྱི་ཁམས་དེའི་མིང་ནི་ཅི་ཞེས་བགྱི། དེའི་བྱང་ཆུབ་ཀྱི་སྙིང་པོ་ནི་ཅི་འདྲ་བ་ཞིག་ལགས་ཞེས་ཞུས་སོ། །དེ་སྐད་ཅེས་<line/>
གསོལ་པ་དང༌། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དེ་དག་གིས། རང་རང་གི་བྱང་ཆུབ་སེམས་དཔའ་དེ་དག་ལ་བཀའ་སྩལ་<line/>
པ༑ རིགས་ཀྱི་བུ་དག །འཇིག་རྟེན་གྱི་ཁམས་ཀྱི་རྒྱུད་མེ་ཏོག་གི་གཞིའི་སྙིང་པོའི་རྒྱན་བཀོད་པ་དང་ལྡན་པ་ཞེས་བྱ་བ་འཇིག་རྟེན་གྱི་ཁམས་རབ་འབྱམས་དུ་མ་ངེས་<line/>
</page>
<page index="9" id="5B">པར་སྟོན་པ་དག་ཡོད་དེ། འཇིག་རྟེན་གྱི་ཁམས་རབ་འབྱམས་རེ་རེ་ངེས་པར་སྟོན་པ་རེ་རེ་ལ་ཡང༌། འཇིག་རྟེན་གྱི་ཁམས་ཀྱི་མཚམས་སྦྱོར་བ་ངེས་པར་སྟོན་པའི་བཀོད་<line/>
པ་རབ་འབྱམས་དུ་མ་ཡོད་པར་ཁོང་དུ་ཆུད་པར་བྱའོ། །རིགས་ཀྱི་བུ་དག །དེ་ལ་མཚམས་སྦྱོར་བ་བཀོད་པ་རྣམས་ཀྱི་ཚད་ནི་གླིང་བཞི་པའི་འཇིག་རྟེན་གྱི་ཁམས་བྱེ་བ་ཕྲག་<line/>
བརྒྱ་དང༌། རིའི་རྒྱལ་པོ་རི་རབ་བྱེ་བ་ཕྲག་བརྒྱ་དང༌། རྒྱ་མཚོ་ཆེན་པོ་བྱེ་བ་ཕྲག་བརྒྱ་དང༌། ཟླ་བ་དང༌། ཉི་མ་བྱེ་བ་ཕྲག་བརྒྱ་དག་གང་གི་ཁོངས་སུ་འདུས་ཤིང་རྗེས་སུ་ཞུགས་<line/>
པ་དེ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་སོ། །སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་བྱེ་བ་ཕྲག་བརྒྱ་གང་གི་ཁོངས་སུ་འདུས་ཤིང་རྗེས་སུ་ཞུགས་པ་<line/>
དེ་མེ་ཏོག་གི་གཞིའི་སྙིང་པོའི་རྒྱན་བཀོད་པ་དང་ལྡན་པ་རབ་འབྱམས་ཀྱི་མཚམས་སྦྱོར་བ་རྣམས་ཀྱི་ཁོངས་སུ་འདུས་ཤིང་རྗེས་སུ་ཞུགས་པར་གཅིག་གོ །མེ་ཏོག་གི་གཞིའི་<line/>
སྙིང་པོའི་རྒྱན་བཀོད་པ་དང་ལྡན་པ་རབ་འབྱམས་ཀྱི་མཚམས་སྦྱོར་བ་བྱེ་བ་ཕྲག་བརྒྱ་གང་གི་ཁོངས་སུ་འདུས་ཤིང་རྗེས་སུ་ཞུགས་པ་དེ་མེ་ཏོག་གི་གཞིའི་སྙིང་པོའི་རྒྱན་བཀོད་<line/>
པ་རབ་འབྱམས་ཀྱི་འཇིག་རྟེན་གྱི་ཁམས་ཀྱི་རྒྱུད་གཅིག་གོ །མེ་ཏོག་གི་གཞིའི་སྙིང་པོའི་རྒྱན་བཀོད་པའི་རྒྱུད་བྱེ་བ་ཕྲག་བརྒྱ་རྣམས་གང་གི་ཁོངས་སུ་འདུས་ཤིང་རྗེས་སུ་ཞུགས་<line/>
</page>
<page index="10" id="6A">༄༅། །པ་མེ་ཏོག་གི་གཞིའི་སྙིང་པོའི་རྒྱན་བཀོད་པའི་འཇིག་རྟེན་གྱི་ཁམས་ཀྱི་རྒྱུད་བར་མ་གཅིག་གོ །འཇིག་རྟེན་གྱི་ཁམས་རབ་འབྱམས་བར་མ་བཀོད་<line/>
པའི་རྒྱུད་བྱེ་བ་ཕྲག་བརྒྱ་གང་གི་ཁོངས་སུ་འདུས་ཤིང་རྗེས་སུ་ཞུགས་པ་དེ་མེ་ཏོག་གི་གཞིའི་སྙིང་པོའི་རྒྱན་བཀོད་པའི་འཇིག་རྟེན་གྱི་ཁམས་བཀོད་པ་གཅིག་སྟེ། དེ་ནས་<line/>
བཅོམ་ལྡན་འདས་རྣམ་པར་སྣང་མཛད་དེས་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན་ཡོངས་སུ་སྦྱངས་སོ། །རིགས་ཀྱི་བུ་དག །འཇིག་རྟེན་གྱི་ཁམས་དེ་ན་དེ་བཞིན་<line/>
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་གཅིག་པོ་དེ་ཉིད། བཅོམ་ལྡན་འདས་རྣམ་པར་སྣང་མཛད་དེ་ཉིད་ཡིན་ཏེ། སྔོན་གྱི་སྨོན་ལམ་གྱི་དབང་<line/>
གིས་བྱང་ཆུབ་སེམས་དཔའི་ཚོགས་ཀྱིས་ནི་ཡོངས་སུ་བསྐོར། ལུས་དང༌། ངག་དང༌། ཡིད་ཀྱིས་ལས་ནི་ཤིན་ཏུ་འདས་ཤིང་ནམ་མཁའ་ཉིད་བྱང་ཆུབ་ཀྱི་སྙིང་པོར་བྱིན་གྱིས་<line/>
བརླབས་ནས། འཇིག་རྟེན་གྱི་ཁམས་བར་མ་དེ་ན་རྒྱལ་པོ་དབང་སྒྱུར་གྱི་ཁང་པ་ཆེན་པོ་ན་བཞུགས་སོ། །རིགས་ཀྱི་བུ་དག །བཅོམ་ལྡན་འདས་རྣམ་པར་སྣང་མཛད་དེ་ནི་དེ་<line/>
འདྲ་སྟེ། དེའི་ཡོན་ཏན་ནམ། སྤྱོད་པའམ། སྨོན་ལམ་མམ། ཡེ་ཤེས་ཀྱི་མཐའ་ནི་ངེད་ཀྱིས་བསྐལ་པ་གྲངས་མེད་པར་ཡང་རྟོགས་པར་མི་ནུས་སོ། །རིགས་ཀྱི་བུ་དག།<line/>
</page>
<page index="11" id="6B">ངེད་ཀྱང་བཅོམ་ལྡན་འདས་དེ་སྔོན་བྱང་ཆུབ་སེམས་དཔར་གྱུར་པ་ན་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལ་བཙུད་དེ། ངེད་ནི་བཅོམ་ལྡན་འདས་དེ་ལ་བྱས་པ་<line/>
གཟོ་བ། བྱས་པ་ཤེས་པ་ཤ་སྟག་གོ །རིགས་ཀྱི་བུ་དག །བཅོམ་ལྡན་འདས་རྣམ་པར་སྣང་མཛད་དེ། བྱང་ཆུབ་སེམས་དཔའ་ཀུན་ཏུ་བཟང་པོ་ལ་སྔོན་གྱི་སྤྱད་པ་དང༌། སྨོན་<line/>
ལམ་དག་གི་འཁོར་ལོའི་དཀྱིལ་འཁོར་རྒྱུན་མི་གཅོད་པ་ནས་བརྩམས་ཏེ་བསྟན་པ་གནས་པར་མཛད་པ་དང༌། ཐེག་པ་ཆེན་པོ་བླ་ན་མེད་པའི་སྤྱོད་པ་རྒྱུན་མི་འཆད་པར་འགྱུར་<line/>
བ་དང༌། ཇི་ལྟ་བ་བཞིན་དུ་རྣམ་པར་རིག་པར་བྱ་བ་དང༌། ཇི་ཙམ་དུ་བྱང་ཆུབ་སེམས་དཔའ་ཀུན་ཏུ་བཟང་པོའི་བྱིན་གྱིས་བརླབས་ནས། རྡོ་རྗེའི་ཡེ་ཤེས་ཀྱི་དཀྱིལ་འཁོར་ཆེན་<line/>
པོ་ལས་བརྩམས་ཏེ། ངག་སྣ་ཚོགས་ཀྱི་འཁོར་ལོའི་དཀྱིལ་འཁོར་རྒྱ་ཆེན་པོས་འཇིག་རྟེན་གྱི་ཁམས་མཐའ་ཡས་པ་རབ་འབྱམས་གོ་བར་མཛད་པར་བཞེད་ནས་འོད་ཟེར་གྱི་དྲ་<line/>
བ་ཆེན་པོ་འདི་ཕྱུང་ངོ༌། །དེ་ནས་ཤར་ཕྱོགས་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིན་ཆེན་ཏོག་གིས་བྱང་ཆུབ་སེམས་དཔའ་<line/>
རིན་ཆེན་བློ་གྲོས་ལ་རིན་པོ་ཆེ་རྡོ་རྗེ་ཆེན་པོའི་སྙིང་པོ་འདི་བྱིན་ནོ། །ན་མཿ་ས་མནྟ་མུ་ཁེ་བྷྱཿ་སརྦ་ཏ་ཐཱ་ག་ཏེ་བྷྱཿ་སརྦ་ཐ་ཨ་ཛ་ནི། རིགས་ཀྱི་བུ། ཁྱོད་རིན་པོ་ཆེ་རྡོ་རྗེ་ཆེན་པོའི་<line/>
</page>
<page index="12" id="7A">༄༅། །སྙིང་པོ་འདིས་འཇིག་རྟེན་གྱི་ཁམས་དེར་གནས་པར་གྱིས་ཤིག །དེ་ནས་བྱང་ཆུབ་སེམས་དཔའ་རིན་ཆེན་བློ་གྲོས་ཀྱིས་སྙིང་པོ་འདི་བླངས་ཏེ་འཇིག་<line/>
རྟེན་གྱི་ཁམས་དེ་ནས་མི་སྣང་བར་གྱུར་ནས། བྱང་ཆུབ་སེམས་དཔའ་བྱེ་བ་ཁྲག་ཁྲིག་བརྒྱ་སྟོང་ཕྲག་དུ་མས་ཡོངས་སུ་བསྐོར་ཏེ། བཅོམ་ལྡན་འདས་རྣམ་པར་སྣང་མཛད་<line/>
ལ་མཆོད་པའི་ཕྱིར་བྱང་ཆུབ་སེམས་དཔའི་རྣམ་པར་འཕྲུལ་པ་ཆེན་པོ་དང༌། རིན་པོ་ཆེ་རྡོ་རྗེ་ཆེན་པོ་ལ་སྙིང་པོ་འདིས་མཆོད་པའི་སྤྲིན་ཆེན་པོ་སྔོན་མ་མཐོང་བ་མངོན་<line/>
པར་སྤྲུལ་ནས། འཇིག་རྟེན་གྱི་ཁམས་མེ་ཏོག་གི་གཞིའི་སྙིང་པོའི་རྒྱན་བཀོད་པ་ག་ལ་བ་དང༌། རྒྱལ་པོ་དབང་སྒྱུར་གྱི་ཁང་པ་ག་ལ་བ་དེར་སོང་སྟེ་ཕྱིན་ནས། ཐམས་ཅད་<line/>
དང་ལྡན་པའི་འཇིག་རྟེན་གྱི་ཁམས་དང༌། རྒྱལ་པོ་དབང་སྒྱུར་གྱི་ཁང་པ་ཆེན་པོ་ཡང་རིན་པོ་ཆེ་དང༌། རྡོ་རྗེ་མེ་ཏོག་གི་སྤྲིན་ཆེན་པོས་མངོན་པར་བཀབ་བོ། །དེ་བཞིན་དུ་<line/>
བདུག་པ་དང༌། སྤོས་དང༌། ཕྲེང་བ་དང༌། བྱུག་པ་དང༌། གདུགས་དང༌། རྒྱལ་མཚན་དང༌། བ་དན་དང༌། ཕྱེ་མ་དང༌། ན་བཟའ་དང༌། རྒྱན་དང༌། རིན་པོ་ཆེ་དང༌། རྡོ་<line/>
རྗེའི་སྤྲིན་ཆེན་པོ་དག་གིས་བཀབ་བོ། །བཅོམ་ལྡན་འདས་རྣམ་པར་སྣང་མཛད་ག་ལ་བ་དེར་ཡང་སོང་ནས། བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་དང༌།<line/>
</page>
<page index="13" id="7B">ལྷན་ཅིག་ཏུ་བཅོམ་ལྡན་འདས་ལ་ལན་བརྒྱ་སྟོང་དུ་མར་བསྐོར་བ་བྱས་ནས། ཇི་ལྟར་འོངས་པ་བཞིན་དུ་ཤར་ཕྱོགས་ཉིད་དུ་གནས་ཏེ། རིན་པོ་ཆེ་དང༌། རྡོ་རྗེའི་ཁང་པ་བརྩེགས་<line/>
པ་ཆེན་པོ་དང༌། རིན་པོ་ཆེའི་རྒྱལ་པོ་ཆེན་པོ་དང༌། རྡོ་རྗེའི་དབྱུག་གུ་དང༌། པདྨའི་སྙིང་པོའི་སེངྒེའི་ཁྲི་ཆེན་པོ་དག་མངོན་པར་སྤྲུལ་ནས་རིན་པོ་ཆེ་རྡོ་རྗེ་ཆེན་པོའི་སྙིང་པོས་<line/>
བྱིན་གྱིས་བརླབས་ཏེ། རིན་པོ་ཆེ་ཡི་གེའི་སྙིང་པོས་ཕྱོགས་བཅུ་རྒྱས་པར་འགེངས་ཤིང་འདུག་གོ །ལྷོ་ཕྱོགས་ན་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་<line/>
ཡང་དག་པར་རྫོགས་པའི་སངས་རྒྱས་མེ་ཏོག་ཀུན་ཏུ་རྒྱས་པའི་རྒྱལ་པོའི་དབང་པོས། འཇམ་དཔལ་གཞོན་ནུར་གྱུར་པ་ལ་རྡོ་རྗེ་ཆེན་པོའི་སྙིང་པོས་བྱིན་གྱིས་བརླབས་ནས།<line/>
བཀའ་སྩལ་པ། རིགས་ཀྱི་བུ། འཇིག་རྟེན་གྱི་ཁམས་མེ་ཏོག་གི་གཞིའི་སྙིང་པོའི་རྒྱན་བཀོད་པ་དེར། བཅོམ་ལྡན་འདས་རྣམ་པར་སྣང་མཛད་དེ་ལ་ཕྱག་བྱ་བ་དང༌། བལྟ་བ་<line/>
དང༑ མཆོད་པའི་ཕྱིར་སོང་ཤིག །དེ་ནས་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མེ་ཏོག་ཀུན་ཏུ་རྒྱས་པའི་རྒྱལ་པོའི་<line/>
དབང་པོས་རྡོ་རྗེ་ཆེན་པོའི་སྙིང་པོ་འདི་གསུངས་སོ། །ན་མཿས་མནྟ་མུ་ཁེ་བྷྱཿ་སརྦ་ཏ་ཐཱ་ག་ཏེ་བྷྱཿ་སརྦ་མཧཱ་བཛྲཱ་གྲ་བ་རཾ་ཧཱུཾ། དེ་ནས་འཇམ་དཔལ་གཞོན་ནུར་གྱུར་པས་རྡོ་རྗེ་<line/>
</page>
<page index="14" id="8A">༄༅། །མཆོག་གི་སྙིང་པོ་འདི་ཐོབ་ཅིང༌། བཅོམ་ལྡན་འདས་དེས་གནང་བས་བྱང་ཆུབ་སེམས་དཔའ་བྱེ་བ་ཁྲག་ཁྲིག་བརྒྱ་སྟོང་ཕྲག་དུ་མས་ཡོངས་སུ་<line/>
བསྐོར་ཅིང་མདུན་དུ་བདར་ཏེ། འཇིག་རྟེན་གྱི་ཁམས་དེ་ནས་མི་སྣང་བར་གྱུར་ནས། བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་དང་ལྷན་ཅིག་ཏུ་འཇིག་རྟེན་གྱི་ཁམས་<line/>
མེ་ཏོག་གི་གཞིའི་སྙིང་པོའི་རྒྱན་བཀོད་པ་ག་ལ་བ་དེ་དང༌། རྒྱལ་པོ་དབང་སྒྱུར་གྱི་ཁང་པ་ཆེན་པོ་ག་ལ་བ་དང༌། བཅོམ་ལྡན་འདས་ག་ལ་བ་དེར་སོང་ནས། འཇིག་རྟེན་གྱི་<line/>
ཁམས་མེ་ཏོག་གི་གཞིའི་སྙིང་པོའི་རྒྱན་བཀོད་པ་འདི་ཐམས་ཅད་རིན་པོ་ཆེ་རྡོ་རྗེ་མཆོག་གི་སྣང་བ་ཆེན་པོས་སྣང་བར་བྱས་སོ། །རྡོ་རྗེ་ཆེན་པོའི་མཆོག་གི་མེ་ཏོག་དང༌།<line/>
བདུག་པ་དང༌། སྤོས་དང༌། ཕྲེང་བ་དང༌། བྱུག་པ་དང༌། ཕྱེ་མ་དང༌། ན་བཟའ་དང༌། གདུགས་དང༌། རྒྱལ་མཚན་དང༌། བ་དན་རྣམས་དང༌། རྡོ་རྗེ་ཆེན་པོའི་མཆོག་དང༌།<line/>
རིན་པོ་ཆེ་མཆོག་གི་འོད་ཟེར་གྱི་སྣང་བས་རྒྱལ་པོ་དབང་སྒྱུར་གྱི་ཁང་པ་ཆེན་པོ་སྣང་བར་བྱས་སོ། །མཆོག་སྦྱིན་པ་ཆེན་པོའི་རྡོ་རྗེ་མཆོག་གི་སྒྲས་ཕྱོགས་བཅུར་གོ་བར་བྱས་<line/>
སོ༑ ༑གོ་བར་བྱས་ནས་ཀྱང་ཇི་ལྟར་འོངས་པ་བཞིན་དུ་ལྷོ་ཕྱོགས་སུ་གནས་ཏེ། བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་དང་ལྷན་ཅིག་ཏུ་རྡོ་རྗེ་ཆེན་པོ་མཆོག་<line/>
</page>
<page index="15" id="8B">ལས་བྱུང་བའི་པདྨའི་རྒྱལ་པོ་ཆེན་པོ་རྣམས་ལ་འདུག་གོ །ནུབ་ཕྱོགས་ན་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་<line/>
འོད་དཔག་མེད་ཀྱིས། བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་ལ་དེ་བཞིན་གཤེགས་པ་ཐམས་ཅད་ཀྱི་ཐུགས་རྗེ་ཆེན་པོའི་དཀྱིལ་<line/>
འཁོར་གྱི་མཆོག་རྡོ་རྗེ་ཆེན་པོའི་པདྨའི་མཆོག་གི་སྙིང་པོ་འདི་སྦྱིན་པར་མཛད་དོ། །དེ་ནས་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་<line/>
སངས་རྒྱས་འོད་དཔག་མེད་ཀྱིས། རྡོ་རྗེ་ཆེན་པོའི་པདྨ་མཚོག་གི་དཀྱིལ་འཁོར་ཐུགས་རྗེའི་སྟོབས་ཀྱི་སྙིང་པོ་འདི་གསུངས་སོ། །ན་མཿས་མནྟ་མུ་ཁེ་བྷྱཿ་སརྦ་ཏ་ཐཱ་ག་ཏེ་<line/>
བྷྱཿ་སརྦ་ཐཱ་ཀ་རུ་ཎ་བ་ལ་བཛྲ་པདྨཱ་གྲ་ས། དེ་ནས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འོད་དཔག་མེད་ཀྱིས་སྙིང་པོ་འདི་གསུངས་<line/>
ནས༑ བྱང་ཆུབ་སེམས་དཔའ་སྤྱན་རས་གཟིགས་ཀྱི་དབང་ཕྱུག་ལ། རིགས་ཀྱི་བུ། དེའི་དུས་ལ་བབ་པར་ཤེས་ན་འཇིག་རྟེན་གྱི་ཁམས་མེ་ཏོག་གི་གཞིའི་སྙིང་པོའི་རྒྱན་<line/>
བཀོད་པ་དེར་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམ་པར་སྣང་མཛད་དེ་ལ་བལྟ་བ་དང༌། ཕྱག་བྱ་བའི་ཕྱིར་<line/>
</page>
<page index="16" id="9A">༄༅། །སོང་ཞིག་ཅེས་བཏང་ངོ༌། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་ཀྱི་དབང་ཕྱུག་བྱང་ཆུབ་སེམས་<line/>
དཔའ་བྱེ་བ་ཁྲག་ཁྲིག་བརྒྱ་སྟོང་ཕྲག་དུ་མས་ཡོངས་སུ་བསྐོར་ཅིང་མདུན་དུ་བདར་ཏེ། འཇིག་རྟེན་གྱི་ཁམས་དེ་ནས་མི་སྣང་བར་གྱུར་ནས། བྱང་ཆུབ་སེམས་དཔའ་<line/>
སེམས་དཔའ་ཆེན་པོ་དེ་དག་དང་ལྷན་ཅིག་ཏུ་འཇིག་རྟེན་གྱི་ཁམས་འདིར་ཕྱིན་ནས། རྒྱལ་པོ་དབང་སྒྱུར་གྱི་ཁང་པ་ཆེན་པོ་ག་ལ་བ་དང༌། བཅོམ་ལྡན་འདས་ག་ལ་<line/>
བ་དེར་སོང་སྟེ་ཕྱིན་ནས། བཅོམ་ལྡན་འདས་ལ་ལན་བརྒྱ་སྟོང་དུ་མར་བསྐོར་བ་བྱས་ཏེ། ཇི་ལྟར་འོངས་པ་བཞིན་དུ་ནུབ་ཕྱོགས་ཉིད་དུ་གནས་ནས་པདྨ་ཆེན་པོ་རྡོ་རྗེའི་<line/>
རྒྱལ་པོར་འདུག་སྟེ། རྒྱལ་པོ་དབང་སྒྱུར་གྱི་ཁང་པ་ཆེན་པོ་འདི་ཐམས་ཅད་དང༌། འཇིག་རྟེན་གྱི་ཁམས་མེ་ཏོག་གི་གཞིའི་སྙིང་པོའི་རྒྱན་བཀོད་པ་ཐམས་ཅད་དུ་ཐུགས་རྗེ་<line/>
ཆེན་པོའི་རྡོ་རྗེ་མཆོག་གི་སྟོབས་ཀྱིས་རང་གི་ལུས་ཀྱི་རྣམ་པར་རིག་བྱེད་ཀྱི་སྤྲིན་རྣམས་ཀྱིས་ཀུན་ཏུ་བཀང་ནས་སྣང་བར་བྱས་སོ། །བྱང་ཕྱོགས་ན་བཅོམ་ལྡན་འདས་དེ་<line/>
བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མི་འཁྲུགས་པས་བྱང་ཆུབ་སེམས་དཔའ་སའི་སྙིང་པོ་ལ་རྡོ་རྗེ་ཆེན་པོས་རྣམ་པར་གནོན་<line/>
</page>
<page index="17" id="9B">པ༑ རྡོ་རྗེ་ཆེན་པོས་རྣམ་པར་རོལ་བ། བྱང་ཆུབ་ཀྱི་སྙིང་པོའི་མཆོག་འཛིན་པའི་སྙིང་པོ་འདི་སྦྱིན་པར་མཛད་དོ། །དེ་ནས་བཅོམ་ལྡན་འདས་དེ་བཞིན་གཤེགས་པ་དགྲ་<line/>
བཅོམ་པ་ཡང་དག་པར་རྫོགས་པའི་སངས་རྒྱས་མི་འཁྲུགས་པས་བྱང་ཆུབ་ཀྱི་སྙིང་པོ་ཆེན་པོའི་མཆོག་འཛིན་པའི་སྙིང་པོ་འདི་གསུངས་སོ། །ན་མཿ་ས་མནྟ་མུ་ཁེ་བྷྱཿ་<line/>
སརྦ་ཏ་ཐཱ་ག་ཏེ་བྷྱཿ་སརྦ་ཐཱ་པར་དམན་ར་ཨ་གྲི་གྲི་།འདི་གསུངས་ནས་བྱང་ཆུབ་སེམས་དཔའ་སའི་སྙིང་པོ་ལ། རིགས་ཀྱི་བུ། འཇིག་རྟེན་གྱི་ཁམས་མེ་ཏོག་གི་གཞིའི་<line/>
སྙིང་པོའི་རྒྱན་བཀོད་པ་དེ་དང༌། རྒྱལ་པོ་དབང་སྒྱུར་གྱི་ཁང་པ་ཆེན་པོ་དེར་བཅོམ་ལྡན་འདས་རྣམ་པར་སྣང་མཛད་དེ་ལ་བལྟ་བ་དང༌། ཕྱག་བྱ་བའི་ཕྱིར་སོང་ཤིག་ཅེས་<line/>
བཏང་ངོ༌། །དེ་ནས་བྱང་ཆུབ་སེམས་དཔའི་སའི་སྙིང་པོ་འཇིག་རྟེན་གྱི་ཁམས་དེ་ནས་མི་སྣང་བར་གྱུར་ནས། བྱང་ཆུབ་སེམས་དཔའ་བྱེ་བ་ཁྲག་ཁྲིག་བརྒྱ་སྟོང་ཕྲག་དུ་མས་<line/>
ཡོངས་སུ་བསྐོར་ཅིང་མདུན་དུ་བདར་ཏེ། བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་དང་ལྷན་ཅིག་ཏུ་འཇིག་རྟེན་གྱི་ཁམས་མེ་ཏོག་གི་གཞིའི་སྙིང་པོའི་རྒྱན་<line/>
བཀོད་པ་ག་ལ་བ་དང༌། རྒྱལ་པོ་དབང་སྒྱུར་གྱི་ཁང་པ་ཆེན་པོ་ག་ལ་བ་དང༌། བཅོམ་ལྡན་འདས་ག་ལ་བ་དེར་སོང་སྟེ་ཕྱིན་ནས། བཅོམ་ལྡན་འདས་ལ་ལན་བརྒྱ་སྟོང་དུ་མར་<line/>
</page>
<page index="18" id="10A">༄༅། །བསྐོར་བ་བྱས་ཏེ། ཇི་ལྟར་འོངས་པ་བཞིན་དུ་བྱང་ཕྱོགས་ཉིད་དུ་གནས་ནས་བྱང་ཆུབ་ཀྱི་སྙིང་པོ་ཆེན་པོའི་རྒྱན་བཀོད་པར་བྱིན་གྱིས་བརླབས་<line/>
ཏེ༑ བྱང་ཆུབ་ཀྱི་སྙིང་པོའི་མཆོག་གི་ལུས་ཀྱི་སྤྲིན་རྣམས་ཀྱིས་ཕྱོགས་བཅུ་རྒྱས་པར་འགེངས་སོ། །བྱང་ཤར་གྱི་ཕྱོགས་མཚམས་ན་བཅོམ་ལྡན་འདས་དེ་བཞིན་<line/>
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིན་པོ་ཆེ་མཆོག་འཛིན་གྱིས། བྱང་ཆུབ་སེམས་དཔའ་རིན་པོ་ཆེ་ཅོད་པན་ལ་དཀོན་མཆོག་གསུམ་<line/>
གྱི་རྡོ་རྗེ་འབྱུང་གནས་རྡོ་རྗེ་ཆེན་པོའི་སྙིང་པོ་འདི་སྦྱིན་པར་མཛད་དོ། །དེ་ནས་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་<line/>
རྒྱས་རིན་པོ་ཆེ་མཆོག་འཛིན་གྱིས། དཀོན་མཆོག་གསུམ་པོའི་རྡོ་རྗེ་འབྱུང་གནས་ཀྱི་སྙིང་པོ་འདི་གསུངས་སོ། །ན་མཿ་སརྦ་མུ་ཁེ་བྷྱ། སརྦ་ཏ་ཐཱ་ག་ཏེ་བྷྱཿ་སརྦ་<line/>
ཐཱ་ཨོཾ་ཨོཾ་ཛཾ་སཾ། འདི་བྱིན་ནས། རིགས་ཀྱི་བུ། འཇིག་རྟེན་གྱི་ཁམས་མེ་ཏོག་གི་གཞིའི་སྙིང་པོའི་རྒྱན་བཀོད་པ་དེ་དང༌། རྒྱལ་པོ་དབང་སྒྱུར་གྱི་ཁང་པ་ཆེན་པོ་དེར་<line/>
བཅོམ་ལྡན་འདས་རྣམ་པར་སྣང་མཛད་དེ་ལ་བལྟ་བ་དང༌། ཕྱག་བྱ་བའི་ཕྱིར་སོང་ཤིག་ཅེས་བཏང་ངོ༌། །དེ་ནས་བྱང་ཆུབ་སེམས་དཔའ་རིན་པོ་ཆེའི་ཅོད་པན། བཅོམ་<line/>
</page>
<page index="19" id="10B">ལྡན་འདས་དེས་གནང་བས་འཇིག་རྟེན་གྱི་ཁམས་དེ་ནས་མི་སྣང་བར་གྱུར་ཏེ། བྱང་ཆུབ་སེམས་དཔའ་གྱིས་[?] ཁྲག་ཁྲིག་བརྒྱ་སྟོང་ཕྲག་དུ་མས་ཡོངས་སུ་བསྐོར་ཅིང་<line/>
མདུན་དུ་བདར་ནས། བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་དང་ལྷན་ཅིག་ཏུ་འཇིག་རྟེན་གྱི་ཁམས་མེ་ཏོག་གི་གཞིའི་སྙིང་པོའི་རྒྱན་བཀོད་པ་ག་ལ་བ་དང༌།<line/>
རྒྱལ་པོ་དབང་སྒྱུར་གྱི་ཁང་པ་ཆེན་པོ་ག་ལ་བ་དང༌། བཅོམ་ལྡན་འདས་རྣམ་པར་སྣང་མཛད་ག་ལ་བ་དེར་སོང་ནས་ཇི་ལྟར་འོངས་པ་བཞིན་དུ་བྱང་ཤར་གྱི་ཕྱོགས་མཚམས་ཉིད་དུ་<line/>
གནས་ནས། དཀོན་མཆོག་གསུམ་གྱི་རྡོ་རྗེས་བརྒྱན་པའི་པདྨའི་རྒྱལ་པོ་ཆེན་པོ་ལ་འདུག་སྟེ། དཀོན་མཆོག་གསུམ་གྱི་སྐུའི་སྤྲིན་རྣམས་ཀྱིས་སངས་རྒྱས་ཀྱི་ཞིང་ཁམས་<line/>
ཐམས་ཅད་རྒྱས་པར་འགེངས་སོ། །ཤར་ལྷོའི་ཕྱོགས་མཚམས་ན་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སྤྲིན་གྱི་<line/>
དཔལ་ཞེས་བྱ་བས་བྱང་ཆུབ་སེམས་དཔའ་སྤྲིན་གྱི་སྙིང་པོ་ལ། སྤྲིན་ཆེན་པོ་རྡོ་རྗེ་མཆོག་བཀོད་པའི་སྙིང་པོ་ཞེས་བྱ་བའི་སྙིང་པོ་སྦྱིན་པར་མཛད་དོ། །དེ་ནས་བཅོམ་ལྡན་འདས་<line/>
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སྤྲིན་གྱི་དཔལ་གྱིས་སྤྲིན་ཆེན་པོ་རྡོ་རྗེ་མཆོག་བཀོད་པའི་སྙིང་པོ་འདི་གསུངས་སོ། །ན་མཿསརྦ་<line/>
</page>
<page index="20" id="11A">༄༅། །མུ་ཁེ་བྷྱཿསརྦ་ཏ་ཐཱ་ག་ཏེ་བྷྱཿསརྦ་ཐཱ་མ་ཧཱ་བཛྲ་མེ་གྷ་བི་ཀྲཱྀ་ཌི་ཏེ་བི་ཤྭ་སཾ་བྷ་བ་ཧ། འདི་བྱིན་ནས། རིགས་ཀྱི་བུ། འཇིག་རྟེན་གྱི་ཁམས་མེ་ཏོག་གི་<line/>
གཞིའི་སྙིང་པོའི་རྒྱན་བཀོད་པ་དེ་དང༌། རྒྱལ་པོ་དབང་སྒྱུར་གྱི་ཁང་པ་ཆེན་པོ་དེར་བཅོམ་ལྡན་འདས་རྣམ་པར་སྣང་མཛད་དེ་ལ་བལྟ་བ་དང༌། ཕྱག་བྱ་བའི་ཕྱིར་སོང་ཤིག་<line/>
ཅེས་བཏང་ངོ༌། །དེ་ནས་བྱང་ཆུབ་སེམས་དཔའ་སྤྲིན་གྱི་སྙིང་པོ་འཇིག་རྟེན་གྱི་ཁམས་དེ་ནས་མི་སྣང་བར་གྱུར་ནས། བྱང་ཆུབ་སེམས་དཔའ་བྱེ་བ་ཁྲག་ཁྲིག་བརྒྱ་སྟོང་ཕྲག་<line/>
དུ་མས་ཡོངས་སུ་བསྐོར་ཅིང་མདུན་དུ་བདར་ཏེ། བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་དང་ལྷན་ཅིག་ཏུ་བཅོམ་ལྡན་འདས་ག་ལ་བ་དེར་སོང་ནས། བཅོམ་<line/>
ལྡན་འདས་ལ་ལན་བརྒྱ་སྟོང་དུ་མར་བསྐོར་བ་བྱས་ཏེ། ཇི་ལྟར་འོངས་པ་བཞིན་དུ་ཤར་ལྷོའི་ཕྱོགས་མཚམས་ཉིད་དུ་གནས་ནས་སྤྲིན་ཆེན་པོ་རྡོ་རྗེ་མཆོག་གི་ལུས་ཀྱི་<line/>
རྣམ་པར་རིག་པའི་སྤྲིན་རྣམས་ཀྱིས་པདྨ་ཆེན་པོའི་རྒྱལ་པོའི་སྤྲིན་བྱིན་གྱིས་བརླབས་ནས་མཆོད་པ་ཆེན་པོའི་མཆོག་གི་སྤྲིན་རྣམས་ཀྱིས་འཇིག་རྟེན་གྱི་ཁམས་ཐམས་ཅད་<line/>
རྒྱས་པར་འགེངས་ཤིང་འདུག་གོ །ལྷོ་ནུབ་ཀྱི་ཕྱོགས་མཚམས་ན་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྡོ་རྗེ་<line/>
</page>
<page index="21" id="11B">ཆེན་པོའི་ཏོག་གིས། བྱང་ཆུབ་སེམས་དཔའ་སེམས་དཔའ་ཆེན་པོ་རྡོ་རྗེ་དཔའ་བོ་ལ་རྡོ་རྗེ་ལས་བྱུང་བའི་སྙིང་པོ་སྦྱིན་པར་མཛད་དོ། །དེ་ནས་བཅོམ་ལྡན་འདས་དེ་བཞིན་གཤེགས་<line/>
པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྡོ་རྗེའི་ཏོག་གིས་རྡོ་རྗེ་ཆེན་པོ་ལས་བྱུང་བའི་སྙིང་པོ་འདི་གསུངས་སོ། །ན་མཿསརྦ་མུ་ཁེ་བྷྱཿསརྦ་ཏ་ཐཱ་ག་ཏེ་བྷྱཿསརྦ་ཐཱ་<line/>
བཛྲོད་བྷ་བེ་སྭཱ་ཧཱ། འདི་བྱིན་ནས་བཏང་ངོ༌། །བྱང་ཆུབ་སེམས་དཔའ་རྡོ་རྗེ་དཔའ་བོ་འཇིག་རྟེན་གྱི་ཁམས་དེ་ནས་མི་སྣང་བར་གྱུར་ནས། བྱང་ཆུབ་སེམས་དཔའ་བྱེ་བ་ཁྲག་<line/>
ཁྲིག་བརྒྱ་སྟོང་ཕྲག་དུ་མས་ཡོངས་སུ་བསྐོར་ཅིང་མདུན་དུ་བདར་ཏེ། བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་ལྷན་ཅིག་ཏུ་འཇིག་རྟེན་གྱི་ཁམས་མེ་ཏོག་གི་<line/>
གཞིའི་སྙིང་པོའི་རྒྱན་བཀོད་པ་ག་ལ་བ་དང༌། རྒྱལ་པོ་དབང་སྒྱུར་གྱི་ཁང་པ་ག་ལ་བ་དང༌། བཅོམ་ལྡན་འདས་རྣམ་པར་སྣང་མཛད་ག་ལ་བདེར་སོང་ནས། བཅོམ་ལྡན་འདས་<line/>
ལ་ལན་བརྒྱ་སྟོང་དུ་མར་བསྐོར་བ་བྱས་ཏེ། ཇི་ལྟར་འོངས་པ་བཞིན་དུ་ལྷོ་ནུབ་ཀྱི་ཕྱོགས་མཚམས་ཉིད་དུ་གནས་ནས་རྡོ་རྗེ་ཆེན་པོ་ལས་བྱུང་བའི་རྡོ་རྗེ་ཆེན་པོའི་རྒྱན་རྣམས་<line/>
ཀྱིས་འཇིག་རྟེན་གྱི་ཁམས་ཐམས་ཅད་རྒྱས་པར་འགེངས་ཤིང༌། རྡོ་རྗེའི་གཟུགས་ཀྱིས་བརྒྱན་པའི་རྡོ་རྗེ་ཆེན་པོའི་པདྨ་ལ་འདུག་གོ །ནུབ་བྱང་གི་ཕྱོགས་མཚམས་ན་བཅོམ་<line/>
</page>
<page index="22" id="12A">༄༅། །ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སྒྲ་དབྱངས་སྙན་པས། བྱང་ཆུབ་སེམས་དཔའ་འབྲུག་སྒྲའི་<line/>
རྒྱལ་པོ་ལ་རྡོ་རྗེའི་སྒྲ་དབྱངས་བསྒྲགས་པའི་སྙིང་པོ་སྦྱིན་པར་མཛད་དོ། །དེ་ནས་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་<line/>
རྒྱས་སྒྲ་དབྱངས་ཤིན་ཏུ་སྙན་པས་རྡོ་རྗེའི་ཡི་གེའི་སྙིང་པོ་འདི་གསུངས་སོ། །ན་མཿསརྦ་མུ་ཁེ་བྷྱཿསརྦ་ཏ་ཐཱ་ག་ཏེ་བྷྱཿསརྦ་ཐཱ་བཛྲ་རཀྵ་ནི་རྒྷོ་ཥ་བིཀྲཱནྟ་སྭཱཧཱ། འདི་བྱིན་ནས་<line/>
བཏང་ངོ༌། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་འབྲུག་སྒྲའི་རྒྱལ་པོ་ཆེན་པོ་བཅོམ་ལྡན་འདས་དེས་གནང་བས་འཇིག་རྟེན་གྱི་ཁམས་དེ་ནས་མི་སྣང་བར་<line/>
གྱུར་ཏེ། བྱང་ཆུབ་སེམས་དཔའ་བྱེ་བ་ཁྲག་ཁྲིག་བརྒྱ་སྟོང་ཕྲག་དུ་མས་ཡོངས་སུ་བསྐོར་ཅིང་མདུན་དུ་བདར་ཏེ། བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་དང་ལྷན་<line/>
ཅིག་ཏུ་འཇིག་རྟེན་གྱི་ཁམས་མེ་ཏོག་གི་གཞིའི་སྙིང་པོའི་རྒྱན་བཀོད་པ་ག་ལ་བ་དང༌། རྒྱལ་པོ་དབང་སྒྱུར་གྱི་ཁང་པ་ཆེན་པོ་ག་ལ་བ་དང༌། བཅོམ་ལྡན་འདས་རྣམ་པར་<line/>
སྣང་མཛད་ག་ལ་བ་དེར་སོང་ནས། ཇི་ལྟར་འོངས་པ་བཞིན་དུ་ནུབ་བྱང་གི་ཕྱོགས་མཚམས་ཉིད་དུ་གནས་ཏེ་དབྱངས་ཀྱི་རིག་བྱེད་མཐའ་ཡས་པས་སངས་རྒྱས་ཀྱི་ཞིང་<line/>
</page>
<page index="23" id="12B">འདི་ཐམས་ཅད་གོ་བར་བྱེད་ཅིང་རང་གི་སྨོན་ལམ་ལས་ངེས་པར་བྱུང་བའི་རིན་པོ་ཆེ་ཆེན་པོའི་པདྨ་ལ་འདུག་གོ །འོག་གི་ཕྱོགས་ནས་བཅོམ་ལྡན་འདས་དེ་བཞིན་གཤེགས་<line/>
པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིན་པོ་ཆེའི་པདྨ་རྣམ་པར་དག་པའི་སྙིང་པོས་བྱང་ཆུབ་སེམས་དཔའ་པདྨའི་ཡན་ལག་ལ་སྤྱོད་པ་ཆེན་པོའི་རྒྱལ་པོའི་རྡོ་<line/>
རྗེའི་སྙིང་པོ་འདི་གསུངས་སོ། །ན་མཿསརྦ་མུ་ཁེ་བྷྱཿསརྦ་ཏ་ཐཱ་ག་ཏེ་བྷྱཿསརྦ་ཐཱ་ཧཾ་ཧེ་སྭཱཧཱ། འདི་བྱིན་ནས་བཏང་ངོ༌། །དེ་ནས་བྱང་ཆུབ་སེམས་དཔའ་པདྨའི་ཡན་ལག་ལ་<line/>
བཅོམ་ལྡན་འདས་དེས་གནང་ནས་འཇིག་རྟེན་གྱི་ཁམས་དེ་ནས་མི་སྣང་བར་གྱུར་ནས། བྱང་ཆུབ་སེམས་དཔའ་བྱེ་བ་ཁྲག་ཁྲིག་བརྒྱ་སྟོང་ཕྲག་དུ་མས་ཡོངས་སུ་བསྐོར་ཅིང་<line/>
མདུན་དུ་བདར་ཏེ། བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་དང་ལྷན་ཅིག་ཏུ་འཇིག་རྟེན་གྱི་ཁམས་མེ་ཏོག་གི་གཞིའི་སྙིང་པོའི་རྒྱན་བཀོད་པ་ག་ལ་བ་དང༌། རྒྱལ་<line/>
པོ་དབང་སྒྱུར་གྱི་ཁང་པ་ཆེན་པོ་ག་ལ་བ་དང༌། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པར་སངས་རྒྱས་རྣམ་པར་སྣང་མཛད་ག་ལ་བ་<line/>
དེར་སོང་ནས། བཅོམ་ལྡན་འདས་ལ་ལན་བརྒྱ་སྟོང་དུ་མར་བསྐོར་བ་བྱས་ཏེ། ཇི་ལྟར་འོངས་པ་བཞིན་དུ་འོག་གི་ཕྱོགས་ཉིད་དུ་གནས་ནས་པདྨའི་རྒྱལ་པོ་ཆེན་པོའི་ཁང་པ་<line/>
</page>
<page index="24" id="13A">༄༅། །བརྩེགས་པ་སྣ་ཚོགས་པ་དག་གིས་ཐམས་ཅད་དང་ལྡན་པའི་འཇིག་རྟེན་གྱི་ཁམས་རྒྱས་པར་འགེངས་ཤིང༌། པདྨའི་རྒྱལ་པོ་ཆེན་པོ་རྡུལ་དང་བྲལ་བའི་<line/>
དཀྱིལ་འཁོར་གྱི་སྙིང་པོ་ལ་འདུག་གོ །སྟེང་གི་ཕྱོགས་ནས་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྒྱལ་བའི་འབྱུང་<line/>
གནས་ཀྱིས་བྱང་ཆུབ་སེམས་དཔའ་གཡུལ་ལས་ཤིན་ཏུ་རྣམ་པར་རྒྱལ་བ་ལ་བྱང་ཆུབ་ཀྱི་སྟོབས་ཀྱི་སྙིང་པོ་སྦྱིན་པར་མཛད་དོ། །དེ་ནས་དེ་བཞིན་གཤེགས་པ་རྒྱལ་<line/>
བའི་འབྱུང་གནས་ཀྱིས་བྱང་ཆུབ་ཀྱི་སྟོབས་ཀྱི་སྙིང་པོ་འདི་གསུངས་སོ། །ན་མཿསརྦ་མུ་ཁེ་བྷྱཿསརྦ་ཏ་ཐཱ་ག་ཏེ་བྷྱཿསརྦ་ཐཱ་བོ་དྷྱཾ་ཀ་ར་དྷརྨ་སྭཱཧཱ། འདི་བྱིན་ནས་བཏང་ངོ༌།།<line/>
དེ་ནས་བྱང་ཆུབ་སེམས་དཔའ་གཡུལ་ལས་རྣམ་པར་རྒྱལ་བ་བཅོམ་ལྡན་འདས་དེས་གནང་བས་འཇིག་རྟེན་གྱི་ཁམས་དེ་ནས་མི་སྣང་བར་གྱུར་ནས། བྱང་ཆུབ་<line/>
སེམས་དཔའ་བྱེ་བ་ཁྲག་ཁྲིག་བརྒྱ་སྟོང་ཕྲག་དུ་མས་ཡོངས་སུ་བསྐོར་ཅིང་མདུན་དུ་བདར་ཏེ། བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་དང་ལྷན་ཅིག་ཏུ་<line/>
འཇིག་རྟེན་གྱི་ཁམས་མེ་ཏོག་གི་གཞིའི་སྙིང་པོའི་རྒྱན་བཀོད་པ་ག་ལ་བ་དང༌། རྒྱལ་པོ་དབང་བསྒྱུར་གྱི་ཁང་པ་ཆེན་པོ་ག་ལ་བ་དང༌། བཅོམ་ལྡན་འདས་དེ་བཞིན་གཤེགས་<line/>
</page>
<page index="25" id="13B">པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམ་པར་སྣང་མཛད་ག་ལ་བ་དེར་སོང་ནས། བཅོམ་ལྡན་འདས་ལ་ལན་བརྒྱ་སྟོང་ཕྲག་དུ་མར་བསྐོར་བ་བྱས་ཏེ། ཇི་<line/>
ལྟར་འོངས་པ་བཞིན་དུ་སྟེང་གི་ཕྱོགས་ཉིད་དུ་གནས་ནས་ཆོས་ཀྱི་དབྱིངས་རྒྱས་པར་འགེངས་པ་མཐའ་ཡས་པ་གོ་བར་བྱེད་པའི་སྒོ་ནས་འཇིག་རྟེན་གྱི་ཁམས་ཐམས་ཅད་རྒྱས་<line/>
པར་འགེངས་ཤིང༌། ཆོས་ཉིད་ལས་བྱུང་བའི་པདྨ་ཆེན་པོ་ལ་འདུག་གོ །དེ་ནས་བྱང་ཆུབ་སེམས་དཔའ་ཕྱོགས་བཅུའི་འཇིག་རྟེན་གྱི་ཁམས་ནས་འདུས་ཤིང་འཁོད་པ་དེ་དག་<line/>
གིས༑ བཅོམ་ལྡན་འདས་རྣམ་པར་སྣང་མཛད་ཀྱི་ཞིང་འདི་དག་ཏུ་སངས་རྒྱས་ཀྱི་ཞིང་གི་ཡོན་ཏན་བཀོད་པ་སྔོན་མ་མཐོང་བ་མཐོང་ངོ༌། །བཅོམ་ལྡན་འདས་རྣམ་པར་སྣང་མཛད་<line/>
ཤིན་ཏུ་ལྷམ་མེ། ལྷན་ནེ། ལྷང་ངེ་བ་དང༌། རྟོག་པ་དང༌། རྣམ་པར་རྟོག་པ་ཐམས་ཅད་དང་བྲལ་ཞིང་ནམ་མཁའ་ལྟར་གཟོད་མ་ནས་ཞི་བ་དང༌། ཡིད་བཞིན་གྱི་ནོར་བུ་རིན་པོ་<line/>
ཆེའི་རྒྱལ་པོ་ཆེན་པོ་ལྟར་བསམ་པ་ཐམས་ཅད་ཡོངས་སུ་རྫོགས་པར་མཛད་པ་ཡང་མཐོང་ནས་ངོ་མཚར་དུ་གྱུར་ཏེ། སྒྲ་སྐད་གཅིག་ཏུ་ཚིགས་སུ་བཅད་པ་འདི་དག་སྨྲས་སོ། །<line/>
རྟོག་པ་ཐམས་ཅད་སྤངས་པའོ། །གདོད་ནས་ཞི་ཞིང་མ་སྐྱེས་པ། །མགོན་པོ་རྨད་བྱུང་དམ་པ་འདི། །ཇི་ལྟར་ས་ལ་སྣང་ཞིག་གུ་།སྐུ་ཡིས་འཕྲིན་ལས་མི་མཛད་ལ། །གསུང་དང་<line/>
</page>
<page index="26" id="14A">༄༅། །ཐུགས་ཀྱིས་མི་མཛད་ཅིང༌། །སུམ་ཅུ་རྩ་གཉིས་མཚན་དང་ལྡན། །ཤིན་ཏུ་དག་པའི་ཤེལ་དང་འདྲ། །སྐུ་ཡིས་སེམས་ཅན་ཐམས་ཅད་ལ། །སངས་<line/>
རྒྱས་མཛད་པ་རྣམས་མཛད་ཀྱང༌། །སྐུ་ལ་འགྱུར་བ་མི་མངའ་སྟེ། །ཐུབ་པ་དེ་ནི་འགྱུར་མི་མངའ། །གསུང་ནི་བྲག་ཆ་འདྲ་བ་སྟེ། །བསྟན་དུ་མེད་ཅིང་གཟུགས་མེད་ཀྱང༌། །ལྷ་<line/>
ཡི་རྔ་ཆེན་ཇི་བཞིན་དུ། །འགྲོ་བ་ཐམས་ཅད་ཚིམ་པར་མཛད། །ཐུགས་ནི་རློམ་སེམས་བྲལ་བ་སྟེ། །དེ་ལ་ཡུལ་ནི་མངའ་མ་ལགས། །ཡུལ་རྣམས་དང་ནི་དེ་བྲལ་ཡང༌། །སེམས་<line/>
ཅན་རྣམས་ཀྱི་ཡུལ་དུ་གྱུར། །གསུང་ནི་དེ་བཞིན་སེམས་ཅན་ཏེ། །དེ་བཞིན་སྐུ་དང་དེ་བཞིན་ཐུགས། །མཚན་ཉིད་གཅིག་དང་རབ་ལྡན་ཞིང༌། །སྨྲ་བའི་ནང་ན་མཆོག་ཏུ་<line/>
སྣང༑ ༑སྐྱེ་བ་མེད་ལས་གྲོལ་བ་ཡི། །དེ་བཞིན་གཤེགས་པ་ཡོད་མིན་པས། །གང་དག་སྐྱེ་བ་མེད་ཤེས་པ། །དེ་དག་འདྲེན་པ་རྣམ་པར་ཤེས། །མགོན་པོ་རྟག་ཏུ་མཉམ་གཞག་<line/>
ཅིང༑ ༑ལུས་དང་ངག་དང་ཡིད་བྲལ་ཡང༌། །རྟག་པར་ལུས་ངག་སྤྱོད་ཡུལ་དུ། །ཐུབ་པ་རྒྱུན་དུ་རབ་ཏུ་སྣང༌། །བྱང་ཆུབ་སེམས་དཔའ་ཆེ་བ་ཉིད། །ཤིན་ཏུ་དཀའ་བ་བྱེད་པ་དག །<line/>
སངས་རྒྱས་ཡེ་ཤེས་ཆེ་འབར་བ། །འདི་འདྲ་ཡོངས་སུ་ཚོལ་བར་བྱེད། །དེ་ལ་མིག་ནི་མི་སྣང་ཞིང༌། །རྣ་བ་དང་ནི་སྣ་ཡང་མིན། །ལྕེ་དང་ལུས་དང་ཡིད་ཀྱང་ནི། །དོ་ཕྱིར་དེ་ཡི་<line/>
</page>
<page index="27" id="14B">ཡུལ་མ་ཡིན། །གཟུགས་མིན་སྒྲ་ཡང་མ་ཡིན་ཏེ། །དྲི་དང་རོ་དང་རེག་མ་ཡིན། །དབང་པོ་མ་ཡིན་རྣམ་ཤེས་མིན། །ཐམས་ཅད་དུ་ནི་རྟག་ཏུ་ཞི། །ཡུལ་ཅན་དང་ནི་ཡུལ་དེ་<line/>
དག་༑རྣམ་པར་བརྟགས་པས་ཡོད་མ་ཡིན། །ཡུལ་ཅན་ཡོད་པ་མ་ཡིན་པས། །ཡུལ་རྣམས་སྲིད་པ་མ་ཡིན་ནོ། །བྱིས་པས་ཇི་ལྟར་བརྟགས་པ་བཞིན། །དེ་ལྟར་གང་ཚེ་ཡོད་<line/>
མིན་པ། །དེ་ཚེ་མགོན་པོ་ཡོད་འགྱུར་ཏེ། །རྣམ་པར་མ་བརྟགས་ཚུལ་དུའོ། །དེ་ནི་ཀུན་ཏུ་ཐམས་ཅད་ལ། །བསམ་པ་ཇི་བཞིན་རྫོགས་མཛད་པ། །སྟོང་པ་ཡིད་བཞིན་ནོར་བུ་<line/>
ལྟར༑ ༑ཀུན་གྱི་མདུན་ན་བཞུགས་པ་ཡིན། །གཟུགས་བརྙན་འབྱུང་བའི་ཚུལ་གྱིས་སུ། །ཏིང་འཛིན་དབང་བསྒྱུར་རྣམས་ལ་ནི། །ལྟ་སྨྲ་འབེལ་གཏམ་ཐམས་ཅད་ཀྱིས། །ཀུན་<line/>
ཏུ་ལོངས་སྤྱོད་འོས་སུ་འགྱུར། །རྣམ་པར་སྣང་མཛད་མགོན་མཐོང་ནས། །དེ་ཚེ་ཀུན་གྱི་ཏིང་འཛིན་དང༌། །གཟུངས་དང་རིག་པ་རྣམ་པར་ཐར། །བསམ་གྱིས་མི་ཁྱབ་ཐམས་<line/>
ཅད་ཐོབ། །གཟུགས་ལ་དབང་ནི་ཐོབ་གྱུར་ཅིང༌། །སངས་རྒྱས་ཡེ་ཤེས་ཚོལ་བྱེད་པ། །བདག་ཅག་རྣམས་ནི་ཐམས་ཅད་ཀྱང༌། །ཕྱོགས་བཅུ་དག་ནས་ལྷགས་པ་ཡིན། །ཡང་དག་<line/>
རྫོགས་པའི་སངས་རྒྱས་གཟུགས། །དེ་ནི་གཟུགས་ཀྱི་མཆོག་ཡིན་ཏེ། །ཡང་དག་རྫོགས་སངས་རྒྱས་དག་པར། །དེ་ནི་བདག་ཅག་ཐོབ་པར་ཤོག །དེ་ནས་བྱང་ཆུབ་སེམས་དཔའ་<line/>
</page>
<page index="28" id="15A">༄༅། །དེ་དག་གིས་ཚིགས་སུ་གཅད་པ་དེ་དག་སྨྲས་ནས། འདི་ལྟ་སྟེ། ལུས་ཀྱི་སྔོན་གྱི་མཐར་དང༌། ཕྱི་མའི་མཐའ་མེད་པ་དང༌། དེ་བཞིན་དུ་ངག་དང༌།<line/>
ཡིད་ཀྱི་སྔོན་གྱི་མཐའ་དང༌། ཕྱི་མའི་མཐའ་མེད་པས་བཅོམ་ལྡན་འདས་རྣམ་པར་སྣང་མཛད་ཀྱི་སྐུ་དང༌། གསུང་དང༌། ཐུགས་ཀྱི་ས་གང་ཡིན་པ་ལ་འཇུག་གོ །དེ་ཅིའི་<line/>
ཕྱིར་ཞེ་ན། ངོ་བོ་ཉིད་ཡོངས་སུ་ཤེས་པས་ལུས་ཀྱི་སྔོན་གྱི་མཐའ་དང༌། ཕྱི་མའི་མཐའ་མི་དམིགས་སོ། །དེ་བཞིན་དུ་ངོ་བོ་ཉིད་ཡོངས་སུ་ཤེས་པས་དག་དང༌། ཡིད་ཀྱི་<line/>
སྔོན་གྱི་མཐའ་དང༌། ཕྱི་མའི་མཐའ་མི་དམིགས་སོ། །ལག་ན་རྡོ་རྗེ་དབང་བསྐུར་བའི་དཀྱིལ་འཁོར་ལས། གླེང་གཞིའི་ལེའུ་སྟེ་དང་པོའོ།། །།དེ་ནས་<line/>
བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམ་པར་སྣང་མཛད་ཀྱིས་བྱང་ཆུབ་སེམས་དཔའ་ཕྱོགས་བཅུའི་འཇིག་<line/>
རྟེན་གྱི་ཁམས་ནས་འདུས་པ་དེ་དག་ཀྱང་མཁྱེན། རྒྱལ་པོ་དབང་སྒྱུར་གྱི་ཁང་པ་ཆེན་པོ་ན་གནས་པའི་བྱང་ཆུབ་སེམས་དཔའ་འཁོད་པ་དག་ཀྱང་མཁྱེན་ནས། ཏིང་ངེ་<line/>
འཛིན་གང་གི་མཐུས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འཇིག་རྟེན་གྱི་ཁམས་ཐམས་ཅད་ན། སངས་རྒྱས་ཀྱི་འཁོར་གྱི་དཀྱིལ་འཁོར་ཐམས་<line/>
</page>
<page index="29" id="15B">ཅད་དུ་སྐད་ཅིག །ཐང་ཅིག །ཡུད་ཙམ་ཅིག་ལ་སེམས་དང་པོ་བསྐྱེད་པ་ནས་བཟུང་སྟེ། ཡོངས་སུ་མྱ་ངན་ལས་འདས་པ་ཆེན་པོའི་མཐའི་བར་དུ་སངས་རྒྱས་ཀྱི་མཛད་པ་<line/>
བྱིན་གྱིས་རློབ་པའི་ཏིང་ངེ་འཛིན་རྣམ་པར་སྣང་བ་བཀོད་པའི་རྒྱན་གྱི་སྙིང་པོ་ཞེས་བྱ་བ་ལ་སྙོམས་པར་ཞུགས་སོ། །བཅོམ་ལྡན་འདས་སྙོམས་པར་ཞུགས་མ་ཐག་ཏུ། དེ་<line/>
ནས་བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་གིས་འཇིག་རྟེན་གྱི་ཁམས་འདི་དང༌། འཇིག་རྟེན་གྱི་ཁམས་རབ་འབྱམས་ཐམས་ཅད་དང༌། འཇིག་རྟེན་གྱི་ཁམས་<line/>
མཚམས་སྦྱོར་བའི་བཀོད་པ་ཐམས་ཅད་དང༌། འཇིག་རྟེན་གྱི་ཁམས་གཞན་ཐམས་ཅད་དང༌། འཇིག་རྟེན་གྱི་ཁམས་ཀྱི་གླིང་བཞི་པ་ཐམས་ཅད་དང༌། སྟོང་ཐམས་ཅད་<line/>
དང༑ སྟོང་གཉིས་པ་ཐམས་ཅད་དང༌། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱི་ཆོས་ཐམས་ཅད་དང༌། འཇིག་རྟེན་གྱི་ཁམས་རྒྱ་མཚོ་ཐམས་ཅད་དང༌། འཇིག་<line/>
རྟེན་གྱི་ཁམས་གཏན་ལ་ཕབ་པ་ཐམས་ཅད་དང༌། མེ་ཏོག་གི་གཞིའི་སྙིང་པོའི་རྒྱན་བཀོད་པའི་འཇིག་རྟེན་གྱི་ཁམས་འདི་ན། བཅོམ་ལྡན་འདས་རྣམ་པར་སྣང་མཛད་བསམ་པ་སྣ་<line/>
ཚོགས་དང༌། རེ་བ་སྣ་ཚོགས་དང༌། འདོད་པ་སྣ་ཚོགས་དང༌། ཐེག་པ་སྣ་ཚོགས་ཀྱི་ཚུལ་རྣམ་པར་གནས་པ་དང༌། འགྲོ་བ་སྣ་ཚོགས་དང༌། སྐྱེ་གནས་སྣ་ཚོགས་དང༌། ལྗོང་<line/>
</page>
<page index="30" id="16A">༄༅། །སྣ་ཚོགས་དང༌། ཁ་དོག་སྣ་ཚོགས་དང༌། དབྱིབས་སྣ་ཚོགས་དང༌། སེམས་ཅན་སྣ་ཚོགས་དག་ལ་སྒྲ་དང༌། ཚིག་བརྗོད་པ་རྣམ་པར་གཞག་པ་<line/>
སྣ་ཚོགས་རྣམས་ཀྱིས་སེམས་དང་པོ་བསྐྱེད་པ་ནས་བཟུང་སྟེ། ཡོངས་སུ་མྱ་ངན་ལས་འདས་པ་ཆེན་པོའི་མཐའི་བར་དུ་སངས་རྒྱས་ཀྱི་མཛད་པ་ཡང་དག་པར་སྟོན་ཅིང༌།<line/>
རང་གི་གསུང་གི་འཁོར་ལོའི་དཀྱིལ་འཁོར་ལས་བྱུང་བ་སངས་རྒྱས་ཀྱི་དབྱངས་བཀོད་པའི་རྒྱུན་གྱིས་བྱིན་གྱིས་བརླབས་པའི་སངས་རྒྱས་ཀྱི་གཟུགས་ཀྱིས་བྱང་ཆུབ་<line/>
སེམས་དཔའ་སེམས་དཔའ་ཆེན་པོ་ཀུན་ཏུ་བཟང་པོ་ཡང་དག་པར་བྱིན་གྱིས་བརླབས་ནས་རྡོ་རྗེའི་དཀྱིལ་འཁོར་ཆེན་པོ་དོན་ཡོད་པ་དང༌། བསྟན་པ་གནས་པར་བྱ་བ་དང༌།<line/>
སངས་རྒྱས་ཀྱི་མཛད་པ་གཅིག་ནས་གཅིག་ཏུ་བརྒྱུད་པ་རྒྱུན་མི་འཆད་པའི་ཕྱིར་དུས་ཀྱི་དབང་གིས་སྐྱེ་བ་རིམ་གྱིས་ཡོངས་སུ་གཟུང་བར་བྱིན་གྱིས་བརླབས་ཏེ། རྡོ་རྗེ་ཡེ་<line/>
ཤེས་ཀྱི་དབང་བསྐུར་བ་ཆེན་པོ་དང༌། རྡོ་རྗེ་ཆེན་པོའི་སྙིང་པོ་དང༌། རྡོ་རྗེ་ཆེན་པོའི་འོད་འཕྲོ་བ་རྒྱས་པར་འགེངས་པའི་སྣང་བ་དང༌། ཐེག་པ་ཆེན་པོའི་སྤྱོད་པ་དང་།གསང་<line/>
སྔགས་རྣམ་པར་དག་པའི་སོགས་རྡོ་རྗེའི་ཁོར་ཡུག་ཆེན་པོའི་དཀྱིལ་འཁོར་དུ་ལག་ན་རྡོ་རྗེ་དབང་ཆེན་པོ་བསྐུར་བ་མཛད་པ་མཐོང་ངོ༌། །དེ་ལྟར་བཅོམ་ལྡན་འདས་རྣམ་<line/>
</page>
<page index="31" id="16B">པར་སྣང་མཛད་སྤྲོས་པ་ཐམས་ཅད་དང་བྲལ་བའི་ཕྱིར་ཐམས་ཅད་དུ་སྤྲོས་པ་མེད་པའོ། །རྟོག་པ་ཐམས་ཅད་དང་བྲལ་བའི་ཕྱིར་རྣམ་དར་མི་རྟོག་པའོ། །ངོ་བོ་ཉིད་དང་བྲལ་<line/>
བའི་ཕྱིར་སྟོང་པའོ། །གདོད་མ་ནས་དག་པའི་ཕྱིར་རྣམ་པར་དག་པའོ། །སྐྱེ་བ་དང་བྲལ་བའི་ཕྱིར་མ་སྐྱེས་པའོ། །བསམ་པའི་ས་ལས་ཤིན་ཏུ་འདས་པའི་ཕྱིར་བསམ་<line/>
གྱིས་མི་ཁྱབ་པའོ། །ཡུལ་དང་བྲལ་བའི་ཕྱིར་ཡུལ་མེད་པའོ། །ཚིག་གི་ལམ་ལས་ཤིན་ཏུ་འདས་པའི་ཕྱིར་བརྗོད་པར་བྱ་བ་མ་ཡིན་པ་སྟེ། རྣམ་པ་ཐམས་ཅད་དུ་སེམས་ཅན་<line/>
ཐམས་ཅད་ཡང་དག་པར་འདུ་བའི་ས་ལ་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་ཡིད་བཞིན་གྱི་ནོར་བུ་དང་འདྲ་བར་བསམ་པ་ཐམས་ཅད་ཡོངས་སུ་རྫོགས་<line/>
པར་མཛད་པ་ཐམས་ཅད་རྗེས་སུ་མཐུན་པ། འཇིག་རྟེན་གྱི་ཁམས་ཐམས་ཅད་ན་གཟུགས་བརྙན་གྱི་རྣམ་པར་སེམས་ཅན་ཐམས་ཅད་ཀྱི་མདུན་ན་འདུག་པ། ནོར་བུ་རིན་<line/>
པོ་ཆེ་ཆེན་པོ་རིན་ཐང་མེད་པ་གོས་དྲི་མ་ཅན་གྱིས་དཀྲིས་པ་ལྟ་བུ་ནི་འདི་སུའི་ཡིན། འདི་ཅི་ཞིག་ཅེས་སེམས་ཅན་རྣམས་ཀྱིས་མི་ཤེས་ཏེ་ཡ་མཚན་ཅི་ཞིག་ཏུ་གྱུར་ཏོ། །གང་<line/>
དག་བློ་གྲོས་རྣམ་པར་དག་པ་ཡིད་གཉིས་དང༌། ཐེ་ཚོམ་དང་བྲལ་བ། སྔོན་གྱི་རྒྱལ་བ་ལ་བྱ་བ་བྱས་པ། དགེ་བའི་རྩ་བ་བསྐྱེད་པ། ཐེག་པ་ཆེན་པོའི་གསང་སྔགས་དང༌། སྤྱོད་<line/>
</page>
<page index="32" id="17A">༄༅། །པའི་ཚུལ་ལ་བྱང་ཆུབ་ཏུ་སེམས་བསྐྱེད་པ་དང་པོ། རྡོ་རྗེ་འཆང་བ་ཐམས་ཅད་ཀྱིས་བྱིན་གྱིས་བརླབས་པ། བཅོམ་ལྡན་འདས་རྣམ་པར་སྣང་<line/>
མཛད་ཀྱིས་རྣམ་པར་སྣང་མཛད་ཆེན་པོའི་རྒྱན་གྱི་སྙིང་པོའི་འོད་ཟེར་ཆེན་པོས་སྣང་བར་བྱས་པ་དེ་དག་ནི་དེ་བཞིན་གཤེགས་པའི་སྙིང་པོ་ལ་ཞུགས་པ་དག་སྟེ། དེ་དག་ནི་<line/>
གསང་སྔགས་ཀྱི་སྤྱོད་པའི་ཚུལ་འདི་མཉན་པ་དང༌། བསླབ་པ་དང༌། རྡོ་རྗེའི་དཀྱིལ་འཁོར་ཆེན་པོ་བྲི་བ་དང༌། དངོས་གྲུབ་ཆེན་པོ་བསྒྲུབ་པར་བྱ་བའི་སྐལ་བ་ཡོད་དོ། །དེ་ནས་<line/>
འཇིག་རྟེན་གྱི་ཁམས་མི་མཇེད་འདིར་བཅོམ་ལྡན་འདས་ཤཱཀྱ་ཐུབ་པའི་མཚན་གྱིས་གླིང་བཞི་པ་བར་མའི་འཇིག་རྟེན་གྱི་ཁམས་ཀྱི་འཛམ་བུའི་གླིང་དུ་བདུད་ཕམ་པར་མཛད་<line/>
ནས་བྱང་ཆུབ་མངོན་པར་རྫོགས་པར་སངས་རྒྱས་ཏེ། དགའ་ལྡན་གྱི་གནས་ན་གནས་པ་ནས་བཟུང་སྟེ་མཐར་གྱིས་སྤྱོད་པ་སྤྱོད་ཅིང༌། ཡོངས་སུ་མྱ་ངན་ལས་འདས་པ་ཆེན་<line/>
པོའི་མཐའི་བར་དུ་བྱིན་གྱིས་བརླབས་ནས་ཆོས་བསྟན་ཏོ། །བཅོམ་ལྡན་འདས་ཤཱཀྱ་ཐུབ་པ་དེ་ཡང་བསྟན་པ་རྒྱུན་མི་འཆད་པའི་ཕྱིར་བྱང་ཆུབ་སེམས་དཔའ་ཀུན་ཏུ་<line/>
བཟང་པོ་དང༌། བྱམས་པ་དང༌། འཇམ་དཔལ་དང༌། སྤྱན་རས་གཟིགས་ཀྱི་དབང་ཕྱུག་དང༌། སྒྲིབ་པ་ཐམས་ཅད་རྣམ་པར་སེལ་བ་དང༌། ནམ་མཁའི་སྙིང་པོ་དང༌། སའི་<line/>
</page>
<page index="33" id="17B">སྙིང་པོ་དང༌། བྱང་ཆུབ་སེམས་དཔའ་ངན་སོང་ཐམས་ཅད་སྤོང་བ་ལ་སོགས་པ་བྱང་ཆུབ་སེམས་དཔའ་རྣམས་བསྡུས་ནས། ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་<line/>
མ་ཡིན་དང༌། ནམ་མཁའ་ལྡིང་དང༌། མི་འམ་ཅི་དང༌། ལྟོ་འཕྱེ་ཆེན་པོ་ལ་སོགས་ཏེ་ཐམས་ཅད་ཀྱི་མདུན་དུ་རྡོ་རྗེའི་དཀྱིལ་འཁོར་ཆེན་པོ་བྲིས་ནས། ལག་ན་རྡོ་རྗེ་དབང་ཆེན་པོ་<line/>
བསྐུར་བས་བྱང་ཆུབ་སེམས་དཔའ་ཀུན་ཏུ་བཟང་པོ་དབང་བསྐུར་ནས་དེ་ཉིད་ལ་བསྟན་པ་གཏད་དོ།། །།ལག་ན་རྡོ་རྗེ་དབང་བསྐུར་བའི་དཀྱིལ་འཁོར་ཆེན་པོ་ལས། སྔོན་གྱི་<line/>
སྤྱོད་པ་ཡང་དག་པར་བསྒྲུབ་པའི་གཏམ་གྱི་ཚུལ་འབྱུང་བ་ཞེས་བྱ་བའི་ལེའུ་སྟེ་གཉིས་པའོ།། །།འཕགས་པ་ལག་ན་རྡོ་རྗེ་དབང་བསྐུར་བའི་རྒྱུད་ཆེན་པོ། བམ་<line/>
པོ་གཉིས་པ། འདི་སྐད་བདག་གིས་ཐོས་པའི་དུས་གཅིག་ན། བཅོམ་ལྡན་འདས་གྲོང་ཁྱེར་ཆེན་པོ་དཔལ་ཡོན་ཏན་འབྱུང་བའི་གནས་ན། ཤིང་སཱ་ལ་སྣ་ཚོགས་ཀྱི་རྒྱལ་<line/>
མཚན་བཀོད་པའི་ནགས་ཚལ་སྟུག་པོ་དེ་བཞིན་གཤེགས་པ་ཐམས་ཅད་ཀྱི་སྔོན་གྱི་སྤྱོད་པས་རྣམ་པར་རོལ་པའི་རྒྱུ་མཐུན་པས་བྱིན་གྱིས་བརླབས་པའི་ནགས་ཚལ་ཆེན་པོ་<line/>
མཆོག་ན། དགེ་སློང་ཁྲི་ཉིས་སྟོང་ལྔ་བརྒྱའི་དགེ་སློང་གི་དགེ་འདུན་ཆེན་པོ་དང་ཐབས་གཅིག་ཏུ་བཞུགས་ཏེ། ཐམས་ཅད་ཀྱང་ཟག་པ་ཟད་པ། ཉོན་མོངས་པ་མེད་པ། སེམས་<line/>
</page>
<page index="34" id="18A">༄༅། །ཀྱི་དབང་ཐམས་ཅད་ཀྱི་དམ་པའི་ཕ་རོལ་ཏུ་སོན་པ་ཤ་སྟག་ལ། འདི་ལྟ་སྟེ། ཚེ་དང་ལྡན་པར་རབ་འབྱོར་དང༌། ཚེ་དང་ལྡན་པ་བ་ལང་བདག་དང༌།<line/>
ཚེ་དང་ལྡན་པ་དབང་ཆེན་དང༌། ཚེ་དང་ལྡན་པ་ཉིན་གུང་དང༌། ཚེ་དང་ལྡན་པ་འོད་སྲུང་ཆེན་པོ་དང༌། ཚེ་དང་ལྡན་པ་མཽད་གལ་གྱི་བུ་ཆེན་པོ་དང༌། ཚེ་དང་ལྡན་པ་དགའ་<line/>
བོ་དང༌། ཚེ་དང་ལྡན་པ་ཉེ་དགའ་བོ་དང༌། ཚེ་དང་ལྡན་པ་བཟང་པོ་དང༌། ཚེ་དང་ལྡན་པ་སྒྲ་གཅན་འཛིན་དང༌། ཚེ་དང་ལྡན་པ་མ་འགགས་པ་དང༌། ཚེ་དང་ལྡན་པ་ཀ་པི་ལ་ཆེན་<line/>
པོ་དང༌། ཚེ་དང་ལྡན་པ་ཡུལ་འཁོར་སྐྱོང་དང༌། ཚེ་དང་ལྡན་པ་ག་ཡ་འོད་སྲུང་དང༌། ཚེ་དང་ལྡན་པ་ལྟེང་རྒྱས་འོད་སྲུང་དང༌། ཚེ་དང་ལྡན་པ་ཚེམས་ཅན་དང༌། ཚེ་དང་ལྡན་པ་<line/>
གསུས་པོ་ཆེ་དང༌། ཚེ་དང་ལྡན་པ་མཛེས་དགའ་དང༌། ཚེ་དང་ལྡན་པ་གྱད་བུ་ནོར་དང༌། ཚེ་དང་ལྡན་པ་སེང་ལྡེང་ནགས་པ་དང༌། ཚེ་དང་ལྡན་པ་བསོད་སྙོམས་ལེན་བྷ་ར་དྭ་ཛ་<line/>
དང༑ ཚེ་དང་ལྡན་པ་འོད་སྲུང་སྤྱོད་དབང་པོའི་བུ་དང༌། ཚེ་དང་ལྡན་པ་ཉེ་སྦྱོར་དང༌། ཚེ་དང་ལྡན་པ་གཞོན་ནུ་འོད་སྲུང་དང༌། ཚེ་དང་ལྡན་པ་ལམ་ཕྲན་བསྟན་དང༌། ཚེ་དང་ལྡན་<line/>
པ་ཤཱ་རིའི་བུ་དང༌། དེ་དག་ལ་སོགས་པ་དགེ་སློང་ཁྲི་ཉིས་སྟོང་ལྔ་བརྒྱ་དང་ཐབས་གཅིག་གོ །བྱང་ཆུབ་སེམས་དཔའི་ཚོགས་ཆེན་པོ་ཤ་ཚག་ལ། འདི་ལྟ་སྟེ། འཇམ་དཔལ་<line/>
</page>
<page index="35" id="18B">གཞོན་ནུར་གྱུར་པ་དང༌། དྲ་བ་ཅན་གྱི་འོད་གཞོན་ནུར་གྱུར་པ་དང༌། བྱང་ཆུབ་སེམས་དཔའ་དཀོན་མཆོག་འབྱུང་གནས་དང༌། བྱང་ཆུབ་སེམས་དཔའ་རིན་པོ་ཆེའི་བློ་གྲོས་དང༌།<line/>
བྱང་ཆུབ་སེམས་དཔའ་ལག་ན་རིན་པོ་ཆེ་དང༌། བྱང་ཆུབ་སེམས་དཔའ་ལག་ན་ཕྱག་རྒྱ་རིན་པོ་ཆེ་དང༌། བྱང་ཆུབ་སེམས་དཔའ་རྟག་ཏུ་བརྩོན་པ་ཆོས་ལ་གནས་པ་དང༌། བྱང་<line/>
ཆུབ་སེམས་དཔའ་ཆོས་ཐམས་ཅད་ཀྱི་ཚིག་རབ་ཏུ་འབྱེད་པ་དང༌། བྱང་ཆུབ་སེམས་དཔའ་གདུང་བ་ཐམས་ཅད་རབ་ཏུ་ཞི་ལྡན་དང༌། བྱང་ཆུབ་སེམས་དཔའ་བློ་གྲོས་རབ་ཏུ་<line/>
བརྟན་པ་དང༌། བྱང་ཆུབ་སེམས་དཔའ་ལྷག་པའི་བསམ་པས་ཕན་བྱེད་དང༌། བྱང་ཆུབ་སེམས་དཔའ་སྙིང་རྗེ་ཅན་དང༌། བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་<line/>
དང༑ བྱང་ཆུབ་སེམས་དཔའ་མཐུ་ཆེན་ཐོབ་དང༌། བྱང་ཆུབ་སེམས་དཔའ་སྤོས་ཀྱི་གླང་པོ་ཆེ་དང༌། བྱང་ཆུབ་སེམས་དཔའ་ནམ་མཁའ་མཛོད་དང༌། བྱང་ཆུབ་སེམས་དཔའ་<line/>
སའི་སྙིང་པོ་དང༌། བྱང་ཆུབ་སེམས་དཔའ་ནམ་མཁའི་སྙིང་པོ་དང༌། བྱང་ཆུབ་སེམས་དཔའ་འབྲུག་སྒྲའི་རྒྱལ་པོ་དང༌། བྱང་ཆུབ་སེམས་དཔའ་སང་སང་པོའི་དབྱངས་དང༌།<line/>
བྱང་ཆུབ་སེམས་དཔའ་བློ་གྲོས་དྲི་མ་མེད་པ་དང༌། བྱང་ཆུབ་སེམས་དཔའ་སྤྱོད་པའི་བློ་གྲོས་མི་ཟད་པ་དང༌། བྱང་ཆུབ་སེམས་དཔའ་སྤྱོད་པའི་བློ་གྲོས་དང༌། བྱང་ཆུབ་<line/>
</page>
<page index="36" id="19A">༄༅། །སེམས་དཔའ་བླ་མའི་བློ་གྲོས་དང༌། བྱང་ཆུབ་སེམས་དཔའ་སྒྲིབ་པ་ཐམས་ཅད་རྣམ་པར་སེལ་བ་དང༌། བྱང་ཆུབ་སེམས་དཔའ་བྱམས་པ་དང༌།<line/>
བྱང་ཆུབ་སེམས་དཔའ་སེམས་དཔའ་ཆེན་པོ་ཀུན་ཏུ་བཟང་པོ་དང༌། དེ་དག་ལ་སོགས་པ་བྱང་ཆུབ་སེམས་དཔའ་སེམས་དཔའ་ཆེན་པོ་སངས་རྒྱས་ཀྱི་ཞིང་བཅུའི་རྡུལ་ཕྲ་<line/>
རབ་ཀྱི་རྡུལ་སྙེད་དང༌། བཟང་སྐྱོང་ལ་སོགས་པ་སྐྱེས་བུ་དམ་པ་བཅུ་དྲུག་དང་ཐབས་གཅིག་སྟེ། དེ་དག་ཐམས་ཅད་ཀྱང་ས་དང༌། ཕ་རོལ་ཏུ་ཕྱིན་པ་དང༌། གཟུངས་དང་<line/>
སྟོབས་དང༌། བྱང་ཆུབ་ཀྱི་ཡན་ལག་དང༌། འཕགས་པའི་ལམ་དང༌། དབང་ཐོབ་པ་དང༌། སེམས་ཀྱི་དབང་ཐམས་ཅད་ཀྱི་དམ་པའི་ཕ་རོལ་ཏུ་སོན་པ་དང༌། བསམ་པ་<line/>
ཇི་ལྟ་བ་བཞིན་དུ་སེམས་ཅན་ཐམས་ཅད་ཚིམ་པར་བྱེད་པ། སྔོན་གྱི་སྨོན་ལམ་ཇི་ལྟ་བ་བཞིན་དུ་ངེས་པར་བྱུང་བ། དེ་བཞིན་གཤེགས་པ་ཐམས་ཅད་ལ་མཆོད་པ་དང༌།<line/>
རིམ་གྲོ་བྱ་བ་ལ་མཁས་པ་དང༌། དག་པ་རྒྱུན་མི་འཆད་པར་དམ་པའི་ཆོས་ཡོངས་སུ་འཚོལ་བ་ལ་མཁས་པ་ཤ་སྟག་སྟེ། བྱང་ཆུབ་སེམས་དཔའ་སེམས་དཔའ་ཆེན་པོ་<line/>
དེ་ལྟ་བུ་དག་གིས་ཡོངས་སུ་བསྐོར་ཅིང་མདུན་གྱིས་བལྟས་ནས། བཅོམ་ལྡན་འདས་པདྨའི་སྙིང་པོའི་སེང་གེའི་ཁྲི་ཆེན་པོ་ལ་བཞུགས་ཏེ། ལྷ་དང་བཅས་པའི་འཇིག་རྟེན་<line/>
</page>
<page index="37" id="19B">ཟིལ་གྱིས་མནན་ནས་ཤིན་ཏུ་ལྷ་མ་མེ། ལྷན་ནེ། ལྷང་ངེའོ། །གནས་གཙང་མའི་ལྷའི་བུ་རྣམས་ཀྱང་དེ་ཉིད་དུ་འདུས་ཏེ་འཁོད་དོ། །མི་མཇེད་ཀྱི་བདག་པོ་ཚངས་པ་ཡང་<line/>
ཚངས་རིས་ཀྱི་ལྷའི་བུས་ཀུན་ནས་བསྐོར་ཅིང་དེ་ཉིད་དུ་འདུས་ཏེ་འདུག་པར་གྱུར་ཏོ། །ལྷའི་དབང་པོ་བརྒྱ་བྱིན་ཡང་ལྷའི་བུ་བརྒྱ་སྟོང་ཕྲག་དུ་མས་ཡོངས་སུ་བསྐོར་ཅིང་མདུན་གྱིས་<line/>
བལྟས་ཏེ་འཁོར་དེ་ཉིད་དུ་འདུས་ནས་འདུག་པར་གྱུར་ཏོ། །ལྷ་མ་ཡིན་གྱི་དབང་པོ་རབ་སིམ་དང༌། ཐགས་བཟངས་རིས་དང༌། ཞིང་མཆོག་དང༌། བ་ཊི་དང༌། རྔ་ཆེན་དང༌།<line/>
དུས་ཀྱི་འཁོར་ལོ་ཅན་དང༌། དྲི་མ་མེད་པ་དང༌། ཏོག་དང༌། ཟླ་གདོང་དང༌། རྣམ་པར་འཇོམས་དང༌། ཟབ་མོ་དང༌། སྟོབས་ཅན་དང༌། སྒྲ་གཅན་དང༌། ཏོག་དྲེགས་དང༌། རྣམ་<line/>
པར་སྣང་བ་དང༌། ལྷ་མ་ཡིན་གྱི་དབང་པོ་སྣ་ཚོགས་ཕྲེང་བ་ཅན་དང༌། དེ་དག་ལ་སོགས་པ་དང༌། ལྷ་མ་ཡིན་གྱི་དབང་པོ་གཞན་སྟོང་དང༌། ལྷ་མ་ཡིན་གྱི་དབང་པོ་དེ་དག་ཐམས་<line/>
ཅད་རང་རང་གི་གནས་ནས་བྱུང་སྟེ། ལྷ་མ་ཡིན་གྱི་མཐུ་ཆེན་པོ་དང༌། ལྷ་མ་ཡིན་གྱི་རྫུ་འཕྲུལ་ཆེན་པོས་མེ་ཏོག་དང༌། སྤོས་དང༌། ཕྲེང་བ་དང༌། བདུག་པ་དང༌། བྱུག་པ་དང༌། ཕྱེ་<line/>
མ་དང༌། ན་བཟའ་དང༌། གདུགས་དང༌། རྒྱལ་མཚན་དང༌། བ་དན་དང༌། རྒྱན་དང༌། སིལ་སྙན་དང༌། ཕེག་རྡོབ་རྣམས་མངོན་པར་སྤྲུལ་ནས་ཤིང་སཱ་ལ་སྣ་ཚོགས་ཀྱི་རྒྱལ་<line/>
</page>
<page index="38" id="20A">༄༅། །མཚན་བཀོད་པའི་ནགས་ཚལ་སྟུག་པོ་ག་ལ་བ་དང༌། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་<line/>
ཤཱཀྱ་ཐུབ་པ་ག་ལ་བ་དེར་དོང་སྟེ་ལྷགས་ནས། ཅི་ལྟར་སྤྲུལ་པའི་མེ་ཏོག་དང༌། བདུག་པ་དང༌། སྤོས་དང༌། ཕྲེང་བ་དང༌། བྱུག་པ་དང༌། ཕྱེ་མ་དང༌། ན་བཟའ་དང༌། གདུགས་<line/>
དང༑ རྒྱལ་མཚན་དང༌། བ་དན་དང༌། རྒྱན་དང༌། སིལ་སྙན་དང༌། ཕེག་རྡོབ་པ་རྣམས་བཅོམ་ལྡན་འདས་ག་ལ་བ་དེར་གཏོར་ཏོ། །གཏོར་ནས་ཀྱང་བཅོམ་ལྡན་འདས་ལ་<line/>
ཕྱག་འཚལ་ཏེ་ཕྱོགས་གཅིག་ཏུ་འཁོད་དོ། །ཀླུའི་རྒྱལ་པོ་རྒྱ་མཚོ་དང༌། ཀླུའི་རྒྱལ་པོ་མ་དྲོས་པ་དང༌། ཀླུའི་རྒྱལ་པོ་འོད་ཟེར་བརྒྱ་པ་དང༌། ཀླུའི་རྒྱལ་པོ་ཀློག་ལྕེ་དང་།ཀླུའི་རྒྱལ་<line/>
པོ་རིན་པོ་ཆེའི་ཅོད་པན་ཅན་དང༌། ཀླུའི་རྒྱལ་པོ་འཇོག་པོ་དང༌། ཀླུའི་རྒྱལ་པོ་སོག་མ་མེད་དང༌། ཀླུའི་རྒྱལ་པོ་ནོར་རྒྱས་དང༌། ཀླུའི་རྒྱལ་པོ་སྟོབས་ཀྱི་རྒྱུ་དང༌། ཀླུའི་རྒྱལ་<line/>
པོ་རྣ་རྡུམ་དང༌། ཀླུའི་རྒྱལ་པོ་པདྨ་ཅན་དང༌། ཀླུའི་རྒྱལ་པོ་དུང་སྐྱོང་དང༌། ཀླུའི་རྒྱལ་པོ་པདྨ་ཆེན་པོ་དང༌། ཀླུའི་རྒྱལ་པོ་དུས་ཅན་དང༌། ཀླུའི་རྒྱལ་པོ་རིགས་ཅན་དང༌། ཀླུའི་རྒྱལ་<line/>
པོ་མགོ་གཅིག་པ་དང༌། ཀླུའི་རྒྱལ་པོ་བརྫུན་པ་དང༌། ཀླུའི་རྒྱལ་པོ་དབང་པོའི་སྒྲ་དང༌། ཀླུའི་རྒྱལ་པོ་སྟོབས་ལྡན་དང༌། དེ་དག་ལ་སོགས་པ་ཀླུའི་རྒྱལ་པོ་ཁྲི་རང་རང་གི་གནས་<line/>
</page>
<page index="39" id="20B">ནས་བྱུང་སྟེ། ཀླུའི་མཐུ་ཆེན་པོ་དང༌། ཀླུའི་རྫུ་འཕྲུལ་ཆེན་པོས་ཙནྡན་གོར་ཤི་ཤའི་ཆུའི་སྤྲིན་མངོན་པར་སྤྲུལ་ནས། ཤིང་སཱ་ལ་སྣ་ཚོགས་ཀྱི་རྒྱལ་མཚན་བཀོད་པའི་ནགས་<line/>
ཚལ་སྟུག་པ་ག་ལ་བ་དང༌། བཅོམ་ལྡན་འདས་ག་ལ་བ་དེར་སོང་སྟེ། ལྷགས་ནས་ཅི་ལྟར་སྤྲུལ་པའི་སྤོས་ཆུའི་སྤྲིན་རྣམས་ཀྱིས་ཤིང་སཱ་ལ་སྣ་ཚོགས་ཀྱི་རྒྱལ་མཚན་བཀོད་<line/>
པའི་ནགས་ཚལ་སྟུག་པོར་ཆར་དུ་མངོན་པར་ཕབ་བོ། །ཕབ་ནས་ཀྱང་བཅོམ་ལྡན་འདས་ལ་ཕྱག་བཙལ་ནས་ཕྱོགས་གཅིག་ཏུ་འཁོད་དོ། །གནོད་སྦྱིན་གྱི་སྡེ་དཔོན་ཆེན་པོ་རྣམས་<line/>
ཐོས་ཀྱི་བུ་དང༌། གནོད་སྦྱིན་གྱི་སྡེ་དཔོན་ཆེན་པོ་འབྲོག་གནས་དང༌། གནོད་སྦྱིན་གྱི་སྡེ་དཔོན་ཆེན་པོ་ཡུལ་འཁོར་སྲུང་དང༌། གནོད་སྦྱིན་གྱི་སྡེ་དཔོན་ཆེན་པོ་འཕགས་སྐྱེས་པོ་དང༌།<line/>
གནོད་སྦྱིན་གྱི་སྡེ་དཔོན་ཆེན་པོ་མིག་མི་བཟང་དང༌། གནོད་སྦྱིན་གྱི་སྡེ་དཔོན་ཆེན་པོ་གང་བ་བཟང་པོ་དང༌། གནོད་སྦྱིན་གྱི་སྡེ་དཔོན་ཆེན་པོ་ནོར་བུ་བཟང་པོ་དང༌། གནོད་སྦྱིན་<line/>
གྱི་སྡེ་དཔོན་ཆེན་པོ་རྨོངས་བྱེད་འཛིན་པ་ཆུའི་དབང་པོ་དང༌། གནོད་སྦྱིན་གྱི་སྡེ་དཔོན་ཆེན་པོ་ལག་པ་བརྒྱད་པ་དང༌། གནོད་སྦྱིན་གྱི་སྡེ་དཔོན་ཆེན་པོ་ལྔས་རྩེན་དང༌། དེ་<line/>
དག་ལ་སོགས་པ་གནོད་སྦྱིན་གྱི་བདག་པོ་ཆེན་པོ་ཁྲི་རང་རང་གི་གནས་ནས་བྱུང་སྟེ། མེ་ཏོག་དང༌། བདུག་པ་དང༌། སྤོས་དང༌། ཕྲེང་བ་དང༌། བྱུག་པ་དང༌། ཕྱེ་མ་དང༌། ན་<line/>
</page>
<page index="40" id="21A">༄༅། །བཟའ་དང༌། གདུགས་དང༌། རྒྱལ་མཚན་དང༌། བ་དན་དང༌། སིལ་སྙན་རྣམས་ཐོགས་ནས་ཤིང་སཱ་ལ་སྣ་ཚོགས་ཀྱིས་རྒྱལ་མཚན་བཀོད་པའི་ནགས་<line/>
ཚལ་སྟུག་པོ་ག་ལ་བ་དང༌། བཅོམ་ལྡན་འདས་གལ་བ་དེར་སོང་སྟེ། ལྷགས་ནས་ཅི་ལྟར་ཐོགས་པའི་མེ་ཏོག་དང༌། བདུག་པ་དང༌། སྤོས་དང༌། ཕྲེང་བ་དང༌། བྱུག་པ་<line/>
དང༑ ཕྱེ་མ་དང༌། ན་བཟའ་དང༌། གདུགས་དང༌། རྒྱལ་མཚན་དང༌། བ་དན་རྣམས་བཅོམ་ལྡན་འདས་ལ་གཏོར་ཏོ། །གཏོར་ནས་ཀྱང་བཅོམ་ལྡན་འདས་ལ་ཕྱག་བཙལ་<line/>
ཏེ་ཕྱོགས་གཅིག་ཏུ་འཁོད་དོ། །མི་འམ་ཅིའི་རྒྱལ་པོ་ལྗོན་པ་འཁོར་མི་འམ་ཅི་དུ་མ་དང་ལྡན་པ་ཡང་མི་འམ་ཅིའི་མེ་ཏོག་དང༌། བདུག་པ་དང༌། སྤོས་དང༌། ཕྲེང་བ་དང༌། བྱུག་<line/>
པ་དང༌། ཕྱེ་མ་དང༌། ན་བཟའ་དང༌། གདུགས་དང༌། རྒྱལ་མཚན་དང༌། བ་དན་དང༌། སིལ་སྙན་དང༌། ཕེག་རྡོབ་པ་རྣམ་པ་དུ་མ་ཐོགས་པ་བརྒྱ་སྟོང་དུ་མ་རང་རང་གི་<line/>
གནས་ནས་བྱུང་སྟེ། ཤིང་སཱ་ལ་སྣ་ཚོགས་ཀྱི་རྒྱལ་མཚན་བཀོད་པའི་ནགས་ཚལ་སྟུག་པོ་ག་ལ་བ་དང༌། བཅོམ་ལྡན་འདས་ག་ལ་བ་དེར་དོང་སྟེ་ཕྱིན་ནས། ཅི་ལྟར་<line/>
ཐོགས་པའི་མེ་ཏོག་དང༌། བདུག་པ་དང༌། ཕྲེང་བ་དང༌། བྱུག་པ་དང༌། ཕྱེ་མ་དང༌། ན་བཟའ་དང༌། གདུགས་དང༌། རྒྱལ་མཚན་དང༌། བ་དན་དང༌། སིལ་སྙན་དང༌།<line/>
</page>
<page index="41" id="21B">ཕེག་རྡོབ་པ་རྣམས་བཅོམ་ལྡན་འདས་ལ་གཏོར་ཏོ། །གཏོར་ནས་ཀྱང་བཅོམ་ལྡན་འདས་ལ་ཕྱག་བཙལ་ནས་ཕྱོགས་གཅིག་ཏུ་འཁོད་དོ། །ནམ་མཁའ་ལྡིང་གི་དབང་པོ་<line/>
རྣམ་པར་འདུད་བྱེད་ཀྱི་བུ་དང༌། ནམ་མཁའ་ལྡིང་གི་དབང་པོ་འཇིགས་འགྲོ་དང༌། ནམ་མཁའ་ལྡིང་གི་དབང་པོ་འདབ་བརྒྱ་དང༌། ནམ་མཁའ་ལྡིང་གི་དབང་པོ་གཙུག་ཕུད་<line/>
ཅན་འཁོར་ནམ་མཁའ་ལྡིང་བརྒྱ་སྟོང་དུ་མ་དང་ལྡན་པ་ཡང་བཅོམ་ལྡན་འདས་ག་ལ་བ་དེར་དོང་སྟེ་ལྷགས་ནས། བཅོམ་ལྡན་འདས་ལ་ཕྱག་བཙལ་ཏེ་ཕྱོགས་གཅིག་ཏུ་འཁོད་<line/>
དོ༑ ༑སྲིན་པོའི་བདག་པོ་ཁྲོས་བཞིན་དང༌། སྲིན་པོའི་བདག་པོ་མཆེ་བ་བཟང་དང༌། སྲིན་པོའི་བདག་པོ་དྲག་པོ་དང༌། རབ་ཏུ་གཏུམ་པ་དང༌། འཇིགས་འཇིགས་ལྟ་དང༌། སྐྲག་<line/>
བྱེད་དང༌། འཇིགས་བྱེད་ཆེན་པོ་དང༌། གདོང་བཅུ་དང༌། གཤིན་རྗེ་དང༌། གཤིན་རྗེའི་དྲིལ་བུ་དང༌། རྣམ་པར་འཇིགས་འཇིགས་ལྟ་དང༌། ཟླ་བའི་སྡེ་འཁོར་སྲིན་པོ་དུ་མ་དང་<line/>
ལྡན་པ་དག་ཀྱང་ཤིང་སཱ་ལ་སྣ་ཚོགས་ཀྱི་རྒྱལ་མཚན་བཀོད་པའི་ནགས་ཚལ་སྟུག་པོ་ག་ལ་བ་དང༌། བཅོམ་ལྡན་འདས་ག་ལ་བ་དེར་དོང་སྟེ་ལྷགས་ནས། བཅོམ་ལྡན་འདས་ཀྱི་<line/>
ཞབས་ལ་མགོ་བོས་ཕྱག་བཙལ་ཏེ་ཕྱོགས་གཅིག་ཏུ་འཁོད་དོ། །དྲང་སྲོང་ཆེན་པོ་མེ་འཁོར་དྲང་སྲོང་དུ་མ་དང་ལྡན་པ་ཡང་ཤིང་སཱ་ལ་སྣ་ཚོགས་ཀྱི་རྒྱལ་མཚན་བཀོད་པའི་ནགས་<line/>
</page>
<page index="42" id="22A">༄༅། །ཚལ་སྟུག་པོ་ག་ལ་བ་དང༌། བཅོམ་ལྡན་འདས་ག་ལ་བ་དེར་དོང་སྟེ་ཕྱིན་ནས། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ཏེ་ཕྱོགས་<line/>
གཅིག་ཏུ་འཁོད་དོ། །རླུང་སྤྲིན་གྱི་ཕྲེང་བ་ཅན་དང༌། རླུང་འཇིགས་བྱེད་དང༌། རླུང་འཆགས་བྱེད་དང༌། རླུང་ཀུན་ཏུ་འཇོག་བྱེད་དང༌། རླུང་རྣམ་པར་འཐོར་དང༌། རླུང་དུས་ལྡན་<line/>
དང༑ རླུང་རྣམ་པར་འཐོར་རླུང་དང༌། རླུང་རླུང་དམར་དང༌། རླུང་འཇིག་རྟེན་འཛིན་དག་ཀྱང་བཅོམ་ལྡན་འདས་ག་ལ་བ་དེར་དོང་སྟེ་ལྷགས་ནས། བཅོམ་ལྡན་འདས་ལ་<line/>
ཕྱག་བཙལ་ཏེ་ཕྱོགས་གཅིག་ཏུ་འཁོད་དོ། །སྐར་མའི་རྒྱལ་པོ་ཟླ་བ་འཁོར་སྐར་མ་བརྒྱ་སྟོང་དུ་མ་དང་ལྡན་པ་ཡང་ཤིང་སཱ་ལ་ཆེན་པོ་སྣ་ཚོགས་ཀྱི་རྒྱལ་མཚན་བཀོད་པའི་<line/>
ནགས་ཚལ་སྟུག་པོ་ག་ལ་བ་དང༌། བཅོམ་ལྡན་འདས་ག་ལ་བ་དེར་དོང་སྟེ་ལྷགས་ནས། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ཏེ་ཕྱོགས་གཅིག་ཏུ་འདུག་<line/>
གོ་༑ཉི་མའི་འོད་ཟེར་གྱི་ཕྲེང་བ་ཅན་དང༌། ཚ་བར་བྱེད་པ་དང༌། སྐེམས་བྱེད་དང༌། དུ་བ་འབྱིན་དང༌། རབ་འབར་དང༌། ཉི་མ་སྲེག་བྱེད་འཁོར་ལྷའི་བུ་གཟི་བརྗིད་འཕགས་པ་<line/>
བརྒྱ་སྟོང་དུ་མ་དང་ལྡན་པ་དག་ཀྱང་ཤིང་སཱ་ལ་སྣ་ཚོགས་ཀྱི་རྒྱལ་མཚན་བཀོད་པའི་ནགས་ཚལ་སྟུག་པོ་ག་ལ་བ་དང༌། བཅོམ་ལྡན་འདས་ག་ལ་བ་དེར་དོང་སྟེ་ལྷགས་<line/>
</page>
<page index="43" id="22B">ནས༑ བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ཏེ་ཕྱོགས་གཅིག་ཏུ་འཁོད་དོ། །ཀླུའི་རྒྱལ་པོ་ཆུ་ལྷ་འཁོར་ཀླུའི་རྒྱལ་པོ་དུ་མ་དང་ལྡན་པ་ཡང་ཤིང་སཱ་ལ་སྣ་ཚོགས་<line/>
ཀྱི་རྒྱལ་མཚན་བཀོད་པའི་ནགས་ཚལ་སྟུག་པོ་ག་ལ་བ་དང༌། བཅོམ་ལྡན་འདས་ག་ལ་བ་དེར་དོང་སྟེ་ཕྱིན་ནས། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ཏེ།<line/>
ཕྱོགས་གཅིག་ཏུ་འདུག་གོ །ཁྱབ་འཇུག་འཁོར་དང་བཅས་པ་ཡང་ཤིང་སཱ་ལ་སྣ་ཚོགས་ཀྱི་རྒྱལ་མཚན་བཀོད་པའི་ནགས་ཚལ་སྟུག་པོ་ག་ལ་བ་དང༌། བཅོམ་ལྡན་འདས་ག་<line/>
ལ་བ་དེར་དོང་སྟེ་ཕྱིན་ནས། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ཏེ་ཕྱོགས་གཅིག་ཏུ་འདུག་གོ །དྲག་པོ་ཡི་དྭགས་ཀྱི་འཁོར་དང་ལྡན་པ་ཡང་བཅོམ་ལྡན་<line/>
འདས་ག་ལ་བ་དེར་དོང་སྟེ་ཕྱིན་ནས། བཅོམ་ལྡན་འདས་ལ་ཕྱག་བཙལ་ཏེ་ཕྱོགས་གཅིག་ཏུ་འདུག་གོ །འབྱུང་པོའི་བདག་པོ་དབང་ལྡན་འཁོར་འབྱུང་པོ་བརྒྱ་སྟོང་དུ་མ་དང་<line/>
ལྡན་པ་ཡང་ཤིང་སཱ་ལ་སྣ་ཚོགས་ཀྱི་རྒྱལ་མཚན་བཀོད་པའི་ནགས་ཚལ་སྟུག་པོ་ག་ལ་བ་དང༌། བཅོམ་ལྡན་འདས་ག་ལ་བ་དེར་དོང་སྟེ་ལྷགས་ནས། བཅོམ་ལྡན་འདས་ཀྱི་<line/>
ཞབས་ལ་མགོ་བོས་ཕྱག་བཙལ་ཏེ་ཕྱོགས་གཅིག་ཏུ་འདུག་གོ །གཟའི་རྒྱལ་པོ་ཆེན་པོ་སྨིན་དྲུག་གི་བུ་འཁོར་གཟའ་བརྒྱ་སྟོང་དུ་མ་དང་ལྡན་པ་ཡང་ཤིང་སཱ་ལ་སྣ་ཚོགས་ཀྱི་<line/>
</page>
<page index="44" id="23A">༄༅། །རྒྱལ་མཚན་བཀོད་པའི་ནགས་ཚལ་སྟུག་པོ་ག་ལ་བ་དང༌། བཅོམ་ལྡན་འདས་ག་ལ་བ་དེར་དོང་སྟེ་ཕྱིན་ནས་བཅོམ་ལྡན་འདས་ཀྱི་ཞབས་ལ་<line/>
མགོ་བོས་ཕྱག་བཙལ་ཏེ་ཕྱོགས་གཅིག་ཏུ་འདུག་གོ །སྤྲིན་ལྷའི་བུ་སྐྱ་བོ་ཞེས་བྱ་བ་དང༌། སྤྲིན་ལྷའི་བུ་གློག་ཕྲེང་ཞེས་བྱ་བ་དང༌། སྤྲིན་ལྷའི་བུ་སྤྲིན་གྱི་དྲ་བ་སྟུག་པོ་འཇིག་<line/>
བྱེད་ཅེས་བྱ་བ་དང༌། སྤྲིན་ལྷའི་བུ་ཆར་འབེབས་ཞེས་བྱ་བ་འཁོར་ལྷའི་བུ་བརྒྱ་སྟོང་དུ་མ་དང་ལྡན་པ་དག་ཀྱང་ཤིང་སཱ་ལ་སྣ་ཚོགས་ཀྱི་རྒྱལ་མཚན་བཀོད་པའི་ནགས་<line/>
ཚལ་སྟུག་པོ་ག་ལ་བ་དང༌། བཅོམ་ལྡན་འདས་ག་ལ་བ་དེར་དོང་སྟེ་ཕྱིན་ནས། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ཏེ་ཕྱོགས་གཅིག་ཏུ་འཁོད་དོ། །གློག་<line/>
དཔག་ཏུ་མེད་ཅེས་བྱ་བ་དང༌། གློག་གཟི་བརྗིད་ཅན་ཞེས་བྱ་བ་དང༌། གློག་སྟུག་འོད་ཅེས་བྱ་བ་དང༌། གློག་འོད་ཅེས་བྱ་བ་དང༌། གློག་མཛེས་ཕྲེང་ཅན་ཞེས་བྱ་བ་འཁོར་<line/>
གློག་བརྒྱ་སྟོང་དུ་མ་དང་ལྡན་པ་དག་ཀྱང་ཤིང་སཱ་ལ་སྣ་ཚོགས་ཀྱི་རྒྱལ་མཚན་བཀོད་པའི་ནགས་ཚལ་སྟུག་པོ་ག་ལ་བ་དང༌། བཅོམ་ལྡན་འདས་ག་ལ་བ་དེར་དོང་སྟེ་ལྷགས་<line/>
ནས༑ བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ཏེ་ཕྱོགས་གཅིག་ཏུ་འཁོད་དོ། །རིའི་རྒྱལ་པོ་རི་རབ་དང༌། རིའི་རྒྱལ་པོ་སྤོས་ཀྱི་ངད་ལྡན་དང༌། རིའི་རྒྱལ་པོ་གངས་<line/>
</page>
<page index="45" id="23B">རི་དང༌། རིའི་རྒྱལ་པོ་འབིགས་བྱེད་དང༌། རིའི་རྒྱལ་པོ་མ་ལ་ཡ་དང༌། རིའི་རྒྱལ་པོ་དབང་ཆེན་དང༌། རིའི་རྒྱལ་པོ་མི་མཇེད་ཅན་དང༌། རིའི་རྒྱལ་པོ་རྩེ་མོ་བརྒྱ་པ་དང༌། རིའི་<line/>
རྒྱལ་པོ་སྣ་ཚོགས་བརྩེགས་དང༌། རིའི་རྒྱལ་པོ་རིག་སྔགས་འཆང་དང༌། རིའི་རྒྱལ་པོ་གཞན་དག་ཀྱང་ཤིང་སཱ་ལ་སྣ་ཚོགས་ཀྱི་རྒྱལ་མཚན་བཀོད་པའི་ནགས་ཚལ་སྟུག་པོ་ག་<line/>
ལ་བ་དང༌། བཅོམ་ལྡན་འདས་ག་ལ་བ་དེར་སོང་སྟེ་ཕྱིན་ནས། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ཏེ། ཕྱོགས་གཅིག་ཏུ་འདུག་གོ །གཤིན་རྗེ་དང༌། མཚན་<line/>
མོ་ནག་མོ་དང༌། བེ་ཅོན་ནག་མོ་ཅན་དང༌། སྐྱེས་བུ་ནག་པོ་དང༌། འཆི་བདག་དང༌། དཔལ་བྱིན་མ་དང༌། རྣ་ནག་མ་ཡང་ཤིང་སཱ་ལ་སྣ་ཚོགས་ཀྱི་རྒྱལ་མཚན་བཀོད་པའི་ནགས་<line/>
ཚལ་སྟུག་པོ་ག་ལ་བ་དང༌། བཅོམ་ལྡན་འདས་ག་ལ་བ་དེར་དོང་སྟེ་ལྷགས་ནས། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ཏེ་ཕྱོགས་གཅིག་ཏུ་འཁོད་དོ། །དཀའ་<line/>
ཐུབ་ཟློག་མ་དང༌། ཙ་མུཎྜ་དང༌། དྲག་པོའི་ཆུང་མ་དང༌། ཚངས་པའི་ཆུང་མ་དང༌། ཁྱབ་འཇུག་གི་ཆུང་མ་དང༌། གཞོན་ནུའི་ཆུང་མ་དང༌། ལུས་ངན་གྱི་ཆུང་མ་དང༌། ཕག་གི་ཆུང་<line/>
མ་དང༌། འཇིགས་བྱེད་ཆེན་པོའི་ཆུང་མ་ཡང་ཤིང་སཱ་ལ་སྣ་ཚོགས་ཀྱི་རྒྱལ་མཚན་བཀོད་པའི་ནགས་ཚལ་སྟུག་པོ་ག་ལ་བ་དང༌། བཅོམ་ལྡན་འདས་ག་ལ་བ་དེར་དོང་སྟེ།<line/>
</page>
<page index="46" id="24A">༄༅། །ལྷགས་ནས། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ཏེ་ཕྱོགས་གཅིག་ཏུ་འཁོད་དོ། །ཆུ་ཀླུང་ཆེན་པོ་གང་གཱ་དང༌། ཆུ་ཀླུང་<line/>
ཆེན་པོ་སི་ཏཱ་དང༌། ཆུ་ཀླུང་ཆེན་པོ་དབྱངས་ཅན་དང༌། ཆུ་ཀླུང་ཆེན་པོ་བི་ད་སྟ་དང༌། ཆུ་ཀླུང་ཆེན་པོ་ཟླུ་བའི་ཆ་ཅན་དང༌། ཆུ་ཀླུང་ཆེན་པོ་ཡ་མུ་ན་དང༌། ཆུ་ཀླུང་ཆེན་པོ་ཀུན་<line/>
གྱི་བཤེས་གཉེན་དང༌། ཆུ་ཀླུང་ཆེན་པོ་མགྱོགས་ལྡན་དང༌། ཆུ་ཀླུང་ཆེན་པོ་མཚོ་སྟེན་དང༌། ཆུ་ཀླུང་ཆེན་པོ་བ་ལང་སྦྱིན་མཆོག་ལྡན་དང༌། ཆུ་ཀླུང་ཆེན་པོ་བརྩེ་བ་སྦྱིན་ཡང་<line/>
ཤིང་སཱ་ལ་སྣ་ཚོགས་ཀྱི་རྒྱལ་མཚན་བཀོད་པའི་ནགས་ཚལ་སྟུག་པོ་ག་ལ་བ་དང༌། བཅོམ་ལྡན་འདས་ག་ལ་བ་དེར་དོང་སྟེ་ལྷགས་ནས། བཅོམ་ལྡན་འདས་ཀྱི་ཞབས་ལ་མགོ་<line/>
བོས་ཕྱག་བཙལ་ཏེ་ཕྱོགས་གཅིག་ཏུ་འཁོད་དོ། །དྲི་ཟའི་རྒྱལ་པོ་སྣ་ཚོགས་ཕྲེང་བཅན་དང༌། དྲི་ཟའི་རྒྱལ་པོ་འཕྲོག་པོ་དང༌། དྲི་ཟའི་རྒྱལ་པོ་ཤུགས་ཆེན་དང༌། དྲི་ཟའི་རྒྱལ་<line/>
པོ་རྣམ་པར་གནོན་པ་དང༌། དྲི་ཟའི་རྒྱལ་པོ་ཆུ་སྐྱེས་དང༌། དྲི་ཟའི་རྒྱལ་པོ་ཨུཏྤ་ལ་ལྟ་བུའི་མིག་དང༌། དྲི་ཟའི་རྒྱལ་པོ་ཙནྡན་བརྩེགས་ཀྱང་ཤིང་སཱ་ལ་སྣ་ཚོགས་ཀྱི་རྒྱལ་<line/>
མཚན་བཀོད་པའི་ནགས་ཚལ་སྟུག་པོ་ག་ལ་བ་དང༌། བཅོམ་ལྡན་འདས་ག་ལ་བ་དེར་དོང་སྟེ་ལྷགས་ནས། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ཏེ་<line/>
</page>
<page index="47" id="24B">ཕྱོགས་གཅིག་ཏུ་འཁོད་དོ། །རིག་སྔགས་འཆང་གི་རྒྱལ་པོ་ཏོག་དང༌། རིག་སྔགས་འཆང་གི་རྒྱལ་པོ་ཉེ་བའི་ཏོག་དང༌། རིག་སྔགས་འཆང་གི་རྒྱལ་པོ་རབ་ཏུ་གཏུམ་པ་དང༌།<line/>
རིག་སྔགས་འཆང་གི་རྒྱལ་པོ་བསྙེམས་ལྡན་དང༌། རིག་སྔགས་འཆང་གི་རྒྱལ་པོ་ཤུགས་འཆང་དང༌། རིག་སྔགས་འཆང་གི་རྒྱལ་པོ་སྣ་ཚོགས་སྡེ་དང༌། རིག་སྔགས་འཆང་གི་<line/>
རྒྱལ་པོ་དེ་དག་དང༌། གཞན་ཡང་འཁོར་རིག་སྔགས་འཆང་གི་རྒྱལ་པོ་བརྒྱ་སྟོང་དུ་མ་དང་ལྡན་པ་དག་ཀྱང་ཤིང་སཱ་ལ་སྣ་ཚོགས་ཀྱི་རྒྱལ་མཚན་བཀོད་པའི་ནགས་ཚལ་སྟུག་པོ་<line/>
ག་ལ་བ་དང༌། བཅོམ་ལྡན་འདས་ག་ལ་བ་དེར་དོང་སྟེ་ལྷགས་ནས། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ཏེ་ཕྱོགས་གཅིག་ཏུ་འཁོད་དོ། །སྲིན་མོ་སོ་ཅན་ཞེས་<line/>
བྱ་བ་དང༌། སྲིན་མོ་གཡེངས་བྱེད་ཅེས་བྱ་བ་དང༌། སྲིན་མོ་མཚན་མོ་རྒྱུ་ཞེས་བྱ་བ་དང༌། སྲིན་མོ་སོ་འཆའ་མ་ཞེས་བྱ་བ་དང༌། སྲིན་མོ་རྨོངས་བྱེད་མ་ཞེས་བྱ་བ་དང༌། སྲིན་མོ་རྒོད་<line/>
མ་ཞེས་བྱ་བ་དང༌། སྲིན་མོ་རྡོ་རྗེ་ལྟ་བུའི་ལྟོ་ཞེས་བྱ་བ་དང༌། སྲིན་མོ་བུམ་ལྟོ་མ་ཞེས་བྱ་བ་དང༌། སྲིན་མོ་ཟངས་འདབ་ཅན་ཞེས་བྱ་བ་དང༌། སྲིན་མོ་གློག་ལྕེ་མ་ཞེས་བྱ་བ་དང༌།<line/>
སྲིན་མོ་བུན་ཙ་ལེ་ཞེས་བྱ་བ་དང༌། སྲིན་མོ་བོང་མོ་ཞེས་བྱ་བ་དང༌། སྲིན་མོ་འཇིགས་སུ་རུང་མ་ཞེས་བྱ་བ་དང༌། སྲིན་མོ་ཞི་འམ་ལྟ་བུའི་སེན་མོ་ཅན་ཞེས་བྱ་བ་དང༌། སྲིན་<line/>
</page>
<page index="48" id="25A">༄༅། །མོ་ཆེན་པོ་དེ་དག་དང༌། གཞན་ཡང་འཁོར་སྲིན་མོ་དུ་མ་དང་ལྡན་པ་དག་ཀྱང་ཤིང་སཱ་ལ་སྣ་ཚོགས་ཀྱི་རྒྱལ་མཚན་བཀོད་པའི་ནགས་ཚལ་སྟུག་<line/>
པོ་ག་ལ་བ་དང༌། བཅོམ་ལྡན་འདས་ག་ལ་བ་དེར་དོང་སྟེ་ལྷགས་ནས། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ཏེ་ཕྱོགས་གཅིག་ཏུ་འཁོད་དོ། །འབྱུང་པོའི་<line/>
རྒྱལ་པོ་མདུང་ཅན་དང༌། འབྱུང་པོའི་རྒྱལ་པོ་གཤོལ་ཅན་དང༌། འབྱུང་པོའི་རྒྱལ་པོ་གཏུན་ཤིང་ཅན་དང༌། འབྱུང་པོའི་རྒྱལ་པོ་གཤོལ་འཛིན་དང༌། འབྱུང་པོའི་རྒྱལ་པོ་<line/>
འགུགས་བྱེད་དང༌། འབྱུང་པོའི་རྒྱལ་པོ་ཡང་དག་འགུགས་བྱེད་དང༌། འབྱུང་པོའི་རྒྱལ་པོ་གཉའ་དྲག་འཁོར་འབྱུང་པོ་བརྒྱ་སྟོང་དུ་མ་དང་ལྡན་པ་ཡང་ཤིང་སཱ་ལ་སྣ་ཚོགས་<line/>
ཀྱི་རྒྱལ་མཚན་བཀོད་པའི་ནགས་ཚལ་སྟུག་པོ་ག་ལ་བ་དང༌། བཅོམ་ལྡན་འདས་ག་ལ་བ་དེར་དོང་སྟེ་ལྷགས་ནས། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་<line/>
བཙལ་ཏེ་ཕྱོགས་གཅིག་ཏུ་འཁོད་དོ། །ཤ་ཟ་ཐམས་ཅད་དང༌། མདངས་འཕྲོག་པ་ཐམས་ཅད་དང༌། གནོན་པོ་ཐམས་ཅད་དང༌། གྲིབ་གནོན་ཐམས་ཅད་དང༌། ཡི་དྭགས་<line/>
ཐམས་ཅད་དང༌། བདུད་ཐམས་ཅད་དང༌། བདུད་ཀྱི་རིས་ཀྱི་ལྷ་ཐམས་ཅད་དང༌། སྟོབས་པོ་ཆེའི་ཚོགས་ཀྱི་བདག་པོ་དང༌། དེ་དག་ཐམས་ཅད་ཤིང་སཱ་ལ་སྣ་ཚོགས་<line/>
</page>
<page index="49" id="25B">ཀྱི་རྒྱལ་མཚན་བཀོད་པའི་ནགས་ཚལ་སྟུག་པོ་ག་ལ་བ་དང༌། བཅོམ་ལྡན་འདས་ག་ལ་བ་དེར་དོང་སྟེ་ལྷགས་ནས། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་<line/>
བཙལ་ཏེ་ཕྱོགས་གཅིག་ཏུ་འཁོད་དོ། །སྲིན་མོ་བཞི་གང་ཡིན་པ་དེ་དག་ཀྱང་ཕྱོགས་བཞི་ནས་ལྷགས་ཏེ་གཅིག་ཏུ་འདུས་ནས། བཅོམ་ལྡན་འདས་ག་ལ་བ་དེར་དོང་སྟེ་<line/>
ལྷགས་ནས། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ཏེ་ཕྱོགས་གཅིག་ཏུ་འཁོད་དོ། །དེའི་ཚེ་ཤིང་སཱ་ལ་སྣ་ཚོགས་ཀྱི་རྒྱལ་མཚན་བཀོད་པའི་ནགས་ཚལ་<line/>
སྟུག་པོ་ཤིན་ཏུ་ཡངས་ཤིང༌། ཐག་གྲུ་ཆེ་ལ། ཀ་ཙ་ལིན་དི་ཀ་ལྟར་རེག་ན་བདེ་བར་གྱུར་ཅིང་ས་གཞི་རྡོ་རྗེ་དང༌། བཻ་ཌཱུཪྻ་དང༌། སྤུག་གི་ཁ་ཁྱེར་གྱིས་རྣམ་པར་ཕྱེ་བ། ངོས་<line/>
གཉིས་ཀའི་སྒོ་ཁང་དང༌། རྟ་བབས་དང༌། སྐར་ཁུང་གིས་བརྒྱན་ཏེ་མཛེས་པར་བྱས་པ། སྟེང་དུ་རིན་པོ་ཆེ་ཆེན་པོའི་དྲིལ་བུ་གཡེར་ཀའི་དྲ་བས་བྲེས་པ། མུ་ཏིག་གི་དོ་<line/>
ཤལ་མང་པོ་དཔྱངས་པ། དར་གྱི་ལྡ་ལྡི་མང་པོ་བྲེས་པ། སིལ་སྙན་དང༌། ཕེག་རྡོབ་པ་སྙན་ཅིང་ཡིད་དུ་འོང་བའི་སྒྲ་འབྱིན་པ། ལྷའི་མེ་ཏོག་ཨུཏྤ་ལ་དང༌། ཀུ་མུ་ད་དང༌། པདྨ་<line/>
དཀར་པོ་དང༌། དྲི་མཆོག་གིས་ས་ཕྱོགས་དེ་བཀྲམ་པར་གྱུར་ཏེ། འདི་ལྟར་སངས་རྒྱས་ཀྱི་བྱིན་གྱིས་བརླབས་དང༌། སངས་རྒྱས་ཀྱི་རྫུ་འཕྲུལ་གྱིས་ཤིང་སཱ་ལ་སྣ་ཚོགས་ཀྱི་རྒྱལ་<line/>
</page>
<page index="50" id="26A">༄༅། །མཚན་བཀོད་པའི་ནགས་ཚལ་སྟུག་པོ་ཐམས་ཅད་རྡོ་རྗེ་ཆེན་པོའི་ཁོར་ཡུག་གི་རིས་བསྐོར་བ། རྡོ་རྗེའི་དཀྱིལ་འཁོར་གྱི་ཁམས་སུ་གྱུར་པ། ཆུ་ཞེང་<line/>
དཔག་ཚད་འབུམ་ཕྲག་བཅུ་པ། དུས་ཐམས་ཅད་པའི་མེ་ཏོག་གིས་ལེགས་པར་བརྒྱན་པ། ལྷའི་ཆུ་ཡན་ལག་བརྒྱད་དང་ལྡན་པས་ཕྱོགས་ཆ་ཡོངས་སུ་གང་བ། བྱང་<line/>
ཆུབ་སེམས་དཔའི་ལས་ཀྱིས་བྱུང་བ་སྟེ། དཔེར་ན། གཞན་འཕྲུལ་དབང་བྱེད་ཀྱི་རྒྱལ་པོའི་གནས་དག་པའི་ལས་ཀྱི་བྱུང་བ། ལྷམ་མེ་ལྷང་ངེ་གནས་པ་དེ་བཞིན་དུ་ཤིང་<line/>
སཱ་ལ་སྣ་ཚོགས་ཀྱི་རྒྱལ་མཚན་བཀོད་པའི་ནགས་ཚལ་སྟུག་པོ་ཡང་བཅོམ་ལྡན་འདས་ཀྱི་མཐུས་ལྷན་ནེར་རྣམ་པར་མཛེས་སོ། །དེ་ནས་བཅོམ་ལྡན་འདས་དེ་བཞིན་<line/>
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་རྡོ་རྗེའི་འབྱུང་གནས་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་སོ། །བཅོམ་ལྡན་<line/>
འདས་ཀྱིས་མཉམ་པར་གཞག་མ་ཐག་ཏུ་དེ་བཞིན་གཤེགས་པ་ཐམས་ཅད་ཀྱིས། ལེགས་སོ་ཞེས་བྱ་བའི་གསུང་ཕྱུང་སྟེ་རྡོ་རྗེ་འབྱུང་གནས་ཞེས་བྱ་བའི་སྙིང་པོ་འདི་གསུངས་<line/>
སོ༑ ༑དཔའ་བོ་ཆེན་པོ་ལེགས་སོ་ལེགས། །རྡོ་རྗེ་འབྱུང་གནས་སྟོབས་པོ་ཆེ། །ཤཱཀྱ་སེངྒེ་སྐྱོབ་པ་ཡི། །འཁོར་གྱི་དཀྱིལ་འཁོར་འདི་ལ་ནི། །རྡོ་རྗེ་སྟོབས་ཆེན་སྲུང་བར་གྱིས།།<line/>
</page>
<page index="51" id="26B">ན་མཿ་སརྦ་ཏ་ཐཱ་ག་ཏེ་བྷྱཿ་སརྦ་མུ་ཁེ་བྷྱཿ་སྭཱ་ཧཱ། རྡོ་རྗེ་འབྱུང་གནས་ཀྱི་སྙིང་པོའི་མཆོག་འདི་གསུངས་མ་ཐག་ཏུ་འཁོར་གྱི་དཀྱིལ་འཁོར་ཐམས་ཅད་དང༌། འཇིག་རྟེན་གྱི་ཁམས་<line/>
རབ་འབྱམས་ཐམས་ཅད་དུ་རྡོ་རྗེ་འབྱུང་གནས་ཀྱི་སྙིང་པོའི་སྒྲ་གཅིག་ནས་གཅིག་ཏུ་འུར་ཞེས་གྲགས་པར་གྱུར་ཏེ། རྡོ་རྗེ་འབྱུང་གནས་དབང་པོ་ཆེ། །སེམས་ཅན་ཀུན་ལ་<line/>
ཕན་མཛད་པ། །འཁོར་གྱི་དཀྱིལ་འཁོར་འདི་ལ་ནི། །ཐུབ་པ་ཆེན་པོས་བྱིན་གྱིས་རློབས། །རྟག་ཏུ་སྲོག་ཆགས་ཐམས་ཅད་ཀྱང༌། །སྙིང་པོ་འདི་ནི་འཛིན་གྱུར་ཅིག །དེས་ན་<line/>
འདིར་ནི་དེ་དག་ཀུན། །ཚུལ་ཆེན་དངོས་གྲུབ་ཐོབ་པར་ཤོག །ཅེས་བསྒྲགས་སོ། །དེ་ནས་བཅོམ་ལྡན་འདས་ཤཱཀྱ་ཐུབ་པས་ཐམས་ཅད་དང་ལྡན་པའི་འཁོར་ལ་གཟིགས་ནས་<line/>
ཀུན་ཏུ་བཟང་པོ་དང༌། བྱམས་པ་དང༌། འཇམ་དཔལ་ལ་སོགས་པ་བྱང་ཆུབ་སེམས་དཔའ་རྣམས་ལ་བཀའ་སྩལ་པ། རིགས་ཀྱི་བུ་དག །བཅོམ་ལྡན་འདས་རྣམ་པར་སྣང་<line/>
མཛད་སྔོན་གྱི་བྱང་ཆུབ་སེམས་དཔའི་སྤྱོད་པ་གང་རྣམ་པར་དག་པའི་སྒོ་ལ་འཇུག་པའི་མཛོད་ཀྱི་སྙིང་པོ་ཞེས་བྱ་བའི་གསང་སྔགས་ལ་འཇུག་པ། གསང་སྔགས་ཀྱི་སྒོ་ནས་བྱང་<line/>
ཆུབ་སེམས་དཔའི་སྤྱོད་པའི་རྗེས་སུ་འབྲང་བ། བྱང་ཆུབ་སེམས་དཔའ་རྣམས་ཀྱི་ཐེག་པ་ཆེན་པོའི་གནས་རྡོ་རྗེ་ཡེ་ཤེས་ཀྱི་དབང་བསྐུར་སྙིང་པོ་ཞེས་བྱ་བའི་གསང་བའི་དཀྱིལ་<line/>
</page>
<page index="52" id="27A">༄༅། །འཁོར་ཐམས་ཅད་མཁྱེན་པའི་ཡེ་ཤེས་ཡང་དག་པར་སྟོན་པ། ཡིད་བཞིན་གྱི་ནོར་བུའི་རྒྱལ་པོ་ལྟ་བུ་འཕྲལ་དུ་འབྲས་བུ་མང་བ། བྱང་ཆུབ་<line/>
སེམས་དཔའི་གསང་ཆེན་བྱང་ཆུབ་སེམས་དཔས་ལེགས་པར་བརྗོད་པ། བྱང་ཆུབ་སེམས་དཔའི་མིག་འཕྲུལ། བྱང་ཆུབ་སེམས་དཔའི་སྒྱུ་མས་རྣམ་པར་རོལ་པ། དེ་<line/>
བཞིན་གཤེགས་པ་ཐམས་ཅད་ཀྱི་དམ་ཚིག་ཉན་ཐོས་དང༌། རང་སངས་རྒྱས་ཐམས་ཅད་ཀྱིས་ཀྱང་ཡོངས་སུ་མི་ཤེས་ན་སེམས་ཅན་གཞན་དག་གིས་ཤེས་པར་<line/>
འགྱུར་བ་ལྟ་ཅི་སྨོས་ཏེ། གཞན་དུ་ན་བྱང་ཆུབ་སེམས་དཔའ་སེམས་དཔའ་ཆེན་པོ་གཞན་གྱི་དྲིང་མི་འཇོག་པ་དང༌། དེ་བཞིན་གཤེགས་པའི་རིགས་སུ་འབྱུང་བ་དང༌།<line/>
དེ་བཞིན་གཤེགས་པ་ཐམས་ཅད་ཀྱིས་བྱིན་གྱིས་བརླབས་པ་དག་ནི་མ་གཏོགས་ཏེ། རྡོ་རྗེ་ཆེན་པོའི་ཡེ་ཤེས་དབང་བསྐུར་བའི་དཀྱིལ་འཁོར་ལག་ན་རྡོ་རྗེ་དབང་ཆེན་པོ་<line/>
བསྐུར་བ་ཞེས་བྱ་བ་གསང་བའི་མཆོག་ཡོད་དོ། །དེ་ནས་བྱང་ཆུབ་སེམས་དཔའ་ཀུན་ཏུ་བཟང་པོ་ལ་སོགས་པ་དང༌། ཐམས་ཅད་དང་ལྡན་པའི་འཁོར་དེས་མགྲིན་གཅིག་<line/>
ཏུ་ཚིག་སྨྲས་པ། བཅོམ་ལྡན་འདས། འདི་ནི་དུས་ལགས་སོ། །བདེ་བར་གཤེགས་པ། འདི་ནི་ཚོད་ལགས་སོ། །དེ་ནས་བཅོམ་ལྡན་འདས་སྔོན་གྱི་སྤྱོད་པ་ཡང་དག་པར་<line/>
</page>
<page index="53" id="27B">སྟོན་པ་བསྒྲུབ་པའི་སྙིང་པོ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་སྔོན་གྱི་སྤྱོད་པ་རྣམ་པར་དག་པའི་སྒོ། རྡོ་རྗེ་ཆེན་པོའི་འབྱུང་གནས། གསང་སྔགས་ཀྱི་<line/>
རྒྱལ་པོ་འདི་གསུངས་སོ། །ན་མཿ་སརྦ་མུ་ཁེ་བྷྱཿ་སརྦ་ཏ་ཐཱ་ག་ཏེ་བྷྱཿ་སརྦ་ཐཱ་ཁཾ། གསང་སྔགས་ཀྱི་རྒྱལ་པོ་གསུངས་མ་ཐག་ཏུ་དེ་ནས་ཐམས་ཅད་དང་ལྡན་པའི་འཁོར་དེ་ངོ་<line/>
མཚར་དུ་གྱུར་པའི་སྙིང་གི་མགྲིན་གཅིག་ཏུ་ཚིག་སྨྲས་པ། ཀྱེ་མ་ཡེ་ཤེས་སྐྱིད་པ་ཆེ། །བསམ་གཏན་བདེ་བ་མཆོག་ཐོབ་པ། །ཀུན་ཀྱང་དེ་ཡི་དབང་དུ་གྱུར། །དེ་ནས་བཅོམ་<line/>
ལྡན་འདས་ཀྱིས་ཐམས་ཅད་དང་ལྡན་པའི་འཁོར་དེ་ངོ་མཚར་རྩེ་གཅིག་ཏུ་གྱུར་པར་མཁྱེན་ནས། དཔལ་བེའུ་ལས་བྱང་ཆུབ་སེམས་དཔའ་ཐམས་ཅད་བསྐུལ་བ་ཞེས་བྱ་བའི་<line/>
འོད་ཟེར་ཕྱུང་ངོ༌། །དེ་བྱུང་ནས་བྱང་ཆུབ་སེམས་དཔའི་གནས་ཐམས་ཅད་སྣང་བར་བྱས་ཏེ། ཡང་བཅོམ་ལྡན་འདས་ཀྱི་དཔལ་གྱི་བེའུ་ཉིད་དུ་ཞུགས་སོ། །དེའི་ཚེ་བྱང་ཆུབ་<line/>
སེམས་དཔའ་སེམས་དཔའ་ཆེན་པོ་ཀུན་ཏུ་བཟང་པོ་ཞེས་བྱ་བ་འཇིག་རྟེན་གྱི་ཁམས་མེ་ཏོག་གི་གཞིའི་སྙིང་པོའི་རྒྱན་བཀོད་པ་འདི་ཐམས་ཅད་དུ། བཅོམ་ལྡན་འདས་རྣམ་<line/>
པར་སྣང་མཛད་ཀྱི་སྔོན་གྱི་སྤྱོད་པ་སྟོན་པར་སྨོན་ལམ་བཏབ་ནས་གནོད་སྦྱིན་འདུལ་བའི་དབང་ཉེ་བར་བཟུང་སྟེ། དབུས་ཀྱི་འཛམ་བུའི་གླིང་མི་མཇེད་འདིར་ལྕང་ལོ་ཅན་དུ་གནོད་<line/>
</page>
<page index="54" id="28A">༄༅། །སྦྱིན་གྱི་སྡེ་དཔོན་ཆེན་པོ་འབྲོག་གནས་ཀྱི་གནས་ན་གནས་པ་དེ་འོད་ཟེར་གྱིས་སྣང་བ་དེས་སྣང་བར་གྱུར་ནས་མིག་དང༌། བཞིན་རྒྱས་པར་གྱུར་ནས་<line/>
ཆེད་དུ་བརྗོད་པ་འདི་ཆེད་དུ་བརྗོད་དོ། །དེ་བཞིན་གཤེགས་པ་བསམ་གྱིས་མི་ཁྱབ་པ་ཉིད་ཡིད་ལ་བྱེད་ཅིང་ཅང་མི་ཟེར་བར་འདུག་པར་གྱུར་ཏོ། །དེ་ནས་བཅོམ་ལྡན་འདས་<line/>
ཀྱི་དེའི་ཚེ་བྱང་ཆུབ་སེམས་དཔའ་ཀུན་ཏུ་བཟང་པོ་འོང་བར་འགྱུར་བའི་བརྡའ་མཛད་དེ། ཚིགས་སུ་བཅད་པ་ཡང་འདི་གསུངས་སོ། །སེམས་ཅན་དག་པ་ཟླ་བཞིན་ཚུར་ཤོག་<line/>
ཅིག་༑དེ་བཞིན་གཤེགས་པས་བྱིན་བརླབས་བྱང་ཆུབ་གཞོལ། །བསམ་ཡས་མཉམ་ཉིད་ལེགས་རྟོགས་ཁོང་ཆུད་ཁྱོད། །རྟག་ཏུ་སངས་རྒྱས་བྱས་གཟོ་ཚུར་ཤོག་ཅིག །<line/>
དུས་གསུམ་མཉམ་པ་ཉིད་ལ་རྟག་གནས་པ། །རྡོ་རྗེ་སེམས་དཔའ་རྡོ་རྗེ་མཆོག་ཚུར་ཤོག །ཕྱོགས་བཅུ་དག་ན་སངས་རྒྱས་ཇི་སྙེད་ཅིག །སེམས་ཅན་དོན་མཛད་བསམ་<line/>
ཡས་གཟུགས་མངའ་བ། །དེ་དག་མ་ལུས་དོན་གྱི་མདུན་འགྲོ་ཁྱོད། །གསང་བའི་བདག་པོ་སེམས་ཅན་མཆོག་ཚུར་ཤོག །གསང་བའི་དམ་པ་སེམས་ཅན་སྙིང་པོ་ཚུར། །<line/>
གདུལ་དཀའ་རྟག་འདུལ་དབང་ཐོབ་ཚུར་ཤོག་ཅིག །བརྟེན་ཏེ་བྱུང་ལས་སྐྱེས་བ་པོ། །དུས་དང་ཚོད་ཤེས་ཚུར་ཤོག་ཅིག །དམ་པ་ཐོབ་པ་ཚུར་ཤོག་ཅིག །དམ་པ་སྦྱིན་<line/>
</page>
<page index="55" id="28B">བྱེད་ཚུར་ཤོག་ཅིག །དཔལ་བྱེད་དཔལ་སྡུད་དཔལ་ལྡན་པ། །བདེ་བར་གཤེགས་པའི་སྲས་ཚུར་ཤོག །སེམས་ཅན་བཟང་པོ་སྟོབས་པོ་ཆེ། །རྡོ་རྗེ་ལྟ་བུ་ཚུར་ཤོག་ཅིག །<line/>
སངས་རྒྱས་སྲས་པོ་འཇིགས་མེད་པ། །སྟོབས་ཅན་རྣམས་ཀྱི་མཆོག་ཚུར་ཤོག །རྟག་ཏུ་སྲིད་བ་གསུམ་དེ་ཡི། །སྙིང་དགའ་བྱེད་པ་ཚུར་ཤོག་ཅིག །ཡང་དག་ལམ་ནི་སྟོན་བྱེད་<line/>
པ༑ ༑སྟོབས་བཅུར་གནས་པ་ཚུར་ཤོག་ཅིག །སེམས་ཅན་དག་པ་རྫུ་འཕྲུལ་ཆེ། །ཀུན་ཏུ་བཟང་པོ་ཚུར་ཤོག་ཅིག །ཀུན་ཏུ་མཛེས་པ་ཚུར་ཤོག་ཅིག །སྲིད་གསུམ་དབང་ཕྱུག་<line/>
ཚུར་ཤོག་ཅིག །ཁྱོད་ནི་གཟུགས་བཟང་ཤིན་ཏུ་བརྒྱན། །གླང་པོ་རྣ་བ་ཁྱོད་ཚུར་ཤོག །སྣ་ཚོགས་གཟུགས་ཅན་འཁྲུལ་མེད་ཁྱོད། །མཐོང་ན་དགའ་བ་ཚུར་ཤོག་ཅིག །འགྲོ་ལྡིང་<line/>
བ་ཡི་གཟུགས་ཅན་ཚུར། །ཚུར་ཤོག་ན་ད་ཀུ་བེ་ར། །རྟག་ཏུ་སྣ་ཚོགས་གོས་ཕྲེང་འཆང༌། །ཅོད་པན་མགུལ་པ་ཚུར་ཤོག་ཅིག །མི་འཇིགས་ཐོབ་པ་ཚུར་ཤོག་ཅིག །འཇིགས་པ་<line/>
འཇིགས་པ་ཚུར་ཤོག་ཅིག །སངས་རྒྱས་སྲས་པོ་རྫུ་འཕྲུལ་ཆེ། །ཕྱི་ཤོལ་མ་བྱེད་ཚུར་ཤོག་ཅིག །དེ་ནས་བཅོམ་ལྡན་འདས་ཀྱི་ས་ཚིགས་སུ་བཅད་པ་འདི་དག་གསུངས་ནས།<line/>
འོང་བ་ལ་འཇིགས་པ་མེད་པའི་སྒོའི་རིག་སྔགས་ཀྱི་རྒྱལ་པོ་གསུངས་པ། ན་མཿ་སརྦ་མུ་ཁེ་བྷྱཿ་སརྦ་ཏ་ཐཱ་ག་ཏེ་བྷྱཿ་སརྦ་ཐཱ་ཨ་བིསྨ་ཡེ་བཻ་ཤ་ར་དྱ་མུ་ཁེ་བྷ་ག་བ་ཏི་བཛྲ་ཨ་མ་ལི་<line/>
</page>
<page index="56" id="29A">༄༅། །ནི་མཱ་བི་ལཾ་བ་སྭཱ་ཧཱ། བཅོམ་ལྡན་འདས་ཀྱིས་མི་འཇིགས་པའི་སྒོའི་རིག་སྔགས་ཀྱི་རྒྱལ་མོ་འདི་བཀའ་སྩལ་ནས་ཅང་མི་གསུང་བར་བཞུགས་པར་<line/>
གྱུར་ཏོ། །དེ་ནས་བཅོམ་ལྡན་འདས་ཀྱིས་རིག་སྔགས་ཀྱི་རྒྱལ་མོ་འདིས་བསྐུལ་བས། བྱང་ཆུབ་སེམས་དཔའ་ཀུན་ཏུ་བཟང་པོས་གནོད་སྦྱིན་གྱི་ཚོགས་ཐམས་ཅད་ལ་<line/>
སྨྲས་པ། གྲོགས་པོ་དག །ཚུར་ཤོག་བཅོམ་ལྡན་འདས་དེ་ལ་བལྟ་བ་དང༌། ཕྱག་བྱ་བ་དང༌། བསྙེན་བཀུར་བྱ་བའི་ཕྱིར་བྱང་ཆུབ་སེམས་དཔའ་དུ་མའི་ཚོགས་ཀྱིས་ནི་<line/>
བསྐོར། ཉན་ཐོས་བརྒྱ་སྟོང་དུ་མས་ནི་བསྐོར། ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མི་འམ་ཅི་དང༌། ལྟོ་འཕྱེ་ཆེན་པོ་<line/>
དང༌། མི་དང༌། མི་མ་ཡིན་པ་བྱེ་བ་སྟོང་ཕྲག་དུ་མས་ནི་ཡོངས་སུ་བསྐོར་ཅིང་མདུན་དུ་བདར་ཏེ། ཤིང་སཱ་ལ་སྣ་ཚོགས་ཀྱི་རྒྱལ་མཚན་བཀོད་པའི་ནགས་ཚལ་སྟུག་པོ་<line/>
ག་ལ་བ་དང༌། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་བཞུགས་པ་ག་ལ་བ་དེར་དོང་ངོ༌། །དེ་ནས་<line/>
གནོད་སྦྱིན་གྱི་ཚོགས་དེ་དག་དང༌། གནོད་སྦྱིན་གཞོན་དུ་རྣམས་ཀྱིས་མགྲིན་གཅིག་ཏུ་ཚིག་སྨྲས་པ། སེམས་ཅན་ཆེན་པོ། བཀའ་སྩལ་པ་བཞིན་དུ་བཅོམ་ལྡན་འདས་<line/>
</page>
<page index="57" id="29B">ཤཱཀྱ་ཐུབ་པ་དེ་ལ་བལྟ་བ་དང༌། ཕྱག་བགྱི་བ་དང༌། བསྙེན་བཀུར་བགྱི་བ་དང༌། ཐམས་ཅད་དང་ལྡན་པའི་འཁོར་དེ་ལ་བལྟ་བ་དང༌། ཕྱག་བགྱི་བ་དང༌། བསྙེན་བཀུར་བགྱི་<line/>
བའི་སླད་དུ་ཤིང་སཱ་ལ་སྣ་ཚོགས་ཀྱི་རྒྱལ་མཚན་བཀོད་པའི་ནགས་ཚལ་སྟུག་པོ་ག་ལ་བ་དེར་བཞུད་དོ། །དེ་ནས་བྱང་ཆུབ་སེམས་དཔའ་ཀུན་ཏུ་བཟང་པོས་དེའི་ཚེ་རྒྱན་སྣ་ཚོགས་<line/>
ཞེས་བྱ་བའི་ཏིང་ངེ་འཛིན་སྤྱོད་པ་ཐམས་ཅད་ཀྱི་རྒྱུ་མཐུན་པ་སྟོན་པ་ལ་སྙོམས་པར་ཞུགས་སོ། །བྱང་ཆུབ་སེམས་དཔའ་ཀུན་ཏུ་བཟང་པོས་ཏིང་ངེ་འཛིན་དེ་ལ་སྙོམས་པར་<line/>
ཞུགས་མ་ཐག་ཏུ་དེ་ནས་དེའི་མོད་ལ་རྣམ་པར་སྣང་མཛད་ཀྱི་རྒྱན་བཀོད་པའི་ཁང་བ་བརྩེགས་པ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཙམ་དུ་ཡངས་ཤིང་<line/>
རྒྱ་ཆེ་བ་ནོར་བུ་ཆེན་པོའི་ཀ་བ་བྱེ་བ་ཁྲག་ཁྲིག་བརྒྱ་སྟོང་དུ་མ་ཟུག་པ། སྒོ་ཁང་དང༌། རྟ་བབས་དང༌། སྟེགས་བུ་དུ་མས་བརྒྱན་པ། འཛམ་བུ་ཆུ་བོའི་གསེར་ལས་ཤིང་སཱ་ལ་<line/>
གཅིག་པ་ལྟ་བུར་བྱས་པས་རྣམ་པར་སྤྲས་པ། མཐའ་མཐར་ཕུག་རོན་ལྟ་བུའི་ཕྲེང་གིས་མཛེས་པར་བྱས་པ། མུ་ཏིག་སྣ་གཉིས་ཀྱི་དྲ་བས་བྲེས་པ། རིན་པོ་ཆེའི་དྲིལ་བུ་<line/>
གཡེར་ཀའི་དྲ་བས་སྟེང་གི་བར་སྣང་ཡོངས་སུ་བསྐོར་བ། ལྷའི་རས་བཅོས་མ་དང༌། དར་གྱི་ལྡ་ལྡི་མང་པོ་བྲེས་པས་མཛེས་པར་བྱས་པ། ལྷའི་སིལ་སྙན་དང༌། ཕེག་རྡོབ་<line/>
</page>
<page index="58" id="30A">༄༅། །པ་སྙན་ཅིང་ཡིད་དུ་འོང་བའི་སྒྲ་འབྱིན་པ། ལྷའི་བུ་མོ་བྱེ་བ་ཁྲག་ཁྲིག་བརྒྱ་སྟོང་གླུ་ལེན་གར་བྱེད་རོལ་མོ་བྱེད་ཅིང་སྙན་པར་སྨྲ་ལ་གདུ་བུ་དང༌། རྣ་<line/>
ཆ་གདུབ་འཁོར་གྱིས་བརྒྱན་ཅིང་ལྷའི་ལུས་དང་ལྡན་པ་རྣམས་ཀྱིས་གང་བ། རིན་པོ་ཆེ་ཆེན་པོའི་བྲ་རེ་ཀུན་ཏུ་བྲེས་པ། ཕྱོགས་བཻ་ཌཱུཪྻ་ཆེན་པོས་ལེགས་པར་སྤྲས་པ།<line/>
ཀ་ཙ་ལི་དི་ཀ་ལྟར་རེག་ན་བདེ་བ། དུས་ཐམས་ཅད་པའི་མེ་ཏོག་གི་ཤིང་ལྗོན་པས་ལེགས་པར་བརྒྱན་པ། ལྷའི་རིན་པོ་ཆེའི་ཐིམ་སྐས་ཀྱི་ཕྲེང་གིས་རྣམ་པར་སྤྲས་པ།<line/>
ངང་པ་དང༌། བཞད་དང༌། ངུར་པ་དང༌། ཤང་ཤང་ཏེའུ་དང༌། ནེ་ཙོ་དང༌། རི་སྐེགས་དང༌། རྨ་བྱ་དང༌། ཁྲུང་ཁྲུང་དང༌། བྱའི་ཚོགས་དུ་མ་སྒྲ་འབྱིན་བ་དང༌། ལྷའི་མེ་ཏོག་<line/>
ཨུཔྟ་ལ་དང༌། ཀུ་མུ་ད་དང༌། པདྨ་དཀར་པོ་དང༌། དྲི་མཆོག་དང༌། པདྨ་དང༌། ཀ་ལ་ར་ཀ་དང༌། ཡན་ལག་བརྒྱད་དང་ལྡན་པའི་ཆུས་གང་བའི་རྫིང་བྱང་ཆུབ་སེམས་དཔའ་<line/>
ཡོངས་སུ་སྤྱད་པར་བྱ་བ། ལྷའི་ཙནྡན་སྦྲུལ་གྱི་སྙིང་པོའི་རྫབ་ཀྱི་རྙོག་མ་ཅན་དག་གིས་ཀུན་ནས་མཛེས་པར་བྱས་པ། རྟག་ཏུ་རྒྱུན་མི་འཆད་པར་ཁང་པ་བརྩེགས་པ་དེར་ལྷའི་<line/>
མེ་ཏོག་མན་དཱ་ར་བ་དང༌། པ་རུ་ཤ་ཀ་དང༌། པ་རུ་ཤ་ཀ་ཆེན་པོ་དང༌། ས་བརྟོལ་དང༌། ས་བརྟོལ་ཆེན་པོའི་མེ་ཏོག་གི་ཆར་མངོན་པར་འབབ་པ། ཨ་ག་རུ་ནག་པོའི་བདུག་<line/>
</page>
<page index="59" id="30B">པའི་སྤྲིན་མང་པོས་ཁེབས་པས་རྣམ་པར་མཛེས་པ་བྱུང་བར་གྱུར་ཏེ། ཁང་པ་བརྩེགས་པ་དེའི་ནང་དུ་བྱང་ཆུབ་སེམས་དཔའ་ཐམས་ཅད་ཀྱི་སོ་སོའི་གནས་བསམ་པ་ཇི་<line/>
ལྟ་བ་བཞིན་དུ་ལས་ཀྱིས་བསྐྱེད་པ་དེ་དག་མངོན་པར་སྤྲུལ་ཏོ། །ཁང་པ་བརྩེགས་པ་དེ་དག་རེ་རེ་ལ་ཡང་རིན་པོ་ཆེ་དབང་གི་རྒྱལ་པོ་ལ་སོགས་པ་ཡིད་བཞིན་གྱི་ནོར་བུ་བཅུ་<line/>
དྲུག་རིན་པོ་ཆེའི་རྒྱལ་པོ་ལ་སོགས་པས་ཇི་ལྟར་འདོད་པ་བཞིན་དུ་ཡོངས་སུ་སྤྱད་པར་བྱ་བ། སེམས་ཅན་ཐམས་ཅད་ཀྱི་བསམ་པ་ཡོངས་སུ་རྫོགས་པར་བྱེད་པའི་ནོར་<line/>
པུ་རིན་པོ་ཆེ་ཆེན་པོ་དག་བཀོད་དོ། །རྣམ་པར་སྣང་མཛད་ཀྱི་རྒྱན་བཀོད་པའི་ཁང་པ་བརྩེགས་པ་ཐམས་ཅད་ལ་རྒྱན་པ་དང༌། རྒྱལ་མཚན་དང༌། བདན་སྒྲེང་བས་མཛེས་<line/>
པར་བྱས་སོ། །ཁང་པ་བརྩེགས་པ་དེ་དག་ཏུ་ཡང་པདྨའི་སྙིང་པོའི་སེངྒེའི་ཁྲི་རྣམས་སྤྲུལ་ཏོ། །ཁང་པ་བརྩེགས་པ་ཐམས་ཅད་ཀྱང་བེ་ཌཱུཪྻ་ཆེན་པོ་གསལ་བའི་རང་བཞིན་ཅན་<line/>
ཏེ༑ འདི་ལྟ་སྟེ། དཔེར་ན། ཤིན་ཏུ་ཕྱིས་པའི་མེ་ལོང་ཇི་ལྟ་བ་བཞིན་དུ་རྣམ་པར་སྣང་མཛད་ཀྱི་རྒྱན་བཀོད་པའི་ཁང་པ་བརྩེགས་པ་ཡང་རང་བཞིན་གྱིས་རྣམ་པར་དག་ཅིང་<line/>
གསལ་བ་སྟེ། བཻ་ཌཱུཪྻ་གསལ་བའི་ཕྱིར་དེར་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཅད་གཟུགས་བརྙན་གྱི་ཚུལ་དུ་སྣང་ངོ༌། །དབུས་སུ་ནི་བཅོམ་ལྡན་འདས་ཀྱི་<line/>
</page>
<page index="60" id="31A">༄༅། །སེངྒེའི་ཁྲི་འགྲོ་བ་ཐམས་ཅད་ཀྱི་བཀོད་པའི་སྙིང་པོ་རིན་པོ་ཆེ་ཆེན་པོའི་རྒྱལ་པོ་ལས་བྱས་པ་མངོན་པར་སྤྲུལ་ཏོ། །སེམས་ཅན་ཐམས་ཅད་ཉེ་བར་འཆི་<line/>
བའི་ཡོ་བྱད་ཀྱི་སྤྲིན་དག་ཁང་པ་བརྩེགས་པ་དེར་ཀུན་ནས་རྟག་ཏུ་བབས་པར་མངོན་པར་སྤྲུལ་ཏེ། འདི་ལྟར་བྱང་ཆུབ་སེམས་དཔའ་ཀུན་ཏུ་བཟང་པོས་བཅོམ་ལྡན་འདས་རྣམ་<line/>
པར་སྣང་མཛད་ཀྱི་སྔོན་གྱི་སྤྱོད་པ་རྒྱ་མཚོ་སྤྱད་པའི་ཕྱིར་རོ། །དེ་ལྟར་བཅོམ་ལྡན་འདས་ལ་མཆོད་པ་བྱ་བའི་ཕྱིར་མངོན་པར་སྤྲུལ་ནས་བཅོམ་ལྡན་འདས་ལ་བལྟ་བ་དང༌།<line/>
ཕྱག་བྱ་བ་དང༌། བསྙེན་བཀུར་བྱ་བ་དང༌། ཆོས་མཉན་པའི་ཕྱིར་གནོད་སྦྱིན་གྱི་ཚོགས་ཆེན་པོ་དང་ལྷན་ཅིག་ཏུ་གནོད་སྦྱིན་གཞོན་ནུ་བྱེ་བ་ཁྲག་ཁྲིག་བརྒྱ་སྟོང་མང་པོས་<line/>
ཡོངས་སུ་བསྐོར་ཅིང་མདུན་དུ་བདར་ནས། བྱང་ཆུབ་སེམས་དཔའི་རྫུ་འཕྲུལ་ཆེན་པོ་དང༌། བྱང་ཆུབ་སེམས་དཔའི་མཐུ་ཆེན་པོས་ཁང་པ་བརྩེགས་པ་དེ་ལག་པ་གཉིས་ཀས་<line/>
བླངས་ཏེ། སྟེང་གི་བར་སྣང་ལས་བབས་ཏེ་ཤིང་སཱ་ལ་སྣ་ཚོགས་ཀྱི་རྒྱལ་མཚན་བཀོད་པའི་ནགས་ཚལ་སྟུག་པོ་ག་ལ་བ་དང༌། བཅོམ་ལྡན་འདས་དེ་བཞིན་གཤེགས་པ་<line/>
དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་ག་ལ་བ་དེར་སོང་ངོ༌། །ཁང་བ་བརྩེགས་པ་དེའི་འོད་ཀྱིས་ཤིང་སཱ་ལ་སྣ་ཚོགས་ཀྱི་རྒྱལ་མཚན་བཀོད་པའི་<line/>
</page>
<page index="61" id="31B">ནགས་ཚལ་སྟུག་པོ་འདི་ཐམས་ཅད་སྣང་བ་ཆེན་པོས་སྣང་བར་གྱུར་ནས་གང་དག་འཁོར་དེར་འདུས་ཤིང་འཁོད་པའི་ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། མིའམ་<line/>
ཅི་དང༌། ལྟོ་འཕྱེ་ཆེན་པོ་དང༌། མི་དང༌། མི་མ་ཡིན་པ་དེ་དག་སྣང་བ་དེས་སྣང་བར་བྱས་པས་ཕྱོགས་བཞིར་རྣམ་པར་བལྟས་པ་དང༌། སྟེང་གི་བར་སྣང་ལ་དཔག་ཚད་འབུམ་<line/>
ཕྲག་དྲུག་ཅུ་རྩ་བརྒྱད་ན་མེའི་ཕུང་པོ་ཆེན་པོ་ལྟར་འབར་བའི་ཉི་མ་སྟོང་ལྟར་ལྷམ་མེར་རྣམ་པར་མཛེས་པར་མཐོང་ངོ༌། །མཐོང་ནས་ཀྱང་ཡ་མཚན་དུ་གྱུར་པའི་སྙིང་གིས་ཕན་<line/>
ཚུན་རྣམ་པར་བལྟས་ནས་ཅང་མི་སྨྲ་བར་འཁོད་པར་གྱུར་ཏོ། །བྱང་ཆུབ་སེམས་དཔའ་སེམས་དཔའ་ཆེན་པོ་གང་དག་གཟུངས་ཐོབ་པ་དང༌། བཟོད་པ་ཐོབ་པ་དང༌། སྟོབས་ཐོབ་<line/>
པ་དེ་དག་གིས་ཀྱང་རྣམ་པར་བལྟས་ན་མེའི་ཕུང་པོ་ཆེན་པོ་ལྟར་འབར་བ། ཉི་མ་སྟོང་ལྟར་ལྷ་མ་མེར་རྣམ་པར་མཛེས་པ་མཐོང་ནས་དེ་དག་ཀྱང་ཡ་མཚན་དུ་གྱུར་པའི་སྙིང་གིས་<line/>
བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་ལ་ཞུས་པ། བཅོམ་ལྡན་འདས། འདི་ནས་དཔག་ཚད་འབུམ་ཕྲག་<line/>
དྲུག་ཅུ་རྯྟ་བརྒྱད་ཀྱི་སྟེང་གི་བར་སྣང་ལ་ལྷམ་མེ། ལྷན་ནེ། ལྷང་ངེར་གདའ་ཞིང༌། བཅོམ་ལྡན་འདས། རྟོགས་པར་དཀའ་ལ་བརྗོད་པར་དཀའ་བ་འདི་ཅི་ལགས། དེ་སྐད་<line/>
</page>
<page index="62" id="32A">༄༅། །ཅེས་གསོལ་པ་དང༌། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པས་བྱང་<line/>
ཆུབ་སེམས་དཔའ་དེ་དག་དང༌། ལྷའི་འཁོར་ཆེན་པོ་དེ་ལ་བཀའ་སྩལ་པ། རིགས་ཀྱི་བུ་དག །འདི་ནི་བྱང་ཆུབ་སེམས་དཔའ་སེམས་དཔའ་ཆེན་པོ་ཀུན་ཏུ་བཟང་<line/>
པོ་ཞེས་བྱ་བ་དེ་ང་ལ་བལྟ་བ་དང༌། ཕྱག་བྱ་བ་དང༌། མཆོད་པ་བྱ་བ་དང༌། བསྙེན་བཀུར་བྱ་བ་དང༌། ཆོས་མཉན་པའི་ཕྱིར་འོངས་ཏེ། ང་ལ་མཆོད་པའི་ཕྱིར་རྣམ་<line/>
པར་སྣང་མཛད་ཀྱི་རྒྱན་བཀོད་པ་ཞེས་བྱ་བའི་ཁང་པ་བརྩེགས་པ་མངོན་པར་སྤྲུལ་པ། དེ་བཞིན་གཤེགས་པ་ཐམས་ཅད་ཀྱི་སྤྱོད་པ་བསྟན་པའི་ཆོ་འཕྲུལ་སྔོན་གྱི་<line/>
སྤྱོད་པ་བསྒྲུབ་པའི་རྒྱུ་མཐུན་པ་སྟེ། འདི་ནི་ཆོས་གང་གི་ཡོན་ཏན་བསྐལ་པ་བརྒྱར་ཡང་མཐའ་རྟོགས་པར་མི་ནུས་པ་དེའི་འོད་ལྷ་མ་མེ། ལྷན་ནེ། ལྷང་ངེར་འདུག་པའོ། །<line/>
བྱང་ཆུབ་སེམས་དཔའ་སེམས་དཔའ་ཆེན་པོ་ཀུན་ཏུ་བཟང་པོ་དེ་ཡང་ཐེག་པ་ཆེན་པོ་ལ་འཇུག་པའི་སྒོ་རྣམ་པར་དག་པའི་གནས་ཞེས་བྱ་བའི་ཆོས་ཀྱི་རྣམ་གྲངས་ཀུན་ཏུ་<line/>
འདྲིའོ། །བཅོམ་ལྡན་འདས་ཀྱིས་ཚིག་གི་ལན་འདི་བཀའ་སྩལ་མ་ཐག་ཏུ་བྱང་ཆུབ་སེམས་དཔའ་སེམས་དཔའ་ཆེན་པོ་ཀུན་ཏུ་བཟང་པོ་ཤིང་ཏ་ལ་བདུན་སྲིད་ཙམ་<line/>
</page>
<page index="63" id="32B">གྱི་སྟེང་གི་བར་སྣང་ལ་འདུག་ནས་ཤིང་སཱ་ལ་སྣ་ཚོགས་ཀྱི་རྒྱལ་མཚན་བཀོད་པའི་ནགས་ཚལ་སྟུག་པོ་ཐམས་ཅད་དུ་ལྷའི་མེ་ཏོག་དང༌། བདུག་པ་དང༌། སྤོས་དང༌། ཕྲེང་<line/>
བ་དང༌། བྱུག་པ་དང༌། ཕྱེ་མ་དང༌། གོས་དང༌། གདུགས་དང༌། རྒྱལ་མཚན་དང༌། བ་དན་དང༌། ཕེག་རྡོབ་པའི་སྤྲིན་མངོན་པར་སྤྲུལ་ཏེ། ཆར་དུ་ཕབ་ནས་སྟེང་གི་<line/>
ནམ་མཁའ་ལས་བབས་ཏེ་ཁང་པ་བརྩེགས་པ་དེ་བཅོམ་ལྡན་འདས་ལ་ཕུལ་ལོ། །ཕུལ་ནས་ཀྱང་བཅོམ་ལྡན་འདས་ལ་མངོན་པར་བསྟོད་པ། །སྐུ་དང་གསུང་དང་<line/>
ཐུགས་མཁྱེན་པས། །རྣམ་དག་བརྟུལ་ཞུགས་བཟང་པོ་པ། །རྟོག་པ་ཀུན་གྱིས་རྣམ་དག་པ། །ཕྱག་འཚལ་སེམས་ཅན་དག་ཁྱོད་ལ། །མིག་དང་དེ་བཞིན་རྣ་བ་དང༌། །སྣ་<line/>
དང་དེ་བཞིན་ལྕེ་དང་ནི། །ལུས་དང་དེ་བཞིན་ཡིད་ཀྱང་ནི། །སྨྲ་བའི་མཆོག་ལ་བདག་ཕྱག་འཚལ། །གཟུགས་དང་སྒྲ་དང་དྲི་དང་རོ། །རེག་བྱ་ཡུལ་ཅན་བཙལ་བ་ཡི། །<line/>
དངོས་པོ་ཀུན་ལས་རྣམ་གྲོལ་བ། །རྒྱལ་བ་མཆོག་ལ་ཕྱག་འཚལ་ལོ། །གཟོད་ནས་ཞི་ཞིང་མ་སྐྱེས་པ། །སྐུ་གསུང་ཐུགས་ལ་སོགས་པ་ཡི། །གཟུགས་བརྙན་ལྟ་བུར་<line/>
འཇིག་རྟེན་དུ། །མངའ་བདག་ཁྱོད་ནི་རྟག་ཏུ་དགའ། །ཁྱོད་ནི་སེམས་ཅན་སྲོག་མ་ལགས། །གང་ཟག་ཀུན་གཞི་ཁྱོད་མ་ལགས། །དུས་དང་རང་བཞིན་ལས་མ་བྱུང༌། །ཇི་<line/>
</page>
<page index="64" id="33A">༄༅། །ལྟར་མ་ལགས་ཅི་མ་ལགས། །ཁྱོད་ནི་བརྟེན་ནས་བྱུང་བ་ཙམ། །སྒྱུ་མ་ལྟ་བུར་དངོས་པོ་སྤངས། །ཆོས་རྣམས་སྒྱུ་མ་ལྟ་བུར་ནི། །ཐུགས་སུ་ཁྱོད་<line/>
ཆུད་རྐང་གཉིས་མཆོག །ཁྱོད་ནི་ངོ་བོ་ཉིད་ཀྱིས་སྟོང༌། །སྟོང་པ་ཉིད་ཀྱང་མཆིས་མ་ལགས། །སྟོང་དང་མི་སྟོང་རྣམ་པར་གྲོལ། །ནམ་མཁའ་འདྲ་ལ་ཕྱག་འཚལ་ལོ། །<line/>
དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་ཀུན་ཏུ་བཟང་པོས་བཅོམ་ལྡན་འདས་ལ་མངོན་པར་བསྟོད་ནས་གཡོག་འཁོར་དང་ལྷན་ཅིག་ཏུ་བཅོམ་ལྡན་འདས་<line/>
ལ་བརྒྱ་སྟོང་དུ་མར་བསྐོར་བ་བྱས་ཏེ། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ནས། བཅོམ་ལྡན་འདས་ལ་བལྟ་ཞིང་ཕྱོགས་གཅིག་ཏུ་འདུག་གོ །དེ་<line/>
ནས་ཁང་པ་བརྩེགས་པ་དེ་དང༌། བཀོད་པ་དེ་དག་དང༌། སིལ་སྙན་དང༌། ཕེག་རྡོབ་པ་དེ་དག་ལས་ཐེག་པ་ཆེན་པོའི་ཐོག་མའི་སྤྱོད་པའི་སྒྲ་གཅིག་ནས་གཅིག་ཏུ་འུར་<line/>
ཞེས་གྲག་གོ །གཟོད་ནས་ཞི་ཞིང་མཚན་ཉིད་མེད། །ཆོས་ཉིད་གཅིག་ཏུ་དག་པ་སྟེ། །ཁྱེད་ཅག་ཐེ་ཚོམ་དྭོགས་སྤོངས་ལ། །ཀྱེ་མའོ་འདི་ལ་བརྩོན་པར་གྱིས། །ཐེག་<line/>
པ་ཆེན་པོའི་གནས་འདི་ནི། །སྔོན་གྱི་སྤྱོད་པ་བླ་ན་མེད། །སྤྱོད་པའི་རྒྱལ་པོ་བསྐྱེད་ཆེ་བ། །ཀུན་གྱིས་ཤིན་ཏུ་ཐོབ་པར་གྱིས། །སྔོན་གྱི་སྤྱོད་པ་རྒྱ་མཚོ་རྣམས། །ཡོངས་སུ་<line/>
</page>
<page index="65" id="33B">དག་པའི་རྒྱུ་ཡིས་ནི། །རྒྱལ་བ་རྣམ་པར་སྣང་མཛད་ནི། །རྟག་ཏུ་འདི་ན་མཛེས་ལ་ལྟོས། །སྟོན་པ་གང་དུའང་མི་གནས་ལ། །གང་དུའང་སྤྱོད་པར་མི་གནས་ཀྱང༌། །གང་དག་<line/>
སྤྱོད་པ་རྣམ་སྦྱངས་པ། །དེ་དག་ཀུན་ལ་གནས་པར་གྱུར། །འགྲོ་བའི་མངའ་བདག་མིག་དང་ནི། །རྣ་བ་དེ་བཞིན་སྣ་དང་ནི། །ལྕེ་དང་དེ་བཞིན་ལུས་དང་ཡང༌། །ཡིད་དུ་སྣང་བ་མ་<line/>
ལགས་སོ། །དང་པོ་འབྱུང་བའི་སྤྱོད་པ་ནི། །གང་གི་ཚེ་ན་སྦྱངས་གྱུར་པ། །དེ་ཚེ་བཅོམ་ལྡན་རྣམ་སྣང་མཛད། །རྣལ་འབྱོར་ཅན་གྱིས་རྟག་ཏུ་མཐོང༌། །རིང་བ་མ་ལགས་ཉེ་མ་<line/>
ལགས། །ནང་དང་ཕྱི་ནི་མ་ལགས་ཏེ། །རྟག་ཏུ་ནམ་མཁའ་འདྲར་གནས་པ། །རྣལ་འབྱོར་པ་ནི་ཆེན་པོ་སྣང༌། །དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ཀུན་ཏུ་<line/>
བཟང་པོས་ཚིགས་སུ་བཅད་པ་དེ་དག་བརྗོད་མ་ཐག་ཏུ་སྟན་ལས་ལངས་ཏེ་བླ་གོས་ཕྲག་པ་གཅིག་ཏུ་གཟར་ནས་པུས་མོ་གཡས་པའི་ལྷ་ང་ས་ལ་བཙུགས་ཏེ། བཅོམ་ལྡན་<line/>
འདས་ག་ལ་བ་དེར་ལོགས་སུ་ཐལ་མོ་སྦྱར་བ་བཏུད་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །གལ་ཏེ་ཞུས་ནས་ཞུ་བ་ལུང་བསྟན་པའི་སླད་དུ། བཅོམ་ལྡན་<line/>
འདས་ཀྱིས་བདག་ལ་སྐབས་ཕྱེ་ན། བདག་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ལ་ཕྱོགས་འགའ་ཞིག་ཞུའོ། །དེ་<line/>
</page>
<page index="66" id="34A">༄༅། །སྐད་ཅེས་གསོལ་པ་དང༌། བཅོམ་ལྡན་འདས་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་ཀུན་ཏུ་བཟང་པོ་ལ་འདི་སྐད་ཅེས་བཀའ་སྩལ་ཏོ།།<line/>
རིགས་ཀྱི་བུ། ཁྱོད་ཅི་དང༌། ཅི་འདོད་པ་དྲིས་ཤིག །ངས་དྲིས་པ་དེ་དང་དེའི་ལུང་བསྟན་པས་ཁྱོད་ཀྱི་སེམས་རངས་པར་བྱའོ། །དེ་སྐད་ཅེས་བཀའ་སྩལ་པ་དང༌། བྱང་<line/>
ཆུབ་སེམས་དཔའ་སེམས་དཔའ་ཆེན་པོ་ཀུན་ཏུ་བཟང་པོས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། འདི་ལྟ་སྟེ། ཐེག་པ་ཆེན་པོ་ལ་<line/>
འཇུག་པ། ཐེག་པ་ཆེན་པོ་ལ་འཇུག་པ་ཞེས་བགྱི་བ་འདི་ནི་ཆོས་གང་གི་ཚིག་བླ་དྭགས་ལགས། ཐེག་པ་ཆེན་པོ་ལ་འཇུག་པ་དེའི་སྤྱོད་པ་ནི་ཇི་ལྟ་བུ་ཞིག་ལགས། སྤྱོད་<line/>
པ་དེ་རྟོགས་པར་ཁོང་དུ་ཆུད་པ་ནི་སུ་ཞིག་ལགས། དེ་སྐད་ཅེས་གསོལ་པ་དང༌། བཅོམ་ལྡན་འདས་ཀྱིས་བྱང་ཆུབ་སེམས་དཔའ་ཀུན་ཏུ་བཟང་པོ་ལ་ལེགས་སོ་ཞེས་<line/>
བྱ་བ་བྱིན་ཏེ། སེམས་ཅན་ཆེན་པོ། ལེགས་སོ། །ལེགས་སོ། །སེམས་ཅན་ཆེན་པོ། ཁྱོད་དེ་བཞིན་གཤེགས་པ་ལ་དོན་འདི་འདྲི་བ་ཡང་ལེགས་སོ། །དེའི་ཕྱིར་ལེགས་<line/>
པར་རབ་ཏུ་ཉོན་ལ་ཡིད་ལ་ཟུངས་ཤིག་ངས་ཐེག་པ་ཆེན་པོ་ལ་འཇུག་པ་དང༌། ཐེག་པ་ཆེན་པོ་ལ་འཇུག་པའི་གནས་བཤད་པར་བྱའོ། །རིགས་ཀྱི་བུ། དེ་ལ་ཐེག་པ་ཆེན་པོ་ཞེས་<line/>
</page>
<page index="67" id="34B">བྱ་བ་འདི་ནི་བསམ་གྱིས་མི་ཁྱབ་པའི་ཆོས་ཉིད་ཀྱི་ཚིག་བླ་དྭགས་སོ། །དེའི་འཇུག་པ་ནི་བྱང་ཆུབ་པོ། །རིགས་ཀྱི་བུ། གནས་ཞེས་བྱ་བ་ནི་གཞིའོ། །དེ་ཡང་སྙིང་རྗེ་ཆེན་པོ་སྔོན་<line/>
དུ་འགྲོ་བའི་སྤྱོད་པ་སྟེ། སེམས་ཅན་ཐམས་ཅད་འདུལ་བའི་དབང་ཉེ་བར་བཟུང་ནས་ཡུལ་དང༌། དུས་ཀྱི་དབང་གིས་དེའི་རྣམ་པ་སྟོན་པའོ། །རིགས་ཀྱི་བུ། གཞན་ཡང་ཐེག་<line/>
པ་ཆེན་པོ་ནི་རྣམ་པ་གཉིས་ཏེ། འདུས་བྱས་ཀྱིས་རབ་ཏུ་ཕྱེ་བ་དང༌། འདུས་མ་བྱས་ཀྱིས་རབ་ཏུ་ཕྱེ་བའོ། །དེ་ལ་འདུས་བྱས་ཀྱིས་རབ་ཏུ་ཕྱེ་བ་ནི་སྤྱོད་པའི་ངོ་བོའོ། །འདུས་མ་བྱས་ཀྱིས་<line/>
རབ་ཏུ་ཕྱེ་བའི་ཐེག་པ་ཆེན་པོ་ཉིད་ནི་ཐེག་པ་ཆེན་པོའོ། །རིགས་ཀྱི་བུ། གཞན་ཡང་འདུས་བྱས་ནི་རྐྱེན་གྱིས་བསྐྱེད་པ་སྟེ། རྟེན་ཅིང་འབྲེལ་པར་འབྱུང་བའི་མཚན་ཉིད་དོ། །རིགས་<line/>
ཀྱི་བུ། འདུས་མ་བྱས་ནི་མི་སྐྱེ་བའི་ཆོས་ཉིད་དང༌། སྟོང་པ་ཉིད་ཀྱི་རང་གི་ངོ་བོའོ། །རིགས་ཀྱི་བུ། གཞན་ཡང་སྤྱོད་པའི་ངོ་བོའི་ཐེག་པ་ཆེན་པོ་གང་ཞེ་ན། སྟོང་པ་ཉིད་མངོན་དུ་<line/>
བྱས་ནས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ཀྱི་ཡུལ་དང༌། དུས་ཀྱི་དབང་གིས་སེམས་ཅན་འདུལ་བའི་དབང་ཉེ་བར་བཟུང་སྟེ། བྱ་<line/>
བ་དང༌། ལས་ཀྱིས་ཀུན་ཏུ་བསླང་བའི་ཚུལ་གྱིས་འདོགས་པ་སྟེ། རིགས་ཀྱི་བུ། འདི་ནི་སྤྱོད་པའི་ངོ་བོའི་ཐེག་པ་ཆེན་པོའོ། །རིགས་ཀྱི་བུ། དེ་ལ་འདུས་མ་བྱས་ཀྱི་ཐེག་པ་ཆེན་<line/>
</page>
<page index="68" id="35A">༄༅། །པོ་ཉིད་གང་ཞེ་ན། འདི་ལྟ་སྟེ། ཇི་ལྟར་གནས་པའི་ཆོས་ཉིད་ཀྱི་ཚིག་བླ་དྭགས་སོ། །རིགས་ཀྱི་བུ། ཇི་ལྟར་གནས་པའི་ཆོས་ཉིད་ཅེས་བྱ་བ་འདི་ནི་<line/>
བསམ་གྱིས་མི་ཁྱབ་པ་ཉིད་ཀྱི་ཆིག་བླ་དྭགས་སོ། །བསམ་གྱིས་མ་ཁྱབ་པའི་ཆོས་ཉིད་གང་ཡིན་པ་དེ་ནི་འདུས་མ་བྱས་པའོ། །འདུས་མ་བྱས་གང་ཡིན་པ་དེ་ནི་མཐའ་<line/>
གཉིས་ལ་མི་ལྟོས་པ་སྟེ། དེ་ལ་གདགས་པའི་ངོ་བོ་ཉིད་མེད་ཅིང་མི་གདགས་པའི་ངོ་བོ་ཉིད་ཀྱང་ཡང་མེད་དོ། །གང་ལ་གདགས་པའི་ངོ་བོ་མེད་ཅིང་མི་གདགས་པའི་ངོ་བོ་<line/>
མེད་པ་དེ་ལ་སྤྱོད་པ་མེད་དོ། །གང་ལ་སྤྱོད་པ་མེད་པ་དེ་བརྗོད་པར་བྱ་བ་མ་ཡིན་ནོ། །གང་བརྗོད་པར་བྱ་བ་མ་ཡིན་པ་དེ་དངོས་པོ་ཐམས་ཅད་དང་བྲལ་བའོ། །གང་དངོས་པོ་ཐམས་<line/>
ཅད་དང་བྲལ་བ་དེ་མི་འཁྲུགས་པའོ། །གང་མི་འཁྲུགས་པ་དེ་ཆོས་སོ། །ཆོས་གང་ཡིན་པ་དེ་དེ་བཞིན་གཤེགས་པས་མངོན་པར་རྫོགས་པར་སངས་རྒྱས་སོ། །གང་དེ་བཞིན་<line/>
གཤེགས་པས་མངོན་པར་རྫོགས་པར་སངས་རྒྱས་པ་དེ་བདེན་པའོ། །རིགས་ཀྱི་བུ། བདེན་པ་གང་ཡིན་པ་དེ་ཡོད་པའོ། །ཡོད་པ་གང་ཡིན་པ་དེ་བརྫུན་མ་ཡིན་པའོ། །གང་<line/>
བརྫུན་མ་ཡིན་པ་དེ་ཡང་དག་བའོ། །ཡང་དག་པ་གང་ཡིན་པ་དེ་ནི་ཆོས་ཉིད་དོ། །ཆོས་ཉིད་གང་ཡིན་པ་དེ་མི་རྟོག་རྣམ་པར་མི་རྟོག་གོ །གང་མི་རྟོག་རྣམ་པར་མི་རྟོག་པ་དེ་ཡེ་<line/>
</page>
<page index="69" id="35B">ཤེས་སོ། །ཡེ་ཤེས་གང་ཡིན་པ་དེ་རྣམ་པར་ཤེས་པའོ། །རྣམ་པར་ཤེས་པ་གང་ཡིན་པ་དེ་དེ་བཞིན་ཉིད་དོ། །དེ་བཞིན་ཉིད་གང་ཡིན་པ་དེ་ནི་བཏགས་པའོ། །བཏགས་པ་གང་ཡིན་པ་<line/>
དེ་ནི་རྟོག་པའོ། །རྟོག་པ་གང་ཡིན་པ་དེ་ཀུན་རྫོབ་ཅེས་བསྟན་ཏེ། ཀུན་རྫོབ་ཡོད་པས་སྤྱོད་པ་བཏགས་སོ། །བཏགས་པ་ཡོད་པས་དེ་བཞིན་གཤེགས་པ་དགྲ་བཅོམ་པ་ཡང་དག་<line/>
པར་རྫོགས་པའི་སངས་རྒྱས་འཇིག་རྟེན་དུ་འབྱུང་བ་སྟོན་ཏོ། །སངས་རྒྱས་ཀྱི་མཛད་པ་བདུད་བཞི་ཕམ་པར་བྱེད་པ་དང༌། ཆོས་ཀྱི་འཁོར་ལོ་རབ་ཏུ་བསྐོར་བ་དང༌། ཡོངས་སུ་མྱ་<line/>
ངན་ལས་འདས་པ་ཆེན་པོ་ལ་ཐུག་པའི་བར་དང༌། གནས་པ་དང༌། འབྱུང་བ་དང༌། འཇིག་པ་དང༌། སྐྱེ་བ་དང༌། རྒ་བ་དང༌། ན་བ་དང༌། འབྱོར་པ་དང༌། རྒུད་པ་འཇིག་རྟེན་དུ་<line/>
ཀུན་ཏུ་སྟོན་ཏོ། །རིགས་ཀྱི་བུ། དེ་ལ་སོགས་པ་དུས་དང༌། ཡུལ་གྱི་དབང་ཉེ་བར་བཟུང་ནས་སྤྱོད་པའི་དཀྱིལ་འཁོར་བཅས་ཏེ་ཐབས་སྣ་ཚོགས་ཀྱི་ཚུལ་རྣམས་ཀྱིས་སེམས་ཅན་<line/>
རྣམས་ལ་ཆོས་སྟོན་ཏོ། །ཆོས་བསྟན་པ་དེ་ནི་ཡང་དག་པའི་ཕུལ་ཡིན་ཏེ། ཐེག་པ་གཅིག་ཏུ་ཡང་དག་པར་འདུ་བ། ཡུལ་གཅིག་ཡང་དག་པར་ཐོབ་པར་བྱེད་པའོ། །དེ་ཅིའི་<line/>
ཕྱིར་ཞེ་ན། དེ་བཞིན་གཤེགས་པ་ནི་རྟོག་པ་ཐམས་ཅད་དང་བྲལ་བའི་ཕྱིར་རོ། །རིགས་ཀྱི་བུ། ཆོས་ཉིད་གང་ཡིན་པ་དེ་ལ་ནི་གདགས་པའམ། རྣམ་པར་རིག་པ་མེད་ཅིང་མི་<line/>
</page>
<page index="70" id="36A">༄༅། །དམིགས་ཏེ་ཡེ་ཤེས་རྣམ་པར་མི་རྟོག་པའི་ཕྱིར་རོ། །དེ་ལ་ནི་སྤྱོད་པ་ཡང་མེད། མི་སྤྱོད་པ་ཡང་མེད། བསླབ་པ་ཡང་མེད། བསླབ་པ་མ་ཡིན་པ་ཡང་<line/>
མེད༑ འདུལ་བ་ཡང་མེད། འདུལ་བ་མ་ཡིན་པ་ཡང་མེད་དོ། །དེ་ལ་ནི་ལུས་སམ། ངག་གམ། ཡིད་ཀྱི་འཇུག་པའམ། ལྡོག་བ་མི་དམིགས་སོ། །དེ་དེ་བཞིན་གཤེགས་<line/>
པའམ། སངས་རྒྱས་ཞེས་བྱ་བ་འམ། བྱང་ཆུབ་སེམས་དཔའ་ཞེས་བྱ་བ་འམ། ཉན་ཐོས་ཞེས་བྱ་བ་འམ། རང་སངས་རྒྱས་ཞེས་བྱ་བ་འམ། ཆོས་ཞེས་བྱ་བ་འམ། དགེ་<line/>
འདུན་ཞེས་བྱ་བ་འམ། ལྷ་ཞེས་བྱ་བ་འམ། ཀླུ་ཞེས་བྱ་བ་བའམ། གནོད་སྦྱིན་ཞེས་བྱ་བ་འམ། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མི་འམ་ཅི་དང༌། ལྟོ་འཕྱེ་<line/>
ཆེན་པོ་དང༌། མི་དང༌། མི་མ་ཡིན་པ་ཞེས་བྱ་བའི་བར་རམ། ཡོད་ཅེས་བྱ་བ་འམ། མེད་ཅེས་བྱ་བ་འམ། བསོད་ནམས་ཞེས་བྱ་བ་འམ། འཁོར་བ་ཞེས་བྱ་བ་འམ། མྱ་ངན་<line/>
ལས་འདས་པ་ཞེས་བྱ་བ་འམ། འཆིང་བ་ཞེས་བྱ་བ་འམ། ཐར་པ་ཞེས་བྱ་བ་མེད་དོ། །རིགས་ཀྱི་བུ། དེ་ལ་ནི་དུས་ཞེས་བྱ་བ་འམ། ཚོད་ཅེས་བྱ་བ་འམ། སྐད་ཅིག་ཅེས་བྱ་<line/>
བ་འམ། ཡུད་ཙམ་ཞེས་བྱ་བ་འམ། ཐང་ཅིག་ཅེས་བྱ་བ་མེད་དོ། །དེ་ལ་ནི་ཟླ་བ་ཞེས་བྱ་བ་འམ། སྐར་མ་ཞེས་བྱ་བ་འམ། ཉི་མ་ཞེས་བྱ་བ་འམ། མེ་ཞེས་བྱ་བ་འམ། རླུང་ཞེས་<line/>
</page>
<page index="71" id="36B">བྱ་བ་འམ། ཆུ་ཞེས་བྱ་བ་འམ། ས་ཞེས་བྱ་བ་འམ། མཚན་མོ་ཞེས་བྱ་བ་འམ། ཉིན་མོ་ཞེས་བྱ་བ་འམ། དུས་ཚིགས་ཞེས་བྱ་བ་འམ། ལོ་ཁྱུད་འཁོར་ཞེས་བྱ་བ་འམ། ཟླ་བ་ཞེས་<line/>
བྱ་བ་མེད་དོ། །རིགས་ཀྱི་བུ། དེ་ལྟར་ན་རྟོག་པས་བརྟགས་པའི་སྒོ་འཇིག་རྟེན་གྱི་ཐ་སྙད་ཀྱི་མཐར་ལྟུང་བ་ཇི་སྙེད་པ་དང༌། འཇིག་རྟེན་ལས་འདས་པའི་བརྟགས་པའི་སྒོ་ཇི་སྙེད་པ་དེ་<line/>
དག་ཐམས་ཅད་ན་དེ་ལ་མི་འགྱུར་ཞིང་མེད་དེ་མི་དམིགས་སོ། །དེ་ཅིའི་ཕྱིར་ཞེ་ན། ཆོས་ཉིད་དེ་གཉིས་སུ་མེད་པའི་མཚན་ཉིད་ཡིན་པའི་ཕྱིར་ཏེ། དེ་ལ་གཉིས་སུ་མི་འབྱུང་ངོ༌། །<line/>
རིགས་ཀྱི་བུ། འདི་ལྟ་སྟེ། དཔེར་ན། ནམ་མཁའ་གཉིས་པ་མ་སྐྱེས་པའི་ཕྱིར་ནམ་མཁའི་ཁམས་ནི་གཉིས་སུ་མེད་དོ། །རིགས་ཀྱི་བུ། དེ་བཞིན་དུ་ཆོས་ཉིད་ཀྱང་གཉིས་སུ་མེད་<line/>
པའོ༑ ༑རིགས་ཀྱི་བུ། དེ་ལྟར་ན་གང་ཆོས་ཉིད་འདི་ལྟ་བུ་ལ་སྤྱོད་པ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ཀྱིས་སྤྱད་པ་སྤྱོད་པའི་<line/>
བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་སུ་བསྟན་ཏོ། །དེ་ཅིའི་ཕྱིར་ཞེ་ན། སྤྱོད་པ་མ་ཡིན་པ་ནི་བྱང་ཆུབ་སེམས་དཔའི་སྤྱོད་པའོ། །བསླབ་པ་མ་ཡིན་པ་ནི་བྱང་ཆུབ་<line/>
སེམས་དཔའི་བསླབ་པའོ། །ཐོབ་པ་མེད་པ་ནི་བྱང་ཆུབ་སེམས་དཔའ་རྣམས་ཀྱི་ཐོབ་པའོ། །རྩོམ་པ་མེད་པ་ནི་བྱང་ཆུབ་སེམས་དཔའ་རྣམས་ཀྱི་རྩོམ་པའོ། །འདུལ་བ་མ་ཡིན་པ་དེ་<line/>
</page>
<page index="72" id="37A">༄༅། །ནི་འདུལ་བའོ། །གདགས་སུ་མེད་པ་ནི་འདོགས་པའོ། །མཐོང་བ་མེད་པ་ནི་སངས་རྒྱས་མཐོང་བའོ། །བསྙེན་བཀུར་མི་བྱེད་པ་ནི་དགེ་འདུན་ལ་བསྙེན་<line/>
བཀུར་བྱེད་པའོ། །མི་ཉན་པ་ནི་ཆོས་ཉན་པའོ། །ཁོང་དུ་ཆུད་པ་མེད་པ་ནི་ཁོང་དུ་ཆུད་པའོ། །འགྲོ་བ་མེད་པ་ནི་འགྲོ་བའོ། །གནས་པ་མེད་པ་ནི་གནས་སོ། །སྟོང་པ་ཉིད་མ་<line/>
ཡིན་པ་ནི་སྟོང་པ་ཉིད་དོ། །བྱང་ཆུབ་སེམས་དཔའ་རྣམས་ནི་ཤེས་པ་མེད་པ། ཐོབ་པ་མེད་པ། མངོན་པར་རྟོགས་པ་མེད་པ། མངོན་སུམ་དུ་བྱེད་པ་མེད་པའོ། །རིགས་ཀྱི་བུ།<line/>
རྣམ་གྲངས་འདིས་ཀྱང་འདི་ལྟར་རིག་པར་བྱ་སྟེ། །བྱང་ཆུབ་སེམས་དཔའ་སེམས་དཔའ་ཆེན་པོ་ནི་སྤྱོད་པ་སྤྱད་པའོ། །གང་དུ་ཡང་མི་ཆགས་པའོ། །གང་དུ་ཡང་རྗེས་སུ་ཆགས་<line/>
པ་མེད་དོ། །གང་དུ་ཡང་ཁོང་ཁྲོ་བ་མེད་དོ། །གང་དུ་ཡང་ཞེ་སྡང་བ་མེད་དོ། །དེ་མི་སྣང༌། མ་རྨོངས། ཕྱིན་ཅི་མ་ལོག་པས་རྟག་ཏུ་མཉམ་པར་གཞག་པ་སྟེ། རྣམ་པར་མི་རྟོག་<line/>
པ༑ ཞི་བ། ལེགས་པར་གནས་པ། ཟླ་མེད་པ། མི་གཡོ་བ། རབ་ཏུ་མི་གཡོ་བ། སངས་རྒྱས་དང༌། ཆོས་དང༌། དགེ་འདུན་དང༌། སེམས་ཅན་གྱི་དོན་བྱ་བ་ལ་ཡོངས་སུ་མི་<line/>
སྐྱོ་བ། དུས་གསུམ་ཡང་སྒྱིད་ལུག་པ་མེད་པའོ། །རིགས་ཀྱི་བུ། འདི་ལྟ་སྟེ། དཔེར་ན། ནམ་མཁའི་ཁམས་ནི་རྡུལ་ལམ། དུ་བ་འམ། སྤྲིན་གྱིས་ཀུན་ནས་ཉོན་མོངས་པར་<line/>
</page>
<page index="73" id="37B">མི་འགྱུར། སྒྱིད་ལུག་པར་མི་འགྱུར་རོ། །དེ་ཅིའི་ཕྱིར་ཞེ་ན། ནམ་མཁའི་ཁམས་རྣམ་པར་མི་རྟོག་པའི་ཕྱིར་རོ། །རིགས་ཀྱི་བུ། དེ་བཞིན་དུ་བྱང་ཆུབ་སེམས་དཔའ་སྤྱོད་པ་འདི་ལྟ་<line/>
བུ་སྤྱད་པ་ཡང་སྒྱིད་ལུག་པར་མི་འགྱུར། ཀུན་ནས་ཉོན་མོངས་པར་མི་འགྱུར་རོ། །རིགས་ཀྱི་བུ། དེ་ལ་སྤྱོད་པ་འདི་ལྟ་བུ་ལ་གནས་པའི་བྱང་ཆུབ་སེམས་དཔའ་རྡོ་རྗེ་ཆེན་པོའི་<line/>
དཀྱིལ་འཁོར་བཀོད་པའི་རྒྱན་རྡོ་རྗེ་ཆེན་པོའི་རྟོག་གི་སྤྱོད་པ་རྡོ་རྗེ་ཆེན་པོ་ལས་འབྱུང་བ། དེ་བཞིན་གཤེགས་པའི་སྤྱོད་པས་བསོད་ནམས་ལ་སོགས་པའི་ཆོས་ཀྱི་རྣམ་གྲངས་གཟུང་<line/>
བར་བྱ། བཀླག་པར་བྱ། གཞན་དག་ལ་ཡང་རྒྱ་ཆེར་ཡང་དག་པར་བཤད་པར་བྱའོ། །དེ་སྐད་ཅེས་བཀའ་སྩལ་པ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་ཀུན་ཏུ་<line/>
བཟང་པོས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། ངོ་མཚར་ཏོ། །བདེ་བར་གཤེགས་པ་།ངོ་མཚར་ཏོ། །ཆོས་ཀྱི་རྣམ་གྲངས་འདི་དག་གང་དག་གི་རྣ་ལམ་<line/>
དུ་གྲགས་པར་གྱུར་པའི་བྱང་ཆུབ་སེམས་དཔའ་དེ་དག་རྙེད་པ་ལེགས་པར་རྙེད་པ་ལགས་ན་གང་དག་ཉན་པ་དང༌། འཆད་བ་དང༌། ཀློག་པ་དང༌། ཡིད་ལ་བགྱིད་པ་དག་ལྟ་<line/>
སྨོས་ཀྱང་ཅི་འཚལ་ཏེ། བཅོམ་ལྡན་འདས། དེ་དག་ནི་ཐེག་པ་ཆེན་པོ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ངེས་པ་ལགས་སོ། །བཅོམ་ལྡན་འདས། དེ་དག་ནི་ཐེག་<line/>
</page>
<page index="74" id="38A">༄༅། །པ་ཆེན་པོ་བླ་ན་མེད་པ་དེ་བཞིན་གཤེགས་པ་མངོན་པར་རྫོགས་པར་བྱང་ཆུབ་པ་རྣམ་པར་འཕྲུལ་བའི་གནས་བསམ་གྱིས་མི་ཁྱབ་པའི་ཚུལ་<line/>
ལ་སྐལ་བ་མཆིས་པ་ལགས་སོ། །བདག་ལ་ཐུགས་བརྩེ་བར་དགོངས་ཏེ། བཅོམ་ལྡན་འདས་ཀྱིས་ཐེག་པ་ཆེན་པོ་བླ་ན་མེད་པ་འཕྲལ་དུ་འབྲས་བུ་མང་བ་བཤད་དུ་<line/>
གསོལ། དེ་སྐད་ཅེས་གསོལ་བ་དང༌། བཅོམ་ལྡན་འདས་ཅང་མི་གསུང་བར་བཞུགས་ཏེ། རྡོ་རྗེ་ཆེན་པོ་འབྱུང་གནས་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་<line/>
སོ༑ ༑བཅོམ་ལྡན་འདས་ཀྱིས་མཉམ་པར་གཞག་མ་ཐག་ཏུ། དེ་ནས་དེའི་མོད་ལ་ཕྱོགས་ཐམས་ཅད་ཀྱི་འཇིག་རྟེན་གྱི་ཁམས་རབ་འབྱམས་ཐམས་ཅད་དུ་དེ་བཞིན་གཤེགས་<line/>
པ་ཐམས་ཅད་རྡོ་རྗེ་ཆེན་པོའི་སྒྲ་སྒྲོགས་ཏེ། གསུང་གཅིག་ཏུ་རྡོ་རྗེ་ཆེན་པོ་འབར་བའི་འོད་འཕྲོ་བའི་སྙིང་པོ་ཞེས་བྱ་བའི་རྡོ་རྗེའི་འབྱུང་གནས་རྡོ་རྗེ་སེམས་དཔའི་ཡི་གེ་བརྗོད་<line/>
ཅིང་ཤིང་སཱ་ལ་སྣ་ཚོགས་ཀྱི་རྒྱལ་མཚན་བཀོད་པའི་ནགས་ཚལ་སྟུག་པོ་ག་ལ་བ་དང༌། བཅོམ་ལྡན་འདས་ཤཱཀྱ་ཐུབ་པ་ག་ལ་བ་དེར་གཤེགས་ཏེ་བྱོན་ནས། རྡོ་རྗེ་ཆེན་པོ་<line/>
པདྨའི་གདན་ལ་སྐྱིལ་མོ་ཀྲུང་བཅས་ཏེ་བཞུགས་སོ། །དེ་ནས་དེ་བཞིན་གཤེགས་པ་དེ་དག་གིས་བཅོམ་ལྡན་འདས་ཤཱཀྱ་ཐུབ་པ་ལ་གནོད་པ་ཆུང་ངམ་ཞེས་བསྙུན་<line/>
</page>
<page index="75" id="38B">གསོལ་ཏེ། ཉམ་ང་བ་ཉུང་ངམ། བསྐྱོད་པ་ཡང་ངམ། སྟོབས་དང་ལྡན་ནམ། འཚོ་འམ། བདེ་བ་ལ་རེག་པར་གནས་སམ་ཞེས་བསྙུན་གསོལ་ཏོ། །དེ་ནས་བཅོམ་ལྡན་འདས་དེ་<line/>
བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་དང༌། དེ་བཞིན་གཤེགས་པ་དེ་དག་ཐམས་ཅད་སློད་ནས་རྡོ་རྗེའི་དཀྱིལ་འཁོར་བྱིན་གྱིས་<line/>
རློབ་པའི་རྡོ་རྗེ་གསང་སྔགས་ཀྱི་རྒྱལ་པོ་འདི་གསུངས་སོ། །ན་མཿསརྦ་མུ་ཁེ་བྷྱཿསརྦ་ཏ་ཐཱ་ག་ཏེ་བྷྱཿསརྦ་ཐཱ་ཨོཾ་བཛྲ་ཀ་ར་ཁཾ་སྭཱཧཱ། དེ་ནས་དེ་བཞིན་གཤེགས་པ་དེ་དག་གིས་རྡོ་<line/>
རྗེ་ཆེན་པོའི་དཀྱིལ་འཁོར་བྱིན་གྱིས་རློབ་པའི་གསང་སྔགས་གསུངས་ནས། སངས་རྒྱས་ཀྱི་བྱིན་གྱིས་བརླབས་ཀྱིས་རྣམ་པར་འཕྲུལ་བ་ཞེས་བྱ་བའི་ཏིང་ངེ་འཛིན་ལ་སྙོམས་པར་<line/>
ཞུགས་སོ། །དེ་ནས་ཐམས་ཅད་དང་ལྡན་པའི་འཁོར་ཆེན་པོ་དེ་ཡ་མཚན་དུ་ཆེའོ་སྙམ་དུ་སྙིང་འདུན་པར་གྱུར་ཏེ། འཇམ་དཔལ་གཞོན་ནུར་གྱུར་པ་ལ་བལྟ་ཞིང་འཁོད་དོ། །འཇམ་<line/>
དཔལ་གཞོན་ནུར་གྱུར་པས་འཁོར་དེ་ཡ་མཚན་ཆེ་སྙམ་དུ་རྩེ་གཅིག་ཏུ་གྱུར་པར་རིག་ནས། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་<line/>
སངས་རྒྱས་ཤཱཀྱ་ཐུབ་པ་དང༌། ཕྱོགས་བཅུའི་འཇིག་རྟེན་གྱི་ཁམས་ནས་འདུས་པའི་དེ་བཞིན་གཤེགས་པ་དེ་དག་ལ་ཞུས་པ། གསང་སྔགས་རྒྱལ་པོ་བཀའ་སྩལ་ནས། །རྣམ་པར་<line/>
</page>
<page index="76" id="39A">༄༅། །འདྲེན་རྣམས་མི་གསུང་ལས། །བདེ་གཤེགས་སྲས་ལ་རྡོ་རྗེ་ཡིས། །དབང་བསྐུར་དུ་ནི་ངེས་པར་གདའ། །གསང་སྔགས་སྤྱོད་པ་ཡེ་ཤེས་ཆེ། །<line/>
ཐེག་པ་ཆེན་པོའི་གོ་འཕང་མཆོག །དེར་ནི་ཐམས་ཅད་མཁྱེན་ཉིད་དང༌། །དོན་ཀུན་གྲུབ་པའི་སྤྱོད་པ་ཐོབ། །གསང་སྔགས་སྤྱོད་ལས་བྱུང་བ་ཡི། །ཐེག་པ་ཆེན་པོ་ཐམས་<line/>
ཅད་མཁྱེན། །སྔོན་གྱི་རྫོགས་སངས་རྒྱས་རྣམས་ཀྱིས། །ནགས་ཚལ་མཆོག་འདིར་རྟག་ཏུ་བཤད། །སཱ་ལའི་རྒྱལ་མཚན་ཉམས་དགའ་ཆེ། །སྤྱོད་པ་ཡང་དག་བསྟན་པའི་<line/>
གནས། །སྔོན་གྱི་སྤྱོད་ལས་བྱུང་གྱུར་པ། །གསང་སྔགས་ཤེས་ལས་བྱུང་བར་བཤད། །གང་དག་འདས་པའི་རྫོགས་སངས་རྒྱས། །དེ་བཞིན་གང་དག་མ་བྱོན་དང༌། །<line/>
མགོན་པོ་གང་དག་ད་ལྟ་བྱུང༌། །རྣམ་པར་འདྲེན་པ་བཞུགས་པ་རྣམས། །དེ་དག་ཐམས་ཅད་འདིར་གཤེགས་ཤིང༌། །གསང་སྔགས་སྤྱོད་ལས་བྱུང་བ་ཡི། །ཐེག་པ་ཆེན་<line/>
པོ་དབང་བསྐུར་འདི། །བདེ་གཤེགས་སྲས་ལ་རབ་ཏུ་སྩོལ། །སངས་རྒྱས་དྲང་སྲོང་ཆེན་པོ་པ། །ཀུན་གྱི་དབང་ནི་བདག་ལགས་སོ། །འཇིག་རྟེན་ཕན་པར་འཚལ་བས་ན། །<line/>
རྫོགས་སངས་རྒྱས་ལ་གསོལ་བ་འཚལ། །བསྟན་པ་ཀུན་ལ་བསྲུང་བ་དང༌། །དམ་ཆོས་རྟག་གནས་བགྱི་སླད་དུ། །བདག་ཉིད་ཆེ་བའི་སྤྱི་གཙུག་ཏུ། །རྫོགས་སངས་རྒྱས་<line/>
</page>
<page index="77" id="39B">ཀྱི་དབང་བསྐུར་སྩོལ། །གསང་སྔགས་སྤྱོད་ལས་བྱུང་བ་ཡི། །ཐེག་ཆེན་རྟོགས་པར་ཁོང་དུ་ཆུད། །སྔོན་གྱི་སྨོན་ལམ་ངེས་བྱུང་བ། །སངས་རྒྱས་སྲས་པོ་གྲགས་ཆེན་ལགས། །<line/>
ཐོག་མའི་སྤྱོད་ལྡན་ངེས་པ་འདི། །སངས་རྒྱས་འདྲ་འམ་ཅི་ཞིག་ཏེ། །བདེ་གཤེགས་སྲས་པོ་ཆགས་མེད་པ། །བྱང་ཆུབ་མཐར་ཐུག་དབང་ཐོབ་ལགས། །གསང་སྔགས་མགོན་<line/>
པོས་རྣམ་ཀུན་ཏུ། །འཁོར་འདི་བྱིན་གྱིས་བརླབས་ལགས་ན། །གསང་སྔགས་རྒྱལ་པོ་བཀའ་སྩལ་ནས། །ཅི་སླད་མི་གསུང་གྱུར་ཅིང་བཞུགས། །ཐམས་ཅད་ངོ་མཚར་འཛིན་<line/>
འགྱུར་ཏེ། །བདེ་བར་རྟོག་ལ་བརྩོན་པར་གནས། །དཔའ་བོ་ཆེ་རྣམས་ཐེ་ཚོམ་དང༌། །དེ་བཞིན་ཡིད་གཉིས་བསལ་དུ་གསོལ། །ད་ནི་དུས་ལ་བབ་ལགས་ན། །ཕྱི་བཤོལ་མ་མཛད་<line/>
བཤད་དུ་གསོལ། །དེ་ནས་དེ་བཞིན་གཤེགས་པ་དེ་དག་གིས་འཇམ་དཔལ་གཞོན་ནུར་གྱུར་པས་གསོལ་བ་བཏབ་པར་མཁྱེན་ནས། བཅོམ་ལྡན་འདས་དེ་བཞིན་གཤེགས་<line/>
པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པས་གསུངས་པ། །འདྲེན་པ་རྣམས་ཀྱིས་གང་སངས་རྒྱས། །ཆོས་ཉིད་འདི་ནི་གཅིག་ཏུ་མཆོག །རྟག་ཏུ་མཉམ་<line/>
གཞག་རྣམས་ཀྱིས་ནི། །རབ་ཏུ་བསྒྲིམས་ཏེ་དེ་རྟོགས་བྱ། །དེ་ནས་དེ་བཞིན་གཤེགས་པ་ཤཱཀྱ་ཐུབ་པ་ལ་སོགས་པས་ཤིང་སཱ་ལ་སྣ་ཚོགས་ཀྱི་རྒྱལ་མཚན་བཀོད་པའི་ནགས་<line/>
</page>
<page index="78" id="40A">༄༅། །ཚལ་སྟུག་པོ་ཀུན་ཏུ་རྡོ་རྗེའི་དཀྱིལ་འཁོར་གྱི་ཁྱམས་བཀོད་པ་གྲུ་བཞི་ལྷམ་པ། སྒོ་བཞི་གཏོད་པ། རིན་པོ་ཆེ་སྣ་བདུན་གྱི་ཕྱི་རས་བསྐོར་བ། སྒོ་<line/>
ཁང་དང༌། རྟ་བབས་དང༌། སྟེགས་བུས་བརྒྱན་པ། སྟེང་དུ་རིན་པོ་ཆེའི་བླ་རེ་བྲེས་པ། རིན་པོ་ཆེའི་དྲིལ་བུ་དཔྱངས་པ། རིན་པོ་ཆེ་སྣ་ལྔའི་སྲད་བུ་བྲེས་པར་བྱིན་གྱིས་<line/>
བརླབས་ཏེ་དབུས་སུ་རྡོ་རྗེ་པདྨའི་ཁྲི་དང༌། ཕྱོགས་ཆ་བརྒྱད་དུ་རྡོ་རྗེ་ཆེན་པོའི་ཕྲེང་བས་བསྐོར་བ་དང༌། རྡོ་རྗེ་ཕྱི་རས་ཀུན་ཏུ་བསྐོར་བ་དང༌། རྡོ་རྗེའི་ཕྱི་རྒྱབ་ཏུ་ནི་རྡོ་རྗེའི་ཕྲེང་<line/>
བ་དང༌། རྡོ་རྗེའི་སྲད་བུས་བྲེས་པ་དང༌། རྡོ་རྗེ་བཅིང་བས་བཅིངས་པ་དང༌། རྡོ་རྗེའི་ཕུར་བུ་དག་གདབ་པ་དང༌། ཐམས་ཅད་རྡོ་རྗེའི་རང་བཞིན་ཅན་དུ་བྱིན་གྱིས་བརླབས་ནས་<line/>
སྟེང་གི་གཙུག་ཏོར་ནས་ཐམས་ཅད་དུ་ཐོགས་པ་མེད་པའི་སྟོབས་ཞེས་བྱ་བའི་འོད་ཟེར་ཕྱུང་ངོ༌། །འོད་ཟེར་དེ་དག་བྱུང་ནས་ཐམས་ཅད་དང་ལྡན་པའི་འཁོར་གྱི་དཀྱིལ་<line/>
འཁོར་ལ་སྣང་བར་བྱས་ཏེ། བྱང་ཆུབ་སེམས་དཔའ་སེམས་དཔའ་ཆེན་པོ་ཀུན་ཏུ་བཟང་པོའི་སྤྱི་གཙུག་ཏུ་ཞུགས་སོ། །དེ་བཞིན་གཤེགས་པའི་འོད་ཟེར་དེ་དག་ཞུགས་<line/>
མ་ཐག་ཏུ་བྱང་ཆུབ་སེམས་དཔའ་སེམས་དཔའ་ཆེན་པོ་ཀུན་ཏུ་བཟང་པོ་དགའ་ཞིང་མགུ་ནས་རབ་ཏུ་དགའ་སྟེ་ཐོགས་པ་མེད་པའི་སྟོབས་ཞེས་བྱ་བའི་སྙིང་པོ་སྨྲས་པ།<line/>
</page>
<page index="79" id="40B">ན་མཿསརྦ་ཏ་ཐཱ་ག་ཏེ་བྷྱོ་བི་ཤྭ་མུ་ཁེ་བྷྱཿ་སརྦ་ཐཱ་ཨ་པྲ་ཏི་ཧ་ཏ་བ་ལ། མཧཱ་བཛྲ་ཨཱ་ཛྙཱ་ཀ་ར་ཎ། ན་མོ་སྟུ་ཏེ་སྭཱཧཱ། དེ་ནས་ཐོགས་པ་མེད་པའི་སྟོབས་རྡོ་རྗེའི་སྙིང་པོ་སྨྲས་མ་ཐག་<line/>
ཏུ་དེ་བཞིན་གཤེགས་པ་དེ་དག་གི་ཏིང་ངེ་འཛིན་དང༌། གཟུངས་དང༌། སྟོབས་དང༌། བྱང་ཆུབ་ཀྱི་ཡན་ལག་དང༌། ལམ་དང༌། འཕགས་པའི་བདེན་པ་དང༌། སྟོང་པ་ཉིད་<line/>
དང༑ སངས་རྒྱས་ཀྱི་ཆོས་མ་འདྲེས་པ་དང༌། སྟོང་པ་ཉིད་ཆེན་པོའི་མཐའ་ལས་བྱས་པ་སྦྱིན་པ་དང༌། དུལ་བ་དང༌། ཡང་དག་པར་སྡོམ་པ་དང༌། དེས་མ་ལ་སོགས་པ་ཕ་རོལ་<line/>
ཏུ་ཕྱིན་པ་དྲུག་གིས་རྣམ་པར་བསྐྱེད་པའི་གཟུགས་ཅན་གྱི་རྡོ་རྗེ་བྱིན་གྱིས་བརླབས་ཏེ། བྱང་ཆུབ་སེམས་དཔའ་ཀུན་ཏུ་བཟང་པོའི་ལག་ཏུ་བྱིན་ནོ། །དེ་བཞིན་གཤེགས་པ་དེ་དག་<line/>
གིས་ཀུན་ཏུ་བཟང་པོའི་ལག་ཏུ་རྡོ་རྗེ་བྱིན་མ་ཐག་ཏུ། དེ་ནས་ཕྱོགས་བཅུའི་འཇིག་རྟེན་གྱི་ཁམས་རབ་འབྱམས་རྣམས་དང༌། སངས་རྒྱས་ཀྱི་འཁོར་གྱི་དཀྱིལ་འཁོར་ཐམས་ཅད་<line/>
དུ་དེ་བཞིན་གཤེགས་པ་ཐམས་ཅད་དང༌། བྱང་ཆུབ་སེམས་དཔའ་ཐམས་ཅད་དང༌། ཉན་ཐོས་ཐམས་ཅད་དང༌། རང་སངས་རྒྱས་ཐམས་ཅད་དང༌། ལྷ་དང༌། ཀླུ་དང༌། གནོད་<line/>
སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མིའམ་མ་ཅི་དང༌། ལྟོ་འཕྱེ་ཆེན་པོ་དང༌། མི་དང༌། མི་མ་ཡིན་པ་ཐམས་ཅད་ཀྱིས་མགྲིན་གཅིག་ཏུ། ཀྱེ་མ། བྱང་<line/>
</page>
<page index="80" id="41A">༄༅། །ཆུབ་སེམས་དཔའ་སེམས་དཔའ་ཆེན་པོ་འདི་ནི་ལག་ན་རྡོ་རྗེའོ། །ལག་ན་རྡོ་རྗེའོ། །ཞེས་བརྗོད་དོ།། །།འཕགས་པ་ལག་ན་རྡོ་རྗེ་དབང་<line/>
བསྐུར་བ། བམ་པོ་གསུམ་པ། དེ་བཞིན་གཤེགས་པ་དེ་དག་གིས་དམ་ཚིག་འདི་བྱིན་གྱིས་བརླབས་ནས། ཡང་གསང་བའི་རྡོ་རྗེ་ཞེས་བྱ་བའི་སྙིང་པོ་འདི་གསུངས་པ།<line/>
ན་མཿ་སརྦ་ཏ་ཐཱ་ག་ཏེ་བྷྱཿ་སརྦ་མུ་ཁེ་བྷྱཿ་སརྦ་ཐཱ་གུ་ཧྱ་བཛྲ་དྷ་ར་སྭཱཧཱ། དེ་ནས་གསང་བའི་རྡོ་རྗེའི་སྙིང་པོ་གསུངས་མ་ཐག་ཏུ་འཇིག་རྟེན་གྱི་ཁམས་རབ་འབྱམས་ཐམས་<line/>
ཅད་དང༌། སངས་རྒྱས་ཀྱི་འཁོར་གྱི་དཀྱིལ་འཁོར་ཐམས་ཅད་དུ། གསང་བའི་བདག་པོའོ། གསང་བའི་བདག་པོ་ཞེས་སྒྲ་གཅིག་ནས་གཅིག་ཏུ་འུར་ཞེས་གྲགས་<line/>
ནས༑ འདི་ལྟ་སྟེ། སྙིང་པོ་འདིའི་མཐུ་དང༌། དེ་བཞིན་གཤེགས་བ་ཐམས་ཅད་ཀྱི་བྱིན་གྱིས་བརླབས་ཀྱི་སྟོབས་ཀྱིས་བྱང་ཆུབ་སེམས་དཔའ་ལག་ན་རྡོ་རྗེ་ལ་དེ་བཞིན་<line/>
གཤེགས་པ་ཐམས་ཅད་ཀྱི་ཐུགས་དང༌། ཡེ་ཤེས་ཕུན་སུམ་ཚོགས་པ་དག་མངོན་སུམ་དུ་ཞུགས་སོ། །ཡང་དེ་བཞིན་གཤེགས་པ་དེ་དག་གིས་བསྟན་པ་ཀུན་ཏུ་<line/>
བསྲུང་བ་དང༌། འགྲོ་བ་ཡོངས་སུ་སྐྱོབ་པའི་སྙིང་པོ་རྡོ་རྗེ་ཆེན་པོ་རྒྱ་ཆེ་བའི་གཟུངས་ཞེས་བྱ་བའི་སྙིང་པོ་གསུངས་པ། ན་མཿ་སརྦ་ཏ་ཐཱ་ག་ཏེ་བྷྱཿ་སརྦ་མུ་ཁེ་བྷྱཿ་སརྦ་ཐཱ་<line/>
</page>
<page index="81" id="41B">བཛྲ་དྷ་ར་བི་ར་བི་ར་བི་ཀི་ར་བི་ཀི་ར་སྭཱཧཱ། རྡོ་རྗེ་ཆེན་པོ་རྒྱ་ཆེ་བའི་སྙིང་པོ་གསུངས་མ་ཐག་ཏུ་འཇིག་རྟེན་གྱི་ཁམས་རབ་འབྱམས་ཐམས་ཅད་དང༌། སངས་རྒྱས་ཀྱི་འཁོར་གྱི་<line/>
དཀྱིལ་འཁོར་ཐམས་ཅད་དུ་རྡོ་རྗེ་ཆེན་པོ་རྒྱ་ཆེ་བ་ལས་བྱུང་བའི་ལག་ན་རྡོ་རྗེ་སངས་རྒྱས་ཀྱི་ཞིང་ཐམས་ཅད་དང༌། འཇིག་རྟེན་གྱི་ཁམས་རབ་འབྱམས་ཐམས་ཅད་དང༌། དེ་<line/>
བཞིན་གཤེགས་པ་ཐམས་ཅད་ཀྱི་ཞབས་ཀྱི་དྲུང་རྣམས་དང༌། བྱང་ཆུབ་སེམས་དཔའ་ཐམས་ཅད་དང༌། ཉན་ཐོས་དང༌། རང་སངས་རྒྱས་ཐམས་ཅད་དང༌། སེམས་དང་<line/>
བོ་བསྐྱེད་པ་རྣམས་དང༌། ལས་དང་པོ་པ་རྣམས་དང༌། སེམས་ཅན་རྣམས་ཀྱི་རྒྱབ་དང༌། མདུན་དང༌། མ་ཉལ་བའམ། གཉིད་ཀྱིས་ལོག་པའམ། ཆོས་སྟོན་པའམ།<line/>
བྱང་ཆུབ་མངོན་པར་རྫོགས་པར་འཚང་རྒྱ་བའམ། སེམས་ཅན་གྱི་དོན་བྱེད་པའམ། སྤྲུལ་པ་རབ་ཏུ་བྱེད་པའི་བར་དུ་ཐམས་ཅད་ཀྱི་དྲུང་ན་གཟུགས་ཐམས་ཅད་ཡང་དག་པར་<line/>
སྟོན་པའི་ཆོ་ག་ཤེས་པ་ལག་ན་རྡོ་རྗེ་ཅོད་པན་དུ་ཀུན་ཏུ་སྣང་ངོ༌། །ཡང་དེ་བཞིན་གཤེགས་པ་དེ་དག་གིས་ཕྱོགས་རྡོ་རྗེས་བཅིངས་པ་ཞེས་བྱ་བ་རྡོ་རྗེའི་སྙིང་པོ་མཆོག་གསུངས་<line/>
པ༑ ན་མཿ་སརྦ་ཏ་ཐཱ་ག་ཏེ་བྷྱཿ་སརྦ་མུ་ཁེ་བྷྱཿ་སརྦ་ཐཱ་དིག་བཛྲ་ཊ་ཊ་ཊ་ཊ་ཊཾ་སྭཱཧཱ། ཕྱོགས་རྡོ་རྗེས་བཅིངས་པའི་སྙིང་པོ་འདི་གསུངས་མ་ཐག་ཏུ་ཕྱོགས་བཅུ་ན་སེམས་ཅན་<line/>
</page>
<page index="82" id="42A">༄༅། །མ་རུངས་པ་ཐམས་ཅད་རྡོ་རྗེའི་བཅིང་བས་བཅིངས་པར་སྣང་ངོ༌། །དེ་ནས་ཡང་དེ་བཞིན་གཤེགས་པ་དེ་དག་གིས་སའི་རྡོ་རྗེའི་ཕུར་བུ་ཞེས་བྱ་<line/>
བའི་སྙིང་པོ་གསུངས་པ། ན་མཿ་སརྦ་ཏ་ཐཱ་ག་ཏེ་བྷྱཿ་སརྦ་མུ་ཁེ་བྷྱཿ་སརྦ་ཐཱ་ཋ་ཋ་ཋ་ཋ་ཋཾ་སྭཱ་ཧཱ། ས་རྟོན་གྱི་རྡོ་རྗེའི་སྙིང་པོ་འདི་གསུངས་མ་ཐག་ཏུ། ཀྱེ་མ། བྱང་ཆུབ་<line/>
སེམས་དཔའ་སེམས་དཔའ་ཆེན་པོ་ལག་ན་རྡོ་རྗེ་འདི་རྡོ་རྗེའི་ས་རྟོན་ཏོ་ཞེས་སྒྲ་གཅིག་ནས་གཅིག་ཏུ་འུར་ཞེས་གྲགས་སོ། །ཡང་དེ་བཞིན་གཤེགས་པ་དེ་དག་གིས་ས་<line/>
འོག་གི་རྡོ་རྗེ་ཞེས་བྱ་བའི་སྙིང་པོ་མཆོག་གསུངས་པ། ན་མཿ་སརྦ་ཏ་ཐཱ་ག་ཏེ་བྷྱཿ་སརྦ་མུ་ཁེ་བྷྱཿ་སརྦ་ཐཱ་ཡ་ཊ་ཡ་ཊཾ་སྭཱཧཱ། ས་འོག་གི་རྡོ་རྗེའི་སྙིང་པོ་འདི་གསུངས་མ་<line/>
ཐག་ཏུ་འཇིག་རྟེན་གྱི་ཁམས་རབ་འབྱམས་ཐམས་ཅད་དང༌། སའི་འོག་གི་ཕྲག་ཐམས་ཅད་དུ། ཀྱེ་མ། བྱང་ཆུབ་སེམས་དཔའ་སེམས་དཔའ་ཆེན་པོ་ལག་ན་རྡོ་རྗེ་<line/>
འདི་ནི་ས་འོག་གི་རྡོ་རྗེའོ་ཞེས་སྒྲ་གཅིག་ནས་གཅིག་ཏུ་འུར་ཞེས་གྲགས་སོ། །ཡང་དེ་བཞིན་གཤེགས་པ་དེ་དག་གིས་རིག་སྔགས་འཆང་ཐམས་ཅད་ཀྱི་འགྲོ་བ་གཅོད་<line/>
པ་ཞེས་བྱ་བའི་སྙིང་པོ་གསུངས་པ། ན་མཿ་སརྦ་ཏ་ཐཱ་ག་ཏེ་བྷྱཿ་སརྦ་མུ་བེ་བྷྱཿ་སརྦ་ཐཱ་ཙིཚནྡ་སརྦ་བཱི་ཪྻཱནྟུ་ར་ག་དེ་མ་པྲ་བརྨ་ལ་བྡྷ་བི་ཛ་ཡེ་སྭཱ་ཧཱ། རིག་སྔགས་འཆང་གི་<line/>
</page>
<page index="83" id="42B">འགྲོ་བ་གཅོད་པའི་སྙིང་པོ་མཆོག་འདི་གསུངས་མ་ཐག་ཏུ་འཇིག་རྟེན་གྱི་ཁམས་རབ་འབྱམས་ཐམས་ཅད་དང༌། རིག་སྔགས་འཆང་གི་གནས་ཐམས་ཅད་དུ། ཀྱེ་མ། བྱང་<line/>
ཆུབ་སེམས་དཔའ་སེམས་དཔའ་ཆེན་པོ་ལག་ན་རྡོ་རྗེ་འདི་ནི་རིག་སྔགས་འཆང་གི་འགྲོ་བ་གཅོད་པའོ་ཞེས་སྒྲ་གཅིག་ནས་གཅིག་ཏུ་འུར་ཞེས་གྲགས་སོ། །ཡང་དེ་བཞིན་<line/>
གཤེགས་པ་དེ་དག་གིས་གནོད་སྦྱིན་ཚར་གཅོད་པའི་རྡོ་རྗེ་ཆེན་པོའི་སྙིང་པོ་གསུངས་པ། ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་བཛྲ་ཡཀྵ་ནི་གྲྀ་ཧ་ད་ཏ་སྭཱ་ཧཱ། གནོད་<line/>
སྦྱིན་གྱི་རྡོ་རྗེའི་སྙིང་པོ་གསུངས་མ་ཐག་ཏུ་འཇིག་རྟེན་གྱི་ཁམས་རབ་འབྱམས་ཐམས་ཅད་དང༌། གནོད་སྦྱིན་གྱི་གནས་ཐམས་ཅད་དུ། ཀྱེ་མ། བྱང་ཆུབ་སེམས་དཔའ་སེམས་<line/>
དཔའ་ཆེན་པོ་ལག་ན་རྡོ་རྗེ་འདི་ནི་གནོད་སྦྱིན་གྱི་རྡོ་རྗེའོ་ཞེས་སྒྲ་གཅིག་ནས་གཅིག་ཏུ་འུར་ཞེས་གྲགས་སོ། །ཡང་དེ་བཞིན་གཤེགས་པ་དེ་དག་གིས་ཀླུའི་རྡོ་རྗེ་བསྒྲགས་པའི་<line/>
ཏོག་རྒྱལ་མཚན་ཞེས་བྱ་བའི་སྙིང་པོ་གསུངས་པ། ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་ཧ་ར་ཧ་ར་ནཱ་ག་བཛྲ་སྭཱ་ཧཱ། དེ་ནས་ཀླུའི་རྡོ་རྗེའི་སྙིང་པོ་འདི་གསུངས་མ་<line/>
ཐག་ཏུ་འཇིག་རྟེན་གྱི་ཁམས་རབ་འབྱམས་ཐམས་ཅད་དང༌། ཀླུའི་གནས་ཐམས་ཅད་དུ། ཀྱེ་མ། བྱང་ཆུབ་སེམས་དཔའ་སེམས་དཔའ་ཆེན་པོ་ལག་ན་རྡོ་རྗེ་འདི་ནི་ཀླུའི་རྡོ་རྗེ་ཞེས་སྒྲ་<line/>
</page>
<page index="84" id="43A">༄༅། །གཅིག་ནས་གཅིག་ཏུ་འུར་ཞེས་གྲགས་སོ། །ཡང་དེ་བཞིན་གཤེགས་པ་དེ་དག་གིས་རྡོ་རྗེ་ཆེན་པོ་དྲི་ཟའི་སྙིང་པོ་གསུངས་པ། ན་མཿསརྦ་ཏ་ཐཱ་ག་ཏེ་བྷྱཿ་<line/>
སརྦ་མུ་ཁེ་བྷྱཿསརྦ་ཐཱ་མ་ཐ་མ་ཐ་བཛྲ་གནྡྷརྦ་ཧྲྀ་ད་ཡ་སྭཱཧཱ། རྡོ་རྗེ་ཆེན་པོ་དྲི་ཟའི་སྙིང་པོ་གསུངས་མ་ཐག་ཏུ་དེ་ནས་དེའི་མོད་ལ་འཇིག་རྟེན་གྱི་ཁམས་རབ་འབྱམས་<line/>
ཐམས་ཅད་དང༌། དྲི་ཟའི་གནས་ཐམས་ཅད་དུ། ཀྱེ་མ། བྱང་ཆུབ་སེམས་དཔའ་སེམས་དཔའ་ཆེན་པོ་ལག་ན་རྡོ་རྗེ་འདི་ནི་དྲི་ཟའི་རྡོ་རྗེའོ་ཞེས་སྒྲ་གཅིག་ནས་གཅིག་ཏུ་<line/>
འུར་ཞེས་གྲགས་སོ། །ཡང་དེ་བཞིན་གཤེགས་པ་དེ་དག་གིས་རྡོ་རྗེ་ཆེན་པོ་ནམ་མཁའ་ལྡིང་གི་དབང་པོའི་སྙིང་པོ་གསུངས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿ་<line/>
སརྦ་ཐཱ་བཛྲ་པི་ཏ་ཏ་དྷ་ར་ཀ་ར་ཧཾ་ཧ་སྭཱ་ཧཱ། དེ་ནས་རྡོ་རྗེ་ཆེན་པོ་ནམ་མཁའ་ལྡིང་གི་དབང་པོའི་སྙིང་པོ་འདི་གསུངས་མ་ཐག་ཏུ་འཇིག་རྟེན་གྱི་ཁམས་རབ་འབྱམས་ཐམས་ཅད་<line/>
དང༑ ནམ་མཁའ་ལྡིང་གི་གནས་ཐམས་ཅད་དུ། ཀྱེ་མ། བྱང་ཆུབ་སེམས་དཔའ་སེམས་དཔའ་ཆེན་པོ་ལག་ན་རྡོ་རྗེ་ཆེན་པོ་འདི་ནི་ནམ་མཁའ་ལྡིང་གི་དབང་པོའི་རྡོ་རྗེའོ་<line/>
ཞེས་སྒྲ་གཅིག་ནས་གཅིག་ཏུ་འུར་ཞེས་གྲགས་སོ། །ཡང་དེ་བཞིན་གཤེགས་པ་དེ་དག་གིས་རྡོ་རྗེ་ཆེན་པོ་མི་འམ་ཅིའི་སྙིང་པོ་གསུངས་པ། ན་མཿསརྦ་ཏ་ཐཱ་ག་ཏེ་བྷྱཿ་<line/>
</page>
<page index="85" id="43B">སརྦ་མུ་ཁེ་བྷྱཿསརྦ་ཐཱ་བཛྲ་ཀནྣི་ར་དནད་བི་ཇེ་ཡ་ཤཔྟ་སྭཱ་ཧཱ། དེ་ནས་མིའམ་ཅིའི་སྙིང་པོ་མཆོག་འདི་གསུངས་མ་ཐག་ཏུ་འཇིག་རྟེན་གྱི་ཁམས་རབ་འབྱམས་ཐམས་ཅད་དང༌། མི་<line/>
འམ་ཅིའི་གནས་ཐམས་ཅད་དུ། ཀྱེ་མ། བྱང་ཆུབ་སེམས་དཔའ་སེམས་དཔའ་ཆེན་པོ་ལག་ན་རྡོ་རྗེ་འདི་ནི་མིའམ་ཅིའི་རྡོ་རྗེའོ་ཞེས་སྒྲ་གཅིག་ནས་གཅིག་ཏུ་འུར་ཞེས་གྲགས་སོ། །<line/>
ཡང་དེ་བཞིན་གཤེགས་པ་དེ་དག་གིས་རྡོ་རྗེ་ལྟོ་འཕྱེ་ཆེན་པོའི་སྙིང་པོ་གསུངས་པ། ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་མ་ཧོ་ར་ག་བཛྲ་ཛྭཱ་ལཱ་ཡ་སྭཱཧཱ། དེ་ནས་རྡོ་རྗེ་<line/>
ལྟོ་འཕྱེ་ཆེན་པོའི་སྙིང་པོ་འདི་གསུངས་མ་ཐག་ཏུ་འཇིག་རྟེན་གྱི་ཁམས་རབ་འབྱམས་ཐམས་ཅད་དང༌། ལྟོ་འཕྱེ་ཆེན་པོའི་གནས་ཐམས་ཅད་དུ། ཀྱེ་མ། བྱང་ཆུབ་སེམས་དཔའ་<line/>
སེམས་དཔའ་ཆེན་པོ་ལག་ན་རྡོ་རྗེ་འདི་ནི་ལྟོ་འཕྱེ་ཆེན་པོའི་རྡོ་རྗེའོ་ཞེས་སྒྲ་གཅིག་ནས་གཅིག་ཏུ་འུར་ཞེས་གྲགས་སོ། །ཡང་དེ་བཞིན་གཤེགས་པ་དེ་དག་གིས་རྡོ་རྗེ་ཆེན་པོ་སྲིན་<line/>
པོའི་སྙིང་པོ་འདི་གསུངས་པ། ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་བཛྲ་རཀྵ་ས་ཀྲཱུ་ར་ད་ཧ་པ་ཙ་ཊུཾ་ཊུཾ་ཊུཾ་ཊུཾ་སྭཱཧཱ། དེ་ནས་རྡོ་རྗེ་ཆེན་པོ་སྲིན་པོའི་སྙིང་པོ་འདི་གསུངས་མ་<line/>
ཐག་ཏུ་འཇིག་རྟེན་གྱི་ཁམས་རབ་འབྱམས་ཐམས་ཅད་དང༌། སྲིན་པོའི་གནས་ཐམས་ཅད་དུ། ཀྱེ་མ། བྱང་ཆུབ་སེམས་དཔའ་སེམས་དཔའ་ཆེན་པོ་ལག་ན་རྡོ་རྗེ་འདི་ནི་སྲིན་<line/>
</page>
<page index="86" id="44A">༄༅། །པོའི་རྡོ་རྗེའི་ཞེས་སྒྲ་གཅིག་ནས་གཅིག་ཏུ་འུར་ཞེས་གྲགས་སོ། །ཡང་དེ་བཞིན་གཤེགས་པ་དེ་དག་གིས་རྡོ་རྗེ་ཆེན་པོ་མཁའ་འགྲོ་མ་ཞེས་བྱ་བའི་<line/>
སྙིང་པོ་གསུངས་པ། ན་མཿསརྦ་ཏ་ཐཱ་ག་ཏ་བྷྱཿསརྦ་མུ་ཁེ་བྷྱཿསརྦ་ཐཱ་བཛྲ་ཧྲྀད་ཧེ་ཏ་སྭཱཧཱ། དེ་ནས་རྡོ་རྗེ་ཆེན་པོ་མཁའ་འགྲོ་མའི་སྙིང་པོ་འདི་གསུངས་མ་ཐག་ཏུ་འཇིག་<line/>
རྟེན་གྱི་ཁམས་རབ་འབྱམས་ཐམས་ཅད་དང༌། མཁའ་འགྲོ་མའི་གནས་ཐམས་ཅད་དུ། ཀྱེ་མ། བྱང་ཆུབ་སེམས་དཔའ་སེམས་དཔའ་ཆེན་པོ་ལག་ན་རྡོ་རྗེ་འདི་ནི་མཁའ་<line/>
འགྲོ་མའི་རྡོ་རྗེའོ་ཞེས་སྒྲ་གཅིག་ནས་གཅིག་ཏུ་འུར་ཞེས་གྲགས་སོ། །ཡང་དེ་བཞིན་གཤེགས་པ་དེ་དག་གིས་རྡོ་རྗེ་ཆེན་པོ་འབྱུང་བོའི་སྙིང་པོ་གསུངས་པ། ན་མཿསརྦ་ཏ་<line/>
ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་ཧ་ལེ་ཧུ་ལེ་བཛྲ་མ་ཧཱ་བྷུ་ཏེ་ཤྭ་ར་སྭཱཧཱ། རྡོ་རྗེ་ཆེན་པོ་འབྱུང་པོའི་སྙིང་པོ་འདི་གསུངས་མ་ཐག་ཏུ་འཇིག་རྟེན་གྱི་ཁམས་རབ་འབྱམས་<line/>
ཐམས་ཅད་དང༌། འབྱུང་པོའི་གནས་ཐམས་ཅད་དུ། ཀྱེ་མ། བྱང་ཆུབ་སེམས་དཔའ་སེམས་དཔའ་ཆེན་པོ་ལག་ན་རྡོ་རྗེ་འདི་ནི་འབྱུང་པོའི་རྡོ་རྗེ་ཆེན་པོའོ་ཞེས་སྒྲ་གཅིག་<line/>
ནས་གཅིག་ཏུ་འུར་ཞེས་གྲགས་སོ། །ཡང་དེ་བཞིན་གཤེགས་པ་དེ་དག་གིས་རྡོ་རྗེ་ཆེན་པོའི་ཤ་ཟའི་སྙིང་པོ་གསུངས་པ། ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་<line/>
</page>
<page index="87" id="44B">ཐཱ་མཧཱ་བཛྲ་པི་ཤཱ་ཙི་ཤྭ་ར་བི་ཤྭ་ཧྲྀ་ད་ཡ་གཾ་མི་ཙི་མི་ཙི་མ་ཊ་མ་ཊ་བཛྲ་སྭཱ་ཧཱ། རྡོ་རྗེ་ཆེན་པོ་ཤ་ཟའི་སྙིང་པོ་འདི་དག་གསུངས་མ་ཐག་ཏུ་འཇིག་རྟེན་གྱི་ཁམས་རབ་འབྱམས་ཐམས་<line/>
ཅད་དང༌། ཤ་ཟའི་གནས་ཐམས་ཅད་དུ། ཀྱེ་མ། བྱང་ཆུབ་སེམས་དཔའ་སེམས་དཔའ་ཆེན་པོ་ལག་ན་རྡོ་རྗེ་འདི་ནི་ཤ་ཟའི་རྡོ་རྗེའོ་ཞེས་སྒྲ་གཅིག་ནས་གཅིག་ཏུ་འུར་ཞེས་<line/>
གྲགས་སོ། །ཡང་དེ་བཞིན་གཤེགས་པ་དེ་དག་གིས་རྡོ་རྗེ་ཆེན་པོ་ཤ་ཟ་མོའི་སྙིང་པོ་གསུངས་པ། ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་བཛྲ་དུ་ཏི་པི་ཤཱ་ཙི་ཀི་རི་<line/>
མི་རི་མི་ལེ་སྭཱ་ཧཱ། རྡོ་རྗེ་ཆེན་པོ་ཤ་ཟ་མོའི་སྙིང་པོ་འདི་གསུངས་མ་ཐག་ཏུ་འཇིག་རྟེན་གྱི་ཁམས་རབ་འབྱམས་ཐམས་ཅད་དང༌། ཤ་ཟ་མོའི་གནས་ཐམས་ཅད་དུ། ཀྱེ་མ། བྱང་<line/>
ཆུབ་སེམས་དཔའ་སེམས་དཔའ་ཆེན་པོ་ལག་ན་རྡོ་རྗེ་འདི་ནི་ཤ་ཟ་མོའི་རྡོ་རྗེའོ་ཞེས་སྒྲ་གཅིག་ནས་གཅིག་ཏུ་འུར་ཞེས་གྲགས་སོ། །ཡང་དེ་བཞིན་གཤེགས་པ་དེ་དག་གིས་རྡོ་རྗེ་<line/>
སྲིན་མོའི་སྙིང་པོ་གསུངས་པ། ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་བཛྲ་ཀ་རཱ་ལི་རཱཀྵ་སི་ཧཱ་རི་མི་རི་སྭཱཧཱ། རྡོ་རྗེ་སྲིན་མོའི་སྙིང་པོ་འདི་གསུངས་མ་ཐག་ཏུ་འཇིག་<line/>
རྟེན་གྱི་ཁམས་རབ་འབྱམས་ཐམས་ཅད་དང༌། སྲིན་མོའི་གནས་ཐམས་ཅད་དུ། ཀྱེ་མ། བྱང་ཆུབ་སེམས་དཔའ་སེམས་དཔའ་ཆེན་པོ་ལག་ན་རྡོ་རྗེ་འདི་ནི་སྲིན་མོའི་རྡོ་རྗེའོ་<line/>
</page>
<page index="88" id="45A">༄༅། །ཞེས་སྒྲ་གཅིག་ནས་གཅིག་ཏུ་འུར་ཞེས་གྲགས་སོ། །ཡང་དེ་བཞིན་གཤེགས་པ་དེ་དག་གིས་རྡོ་རྗེ་ཆེན་པོ་གནོན་པོའི་སྙིང་པོ་གསུངས་པ། ན་མཿ་<line/>
སརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་ཨོསྟཱ་ར་ཀ་བཛྲ་ཧི་སི་སྭཱཧཱ། གནོན་པོའི་སྙིང་པོ་གསུངས་མ་ཐག་ཏུ་འཇིག་རྟེན་གྱི་ཁམས་རབ་འབྱམས་ཐམས་ཅད་དང༌། གནོན་<line/>
པོའི་གནས་ཐམས་ཅད་དུ། ཀྱེ་མ། བྱང་ཆུབ་སེམས་དཔའ་སེམས་དཔའ་ཆེན་པོ་ལག་ན་རྡོ་རྗེ་འདི་ནི་གནོན་པོའི་རྡོ་རྗེའོ་ཞེས་སྒྲ་གཅིག་ནས་གཅིག་ཏུ་འུར་ཞེས་གྲགས་<line/>
སོ༑ ༑ཡང་དེ་བཞིན་གཤེགས་པ་དེ་དག་གིས་གྲིབ་གནོན་རབ་ཏུ་འཇིགས་པའི་རྡོ་རྗེའི་སྙིང་པོ་གསུངས་པ། ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿ་སརྦ་ཐཱ་ཀི་ལི་ཀི་<line/>
ལི་བཛྲ་བི་དྷ་ཧི་ནི་སྭཱཧཱ། གྲིབ་གནོན་རབ་ཏུ་འཇིགས་པའི་སྙིང་པོ་འདི་གསུངས་མ་ཐག་ཏུ་འཇིག་རྟེན་གྱི་ཁམས་རབ་འབྱམས་ཐམས་ཅད་དང༌། གྲིབ་གནོན་གྱི་གནས་ཐམས་<line/>
ཅད་དུ། ཀྱེ་མ། བྱང་ཆུབ་སེམས་དཔའ་སེམས་དཔའ་ཆེན་པོ་ལག་ན་རྡོ་རྗེ་འདི་ནི་གྲིབ་གནོན་གྱི་རྡོ་རྗེའོ་ཞེས་སྒྲ་གཅིག་ནས་གཅིག་ཏུ་འུར་ཞེས་གྲགས་སོ། །ཡང་དེ་བཞིན་<line/>
གཤེགས་པ་དེ་དག་གིས་བརྗོད་བྱེད་ཀྱི་གདོན་འགོག་པའི་རྡོ་རྗེའི་སྙིང་པོ་གསུངས་པ། ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་གྲཾ་གྲཾ་སྥ་ར་ཎ་བཛྲ་སྭཱཧཱ། བརྗེད་བྱེད་ཀྱི་<line/>
</page>
<page index="89" id="45B">གདོན་འགོག་པའི་རྡོ་རྗེའི་སྙིང་པོ་འདི་གསུངས་མ་ཐག་ཏུ་འཇིག་རྟེན་གྱི་ཁམས་རབ་འབྱམས་ཐམས་ཅད་དང༌། བརྗོད་བྱེད་ཀྱི་གནས་ཐམས་ཅད་དུ། ཀྱེ་མ། བྱང་ཆུབ་སེམས་དཔའ་<line/>
སེམས་དཔའ་ཆེན་པོ་ལག་ན་རྡོ་རྗེ་འདི་ནི་བརྗེད་བྱེད་ཀྱི་རྡོ་རྗེའོ་ཞེས་སྒྲ་གཅིག་ནས་གཅིག་ཏུ་འུར་ཞེས་གྲགས་སོ། །དེ་ནས་དེ་བཞིན་གཤེགས་པ་དེ་དག་གིས་ཡང་གདོན་ཐམས་ཅད་<line/>
བཟློག་པའི་རྡོ་རྗེའི་སྙིང་པོ་འདི་གསུངས་པ། ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་བི་ར་བཛྲ་སརྦ་གྲ་ཧ་ནི་ཀྲྀནྟ་ན་ཛཱ་ཊི་བ་ལཾ་པོ་ད་ར་རཊ་རཊ་སྭཱ་ཧཱ། གདོན་ཐམས་ཅད་བཟློག་<line/>
པའི་རྡོ་རྗེའི་སྙིང་པོ་འདི་དག་གསུངས་མ་ཐག་ཏུ་འཇིག་རྟེན་གྱི་ཁམས་རབ་འབྱམས་ཐམས་ཅད་དང༌། གདོན་ཐམས་ཅད་ཀྱི་གནས་ཐམས་ཅད་དུ། ཀྱེ་མ། བྱང་ཆུབ་སེམས་དཔའ་སེམས་<line/>
དཔའ་ཆེན་པོ་ལག་ན་རྡོ་རྗེ་འདི་ནི་གདོན་ཐམས་ཅད་བཟློག་པའི་རྡོ་རྗེའོ་ཞེས་སྒྲ་གཅིག་ནས་གཅིག་ཏུ་འུར་ཞེས་གྲགས་སོ། །ཡང་དེ་བཞིན་གཤེགས་པ་དེ་དག་གིས་ལྷ་ལ་སོགས་<line/>
པ་ཐམས་ཅད་ཀྱི་རྡོ་རྗེའི་སྙིང་པོ་གསུངས་པ། ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱ། སརྦ་ཐཱ་བཛྲཾ་བཛྲཾ་སཾ་སཾ་སྭཱཧཱ། ལྷ་ལ་སོགས་པའི་རྡོ་རྗེའི་སྙིང་པོ་འདི་གསུངས་མ་ཐག་ཏུ་<line/>
འཇིག་རྟེན་གྱི་ཁམས་རབ་འབྱམས་ཐམས་ཅད་དང༌། ལྷ་ལ་སོགས་པ་ཐམས་ཅད་ཀྱི་གནས་རྣམས་སུ། ཀྱེ་མ། བྱང་ཆུབ་སེམས་དཔའ་སེམས་དཔའ་ཆེན་པོ་ལག་ན་རྡོ་རྗེ་འདི་ནི་<line/>
</page>
<page index="90" id="46A">༄༅། །ལྷ་ལ་སོགས་པའི་སྙིང་པོ་རྡོ་རྗེའོ་ཞེས་སྒྲ་གཅིག་ནས་གཅིག་ཏུ་འུར་ཞེས་གྲགས་སོ། །ཡང་དེ་བཞིན་གཤེགས་པ་དེ་དག་གིས་ནད་ཀྱི་གདན་ཐམས་<line/>
ཅད་ཚར་གཅོད་པའི་རྡོ་རྗེའི་སྙིང་པོ་གསུངས་པ། ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་བྷཻ་ཥ་ཛྙ་བཛྲ་ཨ་མྲྀ་ཏ་བྷ་བ་སྭཱ་ཧཱ། རྩི་སྨན་ཆེན་པོའི་རྡོ་རྗེའི་སྙིང་པོ་འདི་<line/>
དག་གསུངས་མ་ཐག་ཏུ་འཇིག་རྟེན་གྱི་ཁམས་རབ་འབྱམས་ཐམས་ཅད་དང༌། རྩི་སྨན་ཆེན་པོའི་གནས་རྣམས་སུ། ཀྱེ་མ། བྱང་ཆུབ་སེམས་དཔའ་སེམས་དཔའ་ཆེན་<line/>
པོ་ལག་ན་རྡོ་རྗེ་འདི་ནི་རྩི་སྨན་གྱི་རྡོ་རྗེའོ་ཞེས་སྒྲ་གཅིག་ནས་གཅིག་ཏུ་འུར་ཞེས་གྲགས་སོ། །ཡང་དེ་བཞིན་གཤེགས་པ་དེ་དག་གི་ནད་གདོན་བསལ་བའི་རྡོ་རྗེའི་སྙིང་པོ་གསུངས་<line/>
པ༑ ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་ཏྲ་ཊ་ཏྲ་ཊ་བཛྲ་སྭཱཧཱ། ནད་བསལ་བའི་རྡོ་རྗེའི་སྙིང་པོ་འདི་གསུངས་མ་ཐག་ཏུ་འཇིག་རྟེན་གྱི་ཁམས་རབ་འབྱམས་<line/>
ཐམས་ཅད་དུ། ཀྱེ་མ། བྱང་ཆུབ་སེམས་དཔའ་སེམས་དཔའ་ཆེན་པོ་ལག་ན་རྡོ་རྗེ་འདི་ནི་ནད་རབ་ཏུ་ཞི་བར་བྱེད་པའི་རྡོ་རྗེའོ་ཞེས་སྒྲ་གཅིག་ནས་གཅིག་ཏུ་འུར་ཞེས་<line/>
གྲགས་སོ། །ཡང་དེ་བཞིན་གཤེགས་པ་དེ་དག་གིས་རྒ་བའི་གདོན་འགོག་པའི་རྡོ་རྗེའི་སྙིང་པོ་གསུངས་པ། ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་ཨ་མྲྀ་ཏོད་<line/>
</page>
<page index="91" id="46B">བྷ་བ་བཛྲ་ལ་ལ་ལ་ལ་སྭཱ་ཧཱ། རྒ་བ་འགོག་པའི་སྙིང་པོ་འདི་གསུངས་མ་ཐག་ཏུ་འཇིག་རྟེན་གྱི་ཁམས་རབ་འབྱམས་ཐམས་ཅད་དུ། ཀྱེ་མ། བྱང་ཆུབ་སེམས་དཔའ་སེམས་དཔའ་<line/>
ཆེན་པོ་ལག་ན་རྡོ་རྗེ་འདི་ནི་རྒ་བ་འགོག་པའི་རྡོ་རྗེའོ་ཞེས་སྒྲ་གཅིག་ནས་གཅིག་ཏུ་འུར་ཞེས་གྲགས་སོ། །ཡང་དེ་བཞིན་གཤེགས་པ་དེ་དག་གིས་འཆི་བ་རབ་ཏུ་ཞི་བར་བྱེད་པའི་རྡོ་<line/>
རྗེའི་སྙིང་པོ་འདི་གསུངས་པ། ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་ཀ་དི་བཛྲ་ཛ་ཡ་ཧ་ཧ་སྭཱ་ཧཱ། འཆི་བ་རབ་ཏུ་ཞི་བར་བྱེད་པའི་རྡོ་རྗེའི་སྙིང་པོ་འདི་གསུངས་མ་ཐག་ཏུ་<line/>
འཇིག་རྟེན་གྱི་ཁམས་རབ་འབྱམས་ཐམས་ཅད་དུ། ཀྱེ་མ། བྱང་ཆུབ་སེམས་དཔའ་སེམས་དཔའ་ཆེན་པོ་ལག་ན་རྡོ་རྗེ་འདི་ནི་འཆི་བ་ལས་རྒྱལ་བའི་རྡོ་རྗེའོ་ཞེས་སྒྲ་གཅིག་ནས་<line/>
གཅིག་ཏུ་འུར་ཞེས་གྲགས་སོ། །ཡང་དེ་བཞིན་གཤེགས་པ་དེ་དག་གིས་རྒུད་པའི་གདོན་བཟློག་པའི་རྡོ་རྗེའི་སྙིང་པོ་འདི་གསུངས་པ། ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿ་<line/>
སརྦ་ཐཱར་བ་མ་བཛྲ་སརྦ་ཤྲི་ཡཾ་ཨ་བྷུ་ད་ཡ་ན་ད་ད་མ་ཧཱ་ཀཱ་རུ་ཎི་ཀ་དྷ་ཀ་དྷ་ཀ་སྭཱ་ཧཱ། རྒུད་པ་ཐམས་ཅད་འགོག་པའི་རྡོ་རྗེའི་སྙིང་པོ་འདི་གསུངས་མ་ཐག་ཏུ་འཇིག་རྟེན་གྱི་ཁམས་རབ་<line/>
འབྱམས་ཐམས་ཅད་དུ། ཀྱེ་མ། བྱང་ཆུབ་སེམས་དཔའ་སེམས་དཔའ་ཆེན་པོ་ལག་ན་རྡོ་རྗེ་འདི་ནི་རྒུད་པ་ཐམས་ཅད་འགོག་པའི་རྡོ་རྗེའོ་ཞེས་སྒྲ་གཅིག་ནས་གཅིག་ཏུ་འུར་ཞེས་<line/>
</page>
<page index="92" id="47A">༄༅། །གྲགས་སོ། །དེ་ནས་ཡང་དེ་བཞིན་གཤེགས་པ་དེ་དག་གིས་འཁོར་ལོས་བསྒྱུར་བ་ཆེན་པོ་སྟོབས་ཐོགས་པ་མེད་པའི་རྡོ་རྗེའི་སྙིང་པོ་གསུངས་པ།<line/>
ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་ཨོཾ་བཛྲ་ཙཀྲ་བརྟི་ཧཱུཾ་སྭཱ་ཧཱ། དེ་ནས་འཁོར་ལོས་བསྒྱུར་བ་ཆེན་པོའི་གསང་སྔགས་ཀྱི་རྒྱལ་པོ་འདི་གསུངས་མ་ཐག་ཏུ་<line/>
འཇིག་རྟེན་གྱི་ཁམས་རབ་འབྱམས་ཐམས་ཅད་དང༌། སངས་རྒྱས་ཀྱི་འཁོར་གྱི་དཀྱིལ་འཁོར་ཐམས་ཅད་དང༌། བྱང་ཆུབ་སེམས་དཔའི་གནས་ཐམས་ཅད་དང༌། ལྷ་<line/>
དང༑ ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མི་འམ་ཅི་དང༌། ལྟོ་འཕྱེ་ཆེན་པོ་དང༌། སྲིན་པོ་དང༌། འབྱུང་པོ་དང༌། ཤ་ཟ་ལ་སོགས་<line/>
པའི་གནས་ཐམས་ཅད་དུ། བྱང་ཆུབ་སེམས་དཔའ་ལག་ན་རྡོ་རྗེ་འདི་ནི་རྡོ་རྗེ་ཆེན་པོའི་འཁོར་ལོས་བསྒྱུར་བ་ཞེས་བྱ་བའི་སྒྲ་གཅིག་ནས་གཅིག་ཏུ་འུར་ཞེས་གྲགས་སོ། །ཡང་དེ་<line/>
བཞིན་གཤེགས་པ་དེ་དག་གིས་རྡོ་རྗེ་ཆེན་པོ་འཁོར་ལོས་བསྒྱུར་བའི་སྙིང་པོ་གསུངས་པ། ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་ཛྲཱི་ཤྲཱི་ཧཱུཾ་སྭཱ་ཧཱ། དེ་ནས་<line/>
དེ་བཞིན་གཤེགས་པ་དེ་དག་གིས་ཡང་འཁོར་ལོས་བསྒྱུར་བ་ཆེན་པོ་ལ་སོགས་པ་རྡོ་རྗེ་ཆེན་པོའི་སྙིང་པོ་རྣམས་བྱང་ཆུབ་སེམས་དཔའ་སེམས་དཔའ་ཆེན་པོ་ལག་ན་<line/>
</page>
<page index="93" id="47B">རྡོ་རྗེ་ལ་བྱིན་ནོ། །བྱིན་ནས་ཀྱང་འོད་ཟེར་གྱི་དྲ་བ་ཆེན་པོའི་དཀྱིལ་འཁོར་གྱི་སྤྲིན་སྟུག་པོའི་དྲ་བ་ཆེན་པོས་ཐམས་ཅད་དང་ལྡན་པའི་འཇིག་རྟེན་གྱི་ཁམས་དང༌། ཤིང་སཱ་ལ་སྣ་<line/>
ཚོགས་ཀྱི་རྒྱལ་མཚན་བཀོད་པའི་ནགས་ཚལ་སྟུག་པོ་དང༌། ཐམས་ཅད་དང་ལྡན་པའི་འཁོར་གྱི་དཀྱིལ་འཁོར་སྣང་བར་བྱས་ནས་ཆོས་གསུམ་གྱི་བྱིན་གྱིས་བརླབས་ཀྱིས་<line/>
སྟོབས་ཀྱིས་བྱང་ཆུབ་སེམས་དཔའ་ལག་ན་རྡོ་རྗེ་བྱིན་གྱིས་བརླབས་ནས་ཆོས་ཀྱི་དབྱིངས་ཀྱི་དཀྱིལ་འཁོར་དུ་བདག་ཉིད་ཆོས་ཀྱི་དབྱིངས་ཀྱི་རང་བཞིན་དུ་བསྒྱུར་ནས་མི་སྣང་<line/>
བར་གྱུར་ཏོ། །བཅོམ་ལྡན་འདས་ཤཱཀྱ་ཐུབ་པས་ཀྱང་དེའི་ཚེ་བྱང་ཆུབ་སེམས་དཔའ་ལག་ན་རྡོ་རྗེ་ལ་བཀའ་སྩལ་པ། རིགས་ཀྱི་བུ། དེ་བཞིན་གཤེགས་པ་ཐམས་ཅད་ཀྱིས་<line/>
དཀྱིལ་འཁོར་འཁོར་ལོས་བསྒྱུར་བ་ཆེན་པོའི་རྡོ་རྗེའི་དཀྱིལ་འཁོར་ཆེན་པོར་ལག་ཏུ་རྡོ་རྗེས་དབང་བསྐུར་བས་ཁྱོད་དབང་བསྐུར་ཏོ། །ཏིང་ངེ་འཛིན་བྱེ་བ་ཁྲག་ཁྲིག་བརྒྱ་སྟོང་དུ་མ་ལས་<line/>
བྱས་པའི་རྡོ་རྗེ་ཁྱོད་ལ་བྱིན་ནོ། །འཁོར་ལོས་བསྒྱུར་པའི་རྒྱལ་པོ་ཆེན་པོའི་རྡོ་རྗེས་ཁྱོད་བྱིན་གྱིས་བརླབས་སོ། །རྡོ་རྗེའི་སྙིང་པོ་ཐམས་ཅད་ཁྱོད་ལ་བསྟན་ཏོ། །དེ་བཞིན་གཤེགས་<line/>
པ་ཐམས་ཅད་ཀྱིས་ཁྱོད་ལ་བསྟན་པ་ཐམས་ཅད་ཀྱི་དོན་བྱ་བ་དང༌། བསྲུང་བར་གནང་ངོ༌། །ཁྱོད་ཀྱི་སྔོན་གྱི་སྨོན་ལམ་ཆེན་པོ་ཡོངས་སུ་རྫོགས་སོ། །རིགས་ཀྱི་བུ། ད་རང་གི་<line/>
</page>
<page index="94" id="48A">༄༅། །རྫུ་འཕྲུལ་གྱི་ཆོ་འཕྲུལ་ངེས་པར་སྟོན་ཅིག །རིགས་ཀྱི་བུ། ལག་ན་རྡོ་རྗེས་དབང་བསྐུར་བའི་དཀྱིལ་འཁོར་ཆེན་པོ་ཤོད་ཅིག །དེ་སྐད་ཅེས་བཀའ་<line/>
སྩལ་པ་དང༌། ལག་ན་རྡོ་རྗེས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །ཆོས་ཀྱི་རྗེས་ཇི་སྐད་བཀའ་སྩལ་པ་བཞིན་དུ་འཆལ་ལོ། །བཅོམ་ལྡན་འདས། བདག་<line/>
མཆོག་ཏུ་ངོ་མཚར་ཐོབ་པ་དང༌། བདག་རྣམ་པར་རྒྱལ་བའི་ཆོས་དམ་པ་ཐོབ་པ་ནི། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་<line/>
སངས་རྒྱས་ཀྱིས་བདག་ལ་ཐུགས་བརྩེ་བ་མཛད་དོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་ལག་ན་རྡོ་རྗེ་དེའི་ཚེ་རྡོ་རྗེ་བརྩེགས་པ་ཆེན་པོ་རྣམ་པར་བསྒྲགས་པའི་<line/>
སྙིང་པོ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་སོ། །དེ་ནས་ལག་ན་རྡོ་རྗེ་རྡོ་རྗེ་བརྩེགས་པ་ཆེན་པོ་རྣམ་པར་བསྒྲགས་པའི་སྙིང་པོ་ཞེས་བྱ་བའི་ཏིང་ངེ་འཛིན་འདི་ལ་<line/>
སྙོམས་པར་ཞུགས་མ་ཐག་ཏུ་དེ་ནས་དེའི་ཚེ་འཇིག་རྟེན་གྱི་ཁམས་ཐམས་ཅད་དང༌། ཞིང་ཐམས་ཅད་རྣམ་པ་དྲུག་ཏུ་གཡོས། ཀུན་ཏུ་རབ་ཏུ་གཡོས་སོ། །སྟོང་གསུམ་གྱི་<line/>
སྟོང་ཆེན་པོའི་འཇིག་རྟེན་གྱི་ཁམས་འདི་ཐམས་ཅད་ཀྱང་རྣམ་པ་དྲུག་ཏུ་གཡོས། ཀུན་ཏུ་རབ་ཏུ་གཡོས་སོ། །ཆེམ་ཆེམ། རབ་ཏུ་ཆེམ་ཆེམ། ཀུན་ཏུ་རབ་ཏུ་ཆེམ་ཆེམ་མོ། །<line/>
</page>
<page index="95" id="48B">འགུལ། རབ་ཏུ་འགུལ། ཀུན་ཏུ་རབ་ཏུ་འགུལ་ལོ། །ལྡེག། རབ་ཏུ་ལྡེག །ཀུན་ཏུ་རབ་ཏུ་ལྡེག་གོ །ཤར་ཕྱོགས་མཐོན་ནུབ་ཕྱོགས་དམའོ། །ནུབ་ཕྱོགས་མཐོ་ན་ཤར་<line/>
ཕྱོགས་དམའོ། །ལྷོ་ཕྱོགས་མཐོན་བྱང་ཕྱོགས་དམའོ། །བྱང་ཕྱོགས་མཐོན་ལྷོ་ཕྱོགས་དམའོ། །དབུས་མཐོ་ན་མཐའ་དམའོ། །མཐའ་མཐོན་དབུས་དམའོ། །སྣང་བ་ཆེན་<line/>
པོ་ཡང་འཇིག་རྟེན་དུ་བྱུང་བར་གྱུར་ཏོ། །གང་དག་འཇིག་རྟེན་གྱི་བར་མུན་པ་མུན་ནག་སྨག་ཏུ་གྱུར་པ་ན་འཁོད་པ་དེ་དག་ཀྱང་འོད་དེས་སྣང་བར་བྱས་ནས་སེམས་ཅན་གང་<line/>
དག་དེར་སྐྱེས་པ་དེ་དག་ཕན་ཚུན་བལྟ་ཞིང་གཅིག་གིས་གཅིག་མཐོང་ནས་སེམས་ཅན་གཞན་དག་གཅིག་འདིར་སྐྱེས་པ་བལྟ། སེམས་ཅན་གཞན་དག་གཅིག་འདིར་<line/>
སྐྱེས་པ་བལྟའོ་སྙམ་མོ། །དེ་དག་གིས་བལྟས་པ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་ལག་ན་རྡོ་རྗེ་རྡོ་རྗེའི་ཡི་གེའི་སྙིང་པོའི་གཟུངས་ཀྱི་ཆོས་སྟོན་ཏོ། །དེ་<line/>
དག་གིས་ཆོས་དེ་ཐོས་ནས་དད་པ་རྙེད་དེ་ཤི་འཕོས་ནས་ལྷའི་ནང་དུ་སྐྱེས་ཏེ་ཤིང་སཱ་ལ་སྣ་ཚོགས་ཀྱི་རྒྱལ་མཚན་བཀོད་པའི་ནགས་ཚལ་སྟུག་པོ་ག་ལ་བ་དེར་ལག་ན་རྡོ་<line/>
རྗེ་དབང་བསྐུར་བ་ཆེན་པོས་དབང་བསྐུར་བའི་བྱང་ཆུབ་སེམས་དཔའ་སེམས་དཔའ་ཆེན་པོ་ལག་ན་རྡོ་རྗེ་ལ་བལྟ་བ་དང༌། ཕྱག་བྱ་བ་དང༌། མཆོད་པ་བྱ་བའི་ཕྱིར་དོང་ངོ༌། །<line/>
</page>
<page index="96" id="49A">༄༅། །ཚ་བའི་སེམས་ཅན་དམྱལ་བ་གང་ཡིན་པ་དེ་དག་ཀྱང་སྐད་ཅིག་དེ་དང༌། ཡུད་ཙམ་དེ་དང༌། ཐང་ཅིག་དེ་ལ་ཆད་པར་གྱུར་ཏོ། །དེའི་ཚེ་དུད་<line/>
འགྲོའི་སྐྱེ་གནས་ཀྱི་མིང་ཡང་མི་གྲག་པར་གྱུར་ཏོ། །ཡི་དྭགས་ཀྱི་གནས་ཐམས་ཅད་ཀྱང་རིན་པོ་ཆེ་སྣ་བདུན་གྱི་ར་བས་ཀུན་ཏུ་བསྐོར་བ་དང༌། ལྷའི་ཟས་དང༌། སྐོམ་<line/>
དང༑ ཡོ་བྱད་ཡོངས་སུ་རྫོགས་པ་དང༌། ལྷའི་ལུས་དང་ལྡན་པར་གྱུར་ཏོ། །ཤིང་སཱ་ལ་སྣ་ཚོགས་ཀྱི་རྒྱལ་མཚན་བཀོད་པའི་ནགས་སྟུག་པོ་འདི་ཐམས་ཅད་ཀྱང་<line/>
སྣང་བ་ཆེན་པོས་སྣང་བར་གྱུར་ཏོ། །ལྷའི་བུ་ཉི་མ་དང༌། ཟླ་བ་རྫུ་འཕྲུལ་ཆེ་བ། མཐུ་ཆེ་བ་འདི་གཉིས་ཀྱང་ལྷ་མ་མེ་མ་ཡིན། ལྷན་ནེ་མ་ཡིན། ལྷང་ངེར་མ་ཡིན་ཏེ། དེ་<line/>
བཞིན་གཤེགས་པའི་འོད་དང༌། ས་བཅུ་ཐོབ་པའི་བྱང་ཆུབ་སེམས་དཔའི་འོད་མ་གཏོགས་པར་འོད་གཞན་ཐམས་ཅད་མོག་མོག་པོར་གྱུར་ཏོ། །བྱང་ཆུབ་སེམས་<line/>
དཔའ་ལག་ན་རྡོ་རྗེས་ཏིང་ངེ་འཛིན་འདི་ཉིད་ལ་མཉམ་པར་གཞག་མ་ཐག་ཏུ་དེའི་ཚེ་སྤུའི་བུ་ག་ཐམས་ཅད་ནས་ཁྲོ་བོའི་རྒྱལ་པོ་དག་བྱུང་ནས་ཧཱུཾ་ཞེས་བྱ་བའི་སྒྲ་ཆེན་པོ་ནི་<line/>
བསྒྲགས། ལག་ན་རྡོ་རྗེ་ནི་ཐོགས། གདོང་གི་དཔྲལ་བའི་ཁྲོ་གཉེར་ནི་བསྙེར། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ནི་དབྱངས་གཅིག་གིས་གོ་བར་བྱེད་ཅིང༌།<line/>
</page>
<page index="97" id="49B">ཀྱེ༑ མ་རུངས་པ་ཡི་སྲིན་པོ་དང༌། །ཕ་ཡི་མཚུན་དང་ཤ་ཟ་དང༌། །མ་མོའི་གདོན་དང་འབྱུང་པོ་དང༌། །བརྗེད་བྱེད་གྲུབ་པ་སྤྲུལ་འཛིན་བཅས། །གནོན་པོ་བགེགས་དང་ལོག་<line/>
འདྲེན་སོགས། །གདོན་གྱི་ཚོགས་རྣམས་ཐམས་ཅད་ནི། །སེར་སྣ་ཡོངས་སུ་བཏང་བྱོས་ལ། །དུལ་བའི་སེམས་ཀྱིས་མཉམ་གཞག་སྟེ། །སངས་རྒྱས་ཆོས་དང་དགེ་འདུན་<line/>
ལ༑ ༑མཁས་པ་དག་ནི་སྐྱབས་སུ་དེང༌། །རྡོ་རྗེ་འཛིན་པ་དཔལ་ལྡན་དེ། །རྡོ་རྗེ་རབ་ཏུ་འབར་འཛིན་པ། །ནགས་ཚལ་དམ་པ་ཉམས་དགའ་བར། །ཡིད་འོང་ཁང་པ་བརྩེགས་ན་བཞུགས།<line/>
དེང་ལ་མགོན་པོ་དེ་ལས་ནི། །དམ་ཚིག་ཡོངས་སུ་སྩལ་བྱོས་ལ། །ང་རྒྱལ་ང་ཡི་མེད་བྱོས་ཏེ། །ས་རྣམས་ཀུན་ཏུ་རྒྱུ་བར་བྱོས། །གཞན་དུ་ཁྱེད་ཅག་དེ་རིང་ཉིད། །རྡོ་རྗེ་འབར་བ་རབ་<line/>
འཁྲུགས་པ། །འབར་བ་འཇིགས་ཆེན་འདི་དག་གིས། །མགོ་ནི་ཤིན་ཏུ་འགེམས་པར་འགྱུར། །དེ་ལྟར་ཁྲོ་བོའི་རྒྱལ་པོ་དག །འཇིག་རྟེན་ཁམས་ནི་ཐམས་ཅད་དུ། །བཙལ་མེད་<line/>
ཚིག་གིས་གོ་བྱས་ནས། །རྡོ་རྗེ་འཛིན་གྱི་གན་དེངས་ཤིག །ཅེས་ཚིག་ཏུ་བརྗོད་པ་འདི་ཆེད་དུ་བརྗོད་དོ། །དེའི་ཚེ་འབྱུང་བོའི་ཚོགས་ཐམས་ཅད་བྱང་ཆུབ་སེམས་དཔའ་ལག་ན་རྡོ་<line/>
རྗེའི་བསྟན་པ་འདི་འཚོལ་ཞིང༌། སངས་རྒྱས་ལ་སྐྱབས་སུ་དོང་ངོ༌། །ཆོས་ལ་སྐྱབས་སུ་དོང་ངོ༌། །དགེ་འདུན་ལ་སྐྱབས་སུ་དོང་ངོ༌། །བྱང་ཆུབ་སེམས་དཔའ་སེམས་དཔའ་ཆེན་<line/>
</page>
<page index="98" id="50A">༄༅། །པོ་ལག་ན་རྡོ་རྗེ་ལ་ཡང་ཕྱག་འཚལ་ལོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་ལག་ན་རྡོ་རྗེས་དེའི་ཚེ་རང་གི་སྙིང་པོ་སྨྲས་པ།<line/>
ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་ཙཎྜ་མཧཱ་རོ་ཥ་ཎ་བཛྲ་པཱ་ཎི་ཧཱུཾ་ཕཊ། བྱང་ཆུབ་སེམས་དཔའ་ལག་ན་རྡོ་རྗེས་རང་གི་སྙིང་པོ་སྨྲས་མ་ཐག་ཏུ་དེ་ནས་<line/>
འཇིག་རྟེན་གྱི་ཁམས་རབ་འབྱམས་ཐམས་ཅད་དང༌། སངས་རྒྱས་ཀྱི་འཁོར་གྱི་དཀྱིལ་འཁོར་ཐམས་ཅད་དང༌། ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་<line/>
མ་ཡིན་དང༌། ནམ་མཁའི་ལྡིང་དང༌། མི་འམ་ཅི་དང༌། ལྟོ་འཕྱེ་ཆེན་པོ་དང༌། མི་དང༌། མི་མ་ཡིན་པ་ཐམས་ཅད་ཀྱི་གནས་རྣམས་སུ། ཀྱེ་མ། བྱང་ཆུབ་སེམས་དཔའ་<line/>
སེམས་དཔའ་ཆེན་པོ་ལག་ན་རྡོ་རྗེ་འདི་ནི་ལག་ན་རྡོ་རྗེ་དྲག་པོའོ། །ལག་ན་རྡོ་རྗེ་དྲག་པོའོ་ཞེས་སྒྲ་གཅིག་ནས་གཅིག་ཏུ་འུར་ཞེས་གྲགས་སོ། །དེ་ཐོས་ནས་བྱང་ཆུབ་<line/>
སེམས་དཔའ་རྣམས་ཀྱི་ཚུལ་ཆེན་པོ་ལ་སྨོན་ལམ་ཤིན་ཏུ་བཏབ་པར་གྱུར་ཏོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་ལག་ན་རྡོ་རྗེས་རྡོ་རྗེ་དྲག་པོའི་<line/>
སྙིང་པོ་འདི་སྨྲས་ནས། དེ་ནས་དེ་བཞིན་གཤེགས་པ་ཐམས་ཅད་ཀྱིས་གནང་བས་ཐམས་ཅད་དང་ལྡན་པའི་འཁོར་གྱི་དཀྱིལ་འཁོར་ཐམས་ཅད་ལ་བལྟས་ཏེ་དཀྱིལ་<line/>
</page>
<page index="99" id="50B">འཁོར་ཆེན་པོ་སྨྲས་སོ། །དེ་ལ་སློབ་དཔོན་གསང་སྔགས་ཀྱི། །དེ་ཉིད་དོན་མཁས་ཚུལ་ཁྲིམས་ལྡན། །སྒྱུ་རྩལ་རྣམས་ལ་མཁས་པ་དང༌། །སྙིང་རྗེའི་རང་བཞིན་བཟོད་དང་<line/>
ལྡན༑ ༑སངས་རྒྱས་ཆོས་དང་དགེ་འདུན་སེམས། །ངེས་པ་དང་ནི་དུས་ཤེས་པ། །གཡེར་བ་སྲོ་ཤི་མ་ཡིན་པ། །མདངས་ཆེ་ཟབ་མོའི་ཆོས་ལ་མོས། །བཟླས་བརྗོད་ལ་བརྩོན་རྟག་<line/>
ཏུ་ནི༑ ༑བསམ་གཏན་བྱེད་པ་ལ་དགའ་ཞིང༌། །ལག་ན་རྡོ་རྗེའི་མིང་ཐོས་པའི། །སྔགས་པ་དེ་ཡིས་རྟག་པར་ནི། །མཆིལ་མ་འབྱུང་ཞིང་སྤུ་ཟིང་བྱེད། །རྨི་ཡང་ལག་ན་རྡོ་རྗེ་ལ། །<line/>
ཡིད་གཉིས་ཐེ་ཚོམ་མེད་པ་དང༌། །དུས་ཤེས་དེ་བཞིན་ཚོད་ཤེས་ཤིང༌། །བྱས་གཟོ་དེ་བཞིན་བདེན་སྨྲ་བ། །སློབ་དཔོན་དེ་ལྟ་བུས་རིང་བསྲེལ་དང་བཅས་པའི་མཆོད་རྟེན་ནམ།<line/>
སྐུ་གཟུགས་ཀྱི་སྤྱན་སྔ་འམ། རྒྱ་མཚོར་འབབ་པའི་ཆུ་ཀླུང་དུ་ཞུགས་ཏེ་གོང་དུ་སྨོས་པའི་སྙིང་པོ་དེ་དག་རེ་རེ་ཞིང་ཡང་འབུམ་འབུམ་བཟླས་བརྗོད་བྱའོ། །དེའི་འོག་ཏུ་ལག་ན་རྡོ་རྗེ་<line/>
དྲག་པོའི་སྙིང་པོས་ཡུངས་ཀར་དང༌། མངར་གསུམ་བསྲེས་པ་དག་ལན་ཁྲིར་སྦྱིན་སྲེག་བྱའོ། །དེའི་འོག་ཏུ་འཁོར་ལོས་བསྒྱུར་བའི་དཀྱིལ་འཁོར་ཆེན་པོའི་དབུས་སུ་འདུག་སྟེ།<line/>
བཅོམ་ལྡན་འདས་འཁོར་ལོས་བསྒྱུར་བ་ཆེན་པོ་བཟླས་བརྗོད་བྱའོ། །དྲག་པོའི་སྙིང་པོ་ཆེན་པོས་སློབ་མ་དག་པར་བྱ་བ་དང༌། བསྲུང་བའི་ཆོ་ག་བྱའོ། །དེའི་འོག་ཏུ་ས་བརྟག་པར་<line/>
</page>
<page index="100" id="51A">༄༅། །བྱ་སྟེ། རྡོ་དང༌། གསེག་མ་དང༌། གྱོ་མོ་མེད་པ། སྐྱེ་བ་པོ་གྲོག་སྦུར་ལ་སོགས་པའི་སྐྱོན་དང་བྲལ་བའི་ས་ནི་ཐམས་ཅད་དུ་ཡང་ཤིས་པའོ། །དེར་<line/>
གཟའ་གཏུམ་པོ་ལ་མ་བབ་པ། ཚེས་གྲངས་ངན་པ་མ་ཡིན་པ། མི་མཐུན་པར་འཇུག་པ་དང་ཕྲད་པ་སྤངས་པ་དང༌། ཉི་མ་དང༌། བྱེད་པ་དང༌། ཡུད་ཙམ་དང༌། རྒྱུ་སྐར་དང༌།<line/>
གཟའ་བཟང་པོར་མངོན་པ་ལ་ལས་བརྩམས་ན་ཤིས་པར་འགྱུར་རོ། །དམར་དང་སེར་དང་དཀར་དང་ནག །འདྲེན་མ་པ་ནི་ལྔ་པ་ཡིན། །གང་ཡང་རུང་བའི་ས་དེར་ནི། །<line/>
མཁས་པས་ཁྲུ་གང་ཙམ་བརྐོས་ནས། །སྔགས་པ་ཡིས་ནི་བརྐོས་པ་དེ། །ས་དེ་ཉིད་ཀྱིས་དགང་བར་བྱ། །ལྷག་ན་རྣམ་པ་ཀུན་ཏུ་མཆོག །ཁ་ད་ཆད་ནི་འབྲིང་དུ་བརྗོད། །<line/>
གང་བར་མ་གྱུར་ས་དེ་སྤང༌། །མཁས་པས་དེར་ནི་བརྩམ་མི་བྱ། །དཀར་པོ་དག་ནི་ཞི་བར་བསྟན། །དམར་པོ་དབང་གི་དོན་དུ་འདོད། །སེར་པོ་རྒྱས་པར་ཤེས་པར་བྱ། །ནག་<line/>
པོ་དྲག་ཤུལ་སྤྱོད་པར་ཤེས། །དེར་ནི་མཆོད་ཡོན་གཏོར་མ་དང༌། །མར་མེ་སྤོས་དང་བདུག་པ་དག །བསྒྲིམས་ཏེ་བྱིན་ནས་བསྲུང་བྱ་སྟེ། །མཉམ་པར་གཞག་ནས་ས་ལ་<line/>
བརྗོད། །དེ་ཡི་ནུབ་མོས་དེར་ནི། །ཀུ་ཤ་བཏིང་བའི་སྟེང་དུ་ཉལ། །གལ་ཏེ་ས་ནི་རུང་གྱུར་ན། །དེར་ནི་བསྒྲིམས་ཏེ་བྲི་བར་བྱ། །སྔོན་གྱི་སངས་རྒྱས་མི་མཆོག་གིས། །དེ་ནི་<line/>
</page>
<page index="101" id="51B">བགེགས་མེད་ཡིན་ཞེས་བརྗོད། །གཞན་དུ་ན་ནི་དེར་མི་བྲི། །བགེགས་དང་བཅས་པས་ཕུང་བར་འགྱུར། དེ་ནས་སྔགས་པ་ལངས་ནས་ནི། །དེ་ཡི་ཉིན་མོ་མཁས་པ་ཡིས། །ས་<line/>
ནི་ཤིན་ཏུ་ཡོངས་སྦྱངས་ཕྱིར། །སྦྱིན་སྲེག་བྱ་བ་འདི་བྱ་སྟེ། །སྦྲང་རྩི་དང་ནི་འོ་མ་དང༌། །མར་བ་སྲེས་སྦྱིན་སྲེག་མཆོག་ཏུ་འགྱུར། །ཞི་བའི་སེམས་ཀྱིས་སྦྱིན་བླུགས་ནི། །ཉི་<line/>
ཤུ་རྩ་གཅིག་སྦྱིན་སྲེག་བྱ། །དེ་ནས་སྔགས་པས་ས་བརྐོས་ལ། །ས་དེ་ཉིད་ཀྱིས་སླར་དགང་ངོ༌། །ཡང་ན་དཀྱིལ་འཁོར་ལས་ཀྱི་ཚེ། །སྔགས་པས་སྤོས་ཀྱིས་ས་དགང་ངོ༌། །ལེགས་<line/>
པར་བརྡུང་ཞིང་མཉམ་འཇམ་བྱ། །ཕྱོགས་ཆ་དག་དང་སྒོ་ཡི་རྣམས། །ཀུན་ཀྱང་རྣམ་པ་ཐམས་ཅད་དུ། །རིན་ཆེན་སྣ་ལྔས་རབ་མཛེས་བྱ། །བྱེ་བྲག་ཏུ་ནི་ས་དབུས་སུ། །རིན་ཆེན་སྣ་<line/>
ལྔ་གཞག་པར་བྱ། །དེ་ནས་ཡོན་ཏན་ལྡན་པ་ཡི། །སློབ་མ་དག་ནི་གདམས་ཏེ་གཟུང༌། །བཟླས་བརྗོད་སྦྱིན་སྲེག་རྣམ་ཀུན་གྱིས། །བསྒྲིམས་ཏེ་དེ་དག་བསྲུང་བར་བྱ། །མཆོག་སྦྱིན་<line/>
རྡོ་རྗེ་བློ་ལྡན་གྱི། །གསང་སྔགས་འདི་ནི་ཟློས་པ་ནི། །སྐྱོན་དང་ཡོན་ཏན་རྣམ་དཔྱད་པས། །དེ་དག་ཐོག་མར་བརྟག་པར་བྱ། །ཡོན་ཏན་འདི་དག་ལྡན་པ་ནི། །ཤིན་ཏུ་བརྟགས་<line/>
ནས་གཟུང་བར་བྱ། །རིག་དང་གཟོ་ནི་ཕུན་སུམ་ཚོགས། །གསལ་ཞིང་དུལ་ལ་བརྩོན་པ་དང༌། །ཤེས་རབ་ལྡན་བརྟན་བྱས་གཟོ་དང༌། །དཀོན་མཆོག་གསུམ་ལ་གཞོལ་བ་དང༌། །<line/>
</page>
<page index="102" id="52A">༄༅། །གཟུགས་མཛེས་ཡན་ལག་ཡོངས་རྫོགས་དང༌། །གང་དག་ཐེག་ཆེན་དགའ་བ་དང༌། །བྱང་ཆུབ་སེམས་དཔའ་ཀུན་ལ་ཡང༌། །ཡང་དག་རྟག་ཏུ་གུས་<line/>
གནས་དང༌། །ཕ་ལ་གུས་དང་མ་ལ་གུས། །བླ་མ་མཆོད་ལ་རབ་བརྩོན་དང༌། །གང་དག་ཕ་རོལ་དོན་སྤྱོད་ལ། །སྙིང་ནས་རྟག་ཏུ་འཇུག་པ་དང༌། །གང་དག་དྲང་ཞིང་དེས་པ་<line/>
དང༑ ༑གཡོ་སྒྱུ་མེད་ཅིང་ཆོས་བརྩོན་དང༌། །ལུས་དང་ངག་དང་ཡིད་དག་པ། །དེ་དག་ཉེ་བར་རྟག་གཟུང་བྱ། །གང་དག་སྙིང་ནས་འཇིག་རྟེན་འདི། །འཇིག་རྟེན་ཕ་རོལ་<line/>
ཡིད་ཆེས་དང༌། །བྲམ་ཟེ་རྒྱལ་རིགས་རྗེའུ་རིགས་དང༌། །དམངས་རིགས་གང་དག་ཆོས་བརྩོན་ཞིང༌། །སྔགས་ཀྱི་ཐེག་པ་རྟོགས་འདོད་པ། །དེ་དག་བསྒྲིམས་ཏེ་གཟུང་<line/>
བར་བྱ། །ཉན་ཐོས་ཐེག་པ་ཅན་རྣམས་མིན། །ཞར་བ་ལག་ཞ་ཟམ་དང༌། །རྒུར་པོ་འོན་པ་མི་ཐུང་དང༌། །གང་ངག་སྣ་ལེབ་གྱུར་པ་དང༌། །དེ་བཞིན་མི་གཡོན་གནོང་བག་ཅན།།<line/>
འཇུངས་དང་བྱས་པ་མི་གཟོ་དང༌། །མཁས་སྙེམས་སེམས་དང་གཡོ་ཅན་དང༌། །སྔགས་ཀྱི་ཐེག་པ་སྐྱིད་ཆེན་གྱི། །ཐེག་པ་ལ་ནི་མ་མོས་པ། །དེ་དག་ནམ་ཡང་གཟུང་མི་བྱ།།<line/>
དེ་དག་བསྟན་འདིར་སྐལ་བ་མེད། །བསྟན་བཅོས་མི་ཤེས་མི་གཟུང་སྟེ། །ཐོར་བུ་ཐོར་བུ་འཛིན་པ་དང༌། །དེ་བཞིན་བླ་མ་མི་གུས་པ། །སྨད་པ་དེ་དག་རིང་དུ་སྤང༌། །གང་དག་<line/>
</page>
<page index="103" id="52B">ཡན་ལག་མ་ཚང་དང༌། །རྐང་ཞ་དག་དང་ཐེང་པོ་དང༌། །ཡན་ལག་ལྷག་པར་གྱུར་པ་རྣམས། །མཁས་པས་བསྒྲིམས་ཏེ་ཡོངས་སུ་སྤང༌། །ཇི་སྐད་སྨོས་པའི་སློབ་མ་རྣམས། །<line/>
དེ་ཚེ་ཆོ་ག་བཞིན་བརྟགས་ཏེ། །གཅིག་པུ་ཡོད་ནའང་དེ་གཟུང་ངོ༌། །ཡང་ན་སློབ་མ་བཞི་ཞིག་གཟུང༌། །དེ་ནས་སྨྱུང་བ་བྱེད་བཅུག་ལ། །སྤོས་དང་མེ་ཏོག་རྣམས་ཀྱིས་མཆོད། །<line/>
དཀྱིལ་འཁོར་ནང་གི་ས་ལ་ནི། །ཀུ་ཤ་གདིང་བ་བཏིང་བ་ལ། །དེས་པས་སློབ་མ་ལྷན་ཅིག་ཏུ། །དེ་ནི་རབ་ཏུ་ཉལ་བར་བྱ། །སློབ་དཔོན་ཡུད་ཙམ་ཡུད་ཙམ་ཞིང༌། །དེ་ཚེ་སློབ་མ་<line/>
རྣམས་ལ་ནི། །ཐེག་ཆེན་ཟབ་མོ་རྒྱ་ཆེན་གྱི། །ཆོས་ཀྱང་རབ་ཏུ་བཤད་པར་བྱ། །གསང་སྔགས་བརྗོད་ལས་བྱུང་བ་ཡི། །ཡོན་ཏན་ཀུན་ཏུ་བརྗོད་ན་ཕན། །བྱང་ཆུབ་སེམས་<line/>
དཔའ་རྣམས་ཀྱི་ནི། །རྫུ་འཕྲུལ་ལ་སོགས་ཡོངས་སུ་བརྗོད། །ཕ་རོལ་རྒྱུ་ལ་སྙིང་རྗེ་བ། །དེ་དག་ཡུད་ཙམ་ཡུད་ཙམ་བརྗོད། །ནམ་གྱི་བཞི་ཆ་ལུས་པའི་ཚེ། །གལ་ཏེ་རྨི་ལམ་བཟང་<line/>
རྨི་ན། །དཀོན་མཆོག་གསུམ་ལ་གཞོལ་རྣམས་ཀྱིས། །ནམ་ལངས་པ་དང་ལེགས་རབ་ཏུ། །སངས་རྒྱས་སྤྱན་སྔར་འདུག་ནས་ནི། །ཁྱེད་ཀྱིས་དེ་དག་བརྗོད་པར་གྱིས། །པདྨའི་<line/>
སྟེང་དུ་འདུག་ན་མཆོག །གཟུང་དང་མཐོང་བའང་དེ་བཞིན་ཏེ། །རྒྱ་མཚོ་མཐོང་བར་རྨིས་པ་དང༌། །རྐྱལ་དང་འཐུང་པའང་དེ་བཞིན་ནོ། །སངས་རྒྱས་མཐོང་ན་སྙིང་དགའ་སྟེ། །<line/>
</page>
<page index="104" id="53A">༄༅། །བྱང་ཆུབ་སེམས་དཔའ་སྐྱོབ་རྣམས་དང༌། །འཇིག་རྟེན་རང་སངས་རྒྱས་རྣམས་དང༌། །ཉན་ཐོས་དག་དང་གང་མཁས་པ། །དེ་དག་མཐོང་ན་སྙིང་<line/>
དགའ་འོ། །མེ་ཡི་ཕུང་པོ་གྲགས་པ་དང༌། །བ་གླང་ཁྱུ་མཆོག་གླང་ཆེན་དྲེགས། །རྟ་ནི་དཀར་པོར་གང་འགྱུར་བ། །དེ་དག་མཐོང་དང་ཞོན་པ་དང༌། །བ་ལང་ཁྱུ་ཡང་ཤིས་<line/>
པ་ཡིན། །བྲམ་ཟེ་དང་ནི་རྒྱལ་རིགས་དང༌། །རྒྱལ་པོ་དགེ་བར་གྲགས་པ་དང༌། །སྡུག་པའི་གཉེན་དང་གྲུབ་པ་དང༌། །ཉི་མ་དང་ནི་ཟླ་བ་དང༌། །དེ་དག་མཐོང་ན་ཤིས་པར་འགྱུར།།<line/>
རྨི་ལམ་སྨྲ་ཞིང་གཏམ་ཟེར་དང༌། །རང་གི་མགོ་བོ་གཅོད་པ་དང༌། །ཤ་ཆེན་ཟ་བར་བྱེད་པ་དང༌། །ཁྲག་གིས་འཁྲུ་བར་བྱེད་པ་དང༌། །དེ་བཞིན་མི་གཙང་ནུབ་པ་དང༌། །ཞོ་དང་<line/>
འབྲས་ཆན་ཟ་བ་དང༌། །ཆང་ཡང་འཐུང་བར་བྱེད་པ་དང༌། །སྐྲ་འབྲེག་པ་ནི་མཆོག་ཡིན་ནོ། །སོ་ཡང་ལྟུང་བར་གྱུར་པ་དང༌། །རི་དང་ཤིང་ནི་ནྱ་གྲོ་དྷ། །དེ་ལ་འཛེགས་པ་<line/>
ཤིས་པར་འགྱུར། །ལེགས་སོ་བུ་ཞེའམ་བློ་ལྡན་ཞེས། །སྒྲ་ནི་དེ་སྐད་ཐོས་པ་དང༌། །ཡིད་དུ་འོང་བའི་བུད་མེད་དང༌། །ཉིན་མོ་ཉལ་པོ་བྱེད་པ་དང༌། །ཚངས་པ་དྲག་པོ་<line/>
ཉི་མ་དང༌། །ཁྱབ་འཇུག་དང་ནི་ཟླ་བ་དང༌། །ལུས་ངན་པོ་དང་ནོར་སྦྱིན་དང༌། །བརྒྱ་བྱིན་དང་ནི་ཆུ་ལྷ་དང༌། །དེ་དག་མཐོང་ངམ་སྨྲ་བ་དང༌། །འབེལ་གཏམ་བྱེད་ན་ངེས་པར་<line/>
</page>
<page index="105" id="53B">འགྲུབ། །གཞན་ཡང་དེ་ལྟའི་རྨི་ལམ་དག །དངོས་གྲུབ་འདོད་པ་རྣམས་ཀྱིས་གཟུང༌། །རྨི་ལམ་དེ་ལས་བཟློག་པ་དག །འཇིགས་མེད་རྣམས་ཀྱིས་གཟུང་མི་བྱ། །ས་ལ་རྒྱུག་དང་<line/>
འཆོང་བ་དང༌། །གར་བྱེད་པ་དང་གླུ་ལེན་དང༌། །དགོད་དང་བོང་བུ་རྔ་མོ་ལ། །ཞོན་པ་ཤིན་ཏུ་ངན་པ་ཡིན། །འབྲུ་མར་གྱིས་ནི་ལུས་བསྐུས་དང༌། །གཅེར་བུ་དག་དང་སྨྲ་བ་དང༌། །<line/>
ཞར་བ་ཐེང་པོ་སྒུར་[?] པོ་དང༌། །མི་སྡུག་རྣམས་དང་ཕྲད་པ་དང༌། །ཕག་རྣམས་དང་ནི་ཁྱི་རྣམས་དང༌། །བོང་བུ་རྣམས་ཀྱང་དེ་བཞིན་ཏེ། །མ་ཧེ་རྔ་མོ་ཅེ་སྤྱང་དག །རྨི་ལམ་མཐོང་ན་རྟག་<line/>
ཏུ་སྨད། །རྩེ་གསུམ་རྩེ་གསུམ་གདེངས་ཐོགས་དང༌། །མིག་དམར་ཤིན་ཏུ་འཇིགས་པ་དང༌། །གཅེར་བུ་དག་དང་སྣ་ལེབ་དང༌། །སྡིགས་མོ་བྱེད་པའི་འཇིགས་བྱེད་དང༌། །མདོག་<line/>
གནག་མི་བཟད་ཆེན་པོ་དང༌། །གོས་སྔོན་གཟུགས་བྱང་མི་སྡུག་པ། །སུ་ཡིས་རྨི་ལམ་རྨིས་པ་ནི། །དེ་ལ་དངོས་གྲུབ་ཡོད་མི་འགྱུར། །ཟུངས་ཤིག་རྒྱོབས་ཤིག་ཆོམས་ཤིག་<line/>
ཅེའམ། །ཟོ་ཞིག་ཅེས་པའི་མི་བཟད་སྒྲ། །དྲག་པོ་འཇིགས་བྱེད་ཁྲོ་ཐོས་དང༌། །ཕུང་དང་མ་རྙེད་ཐོས་པ་དང༌། །བྱ་རྒོད་བཞད་དང་བྱ་དཀར་དང༌། །འུག་པ་བྱ་རོག་བྱི་ལ་དང༌། །བྱི་བ་<line/>
སྡིག་པ་སྲེ་མོ་སྦྲུལ། །གང་ཡང་གཞན་དག་སྐྱེ་བོ་གདུག །དེ་དག་རྨི་ལམ་མཐོང་གྱུར་ཏམ། །རེག་པར་གྱུར་ནའང་མི་དགེ་འོ། །དེ་ནས་ཕྱི་དེ་ཉིན་པར་སློབ་དཔོན་གྱིས་རྡོ་རྗེའི་སྙིང་<line/>
</page>
<page index="106" id="54A">༄༅། །པོས་བའི་རྣམ་ལྔ་ལ་སྔགས་ཀྱིས་བཏབ་ཏེ། སློབ་མ་བོས་ལ་རྡོ་རྗེ་དྲག་པོའི་སྙིང་པོས་བསང་གཏོར་བྱས་ཏེ། །ཤིང་ཨ་ཤྭཏྠའི་ལོ་མ་ཀོང་བུའམ།<line/>
སྙིམ་པའི་ནང་དུ་སྣོད་དུ་བྱ་བ་སྦྱིན་ཞིང༌། ཁྱེད་དེ་རིང་ཟས་ཀྱི་ཚོད་ཤེས་པར་གྱིས་ཤིག་ཅེས་བསྒོ་བར་བྱའོ། །ཉི་མ་ནུབ་ན་རིག་པའི་རྒྱལ་མོ་འཇིགས་མེད་ཀྱི་སྲེག་བླུགས་<line/>
དང༑ ཡམ་སྲེག་ཤིང་ཉི་ཤུ་རྩ་གཅིག་སྦྱིན་སྲེག་བྱའོ། །དེ་ནས་ཨ་ཤྭཏྠའི་ཤིང་ངམ། །ཡང་ན་ཨུ་དུ་བཱ་ར་ལས། །སོར་བརྒྱད་ཙམ་གྱི་སོ་ཤིང་བྱ། །ཐོག་མ་གཅིག་ནི་<line/>
མེ་ཏོག་བརྒྱན། །རྡོ་རྗེ་དྲག་པོའི་སྔགས་བཏབ་ལ། །དེ་དག་ལ་ནི་བཅའ་ཕྱིར་སྦྱིན། །ཤར་གྱི་ཕྱོགས་སུ་མདུན་བསྟན་ནམ། །ཡང་ན་བྱང་ཕྱོགས་བསྟན་ཏེ་གཞག །གསང་<line/>
སྔགས་མགོན་པོ་དྲན་བྱས་ལ། །གར་བལྟས་དེ་བཞིན་ཤེས་པར་བྱ། །དེ་ནས་ཕྱི་ཉིན་སློབ་མ་རྣམས། །སྨྱུང་བ་བྱེད་དུ་བཅུག་ནས་སུ། །རྡོ་རྗེ་མི་ཕམ་མེ་ཞེས་བྱ། །སྲིད་པ་<line/>
གསུམ་པོ་རྨོངས་བྱེད་པ། །རྟག་དྲན་བྱ་ཕྱིར་དེ་དག་ལ། །དྲི་མ་མེད་པའི་གཟུངས་བྱིན་བྱ། །སྙིང་དུ་སྡུག་པའི་དམ་ཚིག་བརྗོད། །ཉམས་པ་ལ་ཡང་ལྷག་པར་བརྗོད། །སྡིག་<line/>
པ་རབ་ཏུ་ཞི་བར་བྱེད། །མཆོག་ཏུ་བཀྲ་ཤིས་བྱེད་པར་འགྱུར། །བྱང་ཆུབ་སེམས་དཔའ་བློ་ལྡན་པ། །ཐམས་ཅད་ཀྱིས་ནི་མ་ཡིན་ཏེ། །སྡིག་པ་ཐམས་ཅད་བྱང་བྱེད་པ། །དེ་<line/>
</page>
<page index="107" id="54B">ནི་ཀུན་ཏུ་རྟག་དྲན་བྱ། །སློབ་དཔོན་གྱིས་ནི་ཐམས་ཅད་དུ། །རྟག་ཏུ་མཉམ་པར་གཞག་སེམས་ཀྱིས། །སྣ་ལྔའི་ཚོན་ལས་བྱས་པ་ཡི། །ཐིག་སྐུད་རབ་ཏུ་བཟང་བླངས་ལ། །<line/>
བསྒྲིམས་ཏེ་ས་འདི་ཐམས་ཅད་ལ། །ཐིག་ནི་ལེགས་པར་གདབ་པར་བྱ། །དཀྱིལ་འཁོར་དཀྱིལ་དུ་འདུག་ནས་སུ། །སྔགས་པས་དེ་བཞིན་གཤེགས་རྣམས་ལ། །དེ་བཞིན་རྡོ་རྗེ་འཆང་<line/>
བ་དང༌། །འཁོར་ལོས་བསྒྱུར་བ་དྲན་བྱས་ལ། །བདག་ཉིད་དེར་བསྒོམས་བྱས་ནས་སུ། །དེའི་སྔགས་ཡིད་ཀྱིས་དྲན་བྱས་ལ། །དེ་ནས་ཤར་ཕྱོགས་ཁ་བསྟན་ཏེ། །ཤར་ཕྱོགས་<line/>
ཉིད་དུ་ཐིག་གདབ་བོ། །དེ་ནས་བསྒྱུར་ཏེ་མཁས་པ་ཡིས། །ནུབ་ཕྱོགས་ཁ་བལྟས་འདུག་ནས་སུ། །ནུབ་ཕྱོགས་ཉིད་དུ་ཐིག་གདབ་བོ། །དེ་ནས་བསྒྱུར་ཏེ་མཁས་པ་ཡིས། །བྱང་<line/>
ཕྱོགས་སུ་ནི་ཁ་བལྟས་ལ། །བྱང་ཕྱོགས་སུ་ནི་ཐིག་གདབ་བོ། །དེ་ནས་ཡང་ནི་བསྒྱུར་བྱས་ལ། །ལྷོ་ཕྱོགས་སུ་ནི་ཁ་བལྟས་ཏེ། །རྣམ་པར་དབྱེ་བ་ཤེས་པ་ཡིས། །ལྷོ་ཕྱོགས་<line/>
ཉིད་དུ་ཐིག་གདབ་བོ། །དེ་ལྟར་ནང་ལོགས་དཀྱིལ་འཁོར་ནི། །ཆ་བརྒྱད་ཡོད་པ་རབ་ཏུ་བྱ། །དེ་ནས་དེ་ལྟའི་ཚུལ་གྱིས་ནི། །ཕྱོགས་བཞིར་ཡོངས་སུ་བསྐོར་བྱས་ལ། །ཀུན་<line/>
ཏུ་གྲུ་བཞི་ལྷམ་པར་ནི། །རབ་ཏུ་བསྒྲིམས་ཏེ་ཐིག་གདབ་པ། །དབུས་ཀྱི་གནས་ནས་བྱུང་ནས་སུ། །མེ་ཡི་ཕྱོགས་ཀྱི་ཕྱོགས་འདུག་ལ། །སྔགས་པས་སྔགས་ཀྱི་ཆོ་ག་<line/>
</page>
<page index="108" id="55A">༄༅། །བཞིན། །ཤར་ཕྱོགས་ངོས་ཀྱི་ཐིག་གདབ་བོ། །དེ་ནས་ཆོ་ག་ཤེས་པ་ཡིས། །གུས་པས་དབང་ལྡན་ཕྱོགས་སོང་ལ། །ནུབ་ཕྱོགས་སུ་ནི་ཁ་<line/>
བལྟས་ཏེ། །བྱང་ཕྱོགས་ངོས་ཀྱི་ཐིག་གདབ་བོ། །དབང་ལྡན་ཕྱོགས་ནས་སོང་ནས་སུ། །རླུང་གི་ཕྱོགས་ཀྱི་ཕྱོགས་འདུག་ལ། །དེར་ནི་ལྷོ་ཕྱོགས་ཁ་བལྟས་ལ། །ནུབ་<line/>
ཕྱོགས་ངོས་ཀྱི་ཐིག་གདབ་བོ། །གནས་དེ་ནས་ནི་དེ་བྱུང་ལ། །བདེན་བྲལ་ཕྱོགས་སུ་དོང་ནས་སུ། །མེ་ཡི་ཕྱོགས་ཀྱི་བར་དུ་ནི། །ཐིག་སྐུད་ལེགས་པར་གདབ་པར་བྱ། །ཀུན་<line/>
ཏུ་གྲུ་བཞི་ལྷམ་པར་ནི། །དེ་ལྟར་གནས་དེ་བྱས་ནས་སུ། །དེ་ནས་ཕྱི་རོལ་དེ་བཞིན་དུ། །ཆོ་ག་བཞིན་དུ་ཆ་བརྒྱད་བྱ། །ཚད་ནི་བཅུ་དྲུག་ཁྲུ་ཡིན་ཏེ། །སློབ་དཔོན་ཉིད་ཀྱི་<line/>
ཁྲུ་ཡིས་སོ། །དེ་ནས་བྱུང་ལ་བློ་ལྡན་གྱིས། །ཆ་གཞན་དག་ནི་བྱ་བར་བྱ། །ཕྱི་རོལ་ས་དང་བཅས་པར་ནི། །ཁྲུ་གྲངས་ཉི་ཤུ་རྩ་ལྔའོ། །དེར་ཡང་སྔ་མ་ཇི་བཞིན་དུ། །ཆ་<line/>
བརྒྱད་ཉིད་དུ་གཅད་པར་བྱ། །བརྒྱད་པ་ནས་ནི་གཟུང་ནས་སུ། །སྔགས་པ་ཡིས་ནི་ཐམས་ཅད་དུ། །འཁོར་སའི་ཐིག་ནི་གདབ་པར་བྱ། །གནས་གསུམ་དག་ཏུ་ངེས་པར་<line/>
ཡང༑ ༑ཆ་བརྒྱད་གང་དག་འཚམ་པ་ཡི། །ཐོག་མའི་སྒོ་ནི་གདོད་པར་བྱ། །དཀྱིལ་འཁོར་རིམ་པ་བར་མ་ལ། །སྔ་མ་ཉིས་འགྱུར་སྒོར་ཤེས་ནས། །རིམ་པ་གསུམ་པར་<line/>
</page>
<page index="109" id="55B">སུམ་འགྱུར་དང༌། །སྒོ་གང་དག་ཀྱང་མཁས་པས་བྱ། །རྟ་བབས་དག་གི་ཚད་རྣམས་ནི། །དབུས་ཀྱི་ཆ་དང་མཉམ་པར་བྱ། །ལྷ་ཡི་གཙོ་བོ་རྣམས་ལ་ཡང༌། །སྒོ་གང་དག་ནི་བྱ་<line/>
བར་བྱ། །རིམ་པ་གསུམ་དུ་རྣམ་དབྱེ་བས། །དེ་ལྟར་དཀྱིལ་འཁོར་ལེགས་ཕྱེ་ལ། །སྔགས་མགོན་གནས་ལ་འདུག་ནས་སུ། །མཁས་པས་དཀྱིལ་འཁོར་བྲི་བར་བྱ། །ཚོན་རྩི་<line/>
འདིར་ནི་བྱེ་བྲག་ཏུ། །རིན་ཆེན་སྣ་ལྔ་ཡིན་པར་འདོད། །སཱ་ལུ་བཏགས་པའི་ཕྱེ་ཡང་རུང༌། །ཇི་ལྟར་འབྱོར་པས་བྱར་ཡང་རུང༌། །གོས་དཀར་བགོས་ཤིང་གཙང་བྱས་ལ། །དུལ་<line/>
ཞིང་ཟེའུ་ཁ་བཅིངས་ནས་སུ། །བསྒྲིམས་ཏེ་བྱང་ཤར་ཕྱོགས་མཚམས་ནས། །ཚོན་རྩི་དག་ནི་དགྱེ་བར་བྱ། །རྡོ་རྗེ་ཁུ་ཚུར་ཚུལ་གྱིས་སམ། །ཡང་ན་ལྕགས་ཀྱུའི་ཕྱག་རྒྱས་<line/>
སམ༑ ༑སྣོད་ཀྱི་ཕྱག་རྒྱའི་ཚུལ་གྱིས་སམ། །རིག་བྱེད་འདོན་པའི་ལག་པས་སོ། །ཐོག་མར་དཀར་པོ་དགྱེ་བར་བྱ། །དེ་ཡི་འོག་ཏུ་དམར་པོ་དགྱེ། །དེ་ཡི་འོག་ཏུ་སེར་པོ་སྟེ། །དེ་ཡི་<line/>
འོག་ཏུ་ལྗང་ཀུ་དགྱེ། །ཐམས་ཅད་དག་ནི་ནང་རོལ་ཏུ། །སྔགས་པས་ཚོན་རྩི་ནག་པོ་དགྱེ། །ཆ་བརྒྱད་དག་ཏུ་གང་བསྟན་པ། །དབུས་ཀྱི་ཆ་ཡི་ཆ་རྣམས་ནི། །རྫོགས་པའི་སངས་<line/>
རྒྱས་རྣམས་ཀྱི་སྟེ། །དེ་དག་རྡོ་རྗེ་བཅིང་ཚུལ་འདོད། །གདན་ནི་པདྨར་བསྟན་པ་སྟེ། །མཆོག་ཏུ་དཀར་ཞིང་མཛེས་པ་ཡིན། །དེ་ཡི་སྟེང་དུ་རྡོ་རྗེ་གཞག །དེ་བཞིན་རྡོ་རྗེ་གཙུག་ཏོར་<line/>
</page>
<page index="110" id="56A">༄༅། །ཏེ༑ ༑མེ་ལྕེ་འབར་བའི་སྙིང་པོ་བྱ། །མདོར་ན་ས་བོན་ལྡན་པར་བྱ། །དེ་ལ་ཤར་ཕྱོགས་སུ་ནི་དེ་བཞིན་གཤེགས་པ་རིན་ཆེན་མེ་ཏོག་གཞག་པར་<line/>
བྱའོ༑ ༑ལྷོ་ཕྱོགས་སུ་ནི་དེ་བཞིན་གཤེགས་པ་མེ་ཏོག་ཤིན་ཏུ་རྒྱས་པའི་རྒྱལ་པོའི་དབང་པོའོ། །ནུབ་ཕྱོགས་སུ་ནི་དེ་བཞིན་གཤེགས་པ་འོད་དཔག་མེད་དོ། །བྱང་ཕྱོགས་<line/>
སུ་ནི་དེ་བཞིན་གཤེགས་པ་མི་འཁྲུགས་པའོ། །བྱང་ཤར་གྱི་ཕྱོགས་མཚམས་སུ་ནི་དེ་བཞིན་གཤེགས་པ་གཙུག་ཏོར་ཅན་ནོ། །ཤར་ལྷོའི་ཕྱོགས་མཚམས་སུ་ནི་དེ་<line/>
བཞིན་གཤེགས་པ་རྣམ་པར་གཟིགས་སོ། །ལྷོ་ནུབ་ཀྱི་ཕྱོགས་མཚམས་སུ་ནི་དེ་བཞིན་གཤེགས་པ་ཐམས་ཅད་སྐྱོབ་བོ། །ནུབ་བྱང་གི་མཚམས་སུ་ནི་དེ་བཞིན་གཤེགས་<line/>
པ་འཁོར་བ་འཇིག་གོ །མདོར་ན་དབུས་ཀྱི་པདྨ་ནི། །འདབ་མ་བརྒྱད་པར་བརྗོད་པ་སྟེ། །འདབ་མ་དཀར་པོ་ཤར་ཕྱོགས་སུ། །ནུབ་ཕྱོགས་སུ་ནི་དམར་པོ་ཉིད། །བྱང་ཕྱོགས་<line/>
སུ་ནི་སེར་པོ་སྟེ། །ལྷོ་ཕྱོགས་སུ་ནི་ནག་པོ་ཉིད། །འདབ་མ་ལྷག་མ་རྣམས་ཀུན་ཏུ། །རྒྱལ་བ་རྣམས་ཀྱིས་འདྲེན་མར་གསུངས། །དེ་ཡི་སྙིང་པོའི་དབུས་སུ་ནི། །བུམ་པ་ཟླ་འོད་<line/>
འདྲ་བ་བྲི། །དེ་ཡི་སྟེང་དུ་རླུང་ཆེན་སྟེ། །འབར་ཞིང་ཏོག་དང་ལྡན་པར་བྲི། །ཟླ་གམ་འདྲ་ཞིང་དྲག་པོ་སྟེ། །འོད་ནི་དབྱར་སྤྲིན་མདོག་འདྲ་ལ། །རླུང་གི་སྟེང་དུ་མེ་བྲི་སྟེ། །དབྱིབས་ནི་<line/>
</page>
<page index="111" id="56B">གྲུ་གསུམ་གནས་པ་ཡིན། །རྟགས་ནི་འབྲས་བུ་ཟུར་གསུམ་པ། །འཇིག་པའི་དུས་ཀྱི་མེ་དང་མཚུངས། །དེ་ཡི་དབུས་སུ་པདྨ་བྲི། །འོད་ནི་དུས་མཐའི་མེ་དང་འདྲ། །དེ་ཡི་སྙིང་<line/>
པོའི་དབུས་སུ་ནི། །འཁོར་ལོས་བསྒྱུར་བ་བྲི་བར་བྱ། །དེ་ལ་བཅོམ་ལྡན་འདས་དེ་ནི་གཟུགས་སམ། ཕྱག་རྒྱ་འམ། ཡི་གེ་ཅི་རིགས་སུ་གཞག་པར་བྱའོ། །ཕྱག་རྒྱ་གཞག་ན་<line/>
རྡོ་རྗེ་སྟེ། །བསྒྲིམས་ནས་ས་བོན་ལྡན་པར་བྱ། །དེ་ཡི་ཕྱི་རོལ་ཆ་རྣམས་ནི། །བརྒྱད་པོ་དག་ཏུ་སྔ་མ་བཞིན། །སྔགས་པས་ཆོ་ག་ཇི་བཞིན་དུ། །ལྷ་རྣམས་རྣམ་པར་དགོད་པར་བྱ། །<line/>
དེ་ལ་ཤར་ཕྱོགས་སུ་ནི་འཁོར་ལོའི་དཀྱིལ་འཁོར་དུ་མའི་དཀྱིལ་འཁོར་གྱི་དབུས་ན་བཞུགས་པ་དམ་པ་སྦྱིན་པའི་རྡོ་རྗེའི་འཁོར་དང་བཅས་པ་རྡོ་རྗེ་ཨུཏྤ་ལའི་ཕྱག་རྒྱ་དང་བཅས་<line/>
པར་བྲིའོ། །ཤར་ལྷོའི་ཕྱོགས་མཚམས་སུ་ནི་རྡོ་རྗེའི་དཀྱིལ་འཁོར་དུ་ཀུན་ཏུ་བཟང་པོ་ལ་སོགས་པ་བྱང་ཆུབ་སེམས་དཔའ་རྣམས་འཁོར་དང་བཅས་པ་ཡིད་བཞིན་གྱི་ནོར་བུའི་ཕྱག་<line/>
རྒྱ་དང་བཅས་པ་བྲིའོ། །ལྷོ་ཕྱོགས་སུ་ནི་རྡོ་རྗེའི་འཁོར་ལོའི་དཀྱིལ་འཁོར་དུ་ལག་ན་རྡོ་རྗེ་འཁོར་དང་བཅས་ཤིང་རྡོ་རྗེ་འཆང་ཐམས་ཅད་དང་ལྷན་ཅིག་ཏུ་རྡོ་རྗེའི་ཕྱག་རྒྱ་དང་བཅས་<line/>
པར་བྲིའོ། །ལྷོ་ནུབ་ཀྱི་མཚམས་སུ་ནི་རྡོ་རྗེ་འཁོར་ལོའི་དཀྱིལ་འཁོར་དུ་བྱང་ཆུབ་སེམས་དཔའ་སྒྲིབ་པ་ཐམས་ཅད་རྣམ་པར་སེལ་བ་འཁོར་དང་བཅས་པ་ཡིད་བཞིན་གྱི་ནོར་བུའི་<line/>
</page>
<page index="112" id="57A">༄༅། །ཕྱག་རྒྱ་དང་བཅས་པར་བྲིའོ། །ནུབ་ཕྱོགས་སུ་ནི་རྡོ་རྗེ་འཁོར་ལོའི་དཀྱིལ་འཁོར་དུ་བྱང་ཆུབ་སེམས་དཔའ་ནམ་མཁའི་སྙིང་པོ་འཁོར་དང་བཅས་པ་རལ་གྲིའི་<line/>
ཕྱག་རྒྱ་དང་བཅས་པ་དགོད་པ་བྲིའོ། །ནུབ་བྱང་གི་མཚམས་སུ་ནི་པདྨ་རྡོ་རྗེའི་དཀྱིལ་འཁོར་དུ་བྱང་ཆུབ་སེམས་དཔའ་བྱམས་པ་འཁོར་དང་བཅས་པ་རིལ་བ་སྤྱི་བླུགས་ཀྱི་ཕྱག་རྒྱ་དང་བཅས་པ་<line/>
བྲིའོ༑ ༑བྱང་ཕྱོགས་སུ་ནི་པདྨ་རྡོ་རྗེ་འཁོར་ལོའི་དཀྱིལ་འཁོར་ཆེན་པོར་བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་འཁོར་དང་བཅས་པ་པདྨའི་ཕྱག་རྒྱ་དང་བཅས་<line/>
པ་དགོད་པར་བྱའོ། །བྱང་ཤར་གྱི་མཚམས་སུ་ནི་རྡོ་རྗེའི་དཀྱིལ་འཁོར་ཆེན་པོར་བྱང་ཆུབ་སེམས་དཔའ་སའི་སྙིང་པོ་འཁོར་དང་བཅས་པ་རིན་པོ་ཆེ་ཆེན་པོའི་ཕྱག་རྒྱ་དང་<line/>
བཅས་པ་དགོད་པར་བྱའོ། །ཕྱོགས་བཞི་ནི་འཇིག་རྟེན་སྐྱོང་བ་བཞི་འཁོར་དང་བཅས་པར་རྡོ་རྗེའི་དཀྱིལ་འཁོར་ཆེན་པོ་ནང་དུ་ཆུད་པར་བྲིའོ། །དེ་ལ་རྣམ་ཐོས་ཀྱི་བུའི་ཕྱག་<line/>
རྒྱ་ནི་དབྱུག་ཐོ་ཡིན་ནོ། །འཕགས་སྐྱེས་པོའི་ཕྱག་རྒྱ་ནི་བེ་ཅོན་ནོ། །མིག་མི་བཟང་གི་ཕྱག་རྒྱ་ནི་རྡོ་རྗེའོ། །ལུས་ངན་གྱི་ཕྱག་རྒྱ་ནི་ཞགས་པའོ། །ཕྱི་རོལ་འཁོར་ཡུག་ཆེན་<line/>
པོའི་དཀྱིལ་འཁོར་ནི་གྲུ་བཞི་ལྷམ་པ། སྒོ་བཞི་གཏོད་པ། སྒོ་ཁང་དང༌། རྟ་བབས་དང༌། མུ་རན་ཤིན་ཏུ་རྣམ་པར་ཕྱེ་བ་ཁོར་ཡུག་ཆེན་པོས་ཡོངས་སུ་བསྐོར་བའོ། །དེའི་<line/>
</page>
<page index="113" id="57B">ནང་རོལ་དུ་ནི་འཇིག་རྟེན་པའི་ལྷ་རྣམས་འཁོར་དང་བཅས་པ་བྲིའོ། །དེ་ལ་ཤར་ཕྱོགས་སུ་ནི་ལྷའི་དབང་པོ་བརྒྱ་བྱིན་འཁོར་དང་བཅས་པ་རྡོ་རྗེའི་ཕྱག་རྒྱ་དང་བཅས་པ་བྲིའོ། །དེའི་བྱང་<line/>
ཕྱོགས་སུ་ནི་ཚངས་པ་འཁོར་དང་བཅས་པ་པདྨའི་ཕྱག་རྒྱ་དང་བཅས་པ་བྲིའོ། །ཚངས་པའི་བྱང་ཕྱོགས་སུ་ནི་དབྱངས་ཅན་འཁོར་དང་བཅས་པ་པི་ཝང་གི་ཕྱག་རྒྱ་དང་བཅས་པ་<line/>
བྲིའོ༑ ༑དེ་དང་ཉེ་བར་སའི་ལྷ་མོ་འཁོར་དང་བཅས་པ་བུམ་པའི་ཕྱག་རྒྱ་དང་བཅས་པ་བྲིའོ། །དེའི་བྱང་ཕྱོགས་སུ་ནི་དཔལ་ཆེན་མོ་འཁོར་དང་བཅས་པ་པདྨའི་ཕྱག་རྒྱ་འམ། ཡིད་བཞིན་<line/>
གྱི་ནོར་བུའི་ཕྱག་རྒྱ་དང་བཅས་པ་བྲིའོ། །དབང་ལྡན་གྱི་ཕྱོགས་སུ་ནི་འབྱུང་པོའི་བདག་པོ་དབང་ལྡན་འཁོར་དང་བཅས་པ་མདུང་རྩེ་གསུམ་པའི་ཕྱག་རྒྱ་དང་བཅས་པ་བྲིའོ། །བརྒྱ་<line/>
བྱིན་གྱི་ལྷོ་ཕྱོགས་སུ་ནི་ཉི་མ་འཁོར་དང་བཅས་པ་ཤིང་རྟའི་ཕྱག་རྒྱ་དང་བཅས་པ་བྲིའོ། །མེའི་ཕྱོགས་སུ་ནི་དྲང་སྲོང་མེའི་ལྷ་འཁོར་དང་བཅས་པ་མི་འཇིགས་པ་སྦྱིན་པའི་<line/>
ཕྱག་རྒྱ་དང་བཅས་པ་བྲིའོ། །ལྷོ་ཕྱོགས་སུ་ནི་གཤིན་རྗེ་འཁོར་དང་བཅས་པ་གཤིན་རྗེའི་བེ་ཅོན་གྱི་ཕྱག་རྒྱ་དང་བཅས་པ་བྲིའོ། །དེའི་ཤར་ཕྱོགས་སུ་ནི་འཆི་བདག་གི་དྲིལ་<line/>
བུ་བྲིའོ། །མཚན་མོ་ནག་མོའི་ནི་ཏོག་གོ །ནག་པོའི་ནི་ཞགས་པའོ། །དྲག་པོའི་ཆུང་མའི་ནི་མདུང་རྩེ་གསུམ་པའོ། །ཚངས་པའི་ཆུང་མའི་ནི་པདྨའོ། །ཁྱབ་འཇུག་གི་<line/>
</page>
<page index="114" id="58A">༄༅། །ཆུང་མའི་ནི་འཁོར་ལོའོ། །གཞོན་ནུ་མའི་ནི་མདུང་ཐུང་ངོ༌། །ཕག་གི་ཆུང་མའི་ནི་ཐོ་པའོ། །ཙཱ་མུཎྜིའི་ནི་མི་ཐོད་དོ། །དབང་པོའི་ཆུང་མའི་<line/>
ནི་རྡོ་རྗེའོ། །ལུས་ངན་གྱི་ཆུང་མའི་ནི་དབྱུག་ཐོའོ། །གཤིན་རྗེའི་ནུབ་ཕྱོགས་སུ་ནི་ཡི་དྭགས་རྣམས་འཁོར་དང་བཅས་པ་ཁའི་ཕྱག་རྒྱ་དང་བཅས་པ་བྲིའོ། །ཤ་ཟ་རྣམས་<line/>
ནི་དྲ་བ་རྡོ་རྗེ་ཅན་གྱི་ཕྱག་རྒྱ་དང་བཅས་པ་བྲིའོ། །གནོན་པོ་རྣམས་ནི་ལྕགས་ཀྱི་རྡོ་རྗེ་ཅན་གྱི་ཕྱག་རྒྱ་དང་བཅས་པ་བྲིའོ། །གྲིབ་གནོན་རྣམས་ནི་གདུགས་རྡོ་རྗེ་ཅན་གྱི་ཕྱག་རྒྱ་<line/>
དང་བཅས་པ་བྲིའོ། །བརྗེད་བྱེད་རྣམས་ནི་ལག་པ་བྲང་ལ་བཅར་བའི་ཕྱག་རྒྱ་དང་བཅས་པ་བྲིའོ། །མཁའ་འགྲོ་མ་རྣམས་ནི་ལག་པ་བཀན་པའི་ཕྱག་རྒྱ་དང་བཅས་པ་བྲིའོ། །<line/>
སྲིན་མོ་རྣམས་ནི་མཆེ་བ་རྡོ་རྗེ་ཅན་གྱི་ཕྱག་རྒྱ་འམ། ལྕེ་རྡོ་རྗེ་ཅན་གྱི་ཕྱག་རྒྱ་དང་བཅས་པ་བྲིའོ། །ཤ་ཟ་མོ་རྣམས་ནི་རྡོ་རྗེ་བབ་ཅོལ་གྱི་ལག་པའི་ཕྱག་རྒྱ་དང་བཅས་པ་བྲིའོ། །<line/>
བདེན་བྲལ་གྱི་ཕྱོགས་སུ་ནི་བདེན་བྲལ་འཁོར་དང་བཅས་པ་རལ་གྲིའི་ཕྱག་རྒྱ་དང་བཅས་པ་བྲིའོ། །ནུབ་ཕྱོགས་ཀྱི་སྒོའི་ལྷོ་ཕྱོགས་སུ་ནི་ཆུ་ལྷ་འཁོར་དང་བཅས་པ་དང༌།<line/>
ཀླུའི་རྒྱལ་པོ་རྒྱ་མཚོ་ལ་སོགས་པ་ཀླུའི་རྒྱལ་པོ་རྣམས་འཁོར་དང་བཅས་པ་ཞགས་པའི་ཕྱག་རྒྱ་དང་བཅས་པ་བྲིའོ། །དེ་ནས་སྒོ་དང་ཉེ་བར་དབང་ཕྱུག་ཆེན་པོ་མདུང་རྩེ་<line/>
</page>
<page index="115" id="58B">གསུམ་པའི་ཕྱག་རྒྱ་དང་བཅས་པ་བྲིའོ། །དེ་དང་ཉེ་བར་དཀའ་ཐུབ་ཟློག་པ་རྩེ་གསུམ་གདེངས་པའི་ཕྱག་རྒྱ་དང་བཅས་པ་བྲིའོ། །སྒོའི་བྱང་ཕྱོགས་ཀྱི་ངོས་སུ་ཚོགས་ཀྱི་<line/>
བདག་པོ་འཁོར་དང་བཅས་པ་དགྲ་སྟའི་ཕྱག་རྒྱ་དང་བཅས་པ་བྲིའོ། །དེའི་བྱང་ཕྱོགས་སུ་ཐགས་བཟངས་རིས་ལ་སོགས་པ་ལྷ་མ་ཡིན་གྱི་རྒྱལ་པོ་རྣམས་འཁོར་དང་བཅས་པ་<line/>
དབྱུག་ཏོ་རྡོ་རྗེའི་ཕྱག་རྒྱ་དང་བཅས་པ་བྲིའོ། །རླུང་གི་ཕྱོགས་སུ་རླུང་ལྷ་འཁོར་དང་བཅས་པ་བ་དན་གྱི་ཕྱག་རྒྱ་དང་བཅས་པ་བྲིའོ། །བྱང་ཕྱོགས་སུ་ནི་རྣམ་ཐོས་ཀྱི་བུ་ལ་སོགས་པ་གནོད་<line/>
སྦྱིན་གྱི་རྒྱལ་པོ་རྣམས་འཁོར་དང་བཅས་པ་དབྱུག་ཏོ་རྡོ་རྗེ་ཅན་གྱི་ཕྱག་རྒྱ་དང་བཅས་པ་བྲིའོ། །དེ་དག་གི་ཤར་ཕྱོགས་སུ་ཁྱབ་འཇུག་ལ་འཁོར་དང་བཅས་པ་འཁོར་ལོའི་ཕྱག་རྒྱ་དང་<line/>
བཅས་པ་བྲིའོ། །དེའི་འོག་ཏུ་ནམ་མཁའ་ལྡིང་འཁོར་དང་བཅས་པ་འདབ་མའི་ཕྱག་རྒྱ་དང་བཅས་པ་བྲིའོ། །དེའི་ཤར་ཕྱོགས་སུ་ནི་སྣ་ཚོགས་ཕྲེང་བ་ཅན་ལ་སོགས་པ་དྲི་ཟའི་<line/>
རྒྱལ་པོ་རྣམས་དང༌། ལྗོན་པ་ལ་སོགས་པ་མི་འམ་ཅིའི་རྒྱལ་པོ་རྣམས་འཁོར་དང་བཅས་པ་རང་རང་གི་ཕྱག་རྒྱ་དང་བཅས་པ་བྲི་བར་བྱ་སྟེ། དེ་ལ་དྲི་ཟ་དག་གི་ཕྱག་རྒྱ་རྣམས་ནི་<line/>
རྔ་ཕྲེའུ་དང༌། ཕེག་རྣམས་སོ། །མི་འམ་ཅིའི་ཕྱག་རྒྱ་དག་ནི་སྐུའི་པི་ཝང་ལ་སོགས་པ་བརྡུང་བསྒྲེང་བ་རྣམས་སོ། །དེ་ནས་ལྟོ་འཕྱེ་ཆེན་པོ་རྣམས་དང༌། འབབ་ཆུ་ཆེན་པོ་རྣམས་རང་<line/>
</page>
<page index="116" id="59A">༄༅། །གི་ཟེར་ཆུའི་ཕྱག་རྒྱ་དང་བཅས་པ་བྲིའོ། །དེ་ནས་སྐྱེ་དགུའི་བདག་པོ་རིག་བྱེད་འདོན་པའི་ལག་པའི་ཕྱག་རྒྱ་དང་བཅས་པ་བྲིའོ། །དེ་དག་གི་ཤར་ཕྱོགས་<line/>
སུ་ཟླ་བ་འཁོར་དང་བཅས་པ་པདྨ་དཀར་པོ་དང༌། བུམ་པའི་ཕྱག་རྒྱ་དང་བཅས་པ་བྲིའོ། །ནུབ་སྒོར་ནི་ཀི་ལི་ཀི་ལ་རང་གི་ཕྱག་རྒྱ་དང་བཅས་པ་བྲི་སྟེ་དྲག་པོ་རྡོ་རྗེའི་ཕྱག་རྒྱའོ། །<line/>
བྱང་སྒོར་ནི་སྒོ་སྲུང་གཉིས་བྲི་བར་བྱ་སྟེ། དེ་ལ་གནོད་སྦྱིན་གྱི་རྒྱལ་པོ་རྣམ་ཐོས་ཀྱི་བུ་ནི་དབྱུག་ཏོའི་ཕྱག་རྒྱ་བྲིའོ། །ཀླུའི་རྒྱལ་པོ་ནོར་རྒྱས་ཀྱི་བུ་ནི་ཞགས་པའི་ཕྱག་རྒྱ་བྲིའོ། །<line/>
ཤར་སྒོར་ནི་ཁྲོ་བོའི་རྒྱལ་པོ་གཉིས་བྲི་བར་བྱ་སྟེ། དེ་ལ་ཁམས་གསུམ་རྣམ་པར་རྒྱལ་བ་ནི་རྡོ་རྗེའི་ཕྱག་རྒྱ་དང་བཅས་པ་བྲིའོ། །བེ་ཅོན་སྔོན་པོ་ཅན་ནི་བེ་ཅོན་གྱི་ཕྱག་རྒྱ་དང་<line/>
བཅས་པ་བྲིའོ། །ལྷོ་སྒོར་ནི་ཐུབ་པར་དཀའ་ཐོ་བའི་ཕྱག་རྒྱ་དང་བཅས་པ་བྲིའོ། །མངོན་ཕྱོགས་སུ་ནི་རྡོ་རྗེའི་ཕྱག་རྒྱ་དང་བཅས་པ་བྲིའོ། །འོག་ལོགས་སུ་ནི་རྒྱ་མཚོ་དང་།རྒྱ་མཚོའི་<line/>
འགྲམ་ན་སྲིང་མོ་བཞི་རང་གི་ཕྱག་རྒྱ་དང་བཅས་པ་བྲི་བར་བྱའོ། །དེ་ལ་ཏུམ་བུ་རུའི་ཕྱག་རྒྱ་ནི་དབྱུག་ཏོའོ། །རྒྱལ་མའི་ཕྱག་རྒྱ་ནི་མདུང་ཐུང་རྩེ་གསུམ་པའོ། །རྣམ་པར་རྒྱལ་<line/>
མའི་ཕྱག་རྒྱ་ནི་པདྨའོ། །མི་ཕམ་མའི་ཕྱག་རྒྱ་ནི་འཁོར་ལོའོ། །གཞན་གྱིས་མི་ཐུབ་མའི་ཕྱག་རྒྱ་ནི་རྡོ་རྗེའོ། །སྲིང་མོ་བཞིའི་ལྷོ་ཕྱོགས་སུ་ནི་སྨིན་དྲུག་གི་བུ་འཁོར་དང་བཅས་<line/>
</page>
<page index="117" id="59B">པ་མདུང་ཐུང་གི་ཕྱག་རྒྱ་དང་བཅས་པ་བྲིའོ། །བྱང་ཕྱོགས་སུ་ནི་རིག་སྔགས་འཆང་གི་རྒྱལ་པོ་རྣམས་རལ་གྲི་དང༌། རས་ལ་སོགས་པའི་ཕྱག་རྒྱ་དང་བཅས་པ་བྲིའོ། །འཁོར་<line/>
ཐམས་ཅད་ཀྱི་གནས་ནི་ཐིག་ལེར་བྲིའོ། །དེ་དང་དེ་དག་ལྷག་མར་བརྗོད་པ་ཐམས་ཅད་ནི་ཐིག་ལེར་བྱས་ཏེ། ཐམས་ཅད་ཀྱང་རྡོ་རྗེ་དྲག་པོས་བྱིན་གྱིས་བརླབས་ཏེ་བྱའོ། །དཀྱིལ་<line/>
འཁོར་གྱི་ལས་ཅི་བྱ་བ་དེ་ཐམས་ཅད་ནི་རྡོ་རྗེ་དྲག་པོའི་སྙིང་པོས་བྱིན་གྱིས་བརླབས་ཏེ་བྱའོ། །ལག་ན་རྡོ་རྗེ་དབང་བསྐུར་བ་ལས། །དཀྱིལ་འཁོར་རྣམས་དགོད་པའི་ཆོ་གའོ།། །།<line/>
ཆོ་ག་ཤེས་པས་དེ་ལྟ་བུར། །རྡོ་རྗེའི་དཀྱིལ་འཁོར་མཆོག་བྲིས་ཏེ། །བྱིན་གྱིས་བརླབས་པ་བྱས་ནས་སུ། །རབ་ཏུ་བསྒྲིམས་ཏེ་མཆོད་པ་བྱ། །དེ་ནས་བུམ་པ་ཞབས་མི་གནག །<line/>
ཁ་ཡི་ཆ་ག་ཤེལ་ཁ་ཅན། །མགྲིན་པ་རིང་ཞིང་ལྟོ་ཆེ་བ། །ཉི་ཤུ་རྩ་ལྔ་བླང་བར་བྱ། །ས་བོན་རིན་ཆེན་སྨན་གྱིས་བཀང༌། །སྤོས་ཀྱི་ཆུས་ཀྱང་རབ་ཏུ་བཀང༌། །ཁ་རྒྱན་ཡལ་གས་<line/>
ཁེབས་བྱས་ཤིང༌། །དེ་བཞིན་འབྲས་བུས་ཁ་བཀང་ལ། །མགུལ་ཆིངས་ཀྱིས་ཀྱང་བཅིངས་བྱས་པ། །ཁ་དོག་ཅི་རིགས་རྣམ་པར་དགོད། །སྒོ་བཞི་པོ་ནི་ཐམས་ཅད་དུ། །བུམ་<line/>
པ་སྔ་མ་ཇི་བཞིན་དུ། །བརྒྱད་ཉིད་དུ་ནི་གསུངས་པ་སྟེ། །དགུ་པ་དེ་ནི་བསང་གཏོར་བྱ། །རྡོ་རྗེ་དྲག་པོས་རྣམ་ཀུན་ཏུ། །བསྒྲིམས་ཏེ་དེ་ནི་སྔགས་ཀྱིས་གདབ། །བཅུ་པ་དབུས་སུ་<line/>
</page>
<page index="118" id="60A">༄༅། །ཤེས་པར་བྱ། །དེ་ནི་འཁོར་ལོས་བསྒྱུར་ལ་དབུལ། །རྟ་བབས་རྣམས་ནི་མཛེས་པ་སྟེ། །རིན་ཆེན་རྣམ་པ་བཞི་ལས་བྱ། །ཡང་ན་ཡིད་འོང་ཤིང་<line/>
ལས་བྱ། །ཙནྡན་ཡང་ན་གཞན་ཡང་རུང༌། །དུམ་བུ་མ་ཡིན་མ་གྲུགས་པ། །གས་པ་མེད་ཅིང་འཛེར་བ་མེད། །བ་རུ་ན་དང་ཤ་མ་དང༌། །སལ་ཀྲཱི་ཀང་ཀ་ཏ་ཡང་རུང༌། །རིན་ཆེན་<line/>
དྲིལ་བུ་རབ་དབྱངས་ཤིང༌། །དར་དང་རས་ལ་སོགས་པས་བརྒྱན། །ཁྲུ་ནི་བརྒྱད་དམ་བདུན་ནམ་དྲུག །མེ་ཏོག་ཕྲེང་དང་ལྡན་པར་འདོད། །སྟེང་དུ་རིན་ཆེན་བླ་རེ་བྲེ། །<line/>
མུ་ཏིག་རྒྱན་ཕྲེང་རྣམ་པར་དབྱངས། །དར་དང་རས་ཀྱང་དབྱངས་པར་བྱ། །དཀྱིལ་འཁོར་ལས་ནི་ཆེ་བར་བྱ། །ཁ་དོག་སྣ་ཚོགས་བ་དན་རྣམས། །ཕྱོགས་བཞི་དག་ཏུ་དབྱངས་<line/>
པར་བྱ། །སྲད་བུ་ལ་ནི་བརྒྱུ་བར་བྱ། །དྲིལ་བུ་སྒྲ་འབྱུང་ལྡན་པར་བྱ། །ཁ་དོག་སྣ་ཚོགས་གདུགས་ཀྱི་རྣམས། །ཅི་རིགས་པར་ནི་བྲི་བར་བྱ། །རིན་ཆེན་བཞི་ལས་བྱས་པ་འམ་<line/>
དེ་མེད་ཟངས་ལས་བྱས་པའང་རུང༌། །མཆོད་པའི་ཡོན་གྱི་སྣོད་བཞི་ཞིག །བློ་དང་ལྡན་པས་གཞག་པར་བྱ། །སྣ་ཚོགས་སྤོས་སུ་གསུངས་པ་ནི། །གུར་གུམ་དང་ནི་<line/>
ཙནྡན་དང༌། །སྤྲི་ཀ་ལ་སོགས་ཅི་ཡང་རུང༌། །སྲོག་ཆགས་ཡན་ལག་ཀུན་མི་རུང༌། །སྣ་ཚོགས་བདུག་པ་དབུལ་བྱ་སྟེ། །ཨ་ག་རུ་དང་སྒྲོན་ཤིང་དང༌། །ག་བུར་ཤི་རི་བ་ས་<line/>
</page>
<page index="119" id="60B">ཀ་༑ཅེ་པོག་དང་ནི་རུ་རྟ་དང༌། །སཱ་ལའི་ཤིང་གི་ཐང་ཆུ་འམ། །ཡང་ན་ཐང་ཤིང་ཐང་ཆུ་དབུལ། །རྡོ་རྗེ་འབྱུང་བའི་རིག་པ་འམ། །རྡོ་རྗེ་དྲག་པོ་བཟླས་བརྗོད་བྱ། །ཨུཏྤལ་དང་པདྨ་<line/>
མཆོག །ཙམ་པ་ཀ་དང་ཀླུ་ཤིང་དང༌། །ཀེ་ས་ར་དང་མ་ལི་ཀ །མྱ་ངན་འཚང་དང་སྐྱ་སྣར་དང༌། །ཏ་ཀ་ར་དང་བུ་ན་ག །དོང་ཀའི་མེ་ཏོག་མཛེས་པ་ཡིན། །ཀ་ར་བཱི་ར་ཀུ་མུ་ད། །<line/>
སྣ་མ་དྷ་ནུ་ཀ་རི་ཡི། །མེ་ཏོག་ཅི་རིགས་དབུལ་བར་བྱ། །དེ་བཞིན་ལྷ་བཤོས་སྣ་ཚོགས་ཏེ། །འོ་ཐུག་ཞོ་དང་འབྲས་ཆན་དང༌། །མར་དང་སྦྲང་རྩི་རབ་ཏུ་བཟང༌། །བག་ཆོས་དང་ནི་<line/>
ལ་དུ་དང༌། །སྦྲང་རྩི་གཞག་པའི་ཅུང་བེང་དང༌། །ཨ་ཤོ་བརྟི་བེ་ན་ཀ །སྤྱན་གཟིགས་ཁཎྜར་གྲགས་པ་དང༌། །ཤི་རེ་བྷེ་དྷ་ཀ་མོ་ཏ། །གརྦྷོད་ཀ་ར་ཀ་དང་ནི། །བེ་རེག་དང་ནི་དྭེ་ཚེ་<line/>
དང༌། །ཤ་ཀུ་ལ་དང་པར་པ་ཏ། །འབྲུ་ཡི་ལ་ཐུག་འབྲེང་བུ་དང༌། །ཤུན་ཐ་བ་ལི་ཀ་དག་དང༌། །གྷ་རི་ཀ་དང་སྭ་སྟི་ཀ །མོན་སྲན་གྲེ་འུ་ཞུ་ཏེའུ་དང༌། །རྩ་བ་དང་ནི་དྲུངས་པ་དང༌།<line/>
འབྲས་བུ་སྣ་ཚོགས་དབུལ་བར་བྱ། །སྲན་ཚོད་ཁ་དོག་ལྡན་པ་དང༌། །སྒེའུ་གཤེར་ངེས་པར་དབུལ་བར་བྱ། །སྲན་ཚོད་རིལ་བུ་ཆེ་ཆུང་དང༌། །བྷེ་ག་ན་དང་སཾ་བྷ་དྷི། །བུ་རམ་<line/>
བསྲེས་པའི་ཁུ་སྨན་དང༌། །རབ་ཏུ་བསྒྲིམས་ཏེ་བྱས་པ་དང༌། །བུ་རམ་སྣ་ཚོགས་བཅོས་པ་དག །ཀུན་ཏུ་རྣམ་པ་ཐམས་ཅད་དབུལ། །རྣམ་པ་སྣ་ཚོགས་ཞོ་དག་དང༌། །ཞོ་<line/>
</page>
<page index="120" id="61A">༄༅། །བསྲུབས་བུ་རམ་བཏབ་ངེས་དབུལ། །འོ་མ་ལེགས་པར་བཙགས་པ་དང༌། །དེ་བཞིན་བཏུང་བ་རྣམས་ཀྱང་དབུལ། །ཁ་རའི་དབུ་བ་ཁ་ར་དང༌། །མར་<line/>
དང་བུ་རམ་འབྲུ་མར་དང༌། །སྤྲང་རྩི་དང་ནི་ལན་ཚྭ་དང༌། །དགེ་བར་གྲགས་པ་དབུལ་བར་བྱ། །བཏུང་བ་བསྒོས་པ་བྱས་པ་དང༌། །ཏམ་བུ་ལ་དང་མལ་ཆ་དང༌། །སྣོད་སྤྱད་<line/>
བཟང་ཞིང་མཛེས་པ་དང༌། །རྣམ་པ་སྣ་ཚོགས་རྩི་སྨན་རྣམས། །རབ་ཏུ་བསྒྲིམས་ཏེ་ཆོ་ག་བཞིན། །བྱང་ཆུབ་སེམས་དཔའ་སྐྱོབ་ལ་དབུལ། །དེ་ནས་སོ་སོ་རེ་རེ་ལའང༌།།<line/>
ན་བཟའ་རས་ཟུང་རེ་རེ་དབུལ། །མེ་ལོང་མིག་སྨན་ཡིད་འོང་དང༌། །དུང་དང་དེ་བཞིན་གི་ཝང་རྣམས། །བྱང་ཆུབ་ཚོགས་ནི་བཀང་བའི་ཕྱིར། །མགོན་པོ་ཀུན་ལ་<line/>
དབུལ་བར་བྱ། །སྐྱོབ་པ་རྣམས་ལ་ཐམས་ཅད་དུ། །དེ་ལྟར་ལེགས་པར་མཆོད་བྱས་ནས། །དེ་ནས་སྔགས་པས་སྦྱིན་སྲེག་བྱ། །སྙིང་པོ་ཆོ་ག་བཞིན་དུ་བྱ། །སྲེག་<line/>
བླུགས་ཉི་ཤུ་རྩ་གཅིག་ནི། །ཆོ་ག་བཞིན་དུ་སྦྱིན་སྲེག་བྱ། །ཐམས་ཅད་འགྲུབ་བྱེད་ཡིད་འོང་པ། །ཞོ་དང་འོ་མ་སྦྲང་རྩིའོ། །ཡི་གེ་ཀློག་པ་བཞི་དག་ཀྱང༌། །ཕྱོགས་བཞི་<line/>
དག་ཏུ་གཞག་པར་བྱ། །དེ་ལ་ཤར་ཕྱོགས་གཞག་པ་ནི། །འཕགས་པ་ཤེས་རབ་ཕ་རོལ་ཕྱིན། །བྱང་ཕྱོགས་སུ་ནི་མདོ་གཞག་པ། །གསེར་འོད་དམ་པར་དམ་པས་<line/>
</page>
<page index="121" id="61B">བཞེད། །ནུབ་ཕྱོགས་སུ་ནི་གཞག་བྱ་བ། །དེ་བཞིན་གཤེགས་པའི་གསང་བ་ཡིན། །སྡོང་པོ་བཀོད་པའི་ཚུལ་ཆེན་ནི། །ལྷོ་ཕྱོགས་ལོགས་སུ་ཤེས་པར་བྱ། །དཀྱིལ་འཁོར་<line/>
ལྷ་རྣམས་ཅི་ལྟ་བར། །དེ་དག་ལ་ཡང་གུས་པར་མཆོད། །དམ་པའི་ཆོས་ནི་བཀླག་པ་འདི། །བསྲུང་བ་རྣམས་ཀྱི་དམ་པ་ཡིན། །དེ་ནས་ལྷ་རྣམས་ཐམས་ཅད་ཀྱང༌། །དེ་ཡི་<line/>
ཚེ་ན་དགྱེས་པར་འགྱུར། །གང་དག་འཇིག་རྟེན་མི་སྲུན་པ། །དེ་དག་ཕྱོགས་ཕྱོགས་འགྲོ་བར་འགྱུར། །དེ་ལྟ་བས་ན་རྣམ་ཀུན་ཏུ། །དེ་ཚེ་དམ་ཆོས་བཀླག་པར་བྱ། །སློབ་མ་<line/>
ཐམས་ཅད་བོས་ནས་སུ། །དེ་དག་ལ་ནི་སྐྱབས་གསུམ་སྦྱིན། །སྡིག་པ་མི་བྱ་བརྗོད་པར་བྱ། །སྡོམ་པ་དག་ཀྱང་འཛིན་དུ་གཞུག །མཁས་པས་ཆོ་ག་འདི་བཞིན་དུ། །བྱང་<line/>
ཆུབ་སེམས་ཀྱང་བསྐྱེད་དུ་གཞུག །རྡོ་རྗེ་དྲག་པོའི་སྔགས་ཆུ་ཡིས། །དེ་ནས་ཀུན་ལ་བསང་གཏོར་བྱ། །དམ་ཚིག་ཡོངས་སུ་བརྗོད་བྱས་ལ། །མཁས་པས་ནང་དུ་ཞུགས་<line/>
ནས་སུ། །གོས་རྣམས་ཡོངས་སུ་བརྗེས་བྱས་ཏེ། །སྔགས་ཀྱིས་ཡོངས་སུ་གདབ་པར་བྱ། །དེ་ཚེ་སྙིང་རྗེ་ལྡན་པ་ཡིས། །སློབ་མ་དེ་དག་གདོང་བཀབ་ལ། །འཁོར་ལོས་བསྒྱུར་<line/>
བའི་དམ་ཚིག་གི །ཕྱག་རྒྱ་སྔགས་པས་འཆིང་བཅུག་སྟེ། །ལག་ཏུ་མེ་ཏོག་སྦྱིན་བྱས་ལ། །དེ་ཚེ་སྙིང་གར་ཡི་གེ་བསམ། །སྐྱོབ་པ་ཀུན་གྱི་སྤྱན་སྔར་ནི། །མེ་ཏོག་དེ་དག་དོར་དུ་<line/>
</page>
<page index="122" id="62A">༄༅། །གཞུག །བློ་དང་ལྡན་པས་སློབ་མ་ཡི། །རྣ་གཡས་རྡོ་རྗེ་དྲིལ་བུ་བཞག །རྡོ་རྗེ་རྔ་ཞེས་བྱ་བ་ཡི། །ལྷ་མོ་ཆེན་པོ་གཡོན་པར་རོ། །མེ་ཏོག་རྣམས་ནི་གང་<line/>
བབ་པ། །ལྷ་དེ་དེ་ཡི་ཡིན་པར་འདོད། །དེ་ལྟར་སློབ་མ་བཅུག་བྱས་ནས། །དེ་ཚེ་དམ་ཚིག་བསྟན་པར་བྱ། །མཁས་པས་ཞི་བར་བྱ་བའི་ཕྱིར། །འདི་ལྟར་སྦྱིན་སྲེག་རབ་ཏུ་<line/>
བྱ༑ ༑དེ་ནས་འཇམ་དཔལ་གཞོན་ནུར་གྱུར་པས་བྱང་ཆུབ་སེམས་དཔའ་ལག་ན་རྡོ་རྗེ་ལ་འདི་སྐད་ཅེས་སྨྲས་སོ། །ཞི་བ་དང་ནི་རྒྱས་པ་དང༌། །དབང་དང་དེ་བཞིན་དྲག་ཤུལ་<line/>
སྤྱོད༑ ༑སྦྱིན་སྲེག་ལས་ནི་མདོར་བསྡུས་པ། །སེམས་དཔའ་ཆེན་པོས་བརྗོད་པར་མཛོད། །ཆོ་ག་ཐམས་ཅད་རྒྱས་པ་དང༌། །དེ་བཞིན་ཐ་དད་ལས་ཀྱང་གསུངས། །སེམས་<line/>
དཔའ་ཆེན་པོའི་གནས་གང་དུ། །མེ་ཡི་ཐབ་ཀྱི་ཁུང་བུ་བགྱི། །ཡམ་སྲེག་ཤིང་ཅིས་ཇི་ལྟ་བུར། །ལས་ནི་ཅི་ཞིག་བརྩམ་པར་བགྱི། །ཁྱབ་བདག་ཐབ་ཁུང་བཀའ་སྩོལ་<line/>
ལ༑ ༑བདག་གི་ཐེ་ཚོམ་བསལ་དུ་གསོལ། །དེ་སྐད་ཅེས་སྨྲས་པ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་ལག་ན་རྡོ་རྗེས་འཇམ་དཔལ་གཞོན་ནུར་གྱུར་པ་<line/>
ལ་འདི་སྐད་ཅེས་སྨྲས་སོ། །སེམས་དཔའ་ཆེན་པོ་ལེགས་སོ་ལེགས། །ཁྱོད་ཀྱིས་དྲི་བ་གང་བྱས་པ། །དེ་དག་ཐམས་ཅད་བརྗོད་པར་བྱ། །གཡེང་བ་མེད་པའི་ཡིད་ཀྱིས་<line/>
</page>
<page index="123" id="62B">ཉོན༑ ༑དཀྱིལ་འཁོར་གཉིས་པའི་དབུས་སུ་ནི། །སྦྱིན་སྲེག་མེ་ཐབ་ཁུང་བུ་བྱ། །དེ་ཚད་གཏན་ལ་དབབ་པ་ནི། །ཁྲུ་གང་ཙམ་དུ་བརྗོད་པ་སྟེ། །མཐོ་གང་ཙམ་ཞིག་བརྐོས་ནས་<line/>
སུ༑ ༑དབུས་སུ་རྡོ་རྗེ་གཞག་པར་བྱ། །ཁ་ཁྱེར་ཡང་ནི་དར་བྱས་ཏེ། །མཁས་པས་མཛེས་པའི་གཟུགས་སུ་བྱ། །རྩ་བརྩེ་མོར་དཀྲིས་པ་ཡི། །ཀུ་ཤ་དག་ནི་དེར་དགྲམ་མོ། །དེ་ལྟར་<line/>
ཀུན་ཏུ་ལེགས་པར་ཡང༌། །སྔགས་པས་ཤིན་ཏུ་དགྲམ་པར་བྱ། །ཧ་ཅང་མི་ཉེ་མི་རིང་བར། །སྦྱིན་སྲེག་མེ་ཡི་ཐབ་བྱ་སྟེ། །ཚུལ་བཞིན་དུ་ནི་བྱས་ནས་སུ། །དེར་ནི་སྦྱིན་སྲེག་<line/>
བརྩམ་པར་བྱ། །ཀུ་ཤ་སྦམས་སྟེང་བདག་འདུག་སྟེ། །དེ་བཞིན་གཤེགས་རྣམས་དྲན་བྱས་ནས། །དེ་ནས་མེ་ནི་འབར་བྱས་ལ། །དེ་ལ་བསང་གཏོར་བྱ་བ་བརྩམ། །དེ་ཡི་འོག་<line/>
ཏུ་མེ་དེར་ནི། །མེ་ཏོག་གཅིག་གཅིག་གཞག་པར་བྱ། །དེ་ནས་ཕྱག་རྒྱ་བཅིང་བར་བྱ། །རང་གི་ཕྱག་རྒྱས་དགུག་པར་འགྱུར། །དེ་ལ་མེ་ཡི་ཕྱག་རྒྱ་ནི། །ལག་པ་གཡས་པ་དྲང་<line/>
བརྐྱང་སྟེ། །མཐེ་བོ་མཐེ་ཆུང་དྲུང་དུ་གཟུགས། །སྔགས་འདིས་དགུག་པར་བྱ་བ་འོ། །ན་མཿ་སརྦ་ཏ་ཐཱ་ག་ཏེ་བྷྱཿ་སརྦ་མུ་ཁེ་བྷྱཿ་སརྦ་ཐཱ་ཨགྣ་ཡེ་ཧཱ་བྱ་ཀཱ་བྱ་བཱ་ཧ་ན་ཡ་སྭཱ་ཧཱ།<line/>
བློ་དང་ལྡན་པས་རིག་སྔགས་ཀྱིས། །དེ་ནས་དགང་བླུགས་སྦྱིན་སྲེག་བྱ། །དེ་ལ་དགང་བླུགས་ཕུལ་ནས་ནི། །སློབ་མ་གཡོན་དུ་གཞག་པར་བྱ། །དེ་དག་རེ་རེའི་ཕྱིར་ཡང་ནི། །<line/>
</page>
<page index="124" id="63A">༄༅། །དགང་བླུགས་ཉི་ཤུ་ལྔ་ལྔ་བསྲེག །རྣམ་པ་སྣ་ཚོགས་ལས་ཀྱི་རྣམས། །འདི་ལྟ་བུ་དག་རབ་བྱ་སྟེ། །ཞི་བ་དང་ནི་རྒྱས་པ་དང༌། །དབང་དང་དྲག་ཤུལ་<line/>
སྤྱོད་པ་འོ། །ཞི་བའི་སྦྱིན་སྲེག་འོ་མར་བཅས། །མར་དང་འོ་མ་སྦྲང་རྩིའོ། །རྒྱས་ལ་ཞོ་དང་འབྲས་ཆན་དང༌། །གང་དག་གཞན་ནས་གསུངས་པའོ། །དྲག་ཤུལ་སྤྱོད་པ་<line/>
ཚེར་མར་གསུངས། །དབང་བྱར་སྔ་མ་ཇི་བཞིན་དུ། །ལས་འདོད་འཇིགས་པ་མེད་རྣམས་ཀྱིས། །ཅི་རིགས་པར་ནི་སྦྱིན་སྲེག་བྱ། །ཇི་ལྟར་རིགས་པ་སོ་སོ་ལས། །དེ་<line/>
དག་ལ་ནི་ཡོན་དགུག་གོ །ཡང་ན་ཡིད་ལ་གང་འདོད་པ། །དེ་ནི་ཅི་བདེར་སྦྱིན་པར་གྱིས། །དེ་ཡི་ཚེ་ན་སློབ་དཔོན་ལ། །སློབ་མ་རྣམས་ཀྱིས་ཡོན་དབུལ་ལོ། །མ་བྱིན་ན་ནི་<line/>
དམ་ཚིག་ཉམས། །དངོས་གྲུབ་ཐོབ་པར་མི་འགྱུར་རོ། །དཔེར་ན་ཉི་མ་ཟླ་བ་གཉིས། །འཇིག་རྟེན་མིག་ཏུ་མཁས་པས་འདོད། །དེ་བཞིན་སྐྱེ་བོ་འདི་ལ་ཡང༌། །སློབ་<line/>
དཔོན་དེ་ནི་མིག་འདྲར་འདོད། །དཔེར་ན་མེ་ཡི་ཁམས་དེས་ནི། །བུད་ཤིང་ཐམས་ཅད་སྲེག་པར་བྱེད། །དེ་བཞིན་སློབ་དཔོན་ཤེས་པར་བྱ། །མི་ཤེས་བུད་ཤིང་སྲེག་<line/>
པར་བྱེད། །དཔེར་ན་ཆུ་ཡི་ཁམས་དེ་ནི། །འཇིག་རྟེན་གདུང་བ་ཐམས་ཅད་གཅོད། །དེ་བཞིན་དུ་ནི་སློབ་དཔོན་ཡང༌། །གདུང་བ་ཀུན་གཅོད་ཤེས་པར་བྱ། །དཔེར་ན་<line/>
</page>
<page index="125" id="63B">རླུང་གི་ཁམས་དེ་ནི། །འཇིག་རྟེན་ཐམས་ཅད་རྟག་ཏུ་བསྒྲུབ། །དེ་བཞིན་སློབ་དཔོན་སློབ་མ་ལ། །དགེ་བ་རྣམ་པར་སྒྲུབ་པར་བྱེད། །དཔེར་ན་ལུས་ཅན་ཐམས་ཅད་ལ། །ས་ནི་<line/>
རྟེན་དུ་གྲགས་པ་ཡིན། །དེ་བཞིན་དུ་ནི་སློབ་དཔོན་ཡང༌། །ཆོས་ཀྱི་རྟེན་དུ་འདོད་པ་ཡིན། །དཔེར་ན་བཅོམ་ལྡན་རྣམ་སྣང་མཛད། །ཆོས་ཀུན་རྟོགས་པར་ཐུགས་སུ་ཆུད། །དེ་<line/>
བཞིན་སློབ་དཔོན་ཤེས་པར་བྱ། །དཔེར་ན་དཔལ་ལྡན་རྡོ་རྗེ་འཆང༌། །གསང་བ་ཐམས་ཅད་མཐུན་པར་འཛིན། །དེ་བཞིན་དུ་ནི་སློབ་དཔོན་ཡང༌། །འདིར་ནི་སྔགས་ཀྱི་<line/>
གསང་བ་འཛིན། །དཀོན་མཆོག་གསུམ་གྱི་བསྔགས་པ་རྣམས། །དེ་ནི་རྟག་ཏུ་རྗོད་པར་བྱེད། །བྱང་ཆུབ་སེམས་དཔའ་ཐམས་ཅད་ཀྱི། །བསྔགས་པ་ཆེན་པོའང་རྗོད་པར་བྱེད།།<line/>
དཔེར་ན་སངས་རྒྱས་མིག་འདྲ་སྟེ། །ཡང་དག་ལམ་ནི་སྟོན་མཛད་པ། །དེ་བཞིན་སྔགས་པ་འཇིགས་མེད་ཀྱང༌། །ཐེག་ཆེན་གནས་འདི་སྟོན་པ་ཡིན། །བདག་ལྟར་སྔགས་<line/>
པ་དེ་བཞིན་ཏེ། །སློབ་དཔོན་ཇི་བཞིན་རྒྱལ་དེ་བཞིན། །སློབ་དཔོན་གྱི་ནི་ཡོན་ཏན་གཟུང༌། །སྐྱོན་རྣམས་ནམ་ཡང་གཟུང་མི་བྱ། །ཡོན་ཏན་འཛིན་ན་གྲུབ་པར་འགྱུར། །ཉེས་<line/>
པ་རྣམས་ནི་དངོས་གྲུབ་ཉམས། །སློབ་དཔོན་ལ་ནི་སྨད་བྱས་ན། །འཇིག་རྟེན་དག་ན་ཚེ་ཐུང་ཞིང༌། །དེ་བཞིན་ངན་སོང་འགྲོ་བར་འགྱུར། །ཉ་པ་ལ་སོགས་རིགས་སུ་སྐྱེ།།<line/>
</page>
<page index="126" id="64A">༄༅། །འདི་ནི་ཉེས་ཀུན་འབྱུང་གནས་ཏེ། །མཁས་པས་བླ་མ་སྐུར་མི་གདབ། །ཆོས་འདོད་རྣམས་ཀྱིས་སློབ་དཔོན་ལ། །རྟག་པར་རྒྱུན་ཏུ་མཉེས་པར་<line/>
བྱ༑ ༑གང་ན་རྒྱལ་བའི་སྲས་གནས་པ། །ས་དེ་མཆོད་རྟེན་འདྲ་བ་ཡིན། །དེར་ནི་རྒྱལ་སྲས་ཐམས་ཅད་དང༌། །བདག་ཀྱང་སྙིང་ལས་ཆུང་བ་ཡིན། །སྦྱིན་སྲེག་ལས་ཀྱི་<line/>
དམ་པ་འདི། །དཔའ་བོ་ཁྱོད་ལ་བརྗོད་པ་ནི། །སེམས་ཅན་རྣམས་ལ་ཕན་བཞེད་པའི། །མགོན་པོ་རྣམས་ཀྱིས་སྔོན་ཆད་བཤད། །སྦྱིན་སྲེག་བྱ་བའི་ལས་རྣམས་<line/>
ལ༑ ༑གང་གིས་འདི་ལྟར་རྣམ་ཤེས་པ། །དེ་ནི་སངས་རྒྱས་གསུངས་པ་བཞིན། །དངོས་གྲུབ་མྱུར་དུ་ཐོབ་པར་འགྱུར། །ལག་ན་རྡོ་རྗེ་དབང་བསྐུར་བ་ལས། མེའི་<line/>
ཚིག་ལེའུར་བྱས་པའི་རྣམ་པར་ཕྱེ་བ་འོ།། །།འཕགས་པ་ལག་ན་རྡོ་རྗེ་དབང་བསྐུར་བ། བམ་པོ་བཞི་པ། དེ་ནས་བྱང་ཆུབ་སེམས་དཔའ་སེམས་<line/>
དཔའ་ཆེན་པོ་ལག་ན་རྡོ་རྗེས་འཇམ་དཔལ་གཞོན་ནུར་གྱུར་པ་ལ་འདི་སྐད་ཅེས་སྨྲས་སོ། །སངས་རྒྱས་སྔ་མས་བསྔགས་པ་ཡི། །དབང་བསྐུར་དཀྱིལ་འཁོར་བརྗོད་<line/>
པར་བྱ། །ཁྲུ་གསུམ་ཚད་གཅིག་གཞག་ནས་སུ། །ཕྱི་རོལ་དཀྱིལ་འཁོར་བྲི་བར་བྱ། །དེ་ཡི་ཚད་ནི་ཁྲུ་བཞི་སྟེ། །དཀྱིལ་འཁོར་ལོགས་སུ་མངོན་ཕྱོགས་བྱ། །དེར་<line/>
</page>
<page index="127" id="64B">ཡང་སྔགས་པས་ཆ་བསྙམས་ཤིང༌། །ཀུན་ཏུ་གྲུ་བཞི་ལྷམ་པར་བྱ། །སྔགས་པས་སྔགས་ཀྱི་ཚུལ་གནས་ཏེ། །མེ་ཡི་ཕྱོགས་སུ་འདུག་བྱས་ལ། །དེ་ཚེ་བྱང་དུ་མངོན་ཕྱོགས་<line/>
ཏེ༑ ༑ཆོ་ག་བཞིན་དུ་ཐིག་སྐུད་བྲེ། །སྔ་མའི་གནས་ནི་སྤངས་ནས་སུ། །དབང་ལྡན་ཕྱོགས་སུ་འདུག་བྱས་ཏེ། །རླུང་ཕྱོགས་སྤྱོད་ཡུལ་བར་དུ་ནི། །བྱང་ཕྱོགས་ངོས་ཀྱི་ཐིག་<line/>
གདབ་བོ། །རླུང་གི་ཕྱོགས་སུ་འདུག་ནས་ནི། །ལྷོ་ཕྱོགས་ངོས་སུ་མངོན་བལྟས་ཏེ། །བདེན་བྲལ་ཕྱོགས་ཀྱི་བར་དུ་ནི། །ནུབ་ཕྱོགས་ངོས་ཀྱི་ཐིག་གདབ་བོ། །དེ་བཞིན་རླུང་གི་<line/>
ཕྱོགས་སྤངས་ཏེ། །བདེན་བྲལ་ཕྱོགས་སུ་འདུག་བྱས་ནས། །དེ་ནས་ཤར་ཕྱོགས་མངོན་བལྟས་ཏེ། །སྔགས་པས་གསང་སྔགས་རྗེས་དྲན་ཞིང༌། །མེ་ཡི་ཕྱོགས་ཀྱི་བར་དུ་ནི། །<line/>
ལྷོ་ཕྱོགས་ངོས་ཀྱི་ཐིག་གདབ་བོ། །ཆོ་ག་འདི་བཞིན་ཐམས་ཅད་ཀྱང༌། །གྲུ་བཞི་ལྷམ་པར་རབ་ཏུ་བྱ། །མཁས་པས་ཐོག་མ་ཉིད་དུ་ནི། །ནང་རིམ་ཆ་བརྒྱད་བྱས་ནས་སུ། །འཁོར་<line/>
ལོའི་དཀྱིལ་འཁོར་ཚུལ་དུ་ནི། །མཁས་པས་རིམ་པ་གཉིས་སུ་བྱ། །དབུས་ཀྱི་པདྨ་མདོར་བརྗོད་ན། །འདབ་བརྒྱད་ཟེ་བར་བཅས་པ་སྟེ། །འདབ་མའི་བར་བར་ཐམས་ཅད་དུ།།<line/>
རྡོ་རྗེ་དག་ནི་བྲི་བར་བྱ། །དེ་དག་ལ་ཡང་སྙིང་པོ་བྲི། །རང་གི་སྙིང་པོས་བསྐུལ་ནས་ནི། །ཕྱོགས་སྐྱོང་བརྒྱད་པོ་དེ་དག་ཀྱང༌། །ཇི་བཞིན་གནས་སུ་རྣམ་པར་དགོད། །དེ་ལ་ནང་<line/>
</page>
<page index="128" id="65A">༄༅། །རོལ་གྲྭ་རྣམས་སུ། །འཇིག་རྟེན་སྐྱོང་བ་རྣམ་པར་དགོད། །བགེགས་ཀུན་ཞི་བར་བྱ་བའི་ཕྱིར། །སྒོར་ནི་བདུད་རྩི་ཐབ་སྦྱོར་གཞག །དཀྱིལ་<line/>
འཁོར་ལྷ་ལ་ཇི་ལྟ་བར། །དེར་ཡང་མཆོད་པ་རབ་ཏུ་བྱ། །རས་དང་བླ་རེ་དྲིལ་བུ་དང༌། །གདུགས་དང་མེ་ཏོག་རྣམས་ཀྱང་དབུལ། །མུ་ཏིག་ཕྲེང་སོགས་མེ་ཏོག་ཕྲེང༌། །ཅི་<line/>
ནུས་ཅི་འབྱོར་དབུལ་བར་བྱ། །དེ་ལ་དབུས་སུ་ནི་ཕྱོགས་བཅུ་རྒྱས་པར་འགེངས་པའི་རྡོ་རྗེའི་གཟུགས་བརྙན་བྲིའོ། །རིན་པོ་ཆེ་སྣ་བཞིའི་བུམ་པ་རིན་པོ་ཆེ་དང༌། སྨན་<line/>
ཐམས་ཅད་ཀྱིས་བཀང་བ། རིན་པོ་ཆེ་མེ་ཏོག་དང༌། མེ་ཏོག་ཀུན་ཏུ་རྒྱས་པ་དང༌། འོད་དཔག་མེད་དང༌། མི་འཁྲུགས་པ་དང༌། ཀུན་ཏུ་བཟང་པོ་དང༌། སྒྲིབ་པ་ཐམས་ཅད་<line/>
རྣམ་པར་སེལ་བ་དང༌། བྱམས་པ་དང༌། སའི་སྙིང་པོས་བྱིན་གྱིས་བརླབས་པ་དག་གིས་སྤྱི་བོར་དབང་བསྐུར་རོ། །སྔགས་པ་པདྨ་དམ་པ་དེར། །རབ་ཏུ་བཞག་ནས་བདག་<line/>
ཉིད་ཀྱིས། །མེ་ཏོག་སྤོས་ཀྱིས་མཆོད་བྱས་ལ། །མར་མེ་མཆོད་ཡོན་དབུལ་བར་བྱ། །གདུགས་དང་རྒྱལ་མཚན་བ་དན་དང༌། །སིལ་སྙན་སྒྲ་རྣམས་ཕྱུང་བ་དང༌། །<line/>
རོལ་མོའི་སྒྲ་སིལ་སྙན་མང་གིས། །ཡང་དག་མངོན་དུ་དགའ་བྱས་ལ། །སྐྱོབ་པ་ཀུན་གྱིས་མངོན་སུམ་དུ། །བསྒྲིམས་ཏེ་དེ་ནི་དབང་བསྐུར་རོ། །ཇི་ལྟར་གླིང་བཞིའི་<line/>
</page>
<page index="129" id="65B">དབང་ཕྱུག་གམ། །འཁོར་ལོས་བསྒྱུར་རྒྱལ་དབང་བསྐུར་བ། །དེ་བཞིན་སྔགས་པས་ངོ་མཚར་དང༌། །བཀྲ་ཤིས་ཀུན་གྱིས་དབང་བསྐུར་རོ། །མེ་ཏོག་རྣམས་དང་བདུག་པ་དང༌། །<line/>
སྤོས་མཆོག་རྣམས་ཀྱིས་ཡང་མཆོད་ལ། །ལག་པ་གཡས་སུ་རྡོ་རྗེ་དང༌། །གཡོན་དུ་འཁོར་ལོ་བཞག་ནས་སུ། །སློབ་མ་དེ་ལ་འདི་སྐད་དུ། །རྡོ་རྗེ་སློབ་དཔོན་ཁྱོད་འགྱུར་ཏེ། །<line/>
དེ་ནས་རྡོ་རྗེ་ལྡན་པ་ཁྱོད། །རྡོ་རྗེ་ཆོས་ནི་རབ་བརྗོད་པ། །སངས་རྒྱས་ཀུན་གྱིས་ཁྱོད་ལག་ཏུ། །ཏིང་འཛིན་འབྱུང་བའི་རྡོ་རྗེ་བྱིན། །དེང་ནས་འཇིག་རྟེན་ཐམས་ཅད་ཀྱི། །ལག་ན་<line/>
རྡོ་རྗེ་རྫུ་འཕྲུལ་ཆེ། །སྡང་བ་རྣམས་ནི་ཚར་བཅད་དང༌། །བསྟན་པ་ལ་ནི་གནོད་བྱེད་པ། །དེ་དག་གདུལ་བར་བྱ་བའི་ཕྱིར། །འདྲེན་པ་རྣམས་ཀྱིས་རྡོ་རྗེ་བྱིན། །ཇི་ལྟར་འཁོར་<line/>
ལོས་བསྒྱུར་བའི་རྒྱལ། །བདག་པོར་བྱ་ཕྱིར་དབང་བསྐུར་བ། །དེ་བཞིན་ཆོས་རྒྱལ་དབང་བསྐུར་ཕྱིར། །རྡོ་རྗེ་བློ་ལྡན་དབང་བསྐུར་བརྗོད། །རྡོ་རྗེ་འཁོར་ལོའི་ཕྱག་རྒྱ་ཡིས། །དེ་ལ་<line/>
བསྲུང་བར་བྱ་བ་ནི། །སློབ་མ་རྡོ་རྗེ་ཆོས་བརྗོད་ལ། །ལག་པས་བསླང་བ་བྱས་ནས་སུ། །དཀྱིལ་འཁོར་ཆེན་པོ་དེར་ཁྲིད་ལ། །དམ་ཚིག་དག་ནི་རྣམ་བསྒྲགས་ཏེ། །བྱང་ཆུབ་སེམས་<line/>
ནི་བཏང་མི་བྱ། །ཁྱོད་ཀྱིས་བྱམས་དང་སྙིང་རྗེ་དང༌། །ལག་ན་འཁོར་ལོ་གཞར་མི་གཏང༌། །བློ་དང་ལྡན་པས་ཐབས་རྣམས་དང༌། །རྡོ་རྗེ་བཞག་པ་ཁྱོད་ཀྱིས་ནི། །ནམ་ཡང་ཡོངས་སུ་<line/>
</page>
<page index="130" id="66A">༄༅། །གཏང་མི་བྱ། །བློ་ལྡན་བྱང་ཆུབ་སེམས་དཔའ་དང༌། །སངས་རྒྱས་དམ་ཚིག་འདི་ཡིན་ཏེ། །ཇི་ལྟར་རང་གིས་ལུས་བསྲུངས་པ། །དེ་ལྟར་ཁྱོད་ཀྱིས་<line/>
འདི་སྲུངས་ཤིག །དེ་བྱས་སངས་རྒྱས་བྱས་གཟོ་བ། །སངས་རྒྱས་སྲས་ཞེས་བརྗོད་པ་ཡིན། །གཞན་དུ་ན་ནི་དམ་ཚིག་ཉམས། །རྡོ་རྗེ་ཅན་དུ་ཁྱོད་མི་འགྱུར། །རྡོ་རྗེ་འཆང་བ་<line/>
ཐམས་ཅད་ཀྱི། །རིགས་ནི་བྱང་ཆུབ་སེམས་ཡིན་ཏེ། །རྟགས་ནི་སྙིང་རྗེ་ཡིན་ཞེས་བརྗོད། །ཐབས་ནི་དབང་དུ་བསྟན་པ་སྟེ། །རྡོ་རྗེ་བཞག་པ་གོ་ཆ་བགོས། །རྡོ་རྗེ་མཚོན་ཆ་<line/>
ཐོགས་པ་ཡིན། །ཁྱོད་ལ་ལྷ་རྣམས་ཕྱག་ཀྱང་འཚལ། །ཁྱོད་ལ་བསྲུང་བ་ཀུན་ཏུ་བྱེད། །སངས་རྒྱས་བྱང་ཆུབ་སེམས་དཔའ་ཡང༌། །རྣམ་པ་ཀུན་ཏུ་བསྲུང་བ་མཛད། །<line/>
ལག་ན་རྡོ་རྗེ་དབང་བསྐུར་བ་ལས། དབང་བསྐུར་བའི་རིམ་པར་ཕྱེ་བ་རྫོགས་སོ།། །།དེ་ནས་འཇམ་རབ་དཔལ་ལྡན་པ། །ཡ་མཚན་གྱིས་ནི་མིག་རྒྱས་<line/>
པས༑ ༑རྡོ་རྗེ་འཛིན་ལ་འདི་སྐད་སྨྲས། །དཔའ་བོ་གཟི་བརྗིད་ཆེན་པོ་ལེགས། །ཁྱོད་ཀྱིས་དཀྱིལ་འཁོར་གང་བཤད་པ། །རྡོ་རྗེའི་དཀྱིལ་འཁོར་དམ་པ་མཆོག །གང་གིས་<line/>
དངོས་གྲུབ་ཐོབ་འགྱུར་བ། །གསང་ཆེན་བཅས་པ་ཡང་གསུངས་ཤིག །ལྷ་རྣམས་ཐམས་ཅད་སོ་སོ་དང༌། །བྱང་ཆུབ་སེམས་དཔའ་བློ་ལྡན་གྱི། །ཕྱག་རྒྱ་དང་ནི་སྔགས་<line/>
</page>
<page index="131" id="66B">བཅས་པའི། །སྦྱོར་བ་རྣམས་ཀྱིས་རབ་སྦྱོར་དང༌། །བསམ་གཏན་བརྟན་བཅའ་མན་ངག་དང༌། །རི་ག་པའི་ཆོས་ནི་གང་ཡིན་དང༌། །བརྟུལ་ཞུགས་དང་ནི་སྤྱོད་དང་རྟགས། །<line/>
ཡུལ་དང་དུས་ཀྱི་རྣམ་ཀུན་དང༌། །ཞི་བ་དང་ནི་རྒྱས་པ་དང༌། །དེ་བཞིན་དྲག་ཤུལ་སྤྱོད་པ་དང༌། །འབྱུང་པོ་དག་ནི་དགུག་པ་དང༌། །ནོར་ཡང་རབ་ཏུ་དགུག་པ་དང༌། །གསང་<line/>
སྔགས་སྤྱི་ཡི་མཚན་ཉིད་དང༌། །བྱེ་བྲག་རྣམས་ཀྱང་བཤད་པར་མཛོད། །འཇིག་རྟེན་འདིར་ནི་འདོར་བ་སུ། །གཞན་དུ་འགྲོ་བ་སུ་ཞིག་གསུངས། །འདི་དང་གཞན་འབྲས་<line/>
འཇིག་རྟེན་ན། །རྙེད་དཀའ་རྒྱལ་བ་རྣམས་གསུངས་དང༌། །ལས་ནི་གཞན་གྱིས་བྱས་འགྱུར་ལ། །འབྲས་བུ་གཞན་སྤྱོད་འགྱུར་བ་དང༌། །དཀྱིལ་འཁོར་འདི་དང་སྔགས་རྣམས་<line/>
ཀྱི༑ ༑འབྲས་བུ་བདག་ལ་བཤད་པར་མཛོད། །སངས་རྒྱས་འབྱུང་བ་རྙེད་པར་དཀའ། །མི་ཡི་ལུས་ཀྱང་རྙེད་པར་དཀའ། །གསང་སྔགས་འབྱུང་བ་རྙེད་པར་དཀའ། །དད་པ་ཕུན་<line/>
སུམ་ཚོགས་པར་དཀའ། །སངས་རྒྱས་ཀུན་གྱིས་དེ་རིང་ཁྱོད། །ཕྱག་ན་རྡོ་རྗེ་རྫུ་འཕྲུལ་ཆེ། །བསྟན་པ་འདི་ཡི་བྱ་བ་ལ། །གསང་ཆེན་འཛིན་པར་དགོངས་པ་སྟེ། །དཀྱིལ་འཁོར་<line/>
འདི་ཡི་བར་དག་གི །ཆོ་ག་རྒྱས་པར་བཤད་པར་མཛོད། །དེ་སྐད་ཅེས་སྨྲས་པ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་ཕྱག་ན་རྡོ་རྗེས་འཇམ་དཔལ་གཞོན་ནུར་གྱུར་<line/>
</page>
<page index="132" id="67A">༄༅། །པ་ལ་འདི་སྐད་ཅེས་སྨྲས་སོ། །འཇམ་དཔལ། ལེགས་སོ། །ལེགས་སོ། །ཁྱོད་ཀྱིས་གང་དྲིས་པའི་ཚིག་དེ་ལེགས་པར་སྨྲས་པ་སྟེ། དེའི་ཕྱིར།<line/>
འཇམ་དཔལ། རབ་ཏུ་ཉོན་ལ་ཡིད་ལ་ཟུངས་ཤིག །འཇམ་དཔལ། དེ་ལ་དཀྱིལ་འཁོར་གྱི་གསང་ཆེན་ནི་ལྷ་གང་ཡིན་པ་དེ་ཁོ་བོ་ཡིན་ནོ། །ཁོ་བོ་གང་ཡིན་པ་དེ་དཀྱིལ་འཁོར་ཡིན་ནོ། །ལྷའི་གནས་གང་<line/>
ཡིན་པ་དེ་ཁོ་བོའི་གནས་སོ། །ཁོ་བོའི་གནས་གང་ཡིན་པ་དེ་དཀྱིལ་འཁོར་རོ། །དཀྱིལ་འཁོར་ལ་གནས་པ་ནི་གསང་སྔགས་ཏེ། དཀྱིལ་འཁོར་མེད་པར་གསང་སྔགས་<line/>
མེད་དོ། །འཇམ་དཔལ། གཞན་ཡང༌། དཀྱིལ་འཁོར་ནི། གཟུགས་ཡོད་པ་དང༌། གཟུགས་མེད་པའོ། །དེ་ལ་གཟུགས་ཡོད་པ་ནི་རི་མོར་བྲི་བའོ། །གཟུགས་མེད་པ་<line/>
ནི་བྲི་བ་མ་ཡིན་པའོ། །གཞན་ཡང་བྲི་བར་བྱ་བ་ནི་བྲི་རུ་རུང་བའོ། །མི་བྲི་བ་ནི་བྲིར་མི་རུང་བའོ། །གཞོན་ནུ། །དེ་ལ་བྲི་བ་མ་ཡིན་པ་ནི་ལས་ཐམས་ཅད་བྱའོ། །བྲི་བ་ནི་བྱ་<line/>
བ་དང༌། ལས་ཀྱི་རྒྱུ་ཙམ་དུ་ཟད་དེ། དེ་ནི་ཕ་རོལ་དད་པ་བསྐྱེད་པ་ཡིན་ལ། གཅིག་གིས་ནི་ལྷའི་གནས་སུ་བྱིན་གྱིས་བརླབས་པར་བྱ་བ་སྟེ། དོན་གཉིས་བསྒྲུབ་པ་<line/>
དང༑ བྱ་བ་དང༌། རྣལ་འབྱོར་ཐ་དད་པ་མ་ཡིན་པའི་དཀྱིལ་འཁོར་དང་ལྡན་པའི་དཀྱིལ་འཁོར་རོ། །སློབ་དཔོན་ལས་དང༌། བྱ་བ་དང༌། དུས་དང༌། བྱེད་པ་དང༌། ནུས་<line/>
</page>
<page index="133" id="67B">པ་དང༌། འཛིན་པ་དང༌། བསམ་གཏན་དུ་བྱ་བ་དང༌། མན་ངག་དང༌། རྣལ་འབྱོར་ཐམས་ཅད་དང་ལྡན་པ་དག་ལ་དབང་ཐོབ་པས་དཀྱིལ་འཁོར་བྲི་བར་བྱའོ། །གཞོན་<line/>
ནུ༑ དེ་ལ་མན་ངག་གང་ཞེ་ན། འདི་ལྟ་སྟེ། སློབ་དཔོན་དང༌། སློབ་མའོ། །སློབ་དཔོན་ནི་སློབ་དཔོན་གྱི་ཡོན་ཏན་དང་ལྡན་པའོ། །དེ་ནི་དེའི་སྤྱོད་པའི་རྗེས་སུ་འཇུག་<line/>
ཅིང་ཚིག་བཞིན་དུ་བྱེད་ལ་མི་སླུ་བའོ། །ཚད་མ་དེ་ནི་མན་ངག་གོ །འཇམ་དཔལ་གཞོན་ནུར་གྱུར་པ། གཞན་ཡང༌། ཚད་མ་གང་ཞེ་ན། གང་མདོ་སྡེ་དང༌། གསང་སྔགས་ཀྱི་<line/>
དོན་མི་སླུ་བ་དང་པོར་ཤེས་ནས་དེའི་རོ་མྱོང་བ་དང༌། དོན་དེ་ཤིན་ཏུ་ཆུད་པས་དེ་ལས་མི་ཉམས་བ་དང༌། བརྟན་པར་འགྱུར་བ་དེ་ནི་ཆོས་ཉིད་དོ་ཞེས་ཐ་སྙད་འདོགས་པ་དེ་ནི་<line/>
མན་ངག་བཤད་པའོ། །དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ནི་གང་གསུངས་པ་དེ་དེ་བཞིན་ཏེ། གཞན་དུ་མི་འགྱུར་བས་ལྷ་<line/>
དང་བཅས་པའི་འཇིག་རྟེན་གྱི་ཚད་མ་སྟེ་དེ་ནི་མི་སླུ་བའོ། །དེ་མངོན་པར་རྟོགས་པ་དང༌། མངོན་སུམ་དུ་བྱ་བ་དང༌། འབྲས་བུ་འཐོབ་པ་གང་ཡིན་པ་དེ་ནི་ཆོས་ཉིད་དོ། །<line/>
གཞན་ཡང༌། ཆོས་ཉིད་དེ་ཐོབ་པར་བྱེད་པའི་རྣལ་འབྱོར་ལ་སྦྱོར་བ་ཉིད་གང་ཉིད་གང་ཡིན་པ་དེ་ནི་རིག་པའོ། །འཇམ་དཔལ། གཞན་ཡང༌། ཡོན་ཏན་འདི་ལྟ་བུ་དང་ལྡན་པའི་སྔགས་<line/>
</page>
<page index="134" id="68A">༄༅། །པ་ནི་རྒྱལ་བ་རྣམས་ཀྱིས་དཀྱིལ་འཁོར་གྱི་སློབ་དཔོན་དུ་བཞེད་དོ། །དཀྱིལ་འཁོར་གྱི་ནི་གསང་ཆེན་འདི། །རྒྱལ་བ་རྣམས་ཀྱིས་སྔོ་ན་བཤད་<line/>
དེ༑ ༑གཞན་དུ་བྲི་བ་འབའ་ཞིག་ནི། །རྒྱུ་དང་འབྲས་བུ་བྲལ་བ་ཡིན། །འཇམ་དཔལ། གཞན་ཡང༌། ལྷ་ནི་རྣམ་པ་གཉིས་ཏེ། འབྲས་བུའི་ངོ་བོ་དང༌། རྣམ་པར་<line/>
སྨིན་པའི་ངོ་བོའོ། །དེ་ལ་འབྲས་བུའི་ངོ་བོ་ནི་ཆོས་ཉིད་རྟོགས་པའོ། །ཆོས་ཉིད་དེ་མངོན་སུམ་དུ་ཐོ་བ་པ་གང་ཡིན་པ་ནི་འབྲས་བུའོ། །འབྲས་བུ་གང་ཡིན་པ་དེ་རྣམ་པར་<line/>
སྨིན་པའོ། །རྣམ་པར་སྨིན་པ་གང་ཡིན་པ་དེ་ངོ་བོའོ། །ངོ་བོ་གང་ཡིན་པ་དེ་ཐ་སྙད་དུ་ལྷུང་བའོ། །ཐ་སྙད་དུ་ལྷུང་བ་གང་ཡིན་པ་དང༌། ཐ་སྙད་ཀྱི་ངོ་བོ་གང་ཡིན་པ་དེ་ནི་<line/>
བཏགས་པའོ། །དེ་ནི་བྱ་བའོ། །བྱ་བ་གང་ཡིན་པ་དེ་ལས་སོ། །ཆོས་ཉིད་གང་ཡིན་པ་དེ་ལ་ནི་འབྲས་བུ་མེད། མངོན་པར་རྟོགས་པ་མེད། མངོན་སུམ་དུ་བྱ་བ་མེད།<line/>
རྣམ་པར་བྱང་བ་མེད་ཀྱང་ལས་དང༌། རྣམ་པར་སྨིན་པའི་ས་ལ་གནས་པའི་སངས་རྒྱས་བཅོམ་ལྡན་འདས་རྣམས་དང༌། བྱང་ཆུབ་སེམས་དཔའ་རྣམས་འབྲས་བུ་<line/>
དང༌། ཐོབ་པ་དང༌། མངོན་པར་རྟོགས་པ་དང༌། རྣམ་པར་བྱང་བ་སྟོན་ཏོ། །གཟུང་ངོ༌། །བརྗོད་དོ། །འདོགས་སོ། །རབ་ཏུ་འཇོག་གོ །རྣམ་པར་འགྲེལ་ཏོ། །འཆད་དོ། །ཚུལ་<line/>
</page>
<page index="135" id="68B">བསྟན་པ་སྣ་ཚོགས་ཀྱིས་ཐ་སྙད་འདོགས་སོ། །འཇམ་དཔལ། གཞན་ཡང༌། ལས་དང༌། རྣམ་པར་སྨིན་པ་མེད་པའི་ས་ལ་གནས་པའི་སངས་རྒྱས་བཅོམ་ལྡན་འདས་དང༌།<line/>
བྱང་ཆུབ་སེམས་དཔའ་རྣམས་ནི་འཇིག་རྟེན་འདི་ཞེས་བྱ་བ་དང༌། འཇིག་རྟེན་ཕ་རོལ་ཞེས་བྱ་བ་དང༌། སྐྱེ་བ་ཞེས་བྱ་བ་དང༌། རྒ་བ་ཞེས་བྱ་བ་དང༌། འཆི་བ་ཞེས་བྱ་དང༌། ནད་<line/>
ཅེས་བྱ་བ་དང༌། རྒུད་པ་ཞེས་བྱ་བ་དང༌། ཕུན་སུམ་ཚོགས་པ་ཞེས་བྱ་བ་དང༌། འདུས་བྱས་ཞེས་བྱ་བ་དང༌། འདུས་མ་བྱས་ཞེས་བྱ་བ་དང༌། འགྲོ་བ་ཞེས་བྱ་བ་དང༌། འོང་བ་<line/>
ཞེས་བྱ་བ་དང༌། རིག་པ་ཞེས་བྱ་བ་དང༌། མ་རིག་པ་ཞེས་བྱ་བ་དང༌། ཤེས་རབ་ཅན་ཞེས་བྱ་བ་དང༌། རྟོགས་པ་ཞེས་བྱ་བ་དང༌། འདོད་ཆགས་པ་ཞེས་བྱ་བ་དང༌། ཞེ་སྡང་ཞེས་<line/>
བྱ་བ་དང༌། གཏི་མུག་ཅེས་བྱ་བ་དང༌། འཆིང་བ་ཞེས་བྱ་བ་དང༌། ཐར་པ་ཞེས་བྱ་བ་དང༌། བདག་ཅེས་བྱ་བ་དང༌། བདག་མེད་ཅེས་བྱ་བ་དང༌། སྲེད་པ་ཞེས་བྱ་བ་དང༌། དེ་ཁོ་<line/>
ན་ཞེས་བྱ་བ་དང༌། ཡང་དག་པ་ཞེས་བྱ་བ་དང༌། མི་སླུ་བ་ཞེས་བྱ་བ་དང༌། མིག་ཅེས་བྱ་བ་དང༌། རྣ་བ་ཞེས་བྱ་བ་དང༌། སྣ་ཞེས་བྱ་བ་དང༌། ལྕེ་ཞེས་བྱ་དང༌། ལུས་<line/>
ཞེས་བྱ་དང༌། ཡིད་ཅེས་བྱ་བ་དང༌། གཟུགས་ཞེས་བྱ་བ་དང༌། སྒྲ་ཞེས་བྱ་བ་དང༌། དྲི་ཞེས་བྱ་བ་དང༌། རོ་ཞེས་བྱ་བ་དང༌། རེག་ཅེས་བྱ་བ་དང༌། སངས་རྒྱས་ཞེས་བྱ་བ་དང༌།<line/>
</page>
<page index="136" id="69A">༄༅། །ཆོས་ཞེས་བྱ་བ་དང༌། དགེ་འདུན་ཞེས་བྱ་བ་དང༌། ཉན་ཐོས་ཞེས་བྱ་བ་དང༌། རང་སངས་རྒྱས་ཞེས་བྱ་བ་དང༌། རྒྱུན་དུ་ཞུགས་པ་ཞེས་བྱ་བ་དང༌། ལན་<line/>
གཅིག་ཕྱིར་འོང་བ་ཞེས་བྱ་བ་དང༌། ཕྱིར་མི་འོང་བ་ཞེས་བྱ་བ་དང༌། རྒྱུན་དུ་ཞུགས་པའི་འབྲས་བུ་མངོན་སུམ་དུ་བྱ་བའི་ཕྱིར་ཞུགས་པ་ཞེས་བྱ་བ་དང༌། ལན་གཅིག་<line/>
ཕྱིར་འོང་བ་ཞེས་བྱ་བ་དང༌། ལན་གཅིག་ཕྱིར་འོང་བའི་འབྲས་བུ་མངོན་སུམ་དུ་བྱ་བའི་ཕྱིར་ཞུགས་པ་ཞེས་བྱ་བ་དང༌། ཕྱིར་མི་འོང་བ་ཞེས་བྱ་བ་དང༌། ཕྱིར་མི་འོང་བའི་<line/>
འབྲས་བུ་མངོན་སུམ་དུ་བྱ་བའི་ཕྱིར་ཞུགས་པ་ཞེས་བྱ་བ་དང༌། དགྲ་བཅོམ་པ་ཞེས་བྱ་བ་དང༌། འདོད་ཆགས་དང་བྲལ་བ་ཞེས་བྱ་བ་དང༌། བདེན་པ་མཐོང་བ་ཞེས་བྱ་བ་<line/>
དང༌། འཇམ་དཔལ། གཞན་ཡང༌། ལྷ་ཞེས་བྱ་བ་དང༌། ཀླུ་ཞེས་བྱ་བ་དང༌། གནོད་སྦྱིན་ཞེས་བྱ་བ་དང༌། དྲི་ཟ་ཞེས་བྱ་བ་དང༌། ལྷ་མ་ཡིན་ཞེས་བྱ་བ་དང༌། ནམ་<line/>
མཁའ་ལྡིང་ཞེས་བྱ་བ་དང༌། མི་འམ་ཅི་ཞེས་བྱ་བ་དང༌། ལྟོ་འཕྱེ་ཆེན་པོ་ཞེས་བྱ་བ་དང༌། མི་ཞེས་བྱ་བ་དང༌། མི་མ་ཡིན་པ་ཞེས་བྱ་བ་དང༌། སྐྱེས་པ་ཞེས་བྱ་བ་དང༌། བུད་<line/>
མེད་ཅེས་བྱ་བ་དང༌། མ་ནིང་ཞེས་བྱ་བར་འདོགས་སོ། །འཇམ་དཔལ། དེ་ལྟར་ན་ལས་དང༌། རྣམ་པར་སྨིན་པ་མེད་པ་ལ་གནས་པའི་སངས་རྒྱས་བཅོམ་ལྡན་<line/>
</page>
<page index="137" id="69B">འདས་རྣམས་ས་དང༌། བྱང་ཆུབ་སེམས་དཔའ་རྣམས་སེམས་ཅན་གྱི་བསམ་པ་ཐ་དད་པའི་དབང་གིས་འདོགས་པ་མཛད་དོ། །འཇམ་དཔལ་གྱིས་སྨྲས་པ། གང་ནམ་མཁའ་ལྟ་བུའི་ཆོས་དེ་ལ་ཇི་ལྟར་<line/>
གདགས་པ་འམ། རྣམ་པར་རིག་པར་མཛད། ལག་ན་རྡོ་རྗེས་སྨྲས་པ། འཇམ་དཔལ། ལས་དང༌། རྣམ་པར་སྨིན་པ་མེད་པའི་ས་ཉིད་ལ་གདགས་པ་འམ། རྣམ་པར་རིག་<line/>
པར་མཛད་དེ། འཇམ་དཔལ། ལས་དང༌། རྣམ་པར་སྨིན་པ་མེད་པ་སྟོང་པ་ཉིད་ཡིན་ལ། སྟོང་པ་ཉིད་དེ་ལ་ཡང་གཅིག་ཅེས་བྱ་བ་འམ། གཉིས་ཞེས་བྱ་བར་འདོགས་ཏེ།<line/>
དེ་ལྟར་གྲངས་བསྟན་པ་རྣམས་དང༌། མིང་གི་བརྡར་བྱས་པ་རྣམས་ཀྱིས་འདོགས་པ་མཛད་པ་ལ་ལྟོས། འཇམ་དཔལ། གཞན་ཡང༌། ནམ་མཁའི་ཁམས་ལས་དང༌།<line/>
རྣམ་པར་སྨིན་པ་མེད་པ་མ་ཡིན་ན། ནམ་མཁའ་ལ་ཡང་སྔོན་པོ་ཞེས་བྱ་བ་དང༌། སེར་པོ་ཞེས་བྱ་བ་དང༌། དམར་པོ་ཞེས་བྱ་བ་དང༌། དོག་ཅེས་བྱ་བ་དང༌། ཡངས་ཞེས་བྱ་<line/>
བ་དང༌། དག་ཅེས་བྱ་བ་དང༌། མ་དག་ཅེས་བྱ་བར་འདོགས་སོ། །འཇམ་དཔལ། དེ་བཞིན་དུ་ལས་དང༌། རྣམ་པར་སྨིན་པ་མེད་པའི་ས་ལ་གནས་པའི་སངས་རྒྱས་བཅོམ་<line/>
ལྡན་འདས་རྣམས་དང༌། བྱང་ཆུབ་སེམས་དཔའ་རྣམས་འདོགས་པ་མཛད་དེ། འདོགས་པ་དེ་ཡང་ལས་དང༌། རྣམ་པར་སྨིན་པ་མེད་པས་བྱས་པ་ཡིན་ན། བྱིས་པ་སོ་<line/>
</page>
<page index="138" id="70A">༄༅། །སོའི་སྐྱེ་བོ་ཕྱིན་ཅི་ལོག་ཏུ་གྱུར་པ་རྣམས་ཀྱིས་ཁོང་དུ་མ་ཆུད་པར་ཟད་དེ། དེ་དག་ཡང་དག་པ་ཇི་ལྟ་བ་བཞིན་དུ་མཐོང་བ་ལ་གཞུག་པའི་སྒོ་དཀྱིལ་<line/>
འཁོར་འདི་རྒྱལ་བ་རྣམས་ཀྱིས་གསུངས་སོ། །གསུམ་ནི་འདུས་པར་གྱུར་པ་ལས། །སྔགས་འབྱུང་བར་ནི་འདིར་བསྟན་ཏོ། །ཕྱག་རྒྱའང་དེ་བཞིན་འབྱུང་བ་སྟེ། །གཟུགས་<line/>
ཅན་མ་ཡིན་བསྟན་དུ་མེད། །རྟག་ཏུ་འཇིག་རྟེན་གསུམ་རྣམས་སུ། །ཐོགས་པ་མེད་ཅིང་ཆོད་པ་མེད། །དཔེར་ན་གཙུབ་སྟན་བརྟེན་ནས་སུ། །གཙུབ་ཤིང་གཙུབས་པ་<line/>
བྱས་གྱུར་ན། །མི་ཡིས་རྩོལ་བ་བྱས་རྒྱུ་ལས། །སྟོབས་དང་ལྡན་པའི་མེ་འབྱུང་ངོ༌། །དེ་བཞིན་གསུམ་ནི་འདུས་པ་ལས། །གསང་སྔགས་དང་ནི་ཕྱག་རྒྱ་ལྔ། །ཆེན་པོ་<line/>
དག་ནི་འབྱུང་འགྱུར་ཏེ། །བྱུང་ནས་ཡིད་ལ་གང་བསམས་པའི། །ལས་རྣམས་བྱེད་པར་གྱུར་པ་ཡིན། །འཇམ་དཔལ། དཔེར་ན། རིག་སྔགས་འཆང་རྣམས་ཀྱིས་<line/>
བསམས་མ་ཐག་ཏུ་ལྷའི་ཟས་དང༌། སྐོམ་དང༌། རྒྱན་དང༌། རྟ་དང༌། གླང་པོ་ཆེ་དང༌། ཤིང་རྟ་དང༌། བུད་མེད་དང༌། ཁང་ཁྱིམ་དང༌། གཞལ་མེད་ཁང་ལ་སོགས་<line/>
པ་ཐམས་ཅད་འབྱུང་ངོ༌། །འཇམ་དཔལ། དེ་བཞིན་དུ་གསང་སྔགས་དང༌། ཕྱག་རྒྱ་དང༌། ལྷ་འདུས་པ་ལས་ཐམས་ཅད་འབྱུང་ངོ༌། །འཇམ་དཔལ། འདི་ལྟ་སྟེ།<line/>
</page>
<page index="139" id="70B">དཔེར་ན། ཡིད་བཞིན་གྱི་ནོར་བུ་རིན་པོ་ཆེ་སྐྱོན་ཐམས་ཅད་དང་བྲལ་བ་དེ་མེད་པར་མ་གྱུར་ན་དེའི་ཚེ་གང་བསམས་པ་དེ་ཐམས་ཅད་འབྱུང་ངོ༌། །འཇམ་དཔལ། དེ་བཞིན་དུ་<line/>
སྔགས་ཀྱི་ཚུལ་ཡང་ཁོང་དུ་ཆུད་པར་བྱའོ། །འཇམ་དཔལ། གང་གི་ཚེ་རང་གི་གཟུགས་ཡོངས་སུ་སྤངས་ཏེ། ལྷའི་ང་རྒྱལ་ལ་ཐེ་ཚོམ་མེད་པ་ཐོབ་པ་དེའི་ཚེ་གསང་སྔགས་<line/>
ཀྱི་ཆོས་ཉིད་དེས་ཆོས་ཉིད་སྟོན་ཏེ། དེའི་ཚེ་དེས་ཚིག་གིས་དེའི་རྣམ་པ་སྟོན་པ་ན་བྱ་བ་ནུས་པར་འགྱུར་རོ། །འཇམ་དཔལ། བརྟེན་པའི་ཆོས་ཉིད་ཇི་ལྟར་ལས་བྱེད་ནུས་པར་<line/>
འགྱུར་བ་ལ་ལྟོས། འཇམ་དཔལ། འདི་ལྟ་སྟེ། དཔེར་ན། རྒྱ་ལ་བརྟེན་ནས་རྒྱའི་འབུར་འབྱུང་བར་འགྱུར་ཏེ། རྫས་མེད་ན་ཡང་རྒྱའི་འབུར་མི་འབྱུང་ལ། ཡོད་ཀྱང་བྱ་བ་<line/>
དང༌། ལས་དང་བྲལ་ན་རྒྱའི་འབུར་མི་འབྱུང་སྟེ། འཇམ་དཔལ། གཉིས་ཀ་ཡང་ཕན་ཚུན་དུ་ལྟོས་པ་དང་བཅས་པའི་ཕྱིར་རོ། །མིས་རྩོལ་བ་བྱས་པ་དེ་ལས་ཅི་འདིར་རྫས་<line/>
བྱུང་བའམ། འོན་ཏེ་ལས་ཀྱི་བྱ་བ་དེ་བྱུང་ངམ་གང་ཡིན་ཏེ། སྔ་ཕྱི་འགལ་བའི་ཕྱིར་བརྟེན་ནས་གསང་སྔགས་སམ། ཕྱག་རྒྱ་འབྱུང་བ་ཙམ་ལ་མ་གཏོགས་པར་འབྱུང་བ་མེད་<line/>
དོ༑ ༑འཇམ་དཔལ། སེམས་ཅན་རྣམས་ཀྱི་ཉོན་མོངས་པ་ཇི་སྙེད་པར་བྱང་ཆུབ་སེམས་དཔའ་གཞན་ལས་རྒྱལ་བའི་སྦྱོར་བ་ཡང་དེ་སྙེད་དུ་བལྟའོ། །འདི་ལ་རྒྱལ་བར་བྱེད་<line/>
</page>
<page index="140" id="71A">༄༅། །པ་སུ་ཡིན་ཞེ་ན། ཕྱག་རྒྱ་དང༌། གསང་སྔགས་དང་ལྡན་པའི་ཆོས་ཀྱི་དབྱིངས་ཀྱིས་རྒྱལ་བར་བྱེད་དོ། །འཇམ་དཔལ། ཆོས་ཀྱི་དབྱིངས་ཉིད་ལ་རྣམ་པ་མང་<line/>
པོར་བརྟགས་པའི་ཕྱིར་ཏེ། དེ་བཞིན་གཤེགས་པ་རྣམས་དང༌། བྱང་ཆུབ་སེམས་དཔའ་རྣམས་འདི་ནི་གསང་སྔགས་སོ། །འདི་ནི་ཕྱག་རྒྱའོ། །འདི་ནི་ལྷའོ་ཞེས་རྣམ་པར་གཞག་<line/>
པ་མཛད་དོ། །ཆོས་ཀྱི་དབྱིངས་དེ་ནི་གཟུགས་ཅན་མ་ཡིན་པ། བསྟན་དུ་མེད་པ། གཟུང་བ་མ་ཡིན་པ། དཀྲུག་པ་མ་ཡིན་པ་སྟེ། དེ་བཞིན་གཤེགས་པས་རྟེན་ཅིང་འབྲེལ་པར་<line/>
འབྱུང་བར་རྣམ་པར་གཞག་པས་རྣམ་པར་གཞག་གོ །རྟེན་ཅིང་འབྲེལ་པར་འབྱུང་བའི་ཕྱིར་བྱ་བ་ཐམས་ཅད་བྱེད་དོ། །འཇམ་དཔལ། གཞན་ཡང༌། ཇི་ལྟར་གཞན་གྱིས་ལས་<line/>
བྱས་པ་ལ་ཇི་ལྟར་གཞན་སྤྱོད་ཅེས་གང་སྨྲ་བ་དེ་ནི། འཇམ་དཔལ། འདི་ལྟ་སྟེ། དཔེར་ན། ལྷའི་བུ་དབང་ཕྱུག་རང་གི་སེམས་ལ་དབང་ཐོབ་པ་དེ་འདོད་པ་བཞིན་དུ་ལོངས་<line/>
སྤྱོད་སྣ་ཚོགས་ལ་ཡོངས་སུ་སྤྱོད་པར་བྱེད་དེ། འདི་ལྟ་སྟེ། ལྷའི་ཁང་ཁྱིམ་དང༌། གཞལ་མེད་ཁང་ལ་སོགས་པ་དང༌། རྟ་དང༌། གླང་པོ་ཆེ་དང༌། ཤིང་རྟ་དང༌། བུད་<line/>
མེད་དང༌། བཟའ་བ་དང༌། བཅའ་བ་ལ་སོགས་པ་མངོན་པར་སྤྲུལ་ནས་བདག་ཀྱང་ཡོངས་སུ་སྤྱོད་ཅིང་གཞན་དག་ལ་ཡང་སྦྱིན་པར་བྱེད་དོ། །དེ་ཅིའི་ཕྱིར་ཞེ་ན།<line/>
</page>
<page index="141" id="71B">དེ་ཉིད་ཀྱིས་སྔགས་དེ་བསྒྲུབས་པའི་ཕྱིར་རོ། །འཇམ་དཔལ། དེ་བཞིན་དུ་གཞན་གྱིས་བྱས་པ་ལ་གཞན་ཡོངས་སུ་སྤྱོད་དོ། །འཇམ་དཔལ། གཅིག་བྱེད་པ་ལ་མང་<line/>
པོ་ཡོངས་སུ་སྤྱོད་པའི་རྣམ་གྲངས་ཡོད་དོ། །དཔེར་ན། འཁོར་ལོས་བསྒྱུར་བའི་རྒྱལ་པོ་འམ། ཞིང་པ་བཞིན་ནོ། །འཇམ་དཔལ། གཞན་ཡང༌། འཇིག་རྟེན་འདི་<line/>
འདོར་བ་ནི་སུ། གཞན་དུ་འགྲོ་བ་ནི་སུ་ཞེས་སྨྲ་བ་ནི། འཇམ་དཔལ། གང་གི་ཚེ་སེམས་དང༌། སེམས་ལས་བྱུང་བའི་ཚོགས་འདུས་བྱས་ཀྱི་ཁམས་ལ་གནས་པ་<line/>
དེའི་ཚེ་དེ་འཇིག་རྟེན་འདི་ཡིན་ནོ། །གང་གི་ཚེ་སེམས་དང༌། སེམས་ལས་བྱུང་བའི་ཚོགས་དེ་ཉིད་འདུས་མ་བྱས་ཀྱི་ཁམས་ལ་གནས་པར་གྱུར་པ་དེའི་ཚེ། དེ་བཞིན་<line/>
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་འཇིག་རྟེན་འདི་འདོར་ཞིང༌། འཇིག་རྟེན་ཕ་རོལ་ཏུ་འགྲོའོ་ཞེས་འདོགས་ཏེ། འདི་ནི་ཆོས་ཉིད་<line/>
རྟོགས་པའི་གང་ཟག་གི་ཚིག་བླ་དྭགས་སོ། །དེ་ཅིའི་ཕྱིར་ཞེ་ན། ཆོས་ཉིད་ནི་འདུས་མ་བྱས་ཀྱི་ཁམས་སུ་རྣམ་པར་གནས་པ་སྟེ། དེ་ནི་ནམ་དུ་ཡང་འདུས་བྱས་ཀྱི་དྲི་<line/>
མས་མི་གོས་སོ། །འདི་ལྟ་སྟེ། དཔེར་ན། རྡོ་རྗེ་འདམ་རྫབ་ཀྱི་རྙོག་པའི་དྲི་མའི་སྐྱོན་ཐམས་ཅད་ཀྱིས་མི་གོས་སོ། །དེ་བཞིན་དུ་ཆོས་ཉིད་དེ་ཡང་འདུས་བྱས་ཀྱི་སྐྱོན་ཐམས་<line/>
</page>
<page index="142" id="72A">༄༅། །ཅད་ཀྱིས་མི་གོས་སོ། །འཇམ་དཔལ། བྱིས་པ་སོ་སོའི་སྐྱེ་བོ་འདུས་བྱས་ཀྱི་ཁམས་སུ་གཏོགས་པ་དག་ནི་ཉོན་མོངས་པ་ཅན་གྱི་རྒྱུད་དུ་ལྟུང་<line/>
བ་ངར་འཛིན་པ་དང༌། ང་ཡིར་འཛིན་པ་ལས་བྱུང་བའི་སེམས་པས་སྲིད་པར་སྐྱེ་བ་ཉོན་མོངས་པ་ཅན་རྣམ་པར་སྒྲུབ་བོ། །དེ་དག་འཆི་བའི་དུས་ཉེ་བར་གནས་ཏེ་འདུ་བྱེད་<line/>
ཀྱི་ཚོགས་འདི་འགགས་པའི་ཚེ་ལྷའོ་སྙམ་མམ། མིའོ་སྙམ་པའི་ང་རྒྱལ་ཉིད་རྒྱུད་དེའི་རྗེས་སུ་འབྲེལ་ཏོ། །འདི་ལྟ་སྟེ། དཔེར་ན། རབ་ཏུ་ཕྱིས་པའི་མེ་ལོང་གི་དཀྱིལ་<line/>
འཁོར་ལ་བཞིན་བལྟ་བའི་མི་ནི་བདག་གི་བཞིན་ཡོན་ཏན་ཁྱད་པར་ཅན་འདི་ལྟ་བུས་བཟང་ངོ་ཞེ་འམ། མི་བཟང་ངོ་ཞེས་རྟོག་པར་བྱེད་ཀྱི། དེ་དང་ཐ་དད་པ་ཡང་མ་<line/>
ཡིན༑ ཐ་མི་དད་པ་ཡང་མ་ཡིན་མོད་ཀྱི། འོན་ཀྱང་འཁྲུལ་པའི་ཕྱིར་སེམས་ལ་ངར་འཛིན་པ་བསྐྱེད་དོ། །འཇམ་དཔལ། མཐོང་བའི་འབྲས་བུ་གང་ཞེ་ན། འདི་ལྟ་སྟེ།<line/>
གསང་སྔགས་ཀྱིས་དུག་དང༌། རིམས་ལ་སོགས་པ་སེལ་བའོ། །མ་མཐོང་བའི་འབྲས་བུ་གང་ཞེ་ན། མངོན་སུམ་དང༌། རྟོག་པའི་དྲ་བ་དང་བྲལ་བ་བསམ་གཏན་<line/>
རྟོགས་པའི་འབྲས་བུ་ཐོབ་པ་སྟེ། རྗེས་སུ་དཔག་པ་དང༌། དཔག་པར་བྱ་བའི་རྟོག་གེ་བའི་ཡུལ་ལས་ཡང་དག་པར་འདས་པ། ཡིད་ཆེས་པའི་ལུང་གིས་གྲུབ་པ་དང༌།<line/>
</page>
<page index="143" id="72B">རྣལ་འབྱོར་དང་།རིགས་པ་དང་ལྡན་པ་དང༌། རང་གིས་མྱོང་བའི་རྣམ་པ་ནི་འབྲས་བུར་བསྟན་ཏེ། འདི་མ་མཐོང་བའི་འབྲས་བུའོ། །འཇམ་དཔལ། གཞན་ཡང༌།<line/>
དྲག་ཤུལ་སྤྱོད་པའི་ལས་སྨྲོས་ཤིག་ཅེས་གང་སྨྲས་པ་ནི་བྱ་དགོས་པར་གྱུར་པ་ན་ཁྲོ་བོ་ཉིད་བརྩམ་པར་བྱ་སྟེ། ཞི་བའི་སེམས་དང༌། སྙིང་རྗེ་བ་དང༌། བྱམས་པའི་<line/>
རང་བཞིན་དང༌། རང་གི་ལས་ཀྱི་འབྲས་བུ་ལ་བལྟ་བས་ལྷའི་གཟུགས་དང༌། རང་གི་ཁྲོ་བོའི་གཟུགས་ཐ་མི་དད་པར་སྦྱོར་བ་དང་ལྡན་པར་བྱས་པས། མེའི་ཡང་<line/>
ཁྲོ་བོའི་གཟུགས་ལ། གཅིག་ཤོས་ཀྱང་ཁྲོ་བོའི་གཟུགས་སོ། །རང་དབང་བསྒྱུར་བའི་ཁྲོ་བོས་སྔགས་ཀྱི་ངོ་བོས་བཀུག་ལ་མྱུར་དུ་བྲང་ངམ། སྙིང་ག་འམ། མགོ་<line/>
འམ༑ ལྟོ་འམ། རྐེད་པ་འམ། བྱིན་པ་འམ། རྐང་པ་འམ། རྒྱབ་བམ། རྐང་པ་གཡོན་པས་མནན་ལ་སྲོག་ཆགས་ཐམས་ཅད་དགོད་ཀྱང་རུང༌། རྩེ་ཡང་རུང༌། ཆགས་<line/>
ཀྱང་རུང༌། སྡང་ཡང་རུང༌། ལམ་དུ་འགྲོ་ཡང་རུང༌། ཉལ་ཡང་རུང༌། འདུག་ཀྱང་རུང༌། འགྲེང་ཡང་རུང༌། ཆུ་ཀླུང་གི་ཕ་རོལ་དཔག་ཚད་བརྒྱན་འདུག་ཀྱང་རུང༌། ལྷ་<line/>
ལ་སོགས་པས་བསྲུངས་ཀྱང་རུང༌། བདག་ལ་མེ་སྦར་བས་སྲེག་བླུགས་ཉི་ཤུ་རྩ་གཅིག་སྦྱིན་སྲེག་བྱའོ། །ཞི་བ་ལ་ནི་ཞི་བ། མ་ཞི་བ་ལ་ནི་མ་ཞི་བར་གསུངས་སོ། །དེ་<line/>
</page>
<page index="144" id="73A">༄༅། །ནས་ལག་ན་རྡོ་རྗེས་ཐོགས་པ་མེད་པའི་ངག་གི་འཁོར་ལོའི་དཀྱིལ་འཁོར་བསྒྲུབ་པ་དང༌། བསྟན་པ་དོན་ཡོད་པར་ཡང་དག་པར་བསྒྲུབ་པར་བྱ་བའི་<line/>
ཕྱིར་སངས་རྒྱས་ཀྱི་གསུང་བཀོད་པའི་སྙིང་པོ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་སོ། །བྱང་ཆུབ་སེམས་དཔའ་ལག་ན་རྡོ་རྗེ་ཏིང་ངེ་འཛིན་དེ་ལ་སྙོམས་<line/>
པར་ཞུགས་མ་ཐག་ཏུ། དེ་ནས་དེའི་ཚེ་སྟོབས་མཚུངས་པ་མེད་པས་ཆོས་ཀྱི་དབྱིངས་ལ་འཇུག་པ། དམ་ཚིག་ཆེན་པོའི་གསང་སྔགས་སྨྲས་པ། ན་མཿ་སརྦ་ཏ་<line/>
ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ་བཛྲ་ས་མ་ཡ་དྷྲྀཀ །དམ་ཚིག་གི་རྡོ་རྗེའི་གསང་སྔགས་སྨྲས་མ་ཐག་ཏུ། དེ་ནས་སངས་རྒྱས་ཀྱི་དཀྱིལ་འཁོར་ཐམས་ཅད་<line/>
དང༑ འཇིག་རྟེན་གྱི་ཁམས་རབ་འབྱམས་ཐམས་ཅད་དུ་དམ་ཚིག་ལ་འཇུག་པའི་རྡོ་རྗེའི་སྒྲ་འུར་ཞེས་གྲགས་སོ། །འདི་ཐོས་བྱང་ཆུབ་སེམས་དཔའ་རྣམས། །དེ་<line/>
དག་སྐད་ཅིག་དེ་ཉིད་ལ། །སངས་རྒྱས་ཀུན་གྱི་སྤྱན་སྔ་རུ། །རྡོ་རྗེ་མཆོག་སྟོབས་གཟུངས་ཐོབ་བོ། །ཡང་བདུད་བཞི་ཕམ་པར་བྱེད་པའི་རྣམ་པར་བསྒྱིངས་པའི་<line/>
བྱིན་གྱིས་བརླབས་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ཏེ། བསྲུང་བ་ཆེན་པོ་སྟོབས་པོ་ཆེ་སྟོབས་བཅུའི་གཟི་བརྗིད་ལས་བྱུང་བའི་གསང་སྔགས་འདི་<line/>
</page>
<page index="145" id="73B">སྨྲས་སོ། །ན་མཿསརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ། བཛྲ་གི་ནི། བཛྲ་ཤུ་ཨུ་ལ་ནི། བཛྲ་མུ་ཏ་རེ། བ་ལི་ན་མ་ཨ་གྲ་།མཧཱ་བ་ལེ། ཧི་ལི་ཧི་ལི།<line/>
མི་ལི་མི་ལི། ཤི་ལོ་ཤི་ལོ། ཊི་ལོ་ཊི་ལོ། ཊ་ཊ་ལེ། མཧཱ་ཙཎྜི། ཀུ་རུཾ་གྷོ་ན། ཤྭེ་ཏ། པདྨ་མ་ལི་ནི། ཧི་ཧི་ཧེ་ཧེ། རཀྵ་རཀྵ། མཧཱ་ས་མ་ཡ་ཨ་ནུ་ག་ཏེ་<line/>
སྭཱ་ཧཱ༑ ༑དེ་ནས་ཐམས་ཅད་དང་ལྡན་པའི་འཁོར་དེས་མགྲིན་གཅིག་ཏུ་ཚིག་སྨྲས་པ། །ཀྱེ་མ་བསྲུང་བ་དམ་པ་འདི། །གསང་སྔགས་རྗེས་སུ་སྤྱོད་པ་ཡི། །སེམས་<line/>
ཅན་ཀུན་གྱི་དོན་གྱི་ཕྱིར། །ལག་ན་རྡོ་རྗེས་རབ་ཏུ་བརྗོད། །དེ་ནས་ལག་ན་རྡོ་རྗེས་ཡང་དཀྱིལ་འཁྲོ་གྱི་ཐབས་ཐམས་ཅད་ཀྱི་གསང་སྔགས་ཀྱི་མཛོད་སྨྲས་པ། ན་<line/>
མཿ་སརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ་བཛྲ་ཨ་གྲ་དྷ་ར། ཨ་ན་ལོ་བི་ཤྭ་སཾ་བྷ་བ་སྭཱ་ཧཱ། །རྡོ་རྗེའི་མེ་ལྕེ་ཆེན་པོ་འབར་བའི་སྔགས་སོ། །ན་མཿསརྦ་ཏ་ཐཱ་<line/>
ག་ཏེ་བྷྱཿ། སརྦ་མུ་ཁེ་དྷྱཿ། ཤྩཎྜི་བཛྲ་ཨ་རྩི་སྥ་ར་ཎ་སྭཱཧཱ། རྡོ་རྗེ་འོད་འཕྲོ་བའི་སྔགས་སོ། །ན་མཿ་སརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། མཧཱ་ཙཎྜ་བཛྲ་ཀ་བ་ཙ་བི་<line/>
སྥུ་ར་བཛྲཾ་ག་སྭཱ་ཧཱ། རྡོ་རྗེ་གོ་ཆའི་སྔགས་སོ། །ན་མཿ་སརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། མཧཱ་བཛྲ་ཨ་གྲ་དྷ་རི་ཏེ་ཛོད་ག་ཏེ་སྭཱ་ཧཱ། རྡོ་རྗེ་མཆོག་གི་སྤྱི་གཙུག་གི་<line/>
</page>
<page index="146" id="74A">༄༅། །སྔགས་སོ། །ན་མཿ་སརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། བཛྲ་ཨ་ནནྟ་ག་ཏི་ཧི་སྭཱ་ཧཱ། །རྡོ་རྗེ་གཙུག་ཏོར་ཆེན་པོའི་སྔགས་སོ། །ན་མཿ་<line/>
སརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། ཏ་ཐཱ་ག་ཏེ། ཨཱ་ཤཱ་པ་རི་པཱུ་ར་ཙིནྟ་མ་ཎི་རཱ་ཛ་བཛྲ་ཧཱུཾ། །རྡོ་རྗེ་མཛོད་སྤུའི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿ། སརྦ་མུ་<line/>
ཁེ་བྷྱཿ། ཏ་ཐཱ་ག་ཏེ་ལོ་ཙ་ན་ཛྙཱ་ན་བཛྲ་སྭཱ་ཧཱ། རྡོ་རྗེ་སྤྱན་གྱི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། ཨོཾ་བཛྲ་ཨཱན་ནན་སྭཱ་ཧཱ། རྡོ་རྗེ་ཞལ་གྱི་སྔགས་<line/>
སོ༑ ༑ན་མཿ་སརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཏ་ཐཱ་ག་ཏེ་ས་ཏྱ་དྷརྨ་པྲ་ཏིཥྛ་ཏེ་བཛྲ་ག་པུ་རུ་ས་ར་སྭ་ཏི་བུ་ཧ་ཨ་ལཾ་ཀཱ་ར་གརྦྷ་བཛྲ་ཛི་ཧྭཱ་ཧཱུཾ་བྷ་ག་བ་ཏི། སརྦ་<line/>
སཏྭ་སནྟེ་ཥ་ཎ་ཀ་རི་སྭཱ་ཧཱ། རྡོ་རྗེ་ལྗགས་ཀྱི་སྔགས་སོ། །ན་མཿ་སརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། བཛྲ་ཨ་གྲ་ས་མེ་བྷྱོ་བི་ཤྭཱ་རཱུ་པ་དྷ་ར་སྭཱ་ཧཱ། རྡོ་རྗེ་སྐུའི་<line/>
སྔགས་སོ། །ན་མཿ་སརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། ཨརྒྷ་བཛྲ་སྭཱ་ཧཱ། མཆོད་ཡོན་གྱི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། གནྡྷ་<line/>
ཨ་བ་བྷཱ་ས་ན་སྭཱ་ཧཱ། དྲིའི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། པུཥྤ་བཛྲ་ཨ་གྲ་དྷ་ར་ཀ་སྭཱ་ཧཱ། མེ་ཏོག་གི་སྔགས་སོ། །ན་མཿསརྦ་ཏ་ཐཱ་ག་<line/>
</page>
<page index="147" id="74B">ཏེ་བྷྱཿ། སརྦ་མུ་ཁེ་བྷྱཿ། ཛྙཱ་ན་བཛྲ་སྭཱ་ཧཱ། བདུག་པའི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། ཨཀྵ་ཡ་དྷརྨ་དྷཱ་ཏུ་སྥ་ར་ཎ་བཛྲ་སྭཱ་ཧཱ། ལྷ་བཤོས་ཀྱི་<line/>
སྔགས་སོ། །ན་མཿ་སརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། ཏ་ཐཱ་ག་ཏེ་ཙཀྵུར་བཛྲ་སྭཱ་ཧཱ། མར་མེའི་སྔགས་སོ། །དཀྱིལ་འཁོར་གྱི་ཐབས་ཀྱི་སྔགས་ཀྱི་མཛོད་དོ། །བྱང་<line/>
ཆུབ་སེམས་དཔའ་སེམས་དཔའ་ཆེན་པོ་ལག་ན་རྡོ་རྗེས་ཡང་དེ་བཞིན་གཤེགས་པ་ཐམས་ཅད་ལ་ཕྱག་བཙལ་ནས་ཏིང་ངེ་འཛིན་དེ་ལས་ལངས་ཏེ། རྡོ་རྗེ་ཆེན་པོ་གསང་<line/>
བ་མཐོ་བའི་ཏོག་རྡོ་རྗེ་མཐོན་པོ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་སོ། །བྱང་ཆུབ་སེམས་དཔའ་ལག་ན་རྡོ་རྗེས་མཉམ་པར་བཞག་མ་ཐག་ཏུ། དེ་ནས་དེ་<line/>
བཞིན་གཤེགས་པ་ཐམས་ཅད་ཀྱིས་རྡོ་རྗེ་ལྷངས་ཞེས་བྱ་བའི་ཚིག་དང་ལྡན་པའི་ཡི་གེའི་སྙིང་པོ་དེ་བཞིན་གཤེགས་པ་ཐམས་ཅད་ཀྱི་གཟི་བརྗིད་ཀྱི་སྟོབས་ཞེས་བྱ་བ་དེ་བྱིན་<line/>
ནོ༑ ༑ན་མཿ་སརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། ཏ་ཊ་ཏ་ཊ། སྥོ་ཊ་ཡ་བཛྲ་སཾ་ཀྲྀ་ཏ་བིདྱུ་ཛི་ཧྭཱ་རུརྡཱནྟ་ད་མ་ཀ་ད་ཧ་སི་ཏ། ལཾ་བོ་ད་ར་ག་ཧ་ཀ་ཧ། ཙུ་ལུ་ཙུ་ལུ། མུཉྩ་ཨཊྚ་<line/>
ཧཱ་ས་ན། དཱ་ར་བི་དཱ་ར། བཛྲ་བཀྟྲ། བཛྲ་ཨཾ་ག །བཛྲ་ནཻ་ཏྲ། བཛྲ་ཤྲོ་ཏྲ། བཛྲ་གྷཱ་ཎ། བཛྲ་དཾ་ཥྚྲ་ཨ་ནུ་ཙ་ར། ཀིཉྩི་རཱ་ཡ་སི། པྲ་བི་ཤ་བཛྲ་པཱ་ཎི་ཧྲྀ་ད་ཡཾ། ཨཱ་བི་ཤ་ཨཱ་བི་<line/>
</page>
<page index="148" id="75A">༄༅། །ཤ༑ གྷུརྞ་གྷུརྞ། གྷུརྞ་པ་ཡ་གྷུརྞ་པ་ཡ། སརྦ་ཏ་ཐཱ་ག་ཏ་ཨཱ་ཛྙཱ་ཀར། པྲ་བ་ར། དྷརྨ་ལབྡྷ་བཛྲ་ཡ་ཧཱུཾ་ཀྲྀ་ཏ་སྭཱ་ཧཱ། དེ་བཞིན་གཤེགས་པ་<line/>
ཐམས་ཅད་ཀྱིས་ལྷངས་ཞེས་བྱ་བའི་རྡོ་རྗེའི་སྙིང་པོ་གསུངས་མ་ཐག་ཏུ་བྱང་ཆུབ་སེམས་དཔའ་ལག་ན་རྡོ་རྗེ་ཚིམ་ཞིང་མགུ་སྟེ་རབ་ཏུ་དགའ་ཞིང་ཡི་རངས་ནས། དེའི་<line/>
ཚེ་རྡོ་རྗེ་མེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་སོ། །བྱང་ཆུབ་སེམས་དཔའ་ལག་ན་རྡོ་རྗེས་ཏིང་ངེ་འཛིན་འདི་མཉམ་པར་བཞག་མ་ཐག་ཏུ། དེ་ནས་<line/>
དེའི་ཚེ་འཇིག་རྟེན་གྱི་ཁམས་ཐམས་ཅད་གཡོས། རབ་ཏུ་གཡོས། ཀུན་ཏུ་རབ་ཏུ་གཡོས། འགུལ། རབ་ཏུ་འགུལ། ཀུན་ཏུ་རབ་ཏུ་འགུལ་ཏོ། །རྒྱ་མཚོ་ཆེན་<line/>
པོ་ཐམས་ཅད་ཀྱང་འཁྲུགས། རབ་ཏུ་འཁྲུགས། ཀུན་ཏུ་རབ་ཏུ་འཁྲུགས། རིའི་རྒྱལ་པོ་རི་རབ་ཐམས་ཅད་ཀྱང་འགུལ། རབ་ཏུ་འགུལ། ཀུན་ཏུ་རབ་ཏུ་འགུལ་<line/>
ཏོ༑ ༑ཆེམ་ཆེམ། རབ་ཏུ་ཆེམ་ཆེམ། ཀུན་ཏུ་རབ་ཏུ་ཆེམ་ཆེམ་མོ། །འཇིག་རྟེན་གྱི་ཁམས་ཐམས་ཅད་ཀྱང་འབར། རབ་ཏུ་འབར། ཀུན་ཏུ་རབ་ཏུ་འབར་ཏེ་<line/>
མེ་ལྕེ་གཅིག་ཏུ་གྱུར་པར་སྣང་ངོ༌། །བྱང་ཆུབ་སེམས་དཔའ་ལག་ན་རྡོ་རྗེ་ཡང་འབར། རབ་ཏུ་འབར། ཀུན་ཏུ་རབ་ཏུ་འབར་ཏེ་འཇིགས་འཇིགས་ལྟ་ཆེན་པོའི་<line/>
</page>
<page index="149" id="75B">གཟུགས་འཛིན་ལ། རྡོ་རྗེའི་མིག་ལས་མེ་ལྕེ་འབར་བའི་འོད་ཟེར་གྱིས་ཕྱོགས་བཅུར་སྣང་བར་བྱེད་ཅིང་རྡོ་རྗེ་འཇིགས་འཇིགས་ལྟ་ཆེན་པོ་ཞེས་བྱ་བའི་ཁྲོ་བོ་འབར་བ། རབ་<line/>
ཏུ་འབར་བ། ཀུན་ཏུ་རབ་ཏུ་མཆེད་ཅིང་འབར་ཏེ་མེ་ལྕེ་གཅིག་ཏུ་གྱུར་པ། མིག་གསུམ་པ། མཆེ་བ་བཞི་པ། གད་མོ་རྟ་གད་འབྱིན་པ། ལུས་ལ་གླང་པོ་ཆེའི་ལྤགས་པ་<line/>
ཁྲག་ཅན་གྱོན་པ། ལག་ན་རྡོ་རྗེ་ཐོགས་པ་ཕྱུང་ངོ༌། །ཡང་བ་སྤུའི་ཁུང་བུ་ཐམས་ཅད་དང༌། ཡན་ལག་གི་ཚིགས་ཐམས་ཅད་ནས་རྡོ་རྗེ་ཁྲོ་བོ་ཐམས་ཅད་མི་སྡུག་ཅིང་<line/>
འཇིགས་སུ་རུང་བའི་གཟུགས་ཅན་ལག་ན་རྡོ་རྗེ་ཐོགས་པ་དང༌། ཁ་དོག་ཐ་དད་པ་དང༌། འཇིག་རྟེན་གྱི་ཁམས་ཐམས་ཅད་དུ་སྒྲས་གོ་བར་བྱེད་པ་དང༌། ལག་ན་<line/>
མདུང་རྩེ་གསུམ་ཐོགས་པ་དང༌། སྡང་བ་ཐམས་ཅད་སྐྲག་པར་བྱེད་པ་དང༌། བདུད་ཀྱི་གནས་ཐམས་ཅད་རྣམ་པར་འཇིག་པར་བྱེད་པ་དང༌། འཆའ་བ་དང༌། རྒོད་<line/>
པ་དང༌། འབུག་འབུག་པོའི་སྒྲ་འབྱིན་པ་དང༌། སྨུག་སྨུག་པའི་སྒྲ་འབྱིན་པ་དང༌། ལག་ན་རྩེ་གསུམ་གདེངས་པ་དང༌། གཏུན་རྐེད་ཉག་ཐོགས་པ། ལག་ན་བེ་ཅོན་<line/>
ཐོགས་པ་དང༌། ལག་ན་རལ་གྲི་ཐོགས་པ་དང༌། ལག་ན་ཐོ་བ་ཐོགས་པ་དང༌། ལག་ན་དགྲ་སྟ་ཐོགས་པ་དང༌། ལག་ན་མཚོན་རྩེ་གཅིག་པ་དང༌། ཀ་ན་ཡ་དང༌། མདའ་བོ་ཆེ་<line/>
</page>
<page index="150" id="76A">༄༅། །དང༌། འཁོར་ལོ་དང༌། ལྕགས་མདའ་དང༌། ཞགས་པ་དང༌། དབྱུག་ཏོ་དང༌། ལྕགས་ཐག་དང༌། ཁབ་འདྲ་དང༌། གཤོལ་དང༌། རྔ་དང༌། འཁར་<line/>
རྔ་དང༌། དྲིལ་བུ་དང༌། རྔ་བོ་ཆེ་ཐོགས་པ་དང༌། གཟི་བརྗིད་ཅན་ཐམས་ཅད་ཀྱི་གཟི་བརྗིད་མི་སྣང་བར་བྱེད་ཅིང༌། དེ་བཞིན་གཤེགས་པའི་དམ་ཚིག་ལ་བལྟ་བ་ལྷུར་ལེན་<line/>
པར་བསྟན་ནས། ཡང་གཙུག་ཏོར་ནས་ཁྲོ་བོའི་རྒྱལ་པོ་འཇིག་རྟེན་གསུམ་ལས་རྣམ་པར་རྒྱལ་བ་ཞེས་བྱ་བ་དེ་བཞིན་གཤེགས་པ་ཐམས་ཅད་ཀྱི་ཡུལ་ལས་<line/>
བྱུང་བ། མེ་ལྕེ་འབར་བས་ལང་ལོང་དུ་གྱུར་པ། ཐོར་ཚུགས་ཅན། གསུས་པ་འཕྱང་པ། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་བཅུའི་ཚད་ཙམ་གྱི་<line/>
ལུས་དང་ལྡན་པ། རབ་ཏུ་འཇིག་པའི་དུས་ཀྱི་མེ་དང་འདྲ་བ། དཔྲལ་བ་ཁྲོ་གཉེར་གྱི་རིམ་པ་ཅན། རི་དྭགས་ཀྱི་རྒྱལ་པོའི་ལྤགས་པ་ཁྲག་ཅན་གྱི་སྨད་གཡོགས་<line/>
གྱོན་པ། བཀའ་ནོད་ཅིང་འདུག་པ་བསྟན་ཏོ། །ཡང་དཔྲལ་བའི་དཀྱིལ་ནས་ཁྲོ་བོའི་རྒྱལ་པོ་ཆེན་པོ་གཞན་ཁྲོ་བོ་ཟླ་བའི་ཐིག་ལེ་ཞེས་བྱ་བ་ལག་པ་བརྒྱ་སྟོང་དུ་མ་ཡོད་<line/>
པ༑ མིག་གསུམ་པ། མཆེ་བ་བཞི་པ། གད་མོ་རྟ་གད་ཀྱི་སྒྲ་འབྱིན་པ། གཤིན་རྗེའི་གཟུགས་འདྲ་བ། ཁྲོ་བོའི་གཡོག་འཁོར་བརྒྱ་སྟོང་དུ་མ་དང་ལྡན་པ། ལག་ན་<line/>
</page>
<page index="151" id="76B">མཚོན་ཆ་སྣ་ཚོགས་ཐོགས་པ། སྟག་ལྤགས་ཀྱི་ཤམ་ཐབས་གྱོན་པ། སེམས་ཅན་ཐམས་ཅད་དབང་དུ་བྱེད་པ་ཀུན་ཏུ་བསྟན་ཏོ། །ཡང་ལག་ན་རྡོ་རྗེ་ཏིང་ངེ་འཛིན་དེ་ལས་<line/>
ལངས་ནས་ཁྲོ་བོ་རྡོ་རྗེ་བེ་ཅོན་ཆེན་པོ་ཅན། ལྟོ་བ་སྤྱང་ཀིའི་ལྟོ་བ་འདྲ་བ། མིག་དམར་བ། ཁྲོས་པ་དང་བཅས་པ། ཨན་ད་རྙིལ་ལྟར་སྔོ་བ། ལག་ན་བེ་ཅོན་ཐོགས་པ། སྐྲག་<line/>
པར་བྱེད་པ། དྲག་པོ། སྡིག་པའི་ལྤགས་པའི་ཤམ་ཐབས་ཅན་སྡིགས་མོ་བྱེད་པ་བསྟན་ཏོ། །ཡང་སྟོབས་མཆོག་ཅེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ཏེ།<line/>
སྙོམས་པར་ཞུགས་ནས་ཁྲོ་བོའི་རྒྱལ་པོ་ཆེན་པོ་སྟོབས་པོ་ཆེ་ཞེས་བྱ་བ་ལག་པ་བཞི་པ། སྐྲ་གྱེན་དུ་འགྲེང་བ། མིག་སེར་བ། མཆེ་བ་བཞི་པ། དབྱར་གྱི་སྤྲིན་འདྲ་བ།<line/>
ལག་ན་བེ་ཅོན་ཐོགས་པ། ལག་ན་དགྲ་སྟ་ཐོགས་པ། གསུས་འཕྱང་པོ། མིག་གསུམ་པ། སྟག་ལྤགས་ཀྱི་ཤམ་ཐབས་ཅན། རང་གི་ལུས་མེ་ལྕེ་འབར་བའི་ནང་<line/>
ན་འདུག་པ་བསྟན་ཏོ། །ཡང་ལག་ན་རྡོ་རྗེ་དེ་བཞིན་གཤེགས་པའི་གོམ་པས་རྣམ་པར་གནོན་པའི་ཏིང་ངེ་འཛིན་ལ་སྙོམས་པར་ཞུགས་ཏེ། གོམ་པ་འདོར་བའི་རྡོ་རྗེ་ཆེན་<line/>
པོ་ཞེས་བྱ་བའི་ཁྲོ་བོ་སྐྲ་བཤོར་ཞིང་གྱེན་དུ་འགྲེང་བ། གཤིན་རྗེའི་གཟུགས་འདྲ་བ། གདོང་གི་དཔྲལ་བ་ཁྲོ་གཉེར་གྱི་རིམ་པ་ཅན། མིག་དམར་བ། གད་མོ་ཆེར་རྒོད་པ།<line/>
</page>
<page index="152" id="77A">༄༅། །ཁ་གདངས་པ། ལག་པ་བཞི་པ། ལག་ན་མདུང་རྩེ་གསུམ་པ་དང༌། རྡོ་རྗེ་དང༌། འཁོར་ལོ་དང༌། རལ་གྲི་ཐོགས་པ་ཕྱོགས་སུ་བལྟ་བ་བསྟན་ཏོ། །<line/>
ཡང་ལག་ན་རྡོ་རྗེ་དྲག་པོ་འབྱུང་བ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ཏེ། རིག་པའི་རྒྱལ་མོ་ཆེན་པོ་རྡོ་རྗེ་ལུ་གུ་རྒྱུད་དོན་ཡོད་ཅིང་ཐོགས་པ་མེད་པ། འཇིག་<line/>
རྟེན་གསུམ་ཀུན་ཏུ་རྨོངས་པར་བྱེད་པ། སེམས་ཅན་ཐམས་ཅད་ལ་མི་འཇིགས་པ་བསྐྱེད་པ། དེ་བཞིན་གཤེགས་པ་ཐམས་ཅད་ལས་བྱུང་པ། མདོག་པྲི་ཡང་ཀུ་<line/>
ལྟར་སྔོ་བསངས་མ། རྡོ་རྗེའི་རྟགས་ཅན། མེ་ལྕེའི་ཕྲེང་བས་ལང་ལོང་དུ་གྱུར་པ། བཞིན་ཡིད་ཙམ་ཁྲོས་པ་འདྲ་བ། ལག་ན་རྡོ་རྗེའི་ལྕགས་ཐག་ཐོགས་པ། བཀའ་<line/>
ཉན་པ་ལྷུར་ལེན་པ། འཁོར་ཕོ་ཉ་མོ་ཁྲི་དང་ལྡན་པ་འདི་བསྟན་ཏོ། །ཡང་རྡོ་རྗེ་རྩེ་མོ་ཆོས་ཐམས་ཅད་ངེས་པར་རྟོགས་པ། སྟོབས་ཐོགས་པ་མེད་པ། སེམས་ཅན་<line/>
སྡང་བ་ཐམས་ཅད་འདུལ་བ། སྟོབས་ཆེ་བ། རྡོ་རྗེའི་རྩེ་མོ་ལག་ན་ཐོགས་པ། གདོང་ཁྲོ་གཉེར་གྱི་རིམ་པ་ཅན། བུད་མེད་འབྲིང་མོའི་ཚོད་ཙམ་པ། ལག་པ་དྲག་པ།<line/>
ལག་ན་ཞགས་པ་དང༌། གཏུན་ཤིང་དང༌། ཐོ་བ་དང༌། གཏུན་རྐེད་ཉག་དང༌། ཁབ་ཐོགས་པ། འཁོར་ཕོ་ཉ་མོ་ཁྲི་དང་ལྡན་པ་བསྟན་ཏོ། །ཡང་རིག་པའི་རྒྱལ་མོ་རྡོ་<line/>
</page>
<page index="153" id="77B">རྗེའི་ཁུ་ཚུར་དེ་བཞིན་གཤེགས་པ་ཐམས་ཅད་ཀྱི་ཆོས་ཀྱི་ཁུ་ཚུར་ལས་བྱུང་བ། རྡོ་རྗེའི་རྟགས་ཅན། རབ་ཏུ་འབར་བ། འོད་སྟོན་གྱི་ཟླ་བའི་འོད་ཟེར་འདྲ་བ། མིག་གསུམ་པ།<line/>
ལྷ་མོ་ཐོར་ཚུགས་ཅན། རས་དཀར་པོའི་ཤམ་ཐབས་ཅན། ལྷ་དང༌། ལྷ་མ་ཡིན་གཞོམ་པར་དཀའ་བ་ཐམས་ཅད་རྣམ་པར་འཇོམས་པ་བསྟན་ཏོ། །ཁྲོ་བོ་དེ་དག་གི་སྙིང་པོ་ནི་<line/>
འདི་དག་ཡིན་ནོ། །ན་མཿ་སརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ་བཛྲ་ཛྭ་ལ། ཨ་ན་ལ་སམྦྷ་བ། ཏྲ་ཊ་ཏྲ་ཊ། སྥོ་ཊ་ཡ་སྥོ་ཊ་ཡ། ཧཱུཾ་ཀྲོ་དྷ་སྭཱ་ཧཱ། རྡོ་རྗེ་འཇིགས་<line/>
འཇིགས་ལྟའི་སྔགས་སོ། །ན་མཿ་སརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ་ཧེ། ཏྲཻ་ལོ་ཀྱ་བི་ཛ་ཡ་ཧ་ཧ་སྭཱ་ཧཱ། འཇིག་རྟེན་གསུམ་ལས་རྣམ་པར་རྒྱལ་བའི་སྔགས་<line/>
སོ༑ ༑ན་མཿ་སརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ། ཀ་ཊ་ཀ་ཊ། མ་ཊ་མ་ཊ། མ་ཐ་མ་ཐ། ཀྲོ་དྷེ་ནྡུ་ཏི་ལ་ཀ་སྭཱཧཱ། ཁྲོ་བོ་ཟླ་བའི་ཐིག་ལེའི་སྔགས་སོ། །ན་མཿ་<line/>
སརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ་ཏེ་ནཱི་ལ་བཛྲ་དཎྜ་ཀཉྩི་ར་ཡ་སི་ཧ་ན་ད་ཧ་བྷཉྫ། ཏ་ཐཱ་ག་ཏ་ས་མ་ཡ་མ་ནུ་སྨ་ར་ཎ་སྭཱ་ཧཱ། རྡོ་རྗེ་བེ་ཅོན་སྔོན་པོ་ཅན་གྱི་སྔགས་<line/>
སོ༑ ༑ན་མཿ་སརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ་མཧཱ་བ་ལ་རཀྵ་ཨ་བ་ལོ་ཀེ་ཏ་བཛྲ་ཨ་དྷི་ཀ་ཧ་ན་བི་དྷྭན་ས་ཡ་ཧཱུཾ་ཧཱུཾ་སྭཱཾ་ཧཱ། སྟོབས་པོ་ཆེའི་སྔགས་སོ། །ན་མཿ་<line/>
</page>
<page index="154" id="78A">༄༅། །སརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ་ཏ་ཐཱ་ག་ཏ་ནོ་དཱཪྻ་ཨ་ན་ཨང་ལོ་ཀི་ཏི་བཛྲ་མར་དྷ་བཛྲོ་ཥྞཱི་ཥ། ཧཱུཾ་ཧཱུཾ་པྲ་ཛྭཱ་ལི་ཏ་མཱུརྟི་སྭཱ་ཧཱ། རྡོ་རྗེ་གཙུག་<line/>
ཏོར་གྱི་སྔགས་སོ། །ན་མཿ་སརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ། བྷ་ག་བཱ་ཏེ་བཛྲཾ་ཤྲྀ་ཁ་ལེ་བནྡྷ་བནྡྷ། མོཊྚ་མོཊྚ། སཾ་ཀོ་ཙ་ཡ་སཾ་ཀོ་ཙ་ཡ། སརྦ་སན་<line/>
དིན་ཧྲཱིཿབར་དེ་སྭཱ་ཧཱ། རྡོ་རྗེ་ལུ་གུ་རྒྱུད་ཀྱི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ་བནྡི་བིནད། སརྦ་དུཥྚ་ན་མཿ། སརྦ་ཏྲ་ཨ་པྲ་ཏི་ཧ་ཏེ་<line/>
བྷ་ག་བ་ཏི་བཛྲ་ཨ་ཙཾ་པ་ར་ཧེ་ཧ་ལི་ནི་སྭཱ་ཧཱ། རྡོ་རྗེའི་རྩེ་མོའི་སྔགས་སོ། །ན་མཿ་སརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ་ག་ཏོད་བྷ་བེ། ཛཱ་ཏི་ནི་ཏྲི་ལོ་ཙ་ནེ། སརྦ་<line/>
དྷརྨ་ནིར་དྷེ་དྷ་ནི་ཀི་ཏི་སཾ་ཀ་ར་ཎི་སྭཱ་ཧཱ། རྡོ་རྗེ་ཁུ་ཚུར་གྱི་སྔགས་སོ། །ན་མཿ་སརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་མུ་ཁེ་བྷྱཿ། སརྦ་ཐཱ་བཛྲ་པ་ཏཱཾ་ཀེ་བཛྲ་མ་ན་སེ་སྭཱ་ཧཱ། རྡོ་རྗེ་བ་<line/>
དན་གྱི་སྔགས་སོ། །ན་མཿ་སརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ་ཧེ་བཛྲ་མཱ་ལ་ནི་བཛྲ་པཱ་ཎ་ཡེ་བ་ཧུ་རཱ་ཛཱ་མ་རི་སྭཱ་ཧཱ། རྡོ་རྗེ་ཕྲེང་བའི་སྔགས་སོ། །ན་མཿསརྦ་<line/>
ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ་བཛྲ་ཀུ་ལ་སུནད་རི་བཛྲཱཾ་གི་ཙི་ཏི་ར་ཎི་བུ་ར་རི་སྭཱ་ཧཱ། རྡོ་རྗེ་རིགས་མཛེས་མའི་སྔགས་སོ། །ན་མཿ་སརྦ་ཏ་ཐཱ་ག་ཏེ་བྷྱཿ། སརྦ་<line/>
</page>
<page index="155" id="78B">མུ་ཁེ་བྷྱཿ། སརྦ་ཐཱ་ཨ་ཛཱ་ཛཱ་ལི་ནི་བཛྲ་ཏྲི་ཤཱུ་ལི་ནི་ཧི་ཧི་ཧེ་ཧེ་སྭཱ་ཧཱ། རྡོ་རྗེ་མདུང་རྩེ་གསུམ་པ་ཅན་གྱི་སྔགས་སོ། །ན་མཿ་སརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ།<line/>
སརྦ་ཐཱ་ཨཱ་ཀཪྵ་ཡ་སརྦ་མ་བྷ་ག་བ་ཏེ་བཛྲཾ་ཀུ་ཤི་ཀི་རི་ཀི་རི། མི་རི་མི་རི། ཧེ་ཧ་ལེ་སྭཱ་ཧཱ། རྡོ་རྗེ་ལྕགས་ཀྱུ་མའི་སྔགས་སོ། །ན་མཿ་སརྦ་ཏ་ཐཱ་ག་ཏེ་བྷྱཿ། སརྦ་མུ་<line/>
ཁེ་བྷྱཿ། སརྦ་ཐཱ་ཏ་ཐཱ་ག་ཏེ་བ་ག་ཏྲ་སཾ་བྷ་བེ་བཛྲ་དཾ་ཥྚྲོ་ཁཱ་ད་ཡ། སརྦ་ཀུ་རུ་ཏ་ཐཱ་ག་ཏ། ཨཱ་ཛྙཱ་རི་ཏི་ནི་སྭཱ་ཧཱ། རྡོ་རྗེ་མཆེ་བའི་སྔགས་སོ། །ན་མཿ་སརྦ་ཏ་ཐཱ་ག་ཏེ་བྷྱཿ།<line/>
སརྦ་མུ་ཁེ་བྷྱཿ། སརྦ་ཐཱ་སརྦ་དྷ་རྨ་པྲ་བྷེ་ད་ན་ཀ་ར་བཛྲ་མུད་ག་ར་ཧི་ལི་ཧི་ཋ་སྭཱ་ཧཱ། རྡོ་རྗེ་ཐོ་བའི་སྔགས་སོ། །ན་མཿ་སརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་<line/>
ཐཱ་བཛྲ་པྲཱ་ཀཱ་ར་ཏ་ཐཱ་ག་ཏེ་བྷཉྫ་ན་ཀ་ཀུ་རུ་ཀུ་རུ་ཙ་ཀྲེ་ཎ་སྭཱ་ཧཱ། རྡོ་རྗེ་ར་བའི་སྔགས་སོ། །ན་མཿ་སརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ་ཏ་ཐཱ་ག་ཏེ། བསྐིཾ་བྷ་<line/>
བཛྲ་ཀཱི་ལ་ཀཱི་ལ་ཀ་ར་སྭཱ་ཧཱ། རྡོ་རྗེ་ཕུར་བུའི་སྔགས་སོ། །ན་མཿ་སརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ་བཛྲ་པཉྩ་ར་ནི་ཀ་ཀྵི་པ་ག་ག་ན་ཁཾ་སྭཱ་ཧཱ། རྡོ་རྗེ་དྲ་<line/>
བའི་སྔགས་སོ། །ན་མཿ་སརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ་ཧཱ་ས་བཛྲ་ཛ་ལ་ཛ་ལ་སྭཱཧཱ། རྡོ་རྗེ་བཞད་མའི་སྔགས་སོ། །ན་མཿ་སརྦ་ཏ་ཐཱ་ག་ཏེ་བྷྱཿ།<line/>
</page>
<page index="156" id="79A">༄༅། །མུ་ཁེ་བྷྱཿ། སརྦ་ཐཱ་བཛྲ་བི་ལཱ་ས་ལ་ལི་ཏི་ཨ་ནནྟ་སྭཱ་ཧཱ། རྡོ་རྗེ་འཇོ་ཚུལ་གྱི་སྔགས་སོ། །ན་མཿ་སརྦ་ཏ་ཐཱ་ག་ཏེ་བྷྱཿ། སརྦ་མུ་<line/>
ཁེ་བྷྱཿ། སརྦ་ཐཱ་ཏ་ཐཱ་ག་ཏ་ན་རི་གྷོ་ཥ། བཛྲ་དུན་དུ་བྷི་ཧཱ་ས་སྭཱ་ཧཱ། རྡོ་རྗེ་རྔ་བོ་ཆེའི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ་བཛྲ་གྷཎྚེ་<line/>
བྷ་ག་བ་ཏི་ཛྙཱ་ན་ར་སྨི་སཾ་བྷུ་ཏེ་ཧ་རི་སྭཱ་ཧཱ། རྡོ་རྗེ་དྲིལ་བུའི་སྔགས་སོ། །ན་མཿ་སརྦ་ཏ་ཐཱ་ག་ཏེ་བྷྱཿ་སརྦ་མུ་ཁེ་བྷྱཿ། སརྦ་ཐཱ་བཛྲ་རོ་མ་མིན་ནི་རི་ཏི་ནི་སྭཱ་ཧཱ། རྡོ་རྗེ་སྤུའི་<line/>
སྔགས་སོ། །ན་མཿ་སརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ་བཛྲ་བུ་ལི་ན་ཁི་ཤི་ཁི་ནི་སྭཱ་ཧཱ། རྡོ་རྗེ་སེན་མོ་ཅན་གྱི་སྔགས་སོ། །ན་མཿ་སརྦ་ཏ་ཐཱ་ག་ཏེ་བྷྱཿ།<line/>
སརྦ་མུ་ཁེ་བྷྱཿ། སརྦ་ཐཱ་བཛྲ་དྷ་ར་དཱུ་ཏི་ཙི་པི་ཏ་མུ་ཁ་གཙྪ་གཙྪ་ཀུ་རུ་ཏ་ཐཱ་ག་ཏ་ཨཱཛྙཱ་སྭཱ་ཧཱ། རྡོ་རྗེ་ཕོ་ཉ་མོའི་སྔགས་སོ། །ན་མཿ་སརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ།<line/>
སརྦ་ཐཱ་བཛྲོད་བྷ་བེ་བཛྲ་བཛྲ་ཤི་ཁ་བི་ཙི་ཏྲི་ཤྭ་རི་སྭཱ་ཧཱ། རྡོ་རྗེ་སྤྱི་གཙུག་གི་སྔགས་སོ། །ན་མཿ་སརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ་བྷ་ག་བ་ཏི་བཛྲ་ཀ་རཱ་<line/>
ལི་བི་ཤཱ་ཙི་ཛི་ཛི་རི་སྭཱ་ཧཱ། རྡོ་རྗེ་ཤ་ཟ་མོའི་སྔགས་སོ། །ན་མཿ་སརྦ་ཏ་ཐཱ་ག་ཏ་བྷྱཿ། སརྦ་མུ་ཁེ་བྷྱཿ། སརྦ་ཐཱ་བསྟ་ཀ་རཱ་ལ་བཛྲ་ཨཱ་ན་ན་བཛྲ་བི་ཤཱ་ཙ་རཾ་ཀུ་རུ་སྭཱ་ཧཱ།<line/>
</page>
<page index="157" id="79B">རྡོ་རྗེ་ཤ་ཟའི་སྔགས་སོ། །ན་མཿ་སརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ་བཛྲ་རཀྵ་སི་ཁཱ་ད་ཡ་སརྦ་ཏ་ཐཱ་ག་ཏ་སཾ་བྷ་བེ་ཤ་མ་ཀ་རི། བཛྲ་ཙ་ན་སྭཱ་ཧཱ། རྡོ་རྗེ་སྲིན་<line/>
པོའི་སྔགས་སོ། །ན་མཿ་སརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ་ཨ་མཧཱ་བཛྲ་ཁངྒ་ཙྪིནྡ་སརྦ་ག་ཙིཾ་སརྦ་སྭད་ཏྭཱ་ནན་ཏ་ཐཱ་ག་ཏ་སཾ་ག་སཾ་བྷ་ན་སྭཱ་ཧཱ། རྡོ་རྗེ་རལ་གྲིའི་<line/>
སྔགས་སོ། །ན་མཿ་སརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ་ཏ་ཐཱ་ག་ཏ་ཀོ་ཥ་སཾ་བྷ་བ་བྷཱུ་ཏ་བ་ཤིཾ་པྲཔྟ་སྭཱ་ཧཱ། རྡོ་རྗེ་འབྱུང་པོའི་སྔགས་སོ། །ན་མཿ་སརྦ་ཏ་ཐཱ་ག་ཏེ་<line/>
བྷྱཿ། སརྦ་མུ་ཁེ་བྷྱཿ། སརྦ་ཐཱ་བཛྲ་ཨ་ན་ལི་བིནྡུ་ཛི་ཧྭཱ་བཛྲ་རཱཀྵ་སི་སྭཱ་ཧཱ། རྡོ་རྗེ་སྲིན་མོའི་སྔགས་སོ། །ན་མཿ་སརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱཙྪ་ཡ་ག་ཏ་<line/>
སརྦ་ག་ཏི་ཏ་ཐཱ་ག་ཏ་ཙྪ་ཡ་སཾ་བྷ་བ་རཀྵ་ས་བཛྲ་སྭཱ་ཧཱ། རྡོ་རྗེ་གྲིབ་གནོན་གྱི་སྔགས་སོ། །ན་མཿ་སརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ་ཨན་ཏ་ཏ་ཏ་ཡ་བི་ནཱ་ཤ་ན། བི་ཀྲྀ་<line/>
ཏ་རཽ་དྭ་ཏ་ཤ་བཛྲ་སཏྭ་སྭཱ་ཧཱ། རྡོ་རྗེ་གནོན་པོའི་སྔགས་སོ། །ན་མཿ་སརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ་ཧ་ར་ཧ་ར་བཛྲ། བཛྲ་ཏི་ལ་པིཾ་ག་ལ་ལོ་ཙ་ན་ཀཱ་ལ་ཀཱ་ལ་<line/>
སྭཱ་ཧཱ། རྡོ་རྗེ་བརྗེད་བྱེད་ཀྱི་སྔགས་སོ། །ན་མཿ་སརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ་དེ་བཾ་ག་པུ་ག་ཏ། ཏ་ཐཱ་ག་ཏ་ཨ་ཛྙཱ་ཀ་ར་པ་པི་ཐ་སེ་བི་ཐཱ་བཛྲ་སཏྭ་སྭཱ་ཧཱ། རྡོ་<line/>
</page>
<page index="158" id="80A">༄༅། །རྗེ་ལྷའི་སྔགས་སོ། །ན་མཿ་སརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ་བཛྲ་ནཱ་ག་མུ་ཁི་གཽ་རི་ནཱི་ལ་ཏི་ཏི་ནཱི་སྭཱ་ཧཱ། རྡོ་རྗེ་ཀླུའི་སྔགས་སོ། །<line/>
ན་མཿ་སརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ་དྷ་ར་དྷ་ར་བཛྲ་དྷ་ར། ཡཀྵ་ཀུ་ལ་སུནྡྷུ་ར་སྭཱ་ཧཱ། རྡོ་རྗེ་གནོད་སྦྱིན་གྱི་སྔགས་སོ། །ན་མཿ་སརྦ་ཏ་ཐཱ་ག་ཏེ་བྷྱཿ། སརྦ་<line/>
མུ་ཁེ་བྷྱཿ། སརྦ་ཐཱ་པི་ཀ་ར་བཛྲ། ཤི་ཁ་ར་ག་ག་ན་ཙ་རི་ཎི་སྭཱ་ཧཱ། རྡོ་རྗེ་དྲི་ཟའི་སྔགས་སོ། །ན་མཿ་སརྦ་ཏ་ཐཱ་ག་ཏེ་བྷྱཿ་སརྦ་མུ་ཁེ་བྷྱཿ། སརྦ་ཐཱ་ཏ་ན་སཾ་བྷ་བ་བཛྲ་མ་<line/>
ཐ་ན་ཊེ་མ་བྷི་ཙི་སྭཱ་ཧཱ། རྡོ་རྗེ་ལྷ་མ་ཡིན་གྱི་སྔགས་སོ། །ན་མོཿ་སརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ་ཁ་ན་ཛ་རི་ཏི་རེ་རེ་ཊི་རི་བཛྲ་མུ་ཁ་སྭཱ་ཧཱ། རྡོ་རྗེ་ནམ་མཁའ་<line/>
ལྡིང་གི་སྔགས་སོ། །ན་མཿ་སརྦ་ཏུ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ་པ་ཛྲ་གཽ་རི་ཊི་ཀི་ཊི་ནི་སྭཱ་ཧཱ། རྡོ་རྗེ་ལྟོ་འཕྱེ་ཆེན་པོའི་སྔགས་སོ། །ན་མཿ་སརྦ་ཏ་ཐཱ་ག་ཏེ་<line/>
བྷྱཿ། སརྦ་མུ་ཁེ་བྷྱཿ། སརྦ་ཐཱ་རཱ་ག་དཱ་རཱ་ཡཱ་ན་ན་ཛ་ལི་བཛྲ་རཀྟ་མཱ་ལྱཾ་བ་ར་དྷ་ར་བཛྲ་པཱ་ཎི་ཡ་སྭཱ་ཧཱ། རྡོ་རྗེ་ལུས་དམར་གྱི་སྔགས་སོ། །ན་མཿ་སརྦ་ཏ་ཐཱ་ག་ཏེ་བྷྱཿ།<line/>
སརྦ་མུ་ཁེ་བྷྱཿ། སརྦ་ཐཱ་ཀི་ལི་ཀི་ལི་ཀ་ལོ་ཀ་རཱ་ལ་བ་གྲ། ས་ར་ས་ར་གྲྀཧྣ་གྲྀཧྣ་སྭཱ་ཧཱ། རྡོ་རྗེ་གི་ལི་ཀི་ལིའི་སྔགས་སོ། །ན་མཿ་སརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་དྷྱཿ།<line/>
</page>
<page index="159" id="80B">སརྦ་ཐཱ་བཛྲ་བི་དཱ་ར། པཱུ་ར་ཡ་པཱུ་ར་ཡ། བ་ཧ་བ་ཧ་སྭཱ་ཧཱ། རྡོ་རྗེ་རྣམ་པར་འཇོམས་པའི་སྔགས་སོ། །ན་མཿ་སརྦ་ཏ་ཐཱ་ག་ཏེ་བྷྱཿ། སརྦ་མུ་ཁ་བྷྱཿ། སརྦ་ཐཱ་ཧེ་ལཾ་གི་ལི་ཀུར་ད་ནི་ཧ་ཧེ་ཀི་ཧི་<line/>
སྭཱ་ཧཱ། རྡོ་རྗེ་འགྲོ་ལྡིང་བའི་སྔགས་སོ། །ན་མཿ་སརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ་ཧ་ལ་ཧུ་ན་ར་ཀུ་པ་ར་བ་དྷ་ར། དྷ་ར་བི་དྷ་ར། བི་དྷ་ར་ཀ་དྷ། ཀ་དྷ་ཀ་ཐཱ། བཛྲ་པཱ་ཎི། བཛྲ་པྲི་<line/>
ཡ་ཀ་ཧ་ཀ་ཧ་ཧ་ཧ་ཧེ་ཧེ། ཀཉྩི་རཱ་ཡ་སི་ས་ཧ་སྲ་བྷུ་ཛ་ཧ་སྲ། ཨཱ་ནན་བི་དུ་དཾ་ཥྚྲ། དུར་དཱནད་ད་མ་ཀ་པྲ་ཛྭ་ལི་ཏ་ཀེ་ཤ་།ན་ཁ་རོ། མ་ད་ཤ་ན་ད་ལི། བིནྡུ་སྥུ་རི་ཏ་ཛི་ཧྭ། ཙནྡྲ་ཨ་དིཏྱ། མུ་ཀུ་ཊ། གོ་<line/>
ཏི་བི་ར་ཙི་ཏ་ཤི་ཁ་ར། བཛྲ་ག་ད་ཀེ་ཡཱུ་ར་ཀུཎྜ་ལཾ། ཨ་ལཾ་ཀྲྀ་ཊ་ཤ་རཱི་ར། བཛྲ་ན་ཁ་བཛྲ་ཨཾ་གུ་ལཾ། བཛྲ་ཧ་སྟ། བཛྲ་ཙ་ར་ན། བཛྲ་གཱ་ཏྲ། བཛྲ་ནེ་ཏྲ། ནཱི་ལ་བཛྲ་བཛྲ་ག་ཏ། བ་ཌ་པ་མུ་ཁ་ག་ནི་<line/>
གཾ་བྷི་ར་ཧཱུཾ་ཀཱ་ར། ར་ཏི་ཏ་ས་ཏ་སི་ཏ་ཧ་སི་ཏ་ལཾ་བོ་ད་ར། གྲ་ས་གྲ་ས་པྲ་བི་ཤ་ཨ་བཱི་ཤ་ཨཱ་བི་ཤ་།གྷཱུརྞ་གྷཱུརྞ། གྷཱུརྞ་པ་ཡ་གྷཱུརྞ་པ་ཡ། སརྦ་སཏྭ། བྷཱུ་མ་བྷཱུ་མ། བྷཱུ་མ་ཡ་བྷཱུ་མ་ཡ། སརྦ་<line/>
དུཥྚ་པ་ཙ་པ་ཙ། ད་ཧ་ད་ཧ། མ་ཐ་མ་ཐ་ཧཱུཾ་ཧཱུཾ། བཛྲ་པཱ་ཎི་ཨཱ་ཛྙཱ་པ་ཡ་ཏི་སྭཱ་ཧཱ། རྡོ་རྗེ་ན་ད་ཀུ་བེ་རའི་སྔགས་སོ། །ན་མཿ་སརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ་པྲ་ཙ་ལ། མོ་བུ་<line/>
ལི་བིད་དྷ་ར། བཛྲ་ཀྲྀ་ཏ་ན་ཁ། བཛྲ་སཏྭ་སྭཱ་ཧཱ། རྡོ་རྗེ་རིག་སྔས་འཆད་ག་སྔགས་སོ། །ན་མཿ་སརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ་ཤ་དྡྷ་བཛྲ་པ་ཀྲྀ་ཏི་ཤུདྡྷ། ཤོ་དྷ་ཡ་སྭཱ་ཧཱ།<line/>
</page>
<page index="160" id="81A">༄༅། །རྡོ་རྗེ་རྫས་ཐམས་ཅད་དག་པར་བྱེད་པའི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་བཛྲ་ཨགྣི་བཛྲ་སྭཱཧཱ། རྡོ་རྗེ་མེའི་སྔགས་སོ། །<line/>
ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་བཛྲ་ཨ་ན་ལ་པྲ་ཙ་ལ་མཽ་ལི་ཐིད་དྱ་ད་ར་སྭཱཧཱ། རྡོ་རྗེ་རླུང་ཚིག་གི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་<line/>
ཐཱ་བཛྲ་ག་བཛྲ་དྷ་ར་ཛི་ན་ཨཱ་དྷ་ར་སྭཱཧཱ། རྡོ་རྗེ་སའི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་བི་ར་ཛེ་བཛྲ་སྭཱཧཱ། །རྡོ་རྗེ་རྡུལ་དང་བྲལ་བའི་སྔགས་སོ། །ན་མཿ་<line/>
སརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་སྨྲྀ་ཏི་ན་དད་བཛྲ་སཏྭ་སྭཱཧཱ། རྡོ་རྗེ་དྲན་པའི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་པདྨ་བཛྲ་སྭཱཧཱ། རྡོ་རྗེ་པདྨའི་<line/>
སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་བཛྲོད་ཏ་མ་ཀ་རུ་ཎ་ཨ་ག་དྷ་རི་ཀཱ་རུ་ཎ་མཎྜ་ལ་སྭཱཧཱ། །རྡོ་རྗེ་སྙིང་རྗེའི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿ་<line/>
སརྦ་མུ་ཁེ་བྷྱཿསརྦ་ཐཱ་མེ་ཏྱུད་ག་ཏ། སརྦ་སཏྭ་ཧི་ཏཾ་ཀ་ཏ་སྭཱཧཱ། །རྡོ་རྗེ་བྱམས་པའི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་པཱ་ར་མི་ཏཱ་གརྦྷ་སརྦ་ཏྲ་<line/>
ཨ་པྲ་ཏི་ཧ་ཏ་བཛྲ་ཙིནྟ་སྭཱཧཱ། རྡོ་རྗེ་ཕ་རོལ་ཏུ་ཕྱིན་པའི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་སརྦ་ཤཱུ་ནྱ་ཏ་བཛྲ་ནི་ཏ་བི་ཤུད་དྷ་ས་ཏྭ། ཨ་བེཪྻ་བཛྲ་<line/>
</page>
<page index="161" id="81B">ཧྲི་ད་ཡ་སྭཱཧཱ། །རྡོ་རྗེ་སྟོང་པ་ཉིད་ཀྱི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་བཛྲ་དྷཱ་ར་ཎཱི་ཤྭ་ར་དྷ་ར་བཛྲ་སྭཱཧཱ། །རྡོ་རྗེ་གཟུངས་ཀྱི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿ་<line/>
སརྦ་མུ་ཁེ་བྷྱཿསརྦ་ཐཱ་བཛྲ་བོ་དྷྱཾ་ག་དྲྀ་བྷ་ཨཱ་ཤཱ་ཡ་སརྦ་བུདྷཱ་སྭཱཧཱ། རྡོ་རྗེ་བྱང་ཆུབ་ཀྱི་ཡན་ལག་གི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་མཱརྒ་བི་ཥ་དྷ་ཀ་དྷ་ཀ་དྷ་ཀ་<line/>
ཙ་ར་ཙ་ར་སྭཱཧཱ། །རྡོ་རྗེ་ལམ་གྱི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་སཏྱ་བཛྲ་ས་མུད་ག་ཏ་བུདྡྷ་རཱུ་པ་དྷ་ར་སྭཱཧཱ། །རྡོ་རྗེ་བདེན་པའི་སྔགས་སོ། །ན་མཿསརྦ་ཏ་ཐཱ་ག་<line/>
ཏེ་བྷྱཿསརྦ་མུ་ཁེ་བྷྱཿསརྦ་ཐཱ་ཨ་བི་ནི་ཀ་བཛྲ་སཾ་བྷ་བ་བུདྡྷ་བུ་ཏྲ་སྭཱཧཱ། །རྡོ་རྗེ་མ་འདྲེས་པའི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་ཨ་བྷཱེ་ཥ་ར་དྭ་བཛྲ་མཱརྒ་ནི་ད་རི་ཥ་<line/>
ཀ་སྭཱཧཱ། །རྡོ་རྗེ་མི་འཇིགས་པའི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་ཏྲི་རཏྣ་སརྦ་པ་ཀ་བུདྡྷ་རཱུ་པ་ཎི་ད་ར་སྭཱཧཱ། །རྡོ་རྗེ་དཀོན་མཆོག་གསུམ་གྱི་སྔགས་སོ། །<line/>
ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་དྲྀ་དྷ་མུ་ལ་བཛྲ་བྲིཀྵ་བོ་དྷི་ན་ད་ད་སྭཱཧཱ། རྡོ་རྗེ་བྱང་ཆུབ་ཀྱི་ཤིང་གི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་<line/>
ཐཱ་ཨཱ་པ་རཱ་ཛི་ཏ་བཛྲ། ཛི་ཏ་རི་ལ་བྷ་དྲཱ་ནུ་ཛྙཱ་ན་སྭཱཧཱ། རྡོ་རྗེ་གཞན་གྱིས་མི་ཐུབ་པའི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་བཛྲ་རཏྣཱ་ཀ་རི་སྭཱཧཱ། །རྡོ་རྗེ་རིན་ཆེན་<line/>
</page>
<page index="162" id="82A">༄༅། །འབྱུང་གནས་ཀྱི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་པྲ་ལ་ཡ་བཛྲ་ཛྭ་ཛྭ་ཛྭ་ལ་དྷ་ཀ་སྭཱཧཱ། །རྡོ་རྗེས་རྨེག་མེད་པའི་སྔགས་སོ། །ན་མཿསརྦ་<line/>
ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་བཛྲ་བི་བ་དྷ་ཡ་སརྦ་ཧཱུཾ་ཧཱུཾ་སྭཱཧཱ། རྡོ་རྗེ་འཆགས་པའི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་སཾ་བྷྱཿསརྦ་བཛྲ་བཛྲོད་ཏ་མ་ཀ་<line/>
རུ་ཎ་མཱ་ཡ་སྭཱཧཱ། །རྡོ་རྗེ་འཇིགས་པའི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་སཾ་བཏྟི་བཛྲ་ས་མ་ཡ་སྭཱཧཱ། །རྡོ་རྗེ་ཕུན་སུམ་ཚོགས་པའི་སྔགས་སོ། །<line/>
ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་བཛྲ་ཀུ་མཱ་ར་བཛྲ་ཧསྟ་སྭཱཧཱ། །རྡོ་རྗེ་གཞོན་ནུའི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་ཀཱ་མ་བཛྲ་བི་ལ་<line/>
སི་ནི་ཏ་ཀི་ཏི་སྭཱཧཱ། །འདོད་པའི་རྡོ་རྗེ་སྒེག་མོའི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་ཀཱ་མ་བཛྲ་བིདྱཱ་དྷ་རི་ཀུ་མུ་དེ་སྭཱཧཱ་།འདོད་པའི་རྡོ་རྗེའི་རིག་སྔགས་<line/>
འཆང་བའི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་རཀྵ་བཛྲ་ནི་ཀ་མནད་དེ་ཀཱ་མ་ཡཀྵ་ཎི་སྭཱཧཱ། །རྡོ་རྗེ་གནོད་སྦྱིན་མོའི་སྔགས་སོ། །ན་མཿསརྦ་ཏ་ཐཱ་ག་<line/>
ཏེ་བྷྱཿསརྦ་མུ་ཁེ་བྷྱཿསརྦ་ཐཱ་བཛྲ་མ་ཏཾ་གི་ཁི་རི་ཁི་ག་ཁ་རི་ཀ་སྭཱཧཱ། །རྡོ་རྗེ་གདོལ་མའི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་རུ་དྷི་ར་པྲི་ཡ་རུ་དྷི་ར་<line/>
</page>
<page index="163" id="82B">བེ་ཏཱ་ལི། ལི་ཧི་ལ་ཧ། ལི་ལི་གི་ནི་བཛྲ་མ་ཐི་ནི་ར་ཧི། །རྡོ་རྗེ་ཁྲག་གི་རོ་ལངས་མའི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་བཛྲ་བེ་ཏཱ་ལི་ཀ་ལི་མཱ་ལི་ན་བ་མཱ་ལི་ལུ་<line/>
ཤུད་དྷ་སྭ་རི་ཧེ་སྭཱཧཱ། །རྡོ་རྗེ་རོ་ལངས་མའི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་བཛྲ་དུ་ན་ཏེ་བཛྲ་ཤཱི་ཏི་ཀི། ཨུད་པཱ་ད་ནི་པཱ་ད་མཱ་བི་ལམྦ་བཛྲ་པཱ་ཎི་ཨཱ་ཛྙཱ་པ་ཡ་<line/>
ཏི་སྭཱཧཱ། །རྡོ་རྗེ་ཁྲོ་བོའི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་ཀུ་ན་ཁི་ཀུ་ན་ཁི། བཛྲ་པཱ་ཎི་པྲི་ཡེ་ཧི་ཏི་ཧི་དེ་སྭཱཧཱ། །རྡོ་རྗེ་སེན་ངན་མོའི་སྔགས་སོ། །ན་མཿསརྦ་ཏ་<line/>
ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་བཛྲཾ་གི་ཀུ་རུཾ་ག་ནི་བཛྲ་ཏུནྡེ་ཀེ་སྭཱཧཱ། །རྡོ་རྗེ་སྒྲོས་མའི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་བཛྲ་དྷ་བ་ལི་དྷ་ལི་ཏཾ་གི་བཛྲ་<line/>
བྷྲ་མ་རི་ཀེ་སྭཱཧཱ། རྡོ་རྗེ་བུང་བ་མོའི་སྔགས་སོ། །ན་མཿསརྦ་ཏ་ཐཱ་ག་ཏཻ་བྷྱཿསརྦ་མུ་ཁེ་བྷྱཿསརྦ་ཐཱ་བཛྲ་ཤ་བ་རི་ཤ་བ་རི་རཱུ་པ་དྷཱ་ར་ཎི་གྷི་ནི་གྷི་ནི་ཎི་ཀེ་སྭཱཧཱ། །རྡོ་རྗེ་ཤ་བ་རིའི་སྔགས་<line/>
སོ༑ ༑ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་བཛྲ་བ་སན་ཏི་ཀེ་བཛྲ་ཀུ་སུ་མཧཱ་སྟ་བཛྲ་ཀུ་སུ་མ་སཾ་བྷ་བེ་སྭཱཧཱ། །ཕོ་ཉ་མོ་རྡོ་རྗེ་མེ་ཏོག་གི་སྔགས་སོ། །ན་མཿསརྦ་ཏ་<line/>
ཐཱ་ག་ཏེ་བྷྱཿསརྦ་མུ་ཁ་བྷྱཿསརྦ་ཐཱ་ཧཱ་ས་བཛྲ་ཧ་སནྟུ་ནྲྀ་ཏྱ་ནྲྀ་ཏྱ་སྭཱཧཱ། །ཕོ་ཉ་མོ་རྡོ་རྗེ་བཞད་མའི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་ཧེ་མ་ད་པ་<line/>
</page>
<page index="164" id="83A">༄༅། །ལི་གེ་བཛྲ་མ་ད་ཁ་བཛྲ་པཱ་ནི་མ་ནུ་སྨ་ར་སྭཱཧཱ། །ཕོ་ཉ་མོ་རྡོ་རྗེ་ར་རོ་མའི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་བཛྲ་བཛྲ་ཀུཀྐུ་<line/>
རི་མ་ས་མུ་ཁི་བཛྲོད་བྷ་བེ་ཨཽ་ཡ་ཀི་མ་དན་དེ་དེ་བི་བཛྲ་པ་ཏ་ཀི་སྭཱཧཱ། །རྡོ་རྗེ་ཁྱི་མོའི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་བཛྲོད་པི། ལ་ཀེ་ཧི་ན་དན་<line/>
དི་བི་ནི་བི་ཀུ་ནི་སྭཱཧཱ། །རྡོ་རྗེ་ཨུཏྤལ་མོའི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་བཛྲ་མཱ་ལི་ནི་ཁེ་ལན་ཏི་ཀེ་ཙ་ལ་ཙ་ལ་བི་ཙ་ལ་བི་ཙ་ལ་རུཊྚུ་ལ་ལུ་རུ་<line/>
སྭཱཧཱ། །ཕོ་ཉ་མོ་རྩེན་མོའི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་བཛྲ་ཧ་ར་ཎ་ཁཱ་ད་ཡ་སརྦ་དུ་ར་ནི་བ་རི་ཎི་ཧ་རེ་སྭཱཧཱ། །རྡོ་རྗེ་ཤ་བཀྲ་མོའི་སྔགས་སོ། །<line/>
ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་བཛྲ་མཾ་ཀ་ཏི་རཀྟཱ་མུ་ཁི་རཀྟ་ཨཀྵི་བཛྲོཏྟ་ཀད་ད་ཀ་ད་ད་མཱ་བི་ལམྦ། བཛྲ་པཱ་ཎི་ར་ཨཱ་ཛྙཱ་པ་ཡ་ཏི་སྭཱཧཱ། །ཕོ་ཉ་མོ་རྡོ་རྗེ་བྲན་མོའི་<line/>
སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་བཛྲ་དྷ་ར་ཎཱི་དྷ་ར་དྷ་ར། སཾ་དྷ་ར་སྭཱཧཱ། ཕོ་ཉ་མོ་རྡོ་རྗེ་འཆང་མའི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿ་<line/>
སརྦ་མུ་ཁེ་བྷྱཿསརྦ་ཐཱ་བཛྲ་ཀཱ་ལི་ཀེ་དྲ་མེ་ཏི་ཀོ། རན་དི་ཀ་ཧ་ཊ་ཧུ་ཊི་སྭཱཧཱ། །ཕོ་ཉ་མོ་རྡོ་རྗེ་ནག་མོའི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་ཐ་ལཾ་བ་བི་<line/>
</page>
<page index="165" id="83B">ག་ལི་ཏ་མཧཱ་མ་ཎི་ཀུ་ཊྭཾ་ས་སྭཱཧཱ། །ཕོ་ཉ་སྙེམས་པར་འདུག་གི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་པྲ་ཙཎྜ་བཛྲ་དྷ་ར་ཀ་ནི་ར་ད་ཡཾ་ད་ཧ་ད་ཧ། བྷཉྫ་བྷཉྫ། ས་<line/>
མ་ཡ་མ་ནུ་སྨ་ར་སྭཱཧཱ། །ཕོ་ཉ་རབ་གཏུམ་གྱི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་བཛྲ་ལ་ལི་ཏ་བཛྲ་པཱ་ཎི་པྲི་ཡ་སརྦ་སཏྭ་བ་ཤཾ་ཀ་རི་སྭཱཧཱ། །ཕོ་ཉ་རྡོ་རྗེ་རོལ་པའི་<line/>
སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་བཛྲ་ཙནྡྲ་མུ་ཁེ་ཁ་ཁ་ཁཱ་ཧི་ཁཱ་ཧི་སྨ་ར་པྲ་ཏི་ཛྙཱ་སྭཱཧཱ། ཕོ་ཉ་རྡོ་རྗེ་ཟླ་གདོང་གི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་<line/>
མུ་ཁེ་བྷྱཿསརྦ་ཐཱ་བཛྲ་གོ་ན་དུརྡཱནྟ་ད་མ་ཀ་བི་མ་ལ་མུ་ཁ་ཛ་ཧི་ཛ་ཧི་སྭཱཧཱ། ཕོ་ཉ་རྡོ་རྗེ་དྲི་མ་མེད་པའི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་བཛྲ་བ་ལ་དྷ་རི་སི་<line/>
སི་མི་སྭཱཧཱ། །ཕོ་ཉ་རྡོ་རྗེ་སྟོབས་འཆང་གི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་ཁེ་ཙ་ར། བཛྲ་ག་མ་ན། ཧེ་ཧ་ཧ་སྭཱཧཱ། ཕོ་ཉ་རྡོ་རྗེ་མཁའ་རྒྱུའི་སྔགས་<line/>
སོ༑ ༑ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་བཛྲཾ་ག་ཏོ་ཏ་ར་དུ་བ་ར་བ་ར། ཙ་ར་ཙ་ར། ཀ་མ་ཀ་མ་སྭཱཧཱ། ཕོ་ཉ་རྡོ་རྗེ་འཕགས་ཀྱི་སྔགས་སོ། །ན་མཿསརྦ་ཏ་ཐཱ་<line/>
ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་བཛྲོད་ཏ་མ་སྭཱཧཱ། །ཕོ་ཉ་རྡོ་རྗེ་མཆོག་གི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་བཛྲོད་བཱཀྟྲ་ཏུ་ཧ་ཏུ་ཧ་སྭཱཧཱ། ཕོ་ཉ་རྡོ་རྗེ་<line/>
</page>
<page index="166" id="84A">༄༅། །གདོང་གི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་བཛྲ་དན་དུ་ར་ཙ་པི་ཊ་བཛྲ་ར་ན། སི་ལ་ད་ཧ་རི་ལཾ་བོ་ད་ར་དྷ་ར། དྷུ་བ་ར་<line/>
སྭཱཧཱ། ཕོ་ཉ་རྡོ་རྗེ་སོའི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་རཾ་ཛ་ཡ་ཛ་ཡ་བཛྲ་རུ་དྲ་ཛ་ཡ་ཛ་ཡ་ཙཎྜ་རོ་ཥ་ཎ་སྭཱཧཱ། །ཕོ་ཉ་རྡོ་རྗེ་ཁྲོ་བོའི་སྔགས་སོ། །<line/>
ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་ཏྲཻ་ལོཀྱ་གྲ་ས་ན་བཛྲ་དུ་ཧེ་བཛྲ་པཱ་ཤ་ཧསྟ་ཨཱ་ན་ཡ་ཨཱ་ན་ཡ་ཀིཉྩི་རཱ་ཡ་སི། ཏ་ཐཱ་ག་ཏ་ས་མ་ཡ་མ་ནུ་སྨ་ར་སྭཱཧཱ། །ཕོ་ཉ་རྡོ་རྗེ་<line/>
འཇིག་རྟེན་གསུམ་གྱི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་ཙཎྜ་ལ། བཛྲ་ཀིཾ་ཀ་ར་ཀུ་རུ་སརྦཾ། ཀིཉྩི་རཱ་ཡ་སི་བི་ཙི་ཏྲ་པ་ཏིཾ་པ་ར་ཏེ་སྭཱཧཱ། །ཕྱག་བརྙན་<line/>
རྡོ་རྗེ་གཏུམ་པོའི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་བཛྲ་པིཾ་ག་ལ། ལ་ལི་ཏ་ཀེ་ཤ། པྲ་ཛྭ་ལི་ཏ་ཤ་རཱི་ར་ཧཱ་ཀ་དྷ་ཀ། ཀུ་རུ་ཀུ་རུ་སྭཱཧཱ། །ཕྱག་<line/>
བརྙན་རྡོ་རྗེ་སེར་སྐྱའི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་བཛྲ་ཀེ་ཏུ་ཀིཾ་ཀ་ར་དྷ་ར་དྷ་ར། ཐ་ར་ཐ་ར། ཀ་ར་ཀ་ར་སྭཱཧཱ། །ཕྱག་བརྙན་རྡོ་རྗེ་ཏོག་གི་<line/>
སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་ཏེ་ག་དྷི་ལ་ཀ་ཀིཉྩ་རཱ་ཡ། ལ་ལི་ཏ་བེ་ཥ་དྷ་རི། དྷཱ་ར་ཎི་དྷཱ་ར་ཎི། པྲ་ཏི་ཛྙཱ་མུ་ཧུ་མུ་ཧུ། མུཉྩ་ད་ཧ་སཾ་སྭཱཧཱ།།<line/>
</page>
<page index="167" id="84B">ཕྱག་བརྙན་རྡོ་རྗེ་དུས་པོ་ཆེའི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་བཛྲ་ཀུ་ལ་ཨཱ་ཛྙཱ་ཀ་ར། ར་ཏ་ར་ཏ་རིཾ་བི་[?] སྭཱཧཱ། །ཕྱག་བརྙན་རྡོ་རྗེ་བཀའ་བཞིན་བྱེད་ཀྱི་<line/>
སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་ཧཀྲྀ་ཏཱནད། ཤ་མ་ན་བྷཉྫ་ཀ་ལ་ཧ། བྲི་ཡ་ཧི་ལི་ཧི་ལི་ལ་ལིང་དུཥྟ་སརྦ་ཧྲིཾ་ད་ཡ་སྭཱཧཱ། །ཕྱག་བརྙན་རྡོ་རྗེ་འཐབ་<line/>
སྲེད་ཀྱི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་བཛྲ་ཤཾ་ཁ་ར། མུ་ལུ་མུ་ལུ། ཧེ་ལུ་ཧེ་ལུ་སྭཱཧཱ། །ཕྱག་བརྙན་རྡོ་རྗེ་རྩེ་མོའི་སྔགས་སོ། །ན་མཿསརྦ་ཏ་ཐཱ་<line/>
ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་ཀ་ཏ་ཀ་ཊ། མ་ཐ་མ་ཊ། ཧཱུཾ་ཧཱུཾ་བཛྲ་ཀུ་ལ་སུནད་ར་དྷ་ར་དྷ་ར་ཧ་ར་ཧ་ར་སྭཱཧཱ་།ཕྱག་བརྙན་རྡོ་རྗེ་རིགས་མཛེས་ཀྱི་སྔགས་སོ། །ན་མཿསརྦ་ཏ་ཐཱ་ག་ཏེ་<line/>
བྷྱཿསརྦ་མུ་ཁེ་བྷྱཿསརྦ་ཐཱ་ཧ་ལ་ཧ་ལ། ཊ་ར་ཊ་ར་ལུན་ཏ་ན་བཛྲ་ཀིཾ་ཀ་ར་སྭཱཧཱ་།ཕྱག་བརྙན་རྡོ་རྗེ་ཕུང་བྱེད་ཀྱི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་བཛྲ་<line/>
དྷ་ཏན་ཛ་ཡ་ཛཾ་ཀ་ར་བུ་ཏནྟ་ར་ཧྭ་སྭཱཧཱ། །ཕྱག་བརྙན་རྡོ་རྗེ་རླུང་ལས་རྒྱལ་གྱི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་ཀོ་ཏི་ན་ཛ་ཡ། ཀིཉྩ་རཱ་ཡ་སཾ་གྲྀ་ཧྣ་གྲྀ་ཧྣ་<line/>
ཀོ་ཏི་ཏིཾ་ག་ཏི་ག་ཏ་སྭཱཧཱ། །ཕྱག་བརྙན་རྡོ་རྗེ་མཐའ་ལས་རྒྱལ་གྱི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་ཙ་པ་ལི་ཀེ་ཙ་པ་ལ་བཛྲི་ཎི་སྭཱཧཱ། བྲན་མོ་རྡོ་རྗེ་ཕྱར་<line/>
</page>
<page index="168" id="85A">༄༅། །མོའི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་ས་སུ་བཛྲི་ཎི་བཛྲ་དུ་ཏི་ཀེ་སྭཱཧཱ། །བྲན་མོ་རྡོ་རྗེ་ལེགས་ཀྱི་སྔགས་སོ། །ན་མཿསརྦ་ཏ་<line/>
ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་བཛྲ་པཉྫ་རི་ཀེ་བཛྲི་ནི་སྭཱཧཱ། །བྲན་མོ་རྡོ་རྗེ་དྲ་བ་མོའི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་རཏྣ་མཱ་ལི་ཀེ་བཛྲ་པཱ་ཎི་<line/>
པྲི་ཡེ་སྭཱཧཱ། །བྲན་མོ་རྡོ་རྗེ་རིན་ཆེན་ཕྲེང་མའི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་བཛྲ་མཱ་ལི་ནི་ད་པ་ལ་མུ་ཁི་བཛྲི་ཎི་སྭཱཧཱ། །བྲན་མོ་རྡོ་རྗེ་དཀར་མོའི་<line/>
སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་བཛྲ་ལཾ་བི་ཀེ་སྭཱཧཱ། བྲན་མོ་རྡོ་རྗེ་སྤྱན་མའི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་<line/>
བཛྲ་སུ་ག་ན་ཏི་གེ་བཛྲ་གི་བཛྲ་ད་ཡི་ཏ་ཀེ་སྭཱཧཱ། བྲན་མོ་རྡོ་རྗེ་སྙིང་བརྩེ་མོའི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་སུ་ཐི་ཏིཥྛ་བཛྲི་ཎཱི་བཛྲ་པཱ་ཎི་ཧྲྀ་ད་ཡཾ་<line/>
ག་མེ་སྭཱཧཱ། །བྲན་མོ་རྡོ་རྗེ་ལེགས་གནས་མོའི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་བཛྲ་དུ་ཀུ་ལ་བཀྵེ་ཤུ་ཧ་ར་ནི་སྭཱཧཱ། བྲན་མོ་རྡོ་རྗེ་དུ་ཀུ་ལའི་རས་<line/>
ཅན་གྱི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་བཛྲ་ཀ་ར་ལི་ཀེ་བརྟི་ཀེ་སྭཱཧཱ། །བྲན་མོ་རྡོ་རྗེ་མཉམ་པ་མོའི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿ་<line/>
</page>
<page index="169" id="85B">སརྦ་མུ་ཁ་བྷྱཿསརྦ་ཐཱ་བཛྲ་ཛ་ཡ་ཀ་རི་བཛྲ་ཤ་རཱི་རཱ་ཎི་སྭཱཧཱ། །བྲན་མོ་རྡོ་རྗེ་རྒྱལ་བྱེད་མའི་བཛྲ་བཛྲ་ཎི་བཛྲ་མ་བ་དྷི་ཀེ་སྭཱཧཱ་།བྲན་མོ་རྡོ་རྗེ་བྷྱཿསརྦ་ཐཱ་བཛྲ་ཀ་ར་བྷི་བཛྲ་ཨ་ཏི་ཤ་<line/>
ནི་ཀེ་སྭཱཧཱ། །བྲན་མོ་རྡོ་རྗེ་བསྡིགས་མའི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་བཛྲ་བཛྲ་ཎི་བཛྲ་མ་བ་དྷི་ཀེ་སྭཱཧཱ། །བྲན་མོ་རྡོ་རྗེ་གསོད་བྱེད་ཀྱི་སྔགས་སོ། །<line/>
ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་མེ་ཁ་ལ། ལ་ལི་ཏ་ཀེ་ཤ་བ་རི་བཛྲ་གནྡྷ་རི་སྭཱཧཱ། །བྲན་མོ་རྡོ་རྗེ་ཚིག་འཛིན་གྱི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་<line/>
ཁེ་བྷྱཿསརྦ་ཐཱ་སུ་སིདྡྷི་ཀ་ར་བཛྲ་སཱ་དྷ་ཀ་ཡཾ་སརྦ་བཛྲ་པཱ་ཎི་ར་ཨཱཛྙཱ་ཀུ་རུ་སྭཱཧཱ། །རིག་པའི་རྒྱལ་པོ་ལེགས་པར་གྲུབ་བྱེད་ཀྱི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿ་<line/>
སརྦ་ཐཱ་རཏྣ་མ་ལི་བཛྲ་དྷ་ར་སྭཱཧཱ། རིག་པའི་རྒྱལ་པོ་རིན་ཆེན་དབུ་རྒྱན་རྩེ་གསུམ་གྱི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་བི་དྱོཏྟ་མ་ཙིནྟ་བཛྲ་ཧཱུཾ།<line/>
རིག་པའི་རྒྱལ་པོ་རིག་པ་མཆོག་གི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་བ་ལ་ཀི་ལི་ཀི་ལ་བཛྲ་མ་ཀུ་ཊ་དྷ་ར་སྭཱཧཱ། །རིག་པའི་རྒྱལ་པོ་བ་ལ་ཀི་ལི་<line/>
ཀི་ལའི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་རཏྣ་ཀི་ལི་ཀི་ལ། རཏྣ་མ་ཀུ་ན་དྷ་ར་སྭཱཧཱ་རིག་པའི་རྒྱལ་པོ་རིན་ཆེན་གི་ལི་ཀི་ལའི་སྔགས་སོ། །ན་མཿ་<line/>
</page>
<page index="170" id="86A">༄༅། །སརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་སུ་རཱུ་པ་མཱ་ལ་བཛྲ་བཛྲ་ཧི་ཏཾ་ཀ་ར་སྭཱཧཱ། རིག་པའི་རྒྱལ་པོ་གཟུགས་ལེགས་ཀྱི་སྔགས་སོ། །ན་མཿསརྦ་ཏ་ཐཱ་ག་ཏ་བྷྱཿ་<line/>
སརྦ་མུ་ཁེ་བྷྱཿསརྦ་ཐཱ་བཛྲ་བི་ནཾ་དུ་ག་ཏ་བཛྲ་དྷ་ར་སྭཱཧཱ། རིག་པའི་རྒྱལ་པོ་རྡོ་རྗེ་ཐོགས་པ་མེད་པའི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་ལ་ལི་ཏ། བཛྲ་པུ་<line/>
རུ་ཥ་མཧཱ་ཡཀྵ་རཱུ་པ་དྷ་ར་ས་ར་ས་ར་སྭཱཧཱ། རིག་པའི་རྒྱལ་པོ་རྡོ་རྗེ་རོལ་པའི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་ག་ཛ་ཀརྞ་བཛྲ་ལོ་ཙ་ནཾ་ཙ་ན་ཙ་ལཀྵ་སྭཱཧཱ། རིག་<line/>
པའི་རྒྱལ་པོ་གླང་ངོ་རྣ་[?] བའི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་ཏྲ་ཊ་བཛྲ་ཀཉྫ་ཧཱུཾ་སྭཱཧཱ། རིག་པའི་རྒྱལ་པོ་གནོད་མཛེས་ཀྱི་སྔགས་སོ། །ན་མཿསརྦ་ཏ་ཐཱ་ག་<line/>
ཏེ་བྷྱཿསརྦ་མུ་ཁེ་བྷྱཿསརྦ་ཐཱ་བྷཱི་ཥ་ཎ་བཛྲ་བྷི་མ། བཛྲ་པཱ་ཎི་ཨཱ་ཛྙཱ་པ་ཡ་ཏི་སྭཱཧཱ། །རིག་པའི་རྒྱལ་པོ་འཇིགས་སུ་རུང་བའི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་<line/>
ཐཱ་ཧ་རི་ཏི། སརྦ་ཏྲ་མེ་པྲ་ཏི་ཧ་ཏ་ཏ་ར་ཏ་ར་སྭཱཧཱ། རིག་པའི་རྒྱལ་པོ་རྡོ་རྗེ་འཕྲོག་བྱེད་ཀྱི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་ཧཱ་ས་བཛྲ་དྷ་ར་སུ་ཏཱ་ནུ་།སརྦ་ཨརྟ་<line/>
སརྟག་[?] །ཧི་ཧི་རི་སྭཱཧཱ། །རིག་པའི་རྒྱལ་པོ་རྡོ་རྗེ་བཞད་པའི་སྔགས་སོ།། །།ཕྱག་ན་རྡོ་རྗེ་དབང་བསྐུར་བའི་རྒྱུད། བམ་པོ་ལྔ་པ། དེ་ནས་ཡང་ལག་ན་རྡོ་རྗེ་ཡན་<line/>
</page>
<page index="171" id="86B">ལག་ཐམས་ཅད་འབྱུང་བ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་པ་དང༌། ཏིང་ངེ་འཛིན་དེའི་མཐུས་པུ་སྙིང་ནས་སྐྱེས་པ་ཁ་ནས་བྱུང་བ་དག་ཡིད་དང༌། ཡན་ལག་ཐམས་<line/>
ཅད་ལས་བྱུང་ངོ༌། །དེ་ལ་ལག་པ་གཉིས་ལས་ནི་གཞོན་ནུ་ལག་བཟང་ངོ༌། །ཁ་ནས་ནི་གཞོན་ནུ་རྡོ་རྗེའི་སྡེའོ། །རྡོ་རྗེ་ཅོད་པན་ལས་ནི་གཞོན་ནུ་རྡོ་རྗེ་ཅོད་པན་ནོ། །སྤྱི་གཙུག་ནས་<line/>
ནི་གཞོན་ནུ་རྡོ་རྗེ་གཙུག་བྱུང་ངོ༌། །རྡོ་རྗེ་མེ་ཏོག་རྣམས་ལས་ནི་གཞོན་ནུ་རྡོ་རྗེ་མེ་ཏོག་གོ། རྡོ་རྗེ་མེ་ཏོག་ཐོད་ལས་ནི་གཞོན་ནུ་རྡོ་རྗེ་མེ་ཏོག་ཐོད་དོ། །རྡོ་རྗེའི་བྲང་ལས་ནི་གཞོན་ནུ་རྡོ་རྗེའི་<line/>
བྲང་ངོ༌། །རྡོ་རྗེའི་སྙིང་ལས་ནི་གཞོན་ནུ་རྡོ་རྗེ་སྡུག་གི། རྡོ་རྗེའི་དཔྲལ་བ་ལས་ནི་གཞོན་ནུ་རྡོ་རྗེ་ཟླ་བའོ། །རྡོ་རྗེའི་སྨིན་མ་ལས་ནི་གཞོན་ནུ་རྡོ་རྗེའི་སྨིན་མའོ། །རྡོ་རྗེ་རྣ་བ་ལས་ནི་<line/>
གཞོན་ནུ་རྡོ་རྗེ་འཆང་ངོ༌། །རྡོ་རྗེའི་མིག་ལས་ནི་གཞོན་ནུ་འཇིག་རྟེན་མིག་གཅིག་པའོ། །རྡོ་རྗེའི་སྣ་ལས་ནི་གཞོན་ནུ་རྡོ་རྗེ་ཤུགས་འཆང་ངོ༌། །རྡོ་རྗེའི་མཁུར་ཚོས་ལས་ནི་<line/>
གཞོན་ནུ་རྡོ་རྗེའི་རྟེན་ནོ། །རྡོ་རྗེའི་ཀོས་ཀོ་ལས་ནི་གཞོན་ནུ་རྡོ་རྗེ་གཅེས་པ་འཛིན་ཏོ། །རྡོ་རྗེའི་སོ་རྣམས་ལས་ནི་གཞོན་ནུ་རྡོ་རྗེའི་མཆེ་བའོ། །རྡོ་རྗེའི་མགུལ་པ་ལས་ནི་གཞོན་<line/>
ནུ་རྡོ་རྗེའི་གླུའོ། །རྡོ་རྗེ་མཆན་ཁུང་ལས་ནི་གཞོན་ནུ་རྡོ་རྗེའི་མེ་འབར་བའི་གཟི་བརྗིད་དོ། །རྒྱབ་ལས་ནི་གཞོན་ནུ་རྡོ་རྗེ་གཉའ་ཤིང་འཛིན་ཏོ། །དེ་ལྟར་དེ་དག་ལ་སོགས་པ་<line/>
</page>
<page index="172" id="87A">༄༅། །བཅོམ་ལྡན་འདས་ལག་ན་རྡོ་རྗེའི་བུ་གཞོན་ནུ་ཁྲོ་བོ་དེ་དག་ལག་ན་རྡོ་རྗེ་ཐོགས་པ། སེམས་ཅན་གྱི་དོན་ལ་བརྩོན་པའི་ཡིད་དང་ལྡན་པ། སྙིང་རྗེའི་དཀྱིལ་<line/>
འཁོར་ལས་ཡང་དག་པར་བྱུང་བ། ལག་ན་རྡོ་རྗེའི་སྨོན་ལམ་གྱིས་སྙིང་དྲངས་པ། འཇིག་རྟེན་གྱི་ཁམས་ཐ་དད་པ་རྣམས་སུ་བྱང་ཆུབ་མཆོག་དམ་པ་མངོན་པར་རྫོགས་པར་སངས་<line/>
རྒྱས་པ། ཏིང་ངེ་འཛིན་དང༌། གཟུངས་དང༌། རྣམ་པར་ཐར་པ་དང༌། ས་དང༌། ཕ་རོལ་ཏུ་ཕྱིན་པ་དང༌། སྟོབས་དང༌། བྱང་ཆུབ་ཀྱི་ཡན་ལག་དང༌། འཕགས་པའི་ལམ་དང༌།<line/>
སྟོང་པ་ཉིད་ཆེན་པོར་ལུས་རྣམ་པར་བསྐྱེད་པ། སེམས་ཅན་ཐམས་ཅད་ཀྱི་བསམ་པ་ཡོངས་སུ་རྫོགས་པར་བྱེད་པ། ལག་ན་རྡོ་རྗེའི་སྙིང་དུ་འཐད་པ་ཤ་སྟག་གོ། དེ་ནས་གསང་<line/>
བའི་བདག་པོ་ལག་ན་རྡོ་རྗེ་ཏིང་ངེ་འཛིན་དེ་ལས་ལངས་ཏེ་གསང་སྔགས་སྨྲས་པ། ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་བཛྲ་སེ་ནོད་བྷ་བ་བཛྲ་པཱ་ཎི་པྲྀ་ཡ་སྭཱཧཱ།<line/>
རྡོ་རྗེ་སྡེའི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་བཛྲ་བ་ཧཱུད་བྷ་བ་བཛྲ་བ་ཧུ་ཤུ་རམ་ག་མ་སྭཱཧཱ། །རྡོ་རྗེ་ལག་བཟང་གི་སྔགས་སོ། །ན་མཿསརྦ་ཏ་ཐཱ་ག་<line/>
ཏེ་བྷྱཿསརྦ་མུ་ཁེ་བྷྱཿསརྦ་ཐཱ་བི་ཙི་ཏྲ་བཛྲ་ཤེ་ཁ་ར། བཛྲ་ཤི་ཁ་ར་བི་ལམྦི་ཏ་ཏ་ར་སྭཱཧཱ། །རྡོ་རྗེ་མེ་ཏོག་ཐོད་ཀྱི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་<line/>
</page>
<page index="173" id="87B">ཐཱ་ཀི་རི་ཊི་བཛྲ་དྷ་རི། བི་ཤུདྡྷ་ཨཾ་ག་ར་སྭཱཧཱ། །རྡོ་རྗེ་ཅོད་པན་གྱི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་བཛྲ་མུ་ར་དྷ་ཨ་གི་ཏ། ཧཱུཾ་ཧཱུཾ་ཧཱུཾ་སྭཱཧཱ། །རྡོ་རྗེ་གཙུག་<line/>
ནས་བྱུང་བའི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་ཀུ་སུ་མ། ཨ་ཙི་དྲ་ཏ་བཛྲ་མུ་རྟི་བཛྲ་སྭཱ་བྷཱ་བ་སྭཱཧཱ། །རྡོ་རྗེ་མེ་ཏོག་གི་སྔགས་སོ། །ན་མཿསརྦ་ཏ་ཐཱ་ག་ཏེ་<line/>
བྷྱཿསརྦ་མུ་ཁེ་བྷྱཿསརྦ་ཐཱ་བཛྲ་བ་ར་དྷ་རི། ཨུ་ར་བཛྲོད་ཏ་མ་སྭཱཧཱ། །རྡོ་རྗེ་བྲང་གི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་བཛྲ་ཧྲཾ་ད་ཡ་བཛྲ་པཱ་ཎི་བྲི་ཡ་ས་ཏྭ་<line/>
ཧི་ཏཾ་ཀ་ར་སྭཱཧཱ། །གཞོན་ནུ་རྡོ་རྗེ་སྡུག་གི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་ཙནྡྲ་བཛྲ་ཨཾ་ག་སུནད་ར་སྭཱཧཱ། །གཞོན་ནུ་རྡོ་རྗེ་ཟླ་བའི་སྔགས་སོ། །ན་མཿ་<line/>
སརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་བཛྲ་ཙཀྲ་མཎྜལ་སཾ་བུ་ཏ་བཛྲ་བྷྲུ་བ་སྭཱཧཱ། །རྡོ་རྗེ་སྨིན་མའི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་བཛྲ་ཨཾ་ཀུ་དྷ་རི་<line/>
ཤུ་ཏཱ་དྷ་ར་དྷ་ར་ན་ནི་རྡ་ད་སྭཱཧཱ། །རྡོ་རྗེ་རྣ་མཆོག་འཆང་གི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་བཛྲ་ལོ་ཙ་ནེ་ཛྙཱ་ན་ཙཀྵུརྡ་ད་སྭཱཧཱ། རྡོ་རྗེ་མིག་གི་སྔགས་སོ། །<line/>
ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་བཛྲ་བེ་ག་དྷ་རི་མ་ནོ་ཛ་བེ་དྷ་ར་སྭཱཧཱ། །རྡོ་རྗེ་ཤུགས་འཆང་གི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་<line/>
</page>
<page index="174" id="88A">༄༅། །ཨུད་དྷ་ར་བཛྲ་ས་མ་ཡ་མ་ནུ་པཱ་ལ་ཡ་སྭཱཧཱ། །རྡོ་རྗེ་རྟེན་གྱི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་བཛྲ་དྷ་ར་དྷ་ར་ཛྭཱ་ལི་ཏ་མཱུརྟི་སྭཱཧཱ། །<line/>
རྡོ་རྗེ་གཅེས་པ་འཛིན་གྱི་སྔགས་སོ། །ན་མཿསརྦ་ཏ་ཐཱ་ག་ཏ་བྷྱཿསརྦ་མུ་ཁེ་བྷྱཿསརྦ་ཐཱ་བཛྲ་ཨཾ་ཀུ་ར་བཛྲ་ཀེ་ཏུ་ས་ར་ས་ར་སྭཱཧཱ། །རྡོ་རྗེ་མཆེ་བའི་སྔགས་སོ། །ན་མཿསརྦ་ཏ་ཐཱ་ག་<line/>
ཏེ་བྷྱཿསརྦ་མུ་ཁེ་བྷྱཿསརྦ་ཐཱ་སཾ་བོ་དྷི་བཛྲ་དྷ་ར་པྲི་ཡ་བཛྲ་གཱི་ཏི་སྭཱཧཱ། །རྡོ་རྗེ་གླུའི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་བཛྲ་ཛྭ་ལི་ཏ་བཛྲ་མཱུ་རྟི་བཛྲ་དྷ་ར་<line/>
སྭཱཧཱ། །གཞོན་ནུ་རྡོ་རྗེ་འབར་བའི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་ཏེ་ཛ་ཨ་བ་ལཾ་བི་ཏ། མུརྟི་དྷ་ཀ་དྷ་ཀ་སྭཱཧཱ། །གཞོན་ནུ་རྡོ་རྗེ་གཉའ་ཤིང་འཛིན་<line/>
གྱི་སྔགས་སོ། །དེ་ནས་དེ་བཞིན་གཤེགས་པ་ཐམས་ཅད་ཀྱི་བཀའ་བཞིན་བྱེད་པ་ལག་ན་རྡོ་རྗེས་རྡོ་རྗེ་ལས་ཡང་དག་པར་བྱུང་བ། སངས་རྒྱས་དང༌། བྱང་ཆུབ་སེམས་<line/>
དཔའ་ཐམས་ཅད་ཀྱི་ཡུམ་སྒྱུ་མའི་ཏིང་ངེ་འཛིན་ལ་དབང་བསྐུར་ཅིང༌། གནོད་པ་ཐམས་ཅད་འགོག་པ། ལུས་ལ་སྲུང་བ་ཆེན་པོའི་སྲད་བུ་ཐོགས་པ། རྟག་ཏུ་མ་བྱེད་ཟེར་<line/>
བ་བདག་གི་ཞེས་བརྗོད་པའི་སྒྲ་ཕྱུང་ངོ༌། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་ཧེ་བཛྲ་ཤཱུ་ལི་ནི་བཛྲ་མ་ཏཾ་གི་ཨ་ནནད་མུ་ཁ་བཛྲ་ཧི་ལི་ཛ་ཡན་ཏིཾ། རུ་ཏི་མུ་ཁ་ཏི་<line/>
</page>
<page index="175" id="88B">སི་སྥུ་རནྟི་སྭཱཧཱ། །མཱ་མ་ཀཱིའི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་པུ་བི་མོ་བཛྲ་མཱ་ལཱི་ནི། བཛྲ་ཨང་བྷཱུ་ཏེ། སཉྩ་ཡ་ས་མནྟ་ཤཱི་དི་ཤ་མ་བཛྲ་རན་དྷ་ནེ་ན། གྷུ་དྷུ་<line/>
གྷུ་དྷུ། ཛ་ཧི་ཛ་ཧི་མཱ་བི་ལམྦ། བྷ་ག་བ་ཏི་བཱ་རཱ་ཧཱི། སྨ་ར་སྨ་ར། བཛྲ་སཾ་གཱི་ཏི་སྭཱཧཱ། །རྡོ་རྗེ་མཚམས་ཀྱི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་བཛྲ་མཧཱ་མནྜ་<line/>
དཪྴ་ཡ་བཛྲི་བི་ཀྲ་མ་སྭཱཧཱ། །རྡོ་རྗེ་ལྡིང་ཁང་གི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་བཛྲ་སི་ཏཱ་ཏ་པ་ཏྲེ་ཛྭ་ཀྲྀ་ཏ་སྭཱཧཱ། །རྡོ་རྗེ་གདུགས་དཀར་པོའི་སྔགས་སོ། །<line/>
ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་བི་ཏ་ཏ་མཧཱ་བཛྲ་བི་ད་ན་རཾ་ག་རཾ་གཱ་པ་ཡ་སྭཱཧཱ། རྡོ་རྗེ་རིན་པོ་ཆེའི་བ་དན་ཆེན་པོའི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་<line/>
མུ་ཁེ་བྷྱཿསརྦ་ཐཱ་རཏྣ་ཀཱུ་ཊ། ཛྭ་ལི་ཏ་བཛྲོད་བྷ་བ་སྭཱཧཱ། །རྡོ་རྗེ་ཁང་པ་བརྩེགས་པའི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་བཛྲ་པད་མོདྦྷ་བ། བཛྲ་ཨཱ་<line/>
ས་ན་བཛྲ་ན་དད་སྭཱཧཱ། །རྡོ་རྗེ་པདྨའི་གདན་གྱི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་སྨྲྀ་ཏི། བཛྲ་དྷ་ར་ཀ་སྭཱཧཱ། །རྡོ་རྗེ་དྲན་པའི་སྔགས་སོ། །ན་མཿ་<line/>
སརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་པོ་[?] དྷ་ན་བཛྲ་བ་མ་བ་མ་བ་སྭཱཧཱ། །རྡོ་རྗེ་བྱང་ཆུབ་ཀྱི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་བཱི་མ་ཏི་ཧ་ར་<line/>
</page>
<page index="176" id="89A">༄༅། །ཀ། བཛྲ་རཏྣ་དྷ་མ་དྷ་མ་སྭཱཧཱ། །རྡོ་རྗེ་ཡིད་གཉིས་རྣམ་པར་གཅོད་པར་བྱེད་པ་ཞེས་བྱ་བའི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿ་<line/>
སརྦ་ཐཱ་ཛྙཱ་ན་བཛྲ་སྭཱཧཱ། །རྡོ་རྗེ་ཤེས་སྦྱིན་གྱི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་ཨ་མྲྀ་ཏ་བཛྲ་པ་སྭཱཧཱ། །རྡོ་རྗེ་བདུད་རྩིའི་སྔགས་སོ། །ན་མཿསརྦ་ཏ་<line/>
ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་པྲ་བརྟ་ཡ་བཛྲ་ཛྙཱ་ན་སཱ་ག་རན་ར་སྭཱཧཱ། །རྡོ་རྗེ་ཆོས་བརྗོད་ཀྱི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་བཛྲ་སཾ་ས་ཐཱ་པི་ཡ། བི་རཱ་ག་<line/>
ཀོ་ཊི་སྭཱཧཱ། །རྡོ་རྗེ་ཆགས་བྲལ་གྱི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་ཤཱུ་ནྱ་ཏཱ་ཀོ་ཊི་བཛྲ་སཾ་དྷ་ར་ཀ་སྭཱཧཱ། །རྡོ་རྗེ་སྟོང་པ་ཉིད་ཀྱི་སྔགས་སོ། །ན་མཿ་<line/>
སརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་སརྦ་དྷརྨྨ་ས་མ་ཏཱ་པྲ་བ་ཀ་བཛྲ་ས་ཏྭ་སྭཱཧཱ། །རྡོ་རྗེ་མཉམ་པ་ཉིད་ཀྱི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་<line/>
ཐཱ་ག་ག་ན་གཉྫ་ན་ཏི་ར་ཤི་ཤ་ཡ་མ་ཁཾ་བཛྲ་སྭཱཧཱ། །རྡོ་རྗེ་ནམ་མཁའ་མཛོད་ཀྱི་སྔགས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་བཛྲ་ཡཀྵ་ཎི་བཛྲ་ད་དེ་ཨིད་<line/>
ཙ་བ་ར་ཎི་མ་ན་སི་བཛྲ་མཱ་ལི་ནི་སྭཱཧཱ། །རྡོ་རྗེ་གནོད་སྦྱིན་མོའི་སྔགས་སོ། །དེ་ནས་ལག་ན་རྡོ་རྗེ་ཏིང་ངེ་འཛིན་དེ་ལས་ལངས་ཏེ་ཡང་ཉན་ཐོས་དང༌། རང་སངས་རྒྱས་ཐམས་<line/>
</page>
<page index="177" id="89B">ཅད་དང༌། ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མི་འམ་ཅི་དང༌། ལྟོ་འཕྱེ་ཆེན་པོ་དང༌། མི་དང༌། མི་མ་ཡིན་པ་ལ་སོགས་པ་སེམས་<line/>
ཅན་ཐམས་ཅད་ཀྱི་སྲོག་ལ་དབབ་པའི་ཚོགས་ཀྱིས་བྱེ་བ་བསྲེགས་པ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་འཇིག་པའི་དུས་ཆེན་པོའི་ཚེ་འབྱུང་བའི་ཉི་མ་བདུན་<line/>
ལྟར་འབར་བ། རྒྱ་མཚོའི་གླིང་ཆེན་པོའི་མེ་སྒྲོན་ལྟར་སེམས་ཅན་ཐམས་ཅད་ཀྱི་སེམས་དང༌། སེམས་ལས་བྱུང་བའི་ཚོགས་ཟ་བ། འཇིགས་པའི་མེ་ཆེན་པོ་ཞེས་བྱ་བ་རྡོ་རྗེ་སྙིང་<line/>
པོའི་མཆོག་འདི་སྨྲས་སོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་ཕཊ་ཧཱུཾ། འཇིགས་པའི་མེ་ཆེན་པོའི་སྙིང་པོ་སྨྲས་མ་ཐག་ཏུ། དེ་ནས་ཐམས་ཅད་དང་ལྡན་པའི་<line/>
འཁོར་དེ་ཆུ་ཤིང་གི་ཚལ་རྩ་བ་བཅད་པ་ལྟ་བུ་དང༌། རླུང་དྲག་པོ་ཆེན་པོས་བསྐྱོད་པ་བཞིན་དུ་འགུལ་ནས། སྟན་ཐམས་ཅད་ལས་ཁས་བུ་བ་ཏུ་འཁོར་ལོ་ཆེན་པོའི་རྡོ་རྗེའི་<line/>
དཀྱིལ་འཁོར་གྱི་སྟེང་དུ་འགྱེལ་ཏོ། །བྱང་ཆུབ་སེམས་དཔའ་སེམས་དཔའ་ཆེན་པོ་ས་བཅུ་ལ་གནས་པ་རྣམས་ནི་མ་གཏོགས་སོ། །ལག་ན་རྡོ་རྗེའི་མཐུས་ཐམས་ཅད་དང་<line/>
ལྡན་པའི་འཁོར་དེས་སངས་རྒྱས་ཀྱི་ཞིང་འདི་ཐམས་ཅད་དང༌། རི་རབ་དང༌། རི་རབ་ཆེན་པོ་དང༌། ཁོར་ཡུག་དང༌། ཁོར་ཡུག་ཆེན་པོ་འབར་ཞིང་མེ་ལྕེ་གཅིག་ཏུ་གྱུར་པ་དང༌། རྒྱ་མཚོ་<line/>
</page>
<page index="178" id="90A">༄༅། །དང་རྒྱ་མཚོ་ཆེན་པོ་ཐམས་ཅད་བསྐམས་ནས་རྣམ་པར་ཚིག་སྟེ། ཐལ་བར་གྱུར་པར་མཐོང་ངོ༌། །ལག་ན་རྡོ་རྗེའི་སྙིང་ག་ནས་ཀྱང་ཁྲོ་བོའི་རྒྱལ་པོ་<line/>
འཇིག་པའི་མེ་ལྕེ་ཆེན་པོ་ཞེས་བྱ་བ་བྱུང་ནས་གད་མོ་རྟ་བགད་ཆེན་པོ་རྒྱས་པར་འབྱིན་ཅིང་ཐམས་ཅད་དང་ལྡན་པའི་འཁོར་གྱི་སྙིང་རྣམས་ཡོངས་སུ་བསྡུས་ནས་ནམ་མཁའ་<line/>
དང་མཚུངས་པ་ཉིད་དུ་གྱུར་ཏེ། ལག་ན་རྡོ་རྗེའི་སྙིང་གི་དཀྱིལ་འཁོར་དུ་ཞུགས་སོ། །ལག་ན་རྡོ་རྗེ། ཡང་སྙིང་རྗེ་ཆེན་པོའི་དཀྱིལ་འཁོར་ལ་གནས་ནས། དེའི་ཚེ་དེ་བཞིན་<line/>
གཤེགས་པ་ཐམས་ཅད་དང་མཉམ་པ་ཉིད་ཀྱི་གནས་པས་གནས་སོ། །དེ་ནས་དེ་བཞིན་གཤེགས་པ་དེ་དག་གིས་ལག་ན་རྡོ་རྗེ་ལ་ལེགས་སོ་ཞེས་བྱ་བ་བརྗོད་དེ་བཀའ་<line/>
སྩལ་པ། སྔགས་ཀྱི་སྤྱོད་པ་རྒྱ་མཚོ་ནི། །སྙིང་པོ་སྟོབས་ཆེན་ལྡན་པ་འདི། །བསྟན་པ་འདི་ནི་སྲུང་བྱེད་ཅིང༌། །ཐག་པ་ཆེན་པོའི་གནས་འདི་ལ། །གདུལ་དཀའ་རྟག་ཏུ་<line/>
འདུལ་བ་སྟེ། །དཔའ་བོ་ཆེན་པོ་ཁྱོད་ཀྱིས་བཤད། །དེ་ནས་འཇམ་དཔལ་གཞོན་ནུར་གྱུར་པས་ཐམས་ཅད་དང་ལྡན་པའི་འཁོར་དེ་འཁོར་ལོ་ཆེན་པོའི་རྡོ་རྗེའི་དཀྱིལ་<line/>
འཁོར་དུ་འགྱེལ་བར་རིག་ནས་ཆེར་སྙིང་རྗེ་སྐྱེས་ཏེ། མིག་གཉིས་ཀྱིས་རིང་དུ་བལྟས་ནས་རྡོ་རྗེ་མཆོག་གི་སྙིང་པོ་དམ་པ་སྦྱིན་པ་ཆེན་པོ་འདིས་བྱིན་གྱིས་བརླབས་ཏེ། སྤྱོད་<line/>
</page>
<page index="179" id="90B">བ་ཆེན་པོ་མཆོག་གི་དཀྱིལ་འཁོར་གྱི་ཕྱིར་རྡོ་རྗེའི་དཀྱིལ་འཁོར་ཆེན་པོ་ལ་བལྟ་ཞིང་དེ་བཞིན་གཤེགས་པ་ཐམས་ཅད་ཀྱི་ཆོས་རབ་དམ་པ་ལ་རྣམ་པར་རྒྱལ་བ་ཐོབ་པ་བྱང་ཆུབ་སེམས་<line/>
དཔའ་ལག་ན་རྡོ་རྗེ་ལ་འདི་སྐད་ཅེས་སྨྲས་སོ། །རིགས་ཀྱི་བུ། འཁོར་འདི་ལ་དམ་ཚིག་ལ་འཇུག་པའི་སྒོ་ཅུང་ཟད་ཅིག་སྩོལ་ཅིག་དང༌། དེས་བསྟན་པ་འདི་ལ་སྲོག་གི་རེ་བ་ཐོབ་ཅིང་<line/>
དད་པ་ཐོབ་ནས་རང་རང་གི་གསང་སྔགས་ཀྱི་སྙིང་པོ་འབུལ་བར་འགྱུར་རོ། །དེ་སྐད་ཅེས་སྨྲས་པ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་ལག་ན་རྡོ་རྗེས་འཇམ་དཔལ་<line/>
གཞོན་ནུར་གྱུར་པ་ལ་སྨྲས་པ། །ཏིང་ངེ་འཛིན་ལ་དབང་ཐོབ་ཅིང༌། །ནམ་མཁའ་ལྟ་བུར་ཆགས་མེད་ལ། །ཀུན་ཏུ་སངས་རྒྱས་ཐམས་ཅད་ཀྱི། །སྨོན་ལམ་རྟག་ཏུ་རྫོགས་བྱེད་པ། །<line/>
གསང་སྔགས་ཀུན་གྱི་སྤྱོད་པ་དང༌། །དེ་བཞིན་གསང་སྔགས་བསྒྲུབ་པ་དང༌། །བརྟུལ་ཞུགས་དང་ནི་རྟགས་དང་གཟུགས། །དུས་དང་ཡུལ་དང་ཆོ་ག་ཤོད། །དེའི་ཚེ་རྡོ་རྗེ་དེ་རྡོ་རྗེ་<line/>
མཆོག་གི་སྟོབས་ཀྱི་གཟུངས་དང་ལྷན་ཅིག་ཏུ་འཇམ་དཔལ་གཞོན་ནུར་གྱུར་པ་ལ་བྱིན་ནོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་ཨེ་ཧི་མཧཱ་བཛྲ་ཀོ་ཊི་ཀུ་ཊི་ལ་པཱ་<line/>
བག་ཨཾ་ཀུ་ལ་ཤེ་ཁེ་ཀ་པི་ལ་ཀེ་ཤྲཱི་ཏ་ཊི་ཏ་ཊི། ཀོ་ཊི་ཀོ་ཊི། ཀརྐྐ་ཊི་མུ་ཊི་མཧཱ་ཐིན་དུད་ལོ་ལོ། །དུ་ཀ་དུ་ཀ། ས་མ་ས་མ། ས་ར་ས་ར། བི་ས་ར་བི་ས་ར། སྥུ་ར་སྥུ་ར། ཨུདྡྷོ་ཏི་ཝྟེ། ཧ་<line/>
</page>
<page index="180" id="91A">༄༅། །རི་པིཾ་ག་ལེ༑ ཙ་ཊི་བི་ཙ་ཊི། ཛྭཱ་ལེ་བི་ཛྭ་ལི། བཛྲ་གྷོ་ན། བཛྲ་ས་ར་དྷྲྀཥྚ་པྲ་ཧ་ར་ཎེ། མ་ཏི་དྷཱུ་ཏེ། རཏྣ་ཏྲ་ཡ། ཨ་ཏི་ཏ་ལེ། བཛྲ་དྷ་ར་བཱི་ཤཱ་ས་མ། ཨ་པྲ་ཏི་ཧ་ཏ་<line/>
པྲ་མརད་ནི་སྭཱཧཱ། །དེ་ནས་འཇམ་དཔལ་གཞོན་ནུར་གྱུར་པས་འཁོར་དེ་ལ་སྨྲས་པ། རིགས་ཀྱི་བུ་དག། རིག་པའི་རྒྱལ་མོ་རྡོ་རྗེ་མི་ཕམ་པ་མེས་རབ་ཏུ་རྨོངས་བྱེད་འདི་དྲན་པར་གྱིས་<line/>
ཤིག་དང༌། འདི་ཁྱེད་ལ་ཕན་པ་དང༌། བདེ་བ་དང༌། སྲོག་ཐོབ་པར་བྱེད་པར་འགྱུར་རོ། །ལག་ན་རྡོ་རྗེས་རིག་པ་ཆེན་པོ་འདི་སྨྲས་མ་ཐག་ཏུ། དེ་ནས་དམ་པ་སྦྱིན་པའི་རྡོ་རྗེས་<line/>
འཁོར་དེ་བྱིན་གྱིས་བརླབས་ནས་མགྲིན་གཅིག་ཏུ་ཚིག་སྨྲས་པ། ཕྱག་འཚལ་ལོ། །བཅོམ་ལྡན་འདས་མི་ཕམ་པ་མེས་རབ་ཏུ་རྨོངས་བྱེད་དེ་ལ་ཕྱག་འཚལ་ལོ་ཞེས་སྨྲས་ཏེ།<line/>
སྐད་ཅིག་དེ་ཉིད་ལ་འཁོར་དེ་ལངས་ནས་ཀུན་ཏུ་བཟང་པོ་ལ་སོགས་པ་བྱང་ཆུབ་སེམས་དཔའ་རྣམས་དང༌། བྱང་ཆུབ་སེམས་དཔའ་ལག་ན་རྡོ་རྗེ་དང༌། འཇམ་དཔལ་<line/>
གཞོན་ནུར་གྱུར་པ་ལ་བལྟ་ཞིང་ཚིག་འདི་སྐད་ཅེས་སྨྲས་སོ། །ཀྱེ་མ་ཡེ་ཤེས་ཀྱེ་མ་སྐྱིད། །ཀྱེ་མ་སྔགས་ཤེས་བསམ་མི་ཁྱབ། །དེས་ནི་བདག་ཅག་ཐམས་ཅད་ཀྱང༌། །མགོན་<line/>
དང་བསམ་གཏན་དགའ་དང་ལྡན། །སེམས་ཞི་ཚེགས་ནི་མ་མཆིས་པར། །སངས་རྒྱས་བསྟན་པ་ལྷུར་ལེན་འགྱུར། །སངས་རྒྱས་རྣམས་ཀྱི་སྤྱན་སྔར་ནི། །བདག་ཅག་<line/>
</page>
<page index="181" id="91B">ཐམས་ཅད་མཆིས་ནས་སུ། །ཆོ་གའི་རྒྱལ་པོ་ཚུལ་ཆེན་འདིར། །སྙིང་པོ་དག་ནི་ད་དབུལ་ལོ། །དེ་ནས་བཅོམ་ལྡན་འདས་ལ་ཚངས་པས་འདི་སྐད་ཅེས་གསོལ་ཏོ། །བཅོམ་ལྡན་<line/>
འདས། བདག་ཀྱང་ལག་ན་རྡོ་རྗེས་དབང་ཆེན་པོ་བསྐུར་བའི་དཀྱིལ་འཁོར་རིམ་པར་ཕྱེ་བ་མང་པོ་འདིར་རང་གི་སྙིང་པོ་འབུལ་ལོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་<line/>
ཐཱ་ཨོཾ། བཅོམ་ལྡན་འདས། འདི་ནི་བདག་གི་སྙིང་པོའི་མཆོག་ལགས་ཏེ། རིག་བྱེད་བཞི་རབ་ཏུ་བརྗོད་པ། རིགས་བཞི་ཀུན་ཏུ་འཇོག་པ། དབྱངས་དང་ལྡན་པའི་བཀོད་པ་<line/>
ཆེན་པོ་འགོད་པའོ། །བཅོམ་ལྡན་འདས། འདི་ལས་རིག་བྱེད་རྣམས་འབྱུང༌། སྔགས་རྣམས་དང༌། མཆོད་སྦྱིན་ལ་སོགས་པའི་ལས་རྣམས་འབྱུང་སྟེ། རྒྱ་མཚོ་ཆེན་པོ་བཞིན་<line/>
དུ་ཆོས་ཐམས་ཅད་ཀྱི་གཞིར་གྱུར་པའོ། །ལག་ན་རྡོ་རྗེས་སྨྲས་པ། །རྡོ་རྗེ་སེམས་དཔའ་རྡོ་རྗེ་ཆེ། །རྡོ་རྗེ་ཨོཾ་ཞེས་བྱ་བ་སྟེ། །བྱམས་དང་ཏིང་ངེ་འཛིན་ལས་སྐྱེས། །ང་རྒྱལ་རྣམ་པར་<line/>
སྦྱངས་པ་ལེགས། །དེ་ནས་ལྷ་རྣམས་ཀྱི་དབང་པོ་བརྒྱ་བྱིན་གྱིས་བྱང་ཆུབ་སེམས་དཔའ་ལག་ན་རྡོ་རྗེ་ལ་འདི་སྐད་ཅེས་སྨྲས་སོ། །བཅོམ་ལྡན་འདས། བདག་གི་སྙིང་པོ་རྒྱལ་<line/>
སྲིད་ཐམས་ཅད་ལ་དབང་སྦྱིན་པར་བགྱིད་པ་འདི་བཞེས་སུ་གསོལ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་བི་ད་རཱ་ཡ། མཽ་ལི་མཽ་ལི། བི་ཧུ་བི་ཧུ་སྭཱཧཱ། །བཅོམ་<line/>
</page>
<page index="182" id="92A">༄༅། །ལྡན་འདས། སྙིང་པོ་འདིས་བདག་ལྷ་རྣམས་ཀྱི་བདག་པོ་བགྱིད་དོ། །བཅོམ་ལྡན་འདས། གང་ལ་ལ་ཞིག་རྡོ་རྗེ་འཁོར་ལོའི་དཀྱིལ་འཁོར་ཆེན་པོ་འདིར་<line/>
ཞུགས་པར་གྱུར་པ་དེར་བདག་གི་སྙིང་པོ་འདི་བསྒྲུབ་པར་འཚལ་ན། དེས་དང་པོར་ལག་ན་རྡོ་རྗེའི་མདུན་དུ་ལན་སུམ་འབུམ་བཟླས་བརྗོད་བགྱིའོ། །ཐ་མར་ཐང་ཤིང་གི་ཡམ་སྲེག་<line/>
ཤིང་མར་དང༌། སྦྲང་རྩི་དང་ལྷན་ཅིག་ཏུ་ལན་ཁྲི་སྦྱིན་སྲེག་བགྱིའོ། །བཅོམ་ལྡན་འདས། བདག་གིས་དེ་ཐམས་ཅད་བསྒྲུབ་པར་བགྱིའོ། །ཤི་འཕོས་ནས་ཀྱང་མཐོ་རིས་སུ་སྐྱེ་<line/>
བར་འགྱུར་རོ། །རྟག་ཏུ་བཟླས་བརྗོད་བགྱིས་ན་རྒྱས་པར་འགྱུར་རོ། །ལག་ན་རྡོ་རྗེ་ལ་བལྟ་ཞིང་ཟས་མི་འཚལ་བར་ལན་འབུམ་བཟླས་བརྗོད་བགྱིས་ན་རྒྱལ་སྲིད་འཐོབ་སྟེ། དམ་<line/>
ཚིག་ཉམས་པ་ནི་མ་གཏོགས་ཏེ་མི་འགྲུབ་བོ། །དེ་ནས་ཀླུའི་རྒྱལ་པོ་དེ་དག་ཐམས་ཅད་ཀྱིས་བྱང་ཆུབ་སེམས་དཔའ་ལག་ན་རྡོ་རྗེ་ལ་འདི་སྐད་ཅེས་སྨྲས་སོ། །བཅོམ་ལྡན་<line/>
འདས། ཀླུའི་སྙིང་པོ་མཆིས་ཏེ། དེས་ན་བདག་ཅག་ཐམས་ཅད་དབང་དུ་མཆིའོ། །དངོས་གྲུབ་སྩལ་བར་བགྱིའོ། །བསྲུང་བར་བགྱིའོ། །དུག་བསལ་བར་བགྱིའོ། །ན་མཿ་<line/>
སརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་རེ་རེ་རཱ་ཏིཾ་ནཱ་ག་ལེ་ལི་རི། ཕུཏྟ་རི། ཛི་ཧེ་སྭཱཧཱ། །སྙིང་པོ་འདིའི་བསྒྲུབ་པ་ལགས་ཏེ། རྒྱ་མཚོར་འབབ་པའི་ཆུ་ཀླུང་ངམ། མཚོ་<line/>
</page>
<page index="183" id="92B">ཆེན་པོར་ཞུགས་ཏེ་ལན་ཁྲི་བཟླས་བརྗོད་བགྱིའོ། །དེ་ནས་ཀླུ་གང་ཡང་རུང་བ་མངོན་དུ་ཕྱོགས་ཏེ་མཆི་བར་མཐོང་ངམ། མཚོ་འཁྲུགས་ཀྱང་དེ་ལ་འཇིགས་པར་མ་བགྱིས་ན་འགྲུབ་<line/>
པར་འགྱུར་རོ། །ཐ་མར་སེང་ལྡེང་གི་ཡམ་སྲེག་ཤིང་ཡུངས་ཀར་གྱི་འབྲུ་མར་ལས་སྨྱུགས་པས་ལན་ཁྲི་བཟླས་བརྗོད་བགྱིས་ཏེ་དེ་ལྟ་ན་ཡང་འགྲུབ་བོ། །དེ་འགྲོ་བའམ། མི་འགྲོ་<line/>
བའི་དུག་རྣམས་ཀྱང་བསམ་པ་ཙམ་གྱིས་སེལ་བར་འགྱུར། སྒྲུབ་པ་པོའི་ལས་རྣམ་པ་སྣ་ཚོགས་གཞན་ཡང་བསམ་པ་ཙམ་གྱིས་བགྱིད་པར་འགྱུར་རོ། །དེ་ནས་གནོད་སྦྱིན་གྱི་སྡེ་<line/>
དཔོན་ཆེན་པོ་རྣམ་ཐོས་ཀྱི་བུས་བྱང་ཆུབ་སེམས་དཔའ་ལག་ན་རྡོ་རྗེ་ལ་འདི་སྐད་ཅེས་སྨྲས་སོ། །བཅོམ་ལྡན་འདས། །བདག་ཀྱང་དཀྱིལ་འཁོར་ཆེན་པོ་རིམ་པར་ཕྱེ་བ་མང་པོ་<line/>
འདིར་སྒྲུབ་པ་པོ་རྣམས་ཀྱི་ཕུན་སུམ་ཚོགས་པ་ཐམས་ཅད་སྩོལ་བར་བགྱིད་པའི་རང་གི་སྙིང་པོ་འདི་འབུལ་ལོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་ཡཀྵ་<line/>
ཤ་ར། ཀིཉྩི་རཱ་ཡ་སི། ས་མ་ཡ་མ་ནུ་སྨ་ར། དེ་བྷི་མི་བཻ་ཤྲ་བ་ཎ་པྲི་ཡ་སྭཱཧཱ། བཅོམ་ལྡན་འདས། གང་ལ་ལ་ཞིག་སྙིང་པོ་འདི་བསྒྲུབ་པ་དེས་རིང་བསྲེལ་དང་བཅས་པའི་<line/>
མཆོད་རྟེན་གྱི་དྲུང་དུ་གཅིག་པུ་མཆིས་ཏེ་སྙིང་པོ་འདི་ལན་ལྔ་འབུམ་བཟླས་བརྗོད་བགྱིའོ། །ཐ་མར་ཅི་འབྱོར་པས་མཆོད་པ་བགྱིས་ལ་།མཚན་ཐོག་ཐག་ཏུ་ཏིལ་ནག་པོ་<line/>
</page>
<page index="184" id="93A">༄༅། །ཞོ་དང༌། སྦྲང་རྩི་དང༌། མར་དང་བསྲེས་པས་ལན་སུམ་ཁྲི་སྦྱིན་སྲེག་བགྱིས་ན་གང་འཚལ་བ་དེ་སྩོལ་བར་འགྱུར་རོ། །ཟས་མི་འཚལ་བར་ལྐོག་ཏུ་དབེན་པར་<line/>
གནོད་སྦྱིན་མོ་ཡིད་ལ་བགྱིས་ཏེ། ཉིན་ཞག་བདུན་དུ་ལན་ཁྲི་བཟླས་བརྗོད་བགྱིས་ན། གནོད་སྦྱིན་མོ་སྩོལ་བར་འགྱུར་རོ། །ལོ་གཅིག་གི་བར་དུ་ཉིན་རེ་ཞིང་དྲན་པར་བགྱིས་ན་གཏེར་<line/>
ཅིག་སྩོལ་བར་བགྱིད་དོ། །དེ་ནས་གནོད་སྦྱིན་གྱི་སྡེ་དཔོན་ཆེན་པོ་འཕྲོག་གནས་ཀྱིས་བྱང་ཆུབ་སེམས་དཔའ་ཆེན་པོ་ལག་ན་རྡོ་རྗེ་ལ་འདི་སྐད་ཅེས་སྨྲས་སོ། །བདག་ཀྱང་<line/>
དཀྱིལ་འཁོར་རིམ་པར་ཕྱེ་བ་མང་པོ་འདིར་རང་གི་སྙིང་པོ་འབུལ་ལོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་ཁི་མི་སི་རི་སྨྲ་ཤི། པ་རི་པཱུ་ར་ཡན་པྲ་ཏི་ཛྙཱ་མནྟ་ཀེ་སྭཱཧཱ། བཅོམ་ལྡན་<line/>
འདས། གང་ལ་ལ་ཞིག་བདག་གི་སྙིང་པོ་འདི་རྟག་ཏུ་དྲན་པར་བགྱིད་ན་དེའི་སླད་བཞིན་དུ་བདག་རྟག་ཏུ་འབྲང་བར་བགྱིའོ། །ཅི་སྟེ་བསྒྲུབ་པར་འཚལ་ན་དེས་རིའི་རྩེ་མོར་<line/>
མཆིས་ལ་ལན་སུམ་འབུམ་བཟླས་བརྗོད་བགྱི་ཞིང་ཡུངས་ཀར་དང༌། ཞོ་དང༌། སྦྲང་རྩི་དང༌། མར་བསྲེས་པས་ལན་འབུམ་སྦྱིན་སྲེག་བགྱིས་ན་གང་འཚལ་བ་དེ་སྩོལ་<line/>
ཏོ༑ ༑དེ་ནས་གནོད་སྦྱིན་གྱི་སྡེ་དཔོན་ཆེན་པོ་ཡུལ་འཁོར་སྲུང་གིས་བྱང་ཆུབ་སེམས་དཔའ་ལག་ན་རྡོ་རྗེ་ལ་འདི་སྐད་ཅེས་སྨྲས་སོ། །བཅོམ་ལྡན་འདས། བདག་ཀྱང་<line/>
</page>
<page index="185" id="93B">དཀྱིལ་འཁོར་ཆེན་པོ་འདིར་རང་གི་སྙིང་པོ་འདི་འབུལ་ལོ། །ན་མཿསརྦ་ཏ་ཐཱ་ག་ཏེ་སྐྱཿསརྦ་མུ་ཁེ་བྷྱཿསརྦ་ཐཱ་བི་དྷ་ར་དྷ་རི། གནྡྷ་རི་རི་སི་སྭཱཧཱ། བཅོམ་ལྡན་འདས། གང་ལ་ལ་ཞིག་<line/>
སྙིང་པོ་འདི་དྲན་པར་བགྱིད་པ་དེ་ལ་དུས་མ་ལགས་པར་འགུམ་པ་མི་འབྱུང་ངོ༌། །རྟག་ཏུ་དཔལ་གྱིས་འཁོར་བར་འགྱུར་རོ། །ཅི་སྟེ་བསྒྲུབ་པར་འཚལ་བ་དེས་ཟླ་བ་ཚེས་ནས་བཟུང་སྟེ།<line/>
ཉའི་བར་དུ་ཉིན་གཅིག་བཞིན་མེ་ཏོག་གི་སྲེག་བླུགས་ལན་ཁྲི་སྦྱིན་སྲེག་བགྱིའོ། །དེ་ནས་ཉའི་གདུགས་ལ་ཅི་འབྱོར་པས་མཆོད་པ་བགྱིས་ལ་མཚན་ཐོག་ཐག་འབྲས་ཀྱིའོ་<line/>
ཐུག་སྦྱིན་སྲེག་བགྱིས་ན་གྲུབ་པར་འགྱུར་ཏེ། གང་འཚལ་བ་དེ་སྩོལ་ཏོ། །དེ་ནས་གནོད་སྦྱིན་གྱི་སྡེ་དཔོན་ཆེན་པོ་མིག་མི་བཟང་གིས་བྱང་ཆུབ་སེམས་དཔའ་ལག་ན་རྡོ་རྗེ་ལ་<line/>
འདི་སྐད་ཅེས་སྨྲས་སོ། །བཅོམ་ལྡན་འདས། བདག་ཀྱང་བསམ་པ་ཐམས་ཅད་ཡོངས་སུ་བསྐང་བའི་སླད་དུ་དཀྱིལ་འཁོར་ཆེན་པོ་འདིར་རང་གི་སྙིང་པོ་འབུལ་ལོ། །ན་མཿ་<line/>
སརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་ཤྲཱི་དྷི་དྷ་ར་ཡ་བི་རཱུ་པཱཀྵ་སྭཱཧཱ། བཅོམ་ལྡན་འདས། རིགས་ཀྱི་བུའམ། རིགས་ཀྱི་བུ་མོ་གང་ལ་ལ་བདག་གི་སྙིང་པོ་འདི་རྟག་ཏུ་<line/>
དྲན་པར་བགྱིད་པ་དེའི་སླད་བཞིན་བདག་རྟག་ཏུ་འབྲང་བར་བགྱིའོ། །བསམ་པ་ཐམས་ཅད་ཡོངས་སུ་རྫོགས་པར་བགྱིའོ། །ཅི་སྟེ་བསྒྲུབ་པར་འཚལ་ན་དེས་རིའི་རྩེ་མོར་<line/>
</page>
<page index="186" id="94A">༄༅། །མཆིས་ལ་ལན་སུམ་འབུམ་བཟླས་བརྗོད་བགྱིའོ། །དེ་ནས་ཉའི་གདུགས་ལ་ཅི་འབྱོར་པས་མཆོད་པ་བགྱིས་ལ་མཚན་ཐོག་ཐག་ཏུ་གུ་གུལ་ཤིང་གི་ཡམ་<line/>
སྲེག་སྦྲང་རྩི་དང་མར་ལ་སྨྱུགས་པ་ཁྲི་སྦྱིན་སྲེག་བགྱིས་ན་འགྲུབ་པར་འགྱུར་ཏེ། གང་འཚལ་བ་དེ་སྩོལ་ཏོ། །མ་གྲུབ་ན་ཡང་ཡུལ་གྲུ་བཟང་པོ་ལྔ་སྩོལ་ཏོ། །དེ་ནས་ཆུ་དབང་རྨུགས་<line/>
བྱེད་འཛིན་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། བཅོམ་ལྡན་འདས། བདག་ཀྱང་དཀྱིལ་འཁོར་ཆེན་པོ་འདིར་སྒྲུབ་པ་པོ་རྣམས་ཀྱི་དོན་ཐམས་ཅད་གྲུབ་པ་སྙིང་<line/>
པོ་མཆོག་འབུལ་ལོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་ཀུ་རུ་ཙུ་རུ་མུ་རུ་ཛམྦྷ་ཛ་ལོད་བྷ་བ་སྭཱཧཱ། བཅོམ་ལྡན་འདས། གང་ལ་ལ་ཞིག་བདག་གི་སྙིང་པོ་<line/>
འདི་རྟག་ཏུ་བཟླས་བརྗོད་བགྱིས་པ་དེ་ལ་ཅི་འཚལ་བ་དེ་བསྒྲུབ་པར་བགྱིའོ། །ཅི་སྟེ་བསྒྲུབ་པར་འཚལ་ན་ཉི་མ་འགྱུར་བའི་ཚེ་རིའི་རྩེ་མོར་མཆིས་ལ་ལན་ས་ཡ་བཟླས་བརྗོད་<line/>
བགྱིས་ན། རྒྱལ་སྲིད་དམ། གཏེར་ཆེན་པོ་སྩོལ་ཏོ། །གི་ཝང་ལ་ལན་གཅིག་སྔགས་ཏེ་མིག་ལ་བསྐུས་ན་གང་བལྟས་པ་དེ་དབང་དུ་འགྱུར་རོ། །མཚན་མོ་གདོང་ལ་སྔགས་<line/>
ཏེ་བསམ་ནས་ཉལ་ན་ཅི་བསམས་པ་དེ་རྨི་ལམ་དུ་མཐོང་ངོ༌། །གོས་འདོད་ན་མེ་ཏོག་ཁ་དོག་ཅི་འདྲ་བ་ཆུར་བོར་བ་ཁ་དོག་དེ་འདྲ་བའི་གོས་དེ་དག་རྙེད་པར་འགྱུར་རོ། །<line/>
</page>
<page index="187" id="94B">ཕྱུགས་ཆུང་འདོད་ན་ཞག་བདུན་གསུམ་དུ་ཉི་མའི་གཟུགས་བརྙན་ལ་སྔགས་ལན་གཅིག་བཏབ་པའི་མེ་ཏོག་ཕོག་པར་བོར་ན་རྙེད་པར་འགྱུར་རོ། །རྟག་ཏུ་བཟླས་བརྗོད་བྱས་ན་དཔལ་<line/>
ཆེ་བར་འགྱུར་རོ། །དེ་ནས་ལག་བརྒྱད་པས་བྱང་ཆུབ་སེམས་དཔའ་ལག་ན་རྡོ་རྗེ་ལ་འདི་སྐད་ཅེས་སྨྲས་སོ། །བཅོམ་ལྡན་འདས། འདི་ལྟ་སྟེ། འདོད་པ་ཐམས་ཅད་ཡོངས་སུ་བསྐད་<line/>
པའི་སླད་དུ་བདག་ཀྱང་དཀྱིལ་འཁོར་ཆེན་པོ་མང་པོ་འདིར་རང་གི་སྙིང་པོ་འབུལ་ལོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་ཙཀྲ་དྭ་དྭ་བ་ཧུ་རཱ་ཛ་སྭཱཧཱ། བཅོམ་ལྡན་<line/>
འདས། གང་ལ་ལ་ཞིག་བདག་གི་སྙིང་པོ་འདི་བསྒྲུབ་པར་བགྱིད་པ་དེས་བསྒྲུབ་པ་བགྱིས་ལ་སྐྱེད་མོས་ཚལ་གྱི་ཕྱོགས་གཙང་མར་ཤིང་མྱ་ངན་འཚང་གི་འོག་ཏུ་ལན་སུམ་འབུམ་<line/>
བཟླས་བརྗོད་བགྱིའོ། །ཐ་མར་གཞོན་ནུ་ལ་ཅི་འབྱོར་པས་མཆོད་དེ་མཚན་ཐོག་ཐག་ཨ་ག་རུའི་བདུག་པ་བསྲེགས་ལ་བཟླས་བརྗོད་བགྱིས་ན་ནམ་ཕྱེད་དམ། ནང་པར་དེ་ལ་<line/>
བདག་བསྟན་པར་བགྱིའོ། །དམ་པ་གང་འཚལ་བ་སྩོལ་ཏོ། །ཟས་མི་ཟ་བར་ལན་འབུམ་བཟླས་བརྗོད་བགྱིས་ན་དེ་ཉིད་དུ་གནོད་སྦྱིན་མོ་མཆིའོ། །གང་འཚལ་བ་དེ་སྩོལ་ཏོ། །<line/>
ཅི་སྟེ་མི་མཆིན་འགུམ་པར་འགྱུར་རོ། །དེ་ནས་གནོད་སྦྱིན་གྱི་སྡེ་དཔོན་ཆེན་པོ་ལྔ་རྩེན་གྱིས་བཏུད་ནས་བྱང་ཆུབ་སེམས་དཔའ་ལག་ན་རྡོ་རྗེ་ལ་འདི་སྐད་ཅེས་སྨྲས་སོ། །བཅོམ་<line/>
</page>
<page index="188" id="95A">༄༅། །ལྡན་འདས། བདག་ཀྱང་སྒྲུབ་པ་པོ་གསང་སྔགས་བསྒྲུབ་པ་ལ་བརྩོན་པ་རྣམས་ལ་བསྲུང་བ་དང༌། བསྐྱབ་པ་དང༌། སྦ་བའི་སླད་དུ་དཀྱིལ་འཁོར་ཆེན་<line/>
པོ་འདིར་རང་གི་སྙིང་པོ་འབུལ་ལོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་པཉྩ་ལ་པཉྩ་མུ་ཁ་པཉྩི་ཁ་ཀ་ཧྲཱིཾ་ཧྲཱིཾ་རཀྵ་ཀྵ་སྭཱཧཱ། བཅོམ་ལྡན་འདས། རིགས་ཀྱི་<line/>
བུའམ། རིགས་ཀྱི་བུ་མོ་གང་ལ་ལ་ཞིག་གིས་དཀྱིལ་འཁོར་ཆེན་པོ་འདིར་དམ་ཚིག་ཐོབ་སྟེ། གསང་སྔགས་བསྒྲུབ་པར་འཚལ་ན་དེས་ཐོག་མ་ཁོ་ནར་བདག་གི་སྙིང་པོ་<line/>
འདི་ལན་གཅིག་བརྗོད་པར་བགྱིའོ། །དེ་ལ་བསྲུང་བ་དང༌། བསྐྱབ་པ་དང༌། སྦ་བའི་སླད་དུ་བུ་ལྔ་བརྒྱའི་འཁོར་ཅན་བདག་དེའི་དྲུང་དུ་མཆི་བར་བགྱིའོ། །བདག་མཆི་<line/>
བའི་སྔ་ལྟས་ནི་སྒྲུབ་པ་པོ་དེའི་ལུས་ལ་ལྷའི་སྤོས་དྲི་ཞིམ་པོའི་ངད་འབར་བར་འགྱུར། སྤྲོ་བའི་སྟོབས་ཕུན་སུམ་ཚོགས་པར་འགྱུར། བགེགས་ཐམས་ཅད་མ་མཆིས་<line/>
པར་ཚེགས་ཆུང་དུས་དེས་དངོས་གྲུབ་ཐོབ་པར་འགྱུར་རོ། །ཅི་སྟེ་བདག་གི་སྙིང་པོ་འདི་བསྒྲུབ་པར་འཚལ་ན་དེས་སངས་རྒྱས་བཅོམ་ལྡན་འདས་ཀྱི་སྤྱན་སྔར་ལན་སུམ་<line/>
འབུམ་བཟླས་བརྗོད་བགྱིའོ། །ཐ་མར་བ་དམར་སེར་གྱི་མར་ཟངས་ཀྱི་སྣོད་ཀྱི་ནང་དུ་བཞག་སྟེ་དུ་བ་འཐུལ་ལམ། འབར་གྱི་བར་དུ་བཟླས་བརྗོད་བགྱིས་ལ་དེ་འཐུངས་<line/>
</page>
<page index="189" id="95B">ན་གྱེན་དུ་འཕགས་པར་འགྱུར་རོ། །དུ་བ་འཐུལ་ན་ཐོས་པ་འཛིན་པར་འགྱུར་རོ། །ཅི་སྟེ་མ་གྲུབ་ན་ཡང་སྐྱེ་བོ་ཐམས་ཅད་དགའ་བར་འགྱུར་རོ། །རྟག་ཏུ་བཟླས་བརྗོད་བགྱིས་ན་ནོར་<line/>
འདུ་བར་འགྱུར་རོ། །བ་ལང་གི་ལྕི་བ་ས་ལ་མ་ལྷུང་བས་དཀྱིལ་འཁོར་བགྱིས་ལ། བཅོམ་ལྡན་འདས་ཀྱི་སྤྱན་སྔར་བསམས་ནས་ལན་བརྒྱ་སྟོང་བཟླས་བརྗོད་བགྱིས་ན་འགྲུབ་པར་འགྱུར་<line/>
ཏེ་གཞན་དུ་མི་འགྱུར་རོ། །དེ་ནས་ཐགས་བཟངས་རིས་ལ་སོགས་པ་ལྷ་མ་ཡིན་གྱི་རྒྱལ་པོ་རྣམས་ཀྱིས་བྱང་ཆུབ་སེམས་དཔའ་ལག་ན་རྡོ་རྗེ་ལ་འདི་སྐད་ཅེས་སྨྲས་སོ། བཅོམ་<line/>
ལྡན་འདས། བདག་ཅག་ཀྱང་དཀྱིལ་འཁོར་ཆེན་པོ་མང་པོ་འདིར་རང་གི་སྙིང་པོ་འབུལ་ལོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་ཏྲཾ་གི་ནི་བོ་དེ་དེ་མཱ་ལི་ནི་ཛ་ཏི་མི་<line/>
ཧཱུཾ་སྭཱ་ཧཱ། བཅོམ་ལྡན་འདས། གང་ལ་ལ་བདག་གི་སྙིང་པོ་མཆོག་ཏུ་གསང་ཆེན་དྲག་པོ་དམ་པ་འདི་བསྒྲུབ་པར་བགྱིད་པ་དེས། དཔལ་གྱི་སྒོ་མོའི་སྒོར་མཆིས་ལ་སྙིང་པོ་འདི་<line/>
ལན་དྲུག་འབུམ་བཟླས་བརྗོད་བགྱིའོ། །ཐ་མར་དུག་དང༌། ཁྲག་དང༌། སྐེ་ཚེའི་འབྲུ་བསྲེས་པ་ལན་འབུམ་སྦྱིན་སྲེག་བགྱིས་ན་ལྷ་མ་ཡིན་གྱི་གནས་ཐམས་ཅད་གཏན་པ་མ་<line/>
མཆིས་ཤིང་འཁྲུལ་འཁོར་མ་མཆིས་པར་འགྱུར་རོ། །དེ་ནས་བདག་ཅག་གིས་རིམ་གྲོ་ཆེར་བགྱིས་ཏེ་རིགས་ཀྱི་བུ་དེ་བཞུགས་པར་བགྱིའོ། །ཡོ་བྱད་ཐམས་ཅད་ཀྱང་སྩོལ་<line/>
</page>
<page index="190" id="96A">༄༅། །བར་བགྱིའོ། །དངུལ་ཆུ་དང༌། སྨན་བཅུད་ཀྱིས་ལེན་ཐམས་ཅད་ཀྱང་སྩལ་བར་བགྱིའོ། །དེ་ནས་སྣ་ཚོགས་ཕྲེང་བ་ཅན་ལ་སོགས་པ་དྲི་ཟའི་རྒྱལ་པོ་རྣམས་<line/>
ཀྱིས་བྱང་ཆུབ་སེམས་དཔའ་ལག་ན་རྡོ་རྗེ་ལ་འདི་སྐད་ཅེས་སྨྲས་སོ། །བཅོམ་ལྡན་འདས། བདག་ཅག་ཀྱང་དཀྱིལ་འཁོར་ཆེན་པོ་འདིར་རང་གི་སྙིང་པོ་འདི་འབུལ་ལོ། །<line/>
ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་མདྟ་མ་ཏང་གི་སྭཱཧཱ། འདི་ནི་བདག་ཅག་གི་སྙིང་པོ་ལགས་ཏེ། འདིས་དངོས་གྲུབ་སྩལ་བར་བགྱིའོ། །འདིས་<line/>
བདག་ཅག་དྲི་ཟའི་རྒྱལ་པོ་ཞེས་བགྱིའོ། །ལྷའི་བདེ་བའི་རྣམ་པ་སྣ་ཚོགས་མྱོང་ངོ༌། །མདོར་ན་བགྱི་བ་བགྱིད་པ་ཐམས་ཅད་ནུས་སོ། །མི་དང༌། མི་མ་ཡིན་པའི་<line/>
གནས་ཐམས་ཅད་ན་མཆིས་སོ། །ཅི་སྟེ་གང་ལ་ལ་ཞིག་བསྒྲུབ་པར་འཚལ་ན། དེས་ཐོག་མར་རི་ཕུག་ཏུ་ཅི་འབྱོར་པས་མཆོད་པ་བགྱིས་ལ་སྙིང་པོ་འདི་འབུམ་བཟླས་<line/>
བརྗོད་བགྱིས་ན་དེ་ནས་འགྲུབ་པར་འགྱུར་རོ། །ཐ་མར་དུ་རུ་སྐའི་འབྲུ་མར་གྱི་མེ་བུས་ལ་།ཨ་ག་རུའི་ཡམ་སྲེག་ཤིང་ཁྲི་སྦྱིན་སྲེག་བགྱིས་ན། དེ་ནས་དེའི་<line/>
བསམ་པ་ཡོངས་སུ་རྫོགས་པར་བགྱིའོ། །གི་ཝང་ལ་སྔགས་ཀྱིས་བཏབ་སྟེ་དཔྲལ་བར་ཐིག་ལེ་བགྱིས་ན་སྐྱེ་བོ་ཐམས་ཅད་དགའ་བར་འགྱུར་རོ། །ལག་མཐིལ་ལ་<line/>
</page>
<page index="191" id="96B">སྔགས་ཀྱིས་བཏབ་སྟེ་གདོང་ལ་བྱབས་ན་སྐྱེ་བོ་ཐམས་ཅད་དགའ་བར་འགྱུར་རོ། །དེ་ནས་མིའམ་ཅིའི་[?] རྒྱལ་པོ་ལྗོན་པ་ལ་སོགས་པ་མིའམ་ཅིའི་རྒྱལ་པོ་རྣམས་ཀྱིས་བྱང་ཆུབ་<line/>
སེམས་དཔའ་ལག་ན་རྡོ་རྗེ་ལ་འདི་སྐད་ཅེས་སྨྲས་སོ། །བཅོམ་ལྡན་འདས། བདག་ཅག་ཀྱང་དཀྱིལ་འཁོར་ཆེན་པོ་འདིར་རང་གི་སྙིང་པོ་འདི་འབུལ་ལོ། །ན་མཿསརྦ་ཏ་ཐཱ་ག་ཏེ་<line/>
བྷྱཿསརྦ་མུ་ཁེ་བྷྱཿསརྦ་ཐཱ་ཏི་ཏི་ལི་ཕུ་སྭཱཧཱ། བཅོམ་ལྡན་འདས། འདི་ནི་བདག་ཅག་གི་སྙིང་པོ་ལགས་ཏེ། འདིས་བདག་ཅག་མིའམ་ཅིའི་རྒྱལ་པོ་ཞེས་བགྱིའོ། །སིལ་སྙན་<line/>
དང༌། ཕེག་རྡོབ་པ་དང༌། རོལ་མོའི་སྒྲ་འབྱིན་ཅིང་ཐམས་ཅད་དུ་འཇིག་རྟེན་གྱི་ཁམས་ཀུན་ཏུ་དེ་བཞིན་གཤེགས་པ་ཐམས་ཅད་ཀྱི་ཞབས་ཀྱི་དྲུང་དུ་མཆིའོ། །ལྷ་དང༌། ཀླུའི་<line/>
གནས་ཐམས་ཅད་དུ་ཀུན་གྱིས་ཀྱང་བཀུར་ཏོ། །སྙིང་པོ་འདིས་ཅི་ལ་ཡང་མི་བརྗོད་དོ། །ཅི་སྟེ་གང་ལ་ལ་ཞིག་བསྒྲུབ་པར་འཚལ་ན། དེས་གཅིག་པུ་དགོན་པར་སློང་མོའི་ཟས་<line/>
འཚལ་ཞིང་སྙིང་པོ་འདི་ལན་ཉིས་འབུམ་བཟླས་བརྗོད་བགྱིའོ། །ཐ་མར་བ་ལང་གི་ལྕི་བ་ས་ལ་མ་ལྷུང་བའི་སྣ་ལྔ་དང་བསྲེས་པས་དཀྱིལ་འཁོར་བསྐུས་ལ་ཅི་འབྱོར་པས་<line/>
མཆོད་དེ། གུར་གུམ་གྱི་སྲེག་བླུགས་ལན་ཁྲི་སྦྱིན་སྲེག་བགྱིས་ན་དེ་ནས་འགྲུབ་པར་འགྱུར་ཏེ། མིའམ་ཅིའི་གནས་ཐམས་ཅད་དུ་ཀུན་གྱིས་བཀུར་ཅིང་གང་འདོད་པ་དེ་བགྱིད་<line/>
</page>
<page index="192" id="97A">༄༅། །དོ༑ ༑དེ་ནས་རྣམ་པར་བདུད་ཀྱི་བུ་ལ་སོགས་པ་ནམ་མཁའ་ལྡིང་གི་རྒྱལ་པོ་ཐམས་ཅད་ཀྱིས་བྱང་ཆུབ་སེམས་དཔའ་ལག་ན་རྡོ་རྗེ་ལ་འདི་སྐད་ཅེས་སྨྲས་<line/>
སོ༑ ༑བཅོམ་ལྡན་འདས། བདག་ཅག་ཀྱང་དཀྱིལ་འཁོར་ཆེན་པོ་འདིར་རང་གི་སྙིང་པོ་འདི་འབུལ་ལོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་རངྐཱ་རི་བི་ཥ་རི་<line/>
བི་ཥེ་ཥ་ནི་ཀྲིནྟ་ནི་ཀུ་མཱ་རི་ཀེ་ཧ་སྭཱཧཱ། ཕུ་ཕུ་སྭཱཧཱ། བདག་ཅག་གི་སྙིང་པོ་འདི་ཀླུ་ཐམས་ཅད་རང་གི་དམ་ཚིག་ལ་དགོད་པར་བགྱིའོ། །སྙིང་པོ་འདིའི་མིང་ཐོས་པ་ཙམ་གྱིས་<line/>
ཀླུ་ཐམས་ཅད་བདག་ཅག་གི་ཕྱག་བརྙན་དུ་འགྱུར་ཏེ། འཇིགས་ཤིང་ཞུམ་པ་དང༌། འདར་བ་དང༌། རེ་བ་ཆད་པར་འགྱུར། དུག་མ་མཆིས་ཤིང་ཕྱོགས་ཕྱོགས་སུ་<line/>
འབྲོས་པར་འགྱུར། བཅོམ་ལྡན་འདས། ཅི་སྟེ་རིགས་ཀྱི་བུའམ། རིགས་ཀྱི་བུ་མོ་གང་ལ་ལ་ཞིག་སྙིང་པོ་འདི་བསྒྲུབ་པར་འཚལ་ན། དེས་མཚོ་ཆེན་པོར་ཞུགས་ལ་<line/>
མིད་པ་ཙམ་ནུབ་པར་འགྲེང་སྟེ་སྙིང་པོ་འདི་ལན་འབུམ་བཟླས་བརྗོད་བགྱིས་ན། དེ་ནས་མཚོ་དེ་ཉིད་ཉིན་གཅིག་བཞིན་སྐམ་མོ། །ཀླུའི་གནས་ཐམས་ཅད་ཀྱང་འབར་བར་<line/>
འགྱུར་རོ། །རང་གི་གཟུགས་ཀྱང་སྟོན་ཏོ། །བགེགས་གཞན་བརྒྱ་དག་ཀྱང་བགྱིད་དེ་དེ་ལ་འཇིགས་པར་མི་བགྱིའོ། །དེ་ནས་མཚན་མ་དེ་དག་བྱུང་ནས་ཐ་མར་བ་ལང་གི་<line/>
</page>
<page index="193" id="97B">ལྕི་བ་ས་ལ་མ་ལྷུང་བ་དེ་ཉིད་ཀྱིས་རྒྱ་མཚོའི་ངོས་སུ་དཀྱིལ་འཁོར་བསྐུས་ལ། བཅོམ་ལྡན་འདས། ལག་ན་རྡོ་རྗེ་[?] ལ་ཅི་འབྱོར་པས་མཆོད་དེ། དུག་དང༌། ཉེ་བའི་དུག་ཐམས་ཅད་ལས་<line/>
ཀླུའི་རྒྱལ་པོ་བརྒྱད་བགྱིས་ལ། དེ་ནས་སྐེ་ཚེའི་འབྲུ་རེ་རེ་ནས་ཁྲག་གིས་བསྐུས་ཏེ་སྦྱིན་སྲེག་བགྱིའོ། །དེ་ནས་ཀླུ་ཐམས་ཅད་ལྷགས་ནས་དམ་པ་ལོངས་ཤིག་ཅེས་མཆི་ན་སྐྲག་པར་<line/>
མི་བགྱིའོ། །འདི་སྐད་དུ། ཕྱག་བརྙན་དག་ཏུ་གྱུར་ཅིག་ཅེས་བརྗོད་པར་བགྱིའོ། །དེ་བཞིན་དུ་གྱུར་ཅིག་ཅེས་སྨྲས་ནས་མི་སྣང་བར་འགྱུར་ཏེ། དེ་སླན་ཆད་ཅི་འཚལ་བ་དེ་བགྱིད་དོ།།<line/>
དེ་ནས་འཇིགས་སུ་རུང་བ་ལ་སོགས་པ་སྲིན་པོའི་རྒྱལ་པོ་ཐམས་ཅད་ཀྱིས་བྱང་ཆུབ་སེམས་དཔའ་ལག་ན་རྡོ་རྗེ་ལ་འདི་སྐད་ཅེས་སྨྲས་སོ། །བཅོམ་ལྡན་འདས། བདག་ཅག་ཀྱང་<line/>
དཀྱིལ་འཁོར་ཆེན་པོ་འདིར་རང་གི་སྙིང་པོ་དབུལ་ལོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་ཀཾ་ཀཱ་རི་ཎི་ལུ་ཎྜི་ནི་སྭཱཧཱ། བདག་ཅག་གི་སྙིང་པོ་འདིས་མི་ཐམས་ཅད་<line/>
ཀྱི་གཟི་བརྗིད་དང༌། སྟོབས་འཕྲོག་པར་བགྱིའོ། །སེམས་ཅན་ཐམས་ཅད་གདུལ་བར་བགྱིའོ། །བཅོམ་ལྡན་འདས། མདོར་ན་རྒྱ་བ་དང༌། མི་རྒྱུ་བ་དང་བཅས་པའི་འཇིག་རྟེན་<line/>
གསུམ་པོ་དག་ན་ཅི་ཡང་དགོན་པ་མ་མཆིས་སོ། །བཅོམ་ལྡན་འདས། གང་ལ་ལ་ཞིག་འདི་བསྒྲུབ་པར་འཚལ་ན། དེས་དུར་ཁྲོད་དུ་དུ་བ་འཐུལ་བར་ཟས་སུ་ཤ་འཚལ་ཞིང་<line/>
</page>
<page index="194" id="98A">༄༅། །གོས་སྔོན་པོ་བགོས་ལ་ལག་ཏུ་རལ་གྲི་ཐོགས་ཏེ། སྙིང་པོ་འདི་ལན་འབུམ་བཟླས་བརྗོད་བགྱིའོ། །ཐ་མར་འབྱུང་པོ་ཐམས་ཅད་པའི་གཏོར་མ་བགྱིའོ། །ཅི་<line/>
འབྱོར་པས་མཆོད་པ་བགྱིས་ལ་ནམ་ཕྱེད་ཀྱི་བར་དུ་བཟླས་བརྗོད་བགྱིའོ། །དེ་ནས་སྲིན་པོའི་བདག་པོ་གང་ཡང་རུང་བ་ཞིག་མཆི་བར་འགྱུར་ཏེ། དེ་ལ་འཇིགས་པར་མི་བྱ་བར་<line/>
མཆོད་ཡོན་སྩལ་ན་བདག་ལ་འདོད་པའི་གཟུགས་ཅན་གྱི་དངོས་གྲུབ་བྱིན་ཅིག་ཅེས་བརྗོད་པར་བགྱིའོ། །དེས་རལ་གྲི་དེ་བླངས་ནས་སྩོལ་བར་འགྱུར་ཏེ། དེ་ནས་ལྷའི་འགྲོ་<line/>
བ་ཅན་དུ་འགྱུར། ངོ་མཚར་གྱི་ལས་རྣམ་པ་སྣ་ཚོགས་བགྱིད་པར་འགྱུར་རོ། །དེ་ནས་དྲང་སྲོང་ཆེན་པོ་མེས་བྱང་ཆུབ་སེམས་དཔའ་ལག་ན་རྡོ་རྗེ་ལ་འདི་སྐད་ཅེས་སྨྲས་སོ། །<line/>
བཅོམ་ལྡན་འདས། བདག་ཅག་ཀྱང་སྒྲུབ་པ་པོ་རྣམས་ལ་སྨན་པའི་སླད་དུ་དཀྱིལ་འཁོར་ཆེན་པོ་འདིར་རང་གི་སྙིང་པོ་འདི་འབུལ་ལོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་<line/>
ཁེ་བྷྱཿསརྦ་ཐཱ་ཀ་བཱི་ལ་ཛྱེ་ཏི་ནི་ར་ཎ་ད་བིངྒ་ལ་ལོ་ཙ་ན་སྭཱཧཱ། བདག་གི་སྙིང་པོ་འདི་ནི་རེ་བ་ཐམས་ཅད་ཡོངས་སུ་རྫོགས་པར་བགྱིད་པ་ལགས་ཏེ། འདིས་བདག་ཀྱང་བཀུག་<line/>
ཏེ་དབང་དུ་མཆིའོ། །དཔལ་བསྐྱེད་པར་བགྱིའོ། །ནོར་སྩལ་བར་བགྱིའོ། །རྟག་ཏུ་བཟླས་བརྗོད་བགྱིས་ན་ནོར་འདུ་བར་འགྱུར་རོ། །སྙིང་པོ་འདིས་རྟག་ཏུ་བཟའ་བའི་སྦྱིན་<line/>
</page>
<page index="195" id="98B">སྲེག་བགྱིས་ན་བཟའ་བ་འབྱུང་བར་འགྱུར་རོ། །མདོར་ན་རྫས་གང་གིས་སྦྱིན་སྲེག་བགྱིས་པའི་རྫས་དེ་འབྱུང་བར་འགྱུར་རོ། །ཅི་སྟེ་བསྒྲུབ་པར་འཚལ་ན་རིའི་རྩེ་མོར་མཆིས་ལ་སློང་མོའི་<line/>
ཟས་འཚལ་ཞིང་སྙིང་པོ་འདི་ལན་སུམ་འབུམ་བཟླས་བརྗོད་བགྱིའོ། །ཐ་མར་ཅི་འབྱོར་པས་མཆོད་དེ་མེ་ཐབ་བགྱིས་ལ་རྒྱ་ཤུག་གི་ཡམ་སྲེག་ཤིང་ཞོ་དང༌། སྦྲང་རྩི་དང༌། མར་ལ་<line/>
སྨྱུགས་ནས་ལན་ཁྲི་སྦྱིན་སྲེག་བགྱིའོ། །དེ་ནས་གྲུབ་པར་འགྱུར་ཏེ་དགའ་མགུར་ལས་རྣམས་བྱེད་དོ། །དེ་ནས་སྤྲིན་གྱི་ཕྲེང་བ་ཅན་ལ་སོགས་པ་རླུང་ལྷ་རྣམས་ཀྱིས་བྱང་ཆུབ་སེམས་<line/>
དཔའ་ལག་ན་རྡོ་རྗེ་ག་ལ་བ་དེ་ལོགས་སུ་ཐལ་མོ་སྦྱར་བས་བཏུད་དེ་འདི་སྐད་ཅེས་སྨྲས་སོ། །བཅོམ་ལྡན་འདས། བདག་ཅག་ཀྱང་དཀྱིལ་འཁོར་ཆེན་པོ་འདིར་རང་གི་སྙིང་པོ་<line/>
འབུལ་ལོ། །སྒྲུབ་པ་པོ་དངོས་གྲུབ་གྲུབ་པར་འཚལ་བ་རྣམས་ཀྱི་བསམ་པ་ཐམས་ཅད་ཡོངས་སུ་རྫོགས་པར་བགྱིའོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་བྷ་<line/>
མ་ར་བྷ་མ་རེ། ཙ་བ་ལི་ཙ་པ་ལི། ཀེ་ཧེ་ར་མྦི་ནི་སྭཱཧཱ། འདི་ནི་བདག་ཅག་གི་སྙིང་པོ་མཆོག་ལགས་ཏེ་འདིས་བདག་ཅག་དེ་བཞིན་གཤེགས་པའི་བཀའ་བཞིན་བགྱིའོ། །བྱང་<line/>
ཆུབ་སེམས་དཔའི་སྤྱད་པ་གསང་སྔགས་ཀྱི་སྒོ་སྤྱོད་པའི་བྱང་ཆུབ་སེམས་དཔའ་རྣམས་ཀྱིས་ལུང་དང་མི་འགལ་བར་བགྱིད་དོ། །ཕན་པ་དང༌། བདེ་བ་བསྒྲུབ་པར་བགྱིའོ།།<line/>
</page>
<page index="196" id="99A">༄༅། །བྱང་ཆུབ་སེམས་དཔའི་སྤྱད་པ་གསང་སྔགས་ཀྱི་སྒོ་སྤྱོད་པ་དེས་བློག་[?] མར་སྙིང་པོ་འདི་ལན་གསུམ་བཟླས་བརྗོད་བགྱིས་ན། དེ་ནས་བདག་ཅག་གིས་དེའི་<line/>
བགྱི་བ་ཐམས་ཅད་གནང་བར་བགྱིའོ། །ཅི་སྟེ་གང་ལ་ལ་ཞིག་བསྒྲུབ་པར་འཚལ་ན། དེས་ཟས་མི་བཟའ་བར་ལན་ཁྲི་བཟླས་བརྗོད་བགྱིའོ། །ཐ་མར་ཅི་འབྱོར་པས་མཆོད་དེ་བ་<line/>
ལང་གི་ལྕི་བ་ས་ལ་མ་ལྷུང་བས་དཀྱིལ་འཁོར་ལྔ་བགྱིའོ། །ཁ་དོག་སྣ་ཚོགས་ཀྱི་བ་དན་བདུན་བཞག་གོ། དེ་ནས་བ་དན་འགུལ་གྱི་བར་དུ་བཟླས་བརྗོད་བགྱིས་ན་དེ་ནས་<line/>
འགྲུབ་པར་འགྱུར་ཏེ། བསྐྱེད་པ་དང༌། དགག་པ་ལ་སོགས་པ་ལས་རྣམས་དགའ་མགུར་བགྱིད་དོ། །དེ་ནས་སྐར་མའི་རྒྱལ་པོ་ཟླ་བས་བྱང་ཆུབ་སེམས་དཔའ་ལག་ན་རྡོ་རྗེ་<line/>
ལ་འདི་སྐད་ཅེས་སྨྲས་སོ། །བཅོམ་ལྡན་འདས། བདག་ཅག་ཀྱང་དཀྱིལ་འཁོར་ཆེན་པོ་འདིར་རང་གི་སྙིང་པོ། གདུང་བ་ཐམས་ཅད་རབ་ཏུ་ཞི་བར་བགྱིད་པ། དཔལ་ཡང་<line/>
དག་པར་འཇོག་པར་བགྱིད་པ་འབུལ་ལོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་ཙནྡྲ་ཀཱནྟི་བི་ཤུདྡྷ་ཧཾ་ག་སྭཱཧཱ། བཅོམ་ལྡན་འདས། བདག་ཅག་གི་སྙིང་པོ་<line/>
འདི་ནི་བྱང་ཆུབ་སེམས་དཔའི་སྤྱད་པ་གསང་སྔགས་ཀྱི་སྒོ་སྤྱོད་པ་རྣམས་ཀྱི་གདུང་བ་ཐམས་ཅད་རབ་ཏུ་ཞི་བར་བགྱིད་པ་ལགས་སོ། །རྟག་ཏུ་བཟླས་བརྗོད་བགྱིས་ན་བཀྲ་<line/>
</page>
<page index="197" id="99B">མི་ཤིས་པ་རྣམས་སེལ་ཏོ། །དཔལ་བསྐྱེད་དོ། །རྟག་ཏུ་སྐལ་བ་བཟང་པོ་སྩོལ་ཏོ། །ཅི་སྟེ་བསྒྲུབ་པར་འཚལ་ན་དེས་ཟས་སུ་འོ་མ་འཐུངས་ཤིང་པདྨའི་རྫིང་དུ་ཞུགས་ལ་སྙིང་པོ་འདི་<line/>
ལན་འབུམ་བཟླས་བརྗོད་བགྱིའོ། །ཐ་མར་ཟླ་བ་ཉ་ལ་ཤལ་ལམ། མར་སར་ལས་ཟླ་བ་བགྱིས་ལ། པདྨའི་འདབ་མའི་ཕྲག་ཏུ་སྩལ་ཏེ། མཚན་ཐོག་ཐག་བཟླས་བརྗོད་བགྱིས་<line/>
ན༑ ནམ་ཕྱེད་དམ། ཉི་མ་ཤར་ཀའི་ཚེ་འོད་ཟེར་འབྱུང་སྟེ། བྱུང་ནས་ཀྱང་སྒྲུབ་པ་པོའི་ཁར་འཇུག་གོ། དེ་ནས་འཁོར་ལོ་བཞིན་དུ་འཁོར་འཁོར་ནས་ཀུན་ནས་འཁོད་པར་གྱུར་ཏེ་འདུག་<line/>
གོ༑ དེ་ནས་གྲུབ་པར་འགྱུར་ཏེ་གདུང་བ་མ་མཆིས་པ་དང༌། ནམ་མཁའ་ལ་མཆི་བར་འགྱུར་ཏེ། བདག་གི་གཞལ་མེད་ཁང་དུ་བསྐལ་བར་གནས་ཤིང་ལྷའི་བདེ་བ་དང་ལྡན་པ་<line/>
གནས་པར་འགྱུར་རོ། །དཔལ་ཡང་མཆིས་པར་འགྱུར་ཏེ། རྒྱལ་སྲིད་ལ་སོགས་པ་གང་འདོད་པ་སྩོལ་ཏོ། །དེ་ནས་ཉི་མ་ལ་སོགས་པ་གཟའ་ཐམས་ཅད་ཀྱིས་བྱང་ཆུབ་སེམས་<line/>
དཔའ་ལག་ན་རྡོ་རྗེ་ལ་འདི་སྐད་ཅེས་སྨྲས་སོ། །བཅོམ་ལྡན་འདས། བདག་ཅག་གི་སྙིང་པོ་གཟི་བརྗིད་དང༌། སྟོབས་ཐམས་ཅད་པ་ཞེས་བྱ་བ་མཆིས་ཏེ། སྒྲུབ་པ་པོ་རྣམས་ལ་<line/>
ཕན་པ་དང༌། བདེ་བ་དང༌། ཚེ་རིང་བ་དང༌། ནད་མེད་པ་བགྱི་བའི་སླད་དུ་དེ་དཀྱིལ་འཁོར་ཆེན་པོ་འདིར་འབུལ་ལོ། །ན་མཿསརྦ་ཏ་ཐཱ་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་སིདྡྷི་བི་དྱོ་<line/>
</page>
<page index="198" id="100A">༄༅། །ད་ན་སྭཱཧཱ། བཅོམ་ལྡན་འདས། སྒྲུབ་པ་པོ་གང་ལ་ལས་སྙིང་པོ་འདི་བཟླས་བརྗོད་བ་གྱིས་ན་དེ་ལ་ནད་ཐམས་ཅད་མི་འབྱུང་ངོ༌། །རྟག་ཏུ་བཟླས་བརྗོད་<line/>
བགྱིས་ན་གཟི་བརྗིད་ཅན་དུ་འགྱུར་རོ། །ཅི་སྟེ་བསྒྲུབ་པར་འཚལ་ན་དེས་འབབ་ཆུའི་འགྲམ་གྱི་བྱེ་མ་ལ་མར་མེ་ཁ་ལྔ་བུས་ལ་སྙིང་པོ་འདི་ལན་འབུམ་བཟླས་བརྗོད་བགྱིའོ།།<line/>
དེ་ནས་མེར་སྦྱིན་སྲེག་བགྱིས་ལ་ཉི་མ་ནུབ་ཀྱི་བར་དུ་བཟླས་བརྗོད་བགྱིའོ། །དེ་ནས་ཉི་མ་གང་ཡང་རུང་བ་ཞིག་མཆི་བར་འགྱུར་ཏེ། དེ་ལ་མཆོད་ཡོན་ལ་སོགས་པ་སྩལ་ལ་<line/>
གང་འདོད་པ་དེ་བསླངས་ལ། དེ་བཞིན་དུ་གྱུར་ཅིག་ཅེས་སྨྲས་ནས་མཆི་བར་འགྱུར་ཏེ་གང་འདོད་པ་དེ་བགྱིད་དོ། །གཞལ་མེད་ཁང་གང་ཡང་རུང་བར་མཆིས་སོ། །དེ་ནས་<line/>
ཀླུའི་རྒྱལ་པོ་ཆུ་ལྷ་ཀླུའི་རྒྱལ་པོ་དུ་མ་དང་ལྷན་ཅིག་ཏུ་བྱང་ཆུབ་སེམས་དཔའ་ལག་ན་རྡོ་རྗེ་ལ་འདི་སྐད་ཅེས་སྨྲས་སོ། །བཅོམ་ལྡན་འདས། བདག་ཅག་ཀྱང་དཀྱིལ་འཁོར་<line/>
འདིར་རང་གི་སྙིང་པོ་འབུལ་ལོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་ཨ་བ་མ་བ་ཏི་བི་ར་ཛ་སྭཱཧཱ། གང་ལ་ལ་ཞིག་བྱང་ཆུབ་སེམས་དཔའི་སྤྱད་པ་གསང་<line/>
སྔགས་ཀྱི་སྒོ་སྤྱོད་པ་དེས་སྙིང་པོ་འདི་བཟླས་བརྗོད་བགྱིས་ན། དེ་རང་བཞིན་གྱིས་ཡོངས་སུ་དག་པར་འགྱུར་རོ། །སྤྱོད་པ་གཙང་མ་ཐམས་ཅད་ལ་བློ་མངོན་སུམ་དུ་འགྱུར་<line/>
</page>
<page index="199" id="100B">རོ༑ ༑ཅི་སྟེ་བསྒྲུབ་པར་འཚལ་ན། རྒྱ་མཚོ་ཆེན་པོར་མིད་པ་ནུབ་ཙམ་དུ་ཞུགས་ལ། སྙིང་པོ་འདི་ལན་འབུམ་ཕྲག་བཅུ་གཅིག་བཟླས་བརྗོད་བགྱིའོ། །དེ་ནས་ཐ་མར་རིན་པོ་ཆེ་སྣ་བཞི་<line/>
ལས་ཀླུ་བགྱིས་ལ་ཅི་འབྱོར་པས་མཆོད་དེ། ཀླུའི་རྒྱལ་པོ་གང་ཡང་རུང་བ་ཞིག་གནས་ཀྱི་བར་དུ་བཟླས་བརྗོད་བགྱིས་ལ་མཆོད་ཡོན་སྩལ་ཏེ། ཇི་ལྟར་འདོད་པ་བཞིན་དུ་བྱིན་ཅིག་<line/>
ཅེས་བརྗོད་པར་བགྱིའོ། །དེ་ཕན་ཆད་གང་བསྒོ་བ་དེ་བགྱིད་དོ། །དེ་ཉིད་དུ་ཞུགས་ནས་ལོ་མང་པོར་གནས་སོ། །དེ་ནས་ཁྱབ་འཇུག་གིས་བྱང་ཆུབ་སེམས་དཔའ་ལག་ན་རྡོ་རྗེ་ག་<line/>
ལ་བ་དེ་ལོགས་སུ་ཐལ་མོ་སྦྱར་བ་བཏུད་དེ་འདི་སྐད་ཅེས་སྨྲས་སོ། །བཅོམ་ལྡན་འདས། བདག་ཅག་ཀྱང་དཀྱིལ་འཁོར་ཆེན་པོ་འདིར་རང་གི་སྙིང་པོ་འབུལ་ལོ། །ན་མཿསརྦ་ཏ་<line/>
ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་ཨེ་ཀ་ཨེ་ཀ། བ་ར་བ་ར། ཛྭཱ་ལ་ཛྭཱ་ལ། བིཥྞ་བེ་སྭཱཧཱ། བཅོམ་ལྡན་འདས། བདག་གི་སྙིང་པོ་ནི་འདི་ལགས་ཏེ། འདིས་སྡང་བ་ཐམས་ཅད་<line/>
བཟློག་པར་བགྱིའོ། །ཕུང་བར་བགྱིའོ། །ཡམས་ཀྱི་ནད་དང༌། གནོད་པ་ཐམས་ཅད་མ་མཆིས་པར་བགྱིའོ། །གང་ལ་ལ་ཞིག་རྟག་ཏུ་དྲན་པར་བགྱིད་ན་དེའི་བློ་ཉམས་པར་མི་<line/>
འགྱུར་རོ། །ཅི་སྟེ་སྙིང་པོ་འདི་བསྒྲུབ་པར་འཚལ་ན་རིའི་རྩེ་མོར་མཆིས་ལ་ལན་ལྔ་འབུམ་བཟླས་བརྗོད་བགྱིའོ། །ཐ་མར་གྲོག་མཁར་གྱི་རྩེ་མོའི་ས་དང༌། བའི་རྣམ་ལྔ་བསྲེས་<line/>
</page>
<page index="200" id="101A">༄༅། །པས་ཁྱབ་འཇུག་གི་གཟུགས་ལག་པ་བཞི་པ་བགྱིས་ཏེ། ལག་པ་གཡོན་པ་གཅིག་ན་འཁོར་ལོ། གཡས་པ་གཅིག་ན་དབྱུག་ཏོ། །གཡོན་པ་གཅིག་ན་དུང༌།<line/>
གཡས་པ་གཅིག་ན་དམ་པ་སྦྱིན་པ་བགྱིས་ལ། བ་ལང་གི་ལྕི་བ་ས་ལ་མ་ལྷུང་བས་དཀྱིལ་འཁོར་བགྱིས་ལ་ཅི་འབྱོར་པས་མཆོད་ལ་ཁ་ནུབ་ཕྱོགས་སུ་བལྟས་ཏེ་མཆིས་ལ་<line/>
ཁྱབ་འཇུག་གི་གཟུགས་འགུལ་བའམ། དུང་སྒྲ་འབྱུང་བའི་བར་དུ་བཟླས་བརྗོད་བགྱིས་ན་འགྲུབ་པར་འགྱུར་ཏེ། དགོས་པ་གང་བསམས་པ་དེ་ཐམས་ཅད་བགྱིད་དོ། །དེ་ནས་<line/>
ཡི་དྭགས་ཀྱི་བདག་པོ་དྲག་པོས་བྱང་ཆུབ་སེམས་དཔའ་ལག་ན་རྡོ་རྗེ་ལ་འདི་སྐད་ཅེས་སྨྲས་སོ། །བཅོམ་ལྡན་འདས། བདག་ལ་མཆོག་ཏུ་གསང་བའི་སྙིང་པོ་མཆིས་<line/>
ཏེ༑ དེས་ན་བདག་ལས་དྲག་པོ་བགྱིད་པའི་སླད་དུ་སེམས་ཅན་ཐམས་ཅད་ཀྱི་དྲག་པོ་ཞེས་བགྱི་བར་འཚལ་ཏོ། །བཅོམ་ལྡན་འདས། སྙིང་པོ་འདིས་བདག་རྒྱུ་བ་དང༌།<line/>
མི་རྒྱུ་བ་དང་བཅས་པའི་འཇིག་རྟེན་གསུམ་མ་རུངས་པར་བགྱིད་དོ། །དབང་དུ་བགྱིད་དོ། །བཅོམ་ལྡན་འདས། བདག་གི་སྙིང་པོ་འདི་དཀྱིལ་འཁོར་ཆེན་པོ་འདིར་འབུལ་<line/>
ལོ༑ ༑ན་མཿ་སརྦ་ཏ་ཐཱ་ག་ཏེ་བྷྱཿ་སརྦ་མུ་ཁེ་བྷྱཿ་སརྦ་ཐཱ་ཧཱུཾ་ཕཊ། བཅོམ་ལྡན་འདས། བདག་གི་སྙིང་པོ་འདི་ནི་ཐམས་ཅད་པའི་ནོར་ལགས་སོ། །བྱང་ཆུབ་སེམས་དཔའི་<line/>
</page>
<page index="201" id="101B">སྤྱད་པ་གསང་སྔགས་ཀྱི་སྒོ་སྤྱོད་པ་གང་ལ་ལ་དྲན་པར་བགྱིད་ན་བདག་རྟག་ཏུ་དེའི་སླད་བཞིན་དུ་འབྲང་བར་བགྱིའོ། །ཡི་དྭགས་ཀྱི་ཚོགས་ཐམས་ཅད་ལྷན་ཅིག་བཀའ་བཞིན་བགྱིད་<line/>
དོ༑ ༑འཇིག་རྟེན་གསུམ་ཡང་དབང་དུ་འགྱུར་རོ། །ཅི་སྟེ་བསྒྲུབ་པར་འཚལ་ན། དེར་དུར་ཁྲོད་དུ་ལུས་ཐལ་བས་བྱུགས་ལ་མི་མགོའམ། ཐོད་པའི་ཕྲེང་བའི་རྒྱན་ཐོགས་ཤིང་ལག་ན་<line/>
མདུང་རྩེ་གསུམ་པ་ཐོགས་ཏེ་ཁྲིའི་ཟུར་ཤིང་ཁྱེར་ལ། སྟག་ཝགྶ་ཀྱི་ཤམ་ཐབས་འཚལ་ཞིང་སློང་མོའི་ཟས་བབ་བབ་ཏུ་འཚལ་ལ་སྙིང་པོ་འདི་ལན་བཞི་འབུམ་བཟླས་བརྗོད་<line/>
བགྱིའོ། །དེ་ནས་དུ་བ་འཐུལ་བའི་དུར་ཁྲོད་དུ་བ་ལང་གི་ལྕི་བ་ས་ལ་མ་ལྷུང་བས་དཀྱིལ་འཁོར་བགྱིས་ཏེ་མདུང་རྩེ་གསུམ་པ་དང༌། ཁྲིའི་ཟུར་ཤིང་བཞག་ལ་ཅི་འབྱོར་པའི་མཆོད་<line/>
པ་བགྱིས་ནས་ཤ་ཆེན་གྱི་བདུག་པ་བསྲེག་ཅིང་མཚན་ཐོག་ཐག་བརྗོད་པ་བགྱིས་ན་དག་པོ་ཉིད་ཡི་དྭགས་མང་པོས་བསྐོར་ནས་འཇིགས་འཇིགས་ལྟ་ཆེན་པོའི་གཟུགས་<line/>
ཅན་དུ་མཆི་བར་འགྱུར་ཏེ། དེ་ལ་མི་འཇིགས་པར་བགྱི་ཞིང་མཆོད་ཡོན་སྩལ་ལོ། །དེ་ནས་འགྲུབ་པར་འགྱུར་རོ། །དགོས་པ་ཐམས་ཅད་ཀྱང་བགྱིད་དོ། །དེའི་སླད་བཞིན་དུ་བཀའ་<line/>
བཞིན་སྡོད་པ་ལྷུར་ལེན་ཏོ། །དེ་ནས་འབྱུང་པོའི་བདག་པོ་དབང་ལྡན་གྱིས་བྱང་ཆུབ་སེམས་དཔའ་ལག་ན་རྡོ་རྗེ་ལ་ཕྱག་བཙལ་ནས་འདི་སྐད་ཅེས་སྨྲས་སོ། །བཅོམ་ལྡན་<line/>
</page>
<page index="202" id="102A">༄༅། །འདས། བདག་ཀྱང་དཀྱིལ་འཁོར་ཆེན་པོ་འདིར་སྙིང་པོ་འབུལ་ལོ། །ན་མཿ་སརྦ་ཏ་ཐཱ་ག་ཏེ་བྷྱཿ་སརྦ་མུ་ཁེ་བྷྱཿ་སརྦ་ཐཱ་བོནྣེ་ཏེ་དཏྟ་བྷུ་ཏ་ཨ་དྷི་པ་ཏི་སྭཱཧཱ།<line/>
བཅོམ་ལྡན་འདས། བདག་གི་སྙིང་པོ་འདི་ནི་ཕུན་སུམ་ཚོགས་པ་ཐམས་ཅད་སྩལ་པ་སྟེ། རིགས་ཀྱི་བུའམ། རིགས་ཀྱི་བུ་མོ་གང་ལ་ལ་ཞིག་སྙིང་པོ་འདི་རྟག་ཏུ་དྲན་པར་བགྱིས་<line/>
ན༑ བདག་རྟག་ཏུ་དེའི་སླད་བཞིན་དུ་འབྲང་བར་བགྱི། བསྲུང་བར་བགྱི། དཔལ་བསྐྱེད་པར་བགྱིའོ། །ཅི་སྟེ་བསྒྲུབ་པར་འཚལ་ན་དེས་སྐྱེད་མོས་ཚལ་དབེན་པའི་གནས་སུ་<line/>
ཟས་ནུབ་མོ་འཚལ་ཞིང་སྙིང་པོ་འདི་ལན་འབུམ་བཟླས་བརྗོད་བགྱིའོ། །ཐ་མར་ཅི་འབྱོར་བས་མཆོད་པར་བགྱི་སྟེ་ཙནྡན་གྱི་བདུག་པ་བསྲེག་ཅིང༌། གཏོར་མ་རྒྱ་ཆེན་པོ་ཡང་<line/>
ཕུལ། མར་གྱི་མར་མེ་བརྒྱད་ཀྱང་ཕུལ་ལ། ཉི་མ་ནུབ་པ་ནས་བརྩམས་ཏེ་ནམ་ཕྱེད་ཀྱི་བར་དུ་བརྗོད་པར་བགྱིའོ། །དེ་ནས་འགྲུབ་པར་འགྱུར་རོ། །དགོས་པ་ཐམས་ཅད་<line/>
ཀྱང་བསྒྲུབ་པར་འགྱུར་རོ། །སྨན་བཅུད་ཀྱིས་ལེན་ཀྱང་སྩོལ་ཏོ། །དེ་ནས་ལྷ་མོ་དཀའ་ཐུབ་ཟློག་གིས་བྱང་ཆུབ་སེམས་དཔའ་ལག་ན་རྡོ་རྗེ་ལ་ཕྱག་བཙལ་ནས་འདི་སྐད་<line/>
ཅེས་སྨྲས་སོ། །བཅོམ་ལྡན་འདས། བདག་ཅག་ཀྱང་དཀྱིལ་འཁོར་ཆེན་པོ་འདིར་རང་གི་སྙིང་པོ་འབུལ་ལོ། །ན་མཿསརྦ་ཏ་ཐཱ་ག་ཏ་བྷྱཿ་སརྦ་མུ་ཁེ་བྷྱཿ་སརྦ་ཐཱ་ཨུ་<line/>
</page>
<page index="203" id="102B">མ་ཡེ་སྭཱཧཱ། བཅོམ་ལྡན་འདས། བདག་གི་སྙིང་པོ་འདི་ནི་སྐལ་བ་བཟང་པོ་ཐམས་ཅད་བགྱིད་པ་སྟེ། མེ་ཏོག་གམ། སྤོས་སམ། ལིག་མུ་མིག་གམ། གི་ཝང་ལ་སྔགས་ལན་གཅིག་<line/>
བཏབ་ཏེ་བཟླས་བརྗོད་བགྱིའོ། །རྟག་ཏུ་བཟླས་བརྗོད་བགྱིས་ན་སྐལ་བ་བཟང་པོར་འགྱུར་རོ། །ཅི་སྟེ་བསྒྲུབ་པར་འཚལ་ན་དེས་དབང་ལྡན་གྱི་སྙིང་པོ་ལས་ཆོ་ག་རྒྱས་པ་ཉིས་འགྱུར་<line/>
དུ་སྦྱར་ཏེ་བསྒྲུབ་པར་བགྱིའོ། །དེ་ནས་གཟའ་ཆེན་པོ་སྨིན་དྲུག་གི་བུས་བྱང་ཆུབ་སེམས་དཔའ་ལག་ན་རྡོ་རྗེ་ལ་འདི་སྐད་ཅེས་སྨྲས་སོ། །བཅོམ་ལྡན་འདས། བདག་ཀྱང་དཀྱིལ་<line/>
འཁོར་ཆེན་པོ་འདིར་ཡིད་རབ་ཏུ་དགའ་ཞིང་རང་གི་སྙིང་པོ་འབུལ་ལོ། །ན་མཿ་སརྦ་ཏ་ཐཱ་ག་ཏེ་བྷྱཿ་སརྦ་མུ་ཁེ་བྷྱཿ་སརྦ་ཐཱ་ཧེ་ཀུ་མཱ་ར་ཛྭ་ལི་ཏ་མཱུརྟི་ཙ་རུ་ཙི་ཏྲ་མ་བ་ར་སྭཱ་ཧཱ། བདག་<line/>
གི་སྙིང་པོ་འདི་ནི་ཐམས་ཅད་ཀུན་ཏུ་སྐྲག་པར་བགྱིད་པ་སྟེ། གང་ལ་ལ་ཞིག་རྟག་ཏུ་དྲན་པར་བགྱིད་ན་དེ་ལ་འཇིགས་པ་ཐམས་ཅད་མི་འབྱུང་ངོ༌། །གླགས་འཚོལ་བའི་གདོན་ཐམས་<line/>
ཅད་ཀྱིས་གླགས་མི་ཐོང་ངོ༌། །རྨ་བྱའི་མཇུག་མ་ལ་སྔགས་ཀྱིས་བཏབ་སྟེ། གདོན་གྱིས་བཏབ་པ་ལ་བྱ་བ་བགྱི་ཞིང་དེའི་བདུག་པའང་བསྲེགས་ན་སོས་པར་འགྱུར་རོ། །ཅི་སྟེ་<line/>
བསྒྲུབ་པར་འཚལ་ན་དེས་ཐོག་མར་བྱིས་པ་ཁྱེའུ་བརྒྱད་བཀུར་སྟི་ཆེར་བགྱིས་ཏེ་འཚལ་མ་སྩལ་ལ་དེ་དག་ཟས་གང་ལ་སྲེད་པ་སྩལ་ཏོ། །དེ་ནས་མ་མོའི་ཁྱིམ་དུ་ལག་ན་མདུང་<line/>
</page>
<page index="204" id="103A">༄༅། །ཐུང་ཐོགས་ལ་གཞོན་ནུའི་གཟུགས་ཅན་གྱིས་སྙིང་པོ་འདི་ལན་འབུམ་བཟླས་བརྗོད་བགྱིའོ། །ཐ་མར་མ་མོའི་དཀྱིལ་འཁོར་དེ་ཉིད་དུ་མཆོད་པ་ཅི་འབྱོར་<line/>
པས་མཆོད་པ་བགྱིས་ཏེ། འབབ་ཆུའི་འགྲམ་གཉིས་ཀྱི་འཇིམ་པ་ལས་གཟུགས་བརྙན་བགྱིས་ལ། སྙིང་གར་མདུང་ཐུང་བཙུགས་ཏེ། ཇི་སྲིད་ཤིའོ་ཞེའམ། རྒྱ་བ་ཆག་<line/>
གོ་ཞེས་སྒྲ་གྲག་གི་བར་དུ་བཟླས་བརྗོད་བགྱིས་ན་གྲུབ་པར་འགྱུར་རོ། །དེ་སླན་ཆད་ཅི་འཚལ་བ་དེ་བགྱིད་དོ། །དེ་ནས་ལྷའི་བུ་སྤིན་དཀར་སྤྲིན་གྱིས་ལྷའི་བུ་ཐམས་ཅད་དང་ལྷན་<line/>
ཅིག་ཏུ་བྱང་ཆུབ་སེམས་དཔའ་ལག་ན་རྡོ་རྗེ་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་དེ་འདི་སྐད་ཅེས་སྨྲས་སོ། །བཅོམ་ལྡན་འདས། བདག་ཅག་ཀྱང་དཀྱིལ་འཁོར་ཆེན་<line/>
པོ་འདིར་རང་གི་སྙིང་པོ་འདི་འབུལ་ལོ། །ན་མཿ་སརྦ་ཏ་ཐཱ་ག་ཏེ་བྷྱཿ་སརྦ་མུ་ཁེ་བྷྱཿ་སརྦ་ཐཱ་གུ་ལུ་གུ་ལུ། གརྫ་གརྫ། མྷཱ་སྤུད་བྷ་བ། བ་ར་བིནྡུ་ཏུཏྨ་ལ། ད་ར་ད་ར། པུ་<line/>
ར་པུ་ར། ཀ་ས་ཀ་ས་སྭཱཧཱ། བདག་ཅག་གི་སྙིང་པོ་འདི་ནི་འགྲོ་བ་ཐམས་ཅད་ལ་སྨན་པར་བགྱིད་པ་སྟེ། འདིས་ནི་བདག་ཅག་རྒྱ་ཆེ་ཞིང་སྟུག་པའི་སྤྲིན་གྱི་དྲ་བས་ནམ་མཁའི་<line/>
དཀྱིལ་ཁེབས་པར་བྱིན་གྱིས་བརླབས་ནས་ལོ་ཏོག་ཐམས་ཅད་བསྒྲུབ་པར་བགྱིད་དོ། །ས་ཆེན་པོ་འདི་ཡང་ཆར་པའི་རྒྱུན་ཆེན་པོས་ཚིམ་པར་བགྱིད་དོ། །བཅོམ་ལྡན་<line/>
</page>
<page index="205" id="103B">འདས། བྱང་ཆུབ་སེམས་དཔའི་སྤྱད་པ་གསང་སྔགས་ཀྱི་སྒོ་སྤྱོད་པའི་བྱང་ཆུབ་སེམས་དཔའི་གང་ལ་ལ་ཞིག་རྟག་ཏུ་དྲན་པར་བགྱིད་ན་དེ་ལ་ཆུས་ཕོངས་པའི་འཇིགས་པ་མི་འབྱུང་<line/>
ངོ༌། །ལུས་ལ་ནད་ཐམས་ཅད་མི་འབྱུང་ངོ༌། །དེའི་བསམ་པ་ཐམས་ཅད་ཀྱང་ཡོངས་སུ་རྫོགས་པར་མཆིའོ། །ཅི་སྟེ་བསྒྲུབ་པར་འཚལ་ན། དེས་བྱམས་པ་དང་ལྡན་པས་ཟླ་བ་དྲུག་<line/>
ཏུ་ཟླ་བ་ཤར་བ་ནས་བརྩམས་ཏེ། ཟླ་བ་ཤར་བའི་བར་དུ་བཟླས་བརྗོད་བགྱིའོ། །ཟླ་བ་དྲུག་ཚང་ནས་ཅི་འབྱོར་བའི་མཆོད་པ་བགྱིས་ཏེ། རྒྱ་མཚོ་ཆེན་པོ་བཞི་ལས་ཆུ་བླངས་ལ་བུམ་<line/>
པ་ཞབས་ནག་པོ་མེད་པ་བཀང་སྟེ། སྤོས་དང༌། མེ་ཏོག་དང༌། བདུག་པས་མཆོད་ལ། ནམ་ཆུ་ལས་དབུ་བ་འབྱུང་ཞིང་གྱེན་དུ་འཐོར་བ་དང༌། སྒྲ་འབུག་འབུག་པོའམ། འབྲུག་<line/>
གི་སྒྲ་གྲག་གི་བར་དུ་བཟླས་བརྗོད་བགྱིས་ན། ལྷའི་བུ་ཆར་སྤྲིན་གང་ཡང་རུང་བ་ཞིག་མཆིས་ནས་ཆུ་བར་སྣང་ལ་འཐོར་རོ། །དེ་ནས་གྲུབ་པར་འགྱུར་ཏེ་འདོད་པ་བཞིན་དགོས་<line/>
པ་ཐམས་ཅད་བགྱིད་དོ། །དེ་ནས་གློག་སྤྲིན་འཇོམས་པ་དང༌། གློག་གཟི་བརྗིད་དང༌། གློག་འོད་སྣང་དང༌། གློག་ཕྲེང་བཟང་ཞེས་བྱ་བ་རྣམས་ཀྱིས་བྱང་ཆུབ་སེམས་དཔའ་ལག་<line/>
ན་རྡོ་རྗེ་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་དེ་འདི་སྐད་ཅེས་སྨྲས་སོ། །བཅོམ་ལྡན་འདས། གནོད་པ་ཐམས་ཅད་ཞི་བར་བགྱི་བའི་སླད་དུ་བདག་ཅག་ཀྱང་དཀྱིལ་<line/>
</page>
<page index="206" id="104A">༄༅། །འཁོར་ཆེན་པོ་འདིར་རང་གི་སྙིང་པོ་འབུལ་ལོ། །ན་མཿ་སརྦ་ཏ་ཐཱ་ག་ཏེ་བྷྱཿ་སརྦ་མུ་ཁེ་བྷྱཿ་སརྦ་ཐཱ་དྷཱ་ར་ཡ་དྷཱ་ར་ཡ། སྤུ་ར་སརྦ་མཧཱ་པྲི་ཏི་ཀ་ར་སྭཱཧཱ།<line/>
བཅོམ་ལྡན་འདས། གང་ལ་ལ་ཞིག་སྙིང་པོ་འདི་དྲན་པར་བགྱིད་ན་དེ་ལ་བདག་ཅག་གིས་བསྲུང་པར་བགྱིའོ། །ཡོངས་སུ་བསྐྱབ་པ་དང༌། སྦ་བར་བགྱིའོ། །ཅི་སྟེ་བསྒྲུབ་<line/>
པར་འཚལ་ན་དེས་ཕྱོགས་བཞིར་སྒྲོན་མ་བུས་ཤིང་ཕྱོགས་བཞིར་བདུག་པས་བདུགས་ལ་ཅི་འབྱོར་པའི་མཆོད་པ་བགྱིས་ཏེ། ཕྱོགས་བཞིར་ཁ་དོག་ཇི་ལྟ་བཞིན་དུ་བུམ་<line/>
པ་བཞི་བཞག་པ་ལ་མཚན་ཐོག་ཐག་བཟླས་བརྗོད་བགྱིའོ། །དེ་ནས་ཕྱོགས་བཞིར་གློག་བྱུང་བ་ལ་འཇིགས་པར་མི་བགྱིད་པར་ཐམས་ཅད་ལ་མཆོད་ཡོན་སྩལ་ན་འགྲུབ་<line/>
པར་འགྱུར་ཏེ། རང་གི་གནས་སུ་ཁྲིད་ནས་བསྲུང་བར་བགྱིད། ཡིད་ཀྱིས་བསམ་པ་རྣམས་སྒྲུབ་པར་བགྱིད་དོ། །གང་འདོད་པའི་དམ་པ་དེ་སྩོལ་ཏོ། །དེ་ནས་རིའི་རྒྱལ་པོ་<line/>
རི་རབ་ལ་སོགས་པ་རིའི་རྒྱལ་པོ་ཆེན་པོ་རྣམས་ཀྱིས་བྱང་ཆུབ་སེམས་དཔའ་ལག་ན་རྡོ་རྗེ་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་དེ་འདི་སྐད་ཅེས་སྨྲས་སོ། །བཅོམ་<line/>
ལྡན་འདས། བདག་ཅག་ཀྱང་བྱང་ཆུབ་སེམས་དཔའི་སྤྱད་པ་གསང་སྔགས་ཀྱི་སྒོ་སྤྱོད་པའི་བྱང་ཆུབ་སེམས་དཔའ་རྣམས་ཀྱི་དོན་གྱི་སླད་དུ་དཀྱིལ་འཁོར་ཆེན་པོ་<line/>
</page>
<page index="207" id="104B">འདིར་རང་གི་སྙིང་པོ་འབུལ་ལོ། །ན་མཿ་སརྦ་ཏ་ཐཱ་ག་ཏེ་བྷྱཿ་སརྦ་མུ་ཁེ་བྷྱཿ་སརྦ་ཐཱ་ཙ་ལ་ཙ་ལ། མ་ཧཱི་དྷ་ར། རཏྣ་དྷ་ར་སྭཱཧཱ། བཅོམ་ལྡན་འདས། བདག་ཅག་གི་སྙིང་པོ་འདི་<line/>
གང་ཞིག་རྟག་ཏུ་དྲན་པར་བགྱིད་ན་དེ་དགོན་པར་མཆིས་པའི་ཚེ། བདག་ཅག་གིས་བསྲུང་བ་དང༌། བསྐྱབ་པ་དང༌། སྦ་བར་བགྱིའོ། །བདེ་བའི་ཡོ་བྱད་ཐམས་ཅད་ཀྱང་<line/>
བགྱིའོ། །ཅི་སྟེ་སྒྲུབ་པ་འཚལ་ན་དེས་རིའི་རྩེ་མོར་འཛེགས་ལ་སྙིང་པོ་འདི་ལན་འབུམ་བཟླས་བརྗོད་བགྱིའོ། །དེ་ནས་ཅི་འབྱོར་པའི་མཆོད་པ་བགྱིས་ཏེ། འོ་མ་དང༌། ཞོ་དང༌། སྦྲང་<line/>
རྩི་དང༌། མར་དང་བསྲེས་པའི་སྲེག་བླུགས་ལན་ཁྲི་སྦྱིན་སྲེག་བགྱིའོ། །དེ་ནས་བདག་ཅག་རིའི་རྒྱལ་པོ་གང་ཡང་རུང་བ་ཞིག་མཆིས་ཏེ་འདི་སྐད་ཅེས་སྨྲའོ། །བུ། ཚུར་ཤོག་<line/>
ངེད་ཀྱི་གནས་སུ་འདིར། ཅི་འདོད་པ་དེ་སྦྱིན་ནོ་ཞེས་སྨྲའོ། །དེས་ཀྱང་ནམ་བདག་དགོས་ཏེ་དྲན་པའི་ཚེ་ཚུར་ཤོག་ཅིག་ཅེས་སྨྲས་ན་དེ་བཞིན་དུ་གྱུར་ཅིག་ཐམས་ཅད་བགྱི་ཡི།<line/>
ཁྱོད་སུ་ལ་ཡང་མ་སློང་ཞིག་ཅེས་སྨྲའོ། །དེ་ནས་གཤིན་རྗེ་དང༌། མཚན་མོ་ནག་མོ་དང༌། བེ་ཅོན་ནག་པོ་ཅན་དང༌། སྐྱེས་བུ་ནག་པོ་དང༌། རྣ་ནག་པོ་དང༌། དཔལ་བྱེད་མ་<line/>
རྣམས་ཀྱིས་བྱང་ཆུབ་སེམས་དཔའ་ལག་ན་རྡོ་རྗེ་ལ་ཕྱག་འཚལ་ནས་འདི་སྐད་ཅེས་སྨྲས་སོ། །བཅོམ་ལྡན་འདས། བདག་ཅག་ཀྱང་དཀྱིལ་འཁོར་ཆེན་པོ་འདིར་རང་གི་སྙིང་<line/>
</page>
<page index="208" id="105A">༄༅། །པོ་འབུལ་ལོ། །ན་མཿ་སརྦ་ཏ་ཐཱ་ག་ཏེ་བྷྱཿ་སརྦ་མུ་ཁེ་བྷྱཿ་སརྦ་ཐཱ་བ་བྷཱ་ས་ཏྭ་ཡ་སྭཱཧཱ། བཅོམ་ལྡན་འདས། བདག་ཅག་གི་སྙིང་པོ་འདི་གང་ལ་ལ་[?]<line/>
ཞིག་རྟག་ཏུ་དྲན་པར་བགྱིད་ན་བདག་གིས་དེ་གསད་དགུག་གི་སླད་དུ་རང་གི་གཡོག་འཁོར་མི་བགྱི་བར་བགྱིའོ། །ཅི་སྟེ་བསྒྲུབ་པར་འཚལ་ན་དེས་ཟླ་བ་མར་ངོའི་ཞག་བཅུ་<line/>
བཞིའམ། ཞག་བརྒྱད་ལ་བསྙུང་བ་བགྱིས་ཏེ། འབྲས་སཱ་ལུ་བཏགས་པ་ལས། གཤིན་རྗེ་སོར་བརྒྱད་དམ། སོར་དྲུག་ནས་འཁོར་དང་བཅས་པ་བགྱིས་ལ། མ་ཧེ་དང༌།<line/>
བེ་ཅོན་ཡང་ངོས་གཉིས་སུ་བཞག་སྟེ། དེ་ནས་ཅི་འབྱོར་བའི་མཆོད་བ་བགྱིས་ནས་མཚན་ཐོག་ཐག་གསང་སྔགས་བརྗོད་ན། ནམ་ཕྱེད་དམ། ཉི་མ་ཤར་ན། མ་ཧེ་སྒྲ་འབྱིན་<line/>
པའམ། བེ་ཅོན་འགུལ་ཏེ། མཆོད་ཡོན་ལ་སོགས་པ་སྩལ་ལ་བྲི་བར་བགྱིའོ། །དེ་ནས་འགྲུབ་པར་འགྱུར་རོ། །འདོད་པའི་ལས་རྣམས་བགྱིད་དོ། །དེ་ནས་མཚན་མོ་ནག་<line/>
མོས་རང་གི་སྙིང་པོ་སྨྲས་པ། ན་མཿ་སརྦ་ཏ་ཐཱ་ག་ཏེ་བྷྱཿ་སརྦ་མུ་ཁེ་བྷྱཿ་སརྦ་ཐཱ་བི་ཀ་རཱ་ལ་རཱ་ཏྲི་མཱ་ཏེ་སྭའྷཱ། གང་ལ་ལ་རྟག་ཏུ་དྲན་པར་བགྱིད་ན་དེ་བདག་གིས་བསྲུང་<line/>
བར་བགྱིའོ། །ཅི་སྟེ་བསྒྲུབ་པར་འཚལ་ན་སྔ་མ་བཞིན་ནོ། །བེ་ཅེན་ནག་པོས་ཀྱང་རང་གི་སྙིང་པོ་སྨྲས་པ། ན་མཿ་སརྦ་ཏ་ཐཱ་ག་ཏེ་བྷྱཿ་སརྦ་མུ་ཁེ་བྷྱཿ་སརྦ་ཐཱ་ཏ་མོད་བྷ་<line/>
</page>
<page index="209" id="105B">བ་ཀཱ་ལ་པཱ་ཤ་ག་སྭཱཧཱ། བཅོམ་ལྡན་འདས། གང་ལ་ལ་ཞིག་རྟག་ཏུ་དྲན་པར་བགྱིད་ན་བདག་དེའི་དྲུང་དུ་མི་མཆི་བར་བགྱིའོ། །ཕན་གདགས་པའང་བསྒྲུབ་པར་བགྱིའོ། །ཅི་སྟེ་སྒྲུབ་<line/>
པར་འཚལ་ན་དེས་སྔ་མ་བཞིན་དུ་བསྒྲུབ་པར་བགྱི་སྟེ། བདག་གིས་དེའི་བསམ་པ་ཐམས་ཅད་ཡོངས་སུ་རྫོགས་པར་བགྱིའོ། །དེ་ནས་སྐྱེས་བུ་ནག་པོས་རང་གི་སྙིང་པོ་སྨྲས་སོ།།<line/>
ན་མཿ་སརྦ་ཏ་ཐཱ་ག་ཏེ་བྷྱཿ་སརྦ་མུ་ཁེ་བྷྱཿ་སརྦ་ཐཱ་ཨུཏྟ་མ་པུ་རུ་ཥ་སྭཱཧཱ། བཅོམ་ལྡན་འདས། བདག་གི་སྙིང་པོ་འདི་གང་ལ་ལ་ཞིག་རྟག་ཏུ་དྲན་པར་བགྱིད་ན། བཅོམ་ལྡན་<line/>
འདས། བདག་དེའི་དྲུང་དུ་མི་མཆི་བར་ཕན་གདགས་པར་བགྱིའོ། །ཅི་སྟེ་བསྒྲུབ་པར་འཚལ་ན་སྔ་མ་བཞིན་དུ་བསྒྲུབ་པར་བགྱིའོ། །ཁྱད་པར་ཅུང་ཟད་ནི། འདི་ལྟ་སྟེ། སྐྲའི་ཞགས་<line/>
པ་ནི་གཉིས་གཞག་པར་བགྱིའོ། །བསམ་པ་ཐམས་ཅད་ཡོངས་སུ་རྫོགས་པར་འགྱུར་རོ། །དེ་ནས་འཆི་བདག་གིས་རང་གི་སྙིང་པོ་སྨྲས་པ། ན་མ༑ སརྦ་ཏ་ཐཱ་ག་ཏེ་བྷྱཿ་སརྦ་མུ་<line/>
ཁེ་བྷྱཿ་སརྦ་ཐཱ་ཨ་པྲ་ཏི་ཏ་ཏཱ་ཀ་ཏེ་ཀརྨ་པ་ཤ་ཨ་བུ་ཀེ་དེ་བེ་བ་ར་དེ་སྭཱཧཱ། བཅོམ་ལྡན་འདས། བདག་གི་སྙིང་པོ་འདི་གང་ལ་ལ་ཞིག་རྟག་ཏུ་དྲན་པར་བགྱིད་ན་བདག་དེའི་ངང་<line/>
དུ་མི་མཆི་སྟེ་སྔོན་གྱི་ལས་ནི་མ་གཏོགས་སོ། །ཅི་སྟེ་བསྒྲུབ་པར་འཚལ་ན་དེས་སྔ་མ་བཞིན་དུ་བསྒྲུབ་པར་བགྱི་སྟེ། དྲིལ་བུ་གཞག་གོ །དེ་ནས་དཔལ་བྱེད་ཀྱིས་རང་གི་སྙིང་པོ་<line/>
</page>
<page index="210" id="106A">༄༅། །སྨྲས་པ། ན་མཿ་སརྦ་ཏ་ཐཱ་ག་ཏེ་བྷྱཿ་སརྦ་མུ་ཁེ་བྷྱཿ་སརྦ་ཐཱ་བཱ་ཀྲྀ་ཏི་མཧཱ་ཏྲཻ་ཏྱེ་བྷ་ག་བ་ཏི། མུ་ཏི་མུ་ཁི་སྭཱཧཱ། གང་ལ་ལ་ཞིག་རྟག་ཏུ་དྲན་པར་བགྱིད་ན་<line/>
བདག་དེའི་དྲུང་དུ་མི་མཆི་སྟེ། འཕགས་པ་ལ་སྐུར་བ་འདེབས་པ་དང༌། དམ་པའི་ཆོས་སྤོང་བ་དང༌། བླ་མ་ལ་སྨོད་པ་ནི་མ་གཏོགས་སོ། །ཅི་སྟེ་བསྒྲུབ་པར་འཚལ་ན་དེས་<line/>
སྔ་མ་བཞིན་དུ་བསྒྲུབ་པར་བགྱིའོ། །འབྲས་ཀྱི་འོ་ཐུག་ལན་ཚྭ་ཅན་གཞག་པར་བགྱི་སྟེ། ཕུན་སུམ་ཚོགས་པ་ཐམས་ཅད་སྩོལ་ཏོ། །དེ་ནས་རྣ་ནག་མོས་རང་གི་སྙིང་པོ་<line/>
སྨྲས་པ། ན་མཿ་སརྦ་ཏ་ཐཱ་ག་ཏེ་བྷྱཿ་སརྦ་མུ་ཁེ་བྷྱཿ་སརྦ་ཐཱ་ཀཱ་ལ་ཙཀྲ་ཎི་སྭཱཧཱ། གང་ལ་ལ་ཞིག་རྟག་ཏུ་དྲན་པར་བགྱིད་ན་བདག་དེའི་དྲུང་དུ་མི་མཆི་སྟེ། ཕ་དང༌། མ་མི་<line/>
དགའ་བ་བགྱིས་པ་ནི་མ་གཏོགས་སོ། །ཅི་སྟེ་བསྒྲུབ་པར་འཚལ་ན་དེས་སྔ་མ་བཞིན་དུ་བསྒྲུབ་པར་བགྱིའོ། །བྱེ་བྲག་ཏུ་ནི་ཕུབ་མའི་མེ་དང་བཅས་པའི་མེ་སྣོད་གཞག་<line/>
པར་བགྱིའོ། །སུ་ཞིག་དེ་ལྟར་བགྱིད་ན་བདག་རྟག་ཏུ་དེའི་སླད་བཞིན་འབྲང་བར་བགྱིའོ། །དེ་ནས་མ་མོ་ཐམས་ཅད་ཀྱིས་བྱང་ཆུབ་སེམས་དཔའ་ལག་ན་རྡོ་རྗེ་ག་ལ་བ་<line/>
དེ་ལོགས་སུ་ཐལ་མོ་སྦྱར་བ་བཏུད་དེ་འདི་སྐད་ཅེས་སྨྲས་སོ། །བཅོམ་ལྡན་འདས། མ་མོ་དྲག་མོ་བདག་ཅག་ཀྱང་འཇིག་རྟེན་ལ་ཕན་གདགས་པའི་སླད་དུ་གྲོང་དང༌།<line/>
</page>
<page index="211" id="106B">ལྗོངས་ཐམས་ཅད་དུ་གནས་པར་བགྱིའོ། །དཀྱིལ་འཁོར་ཆེན་པོ་འདིར་བདག་ཅག་སོ་སོའི་སྙིང་པོ་འབུལ་བར་བགྱིའོ། །དེ་ནས་ཚངས་པའི་ཆུང་མས་རང་གི་སྙིང་པོ་སྨྲས་པ། ན་མཿ་<line/>
སརྦ་ཏ་ཐཱ་ག་ཏེ་བྷྱཿ་སརྦ་མུ་ཁེ་བྷྱཿ་སརྦ་ཐཱ་ཨོཾ་བྲཧྨ་བ་ཏི་ནི་སྭཱཧཱ། བཅོམ་ལྡན་འདས། གང་ལ་ལ་ཞིག་སྙིང་པོ་འདི་རྟག་ཏུ་དྲན་པར་བགྱིད་ན་བདག་རྟག་ཏུ་དེའི་སླད་བཞིན་དུ་<line/>
འབྲང་པར་བགྱིའོ། །མ་མོ་ཐམས་ཅད་ཀྱང་ཡི་རངས་ནས་རྟག་ཏུ་བསྲུང་བར་བགྱིད་དོ། །ཅི་སྟེ་བསྒྲུབ་པར་འཚལ་བ་དེས། ཨོཾ་ཞེས་བགྱི་བ་སྙིང་གར་བསམས་ལ་ལན་འབུམ་བཟླས་<line/>
བརྗོད་བགྱིའོ། །དེ་ནས་མ་མོའི་དཀྱིལ་འཁོར་བགྱིས་ལ་ཅི་འབྱོར་པས་མཆོད་དེ། མཚན་ཐོག་ཐག་ཏུ་སྔགས་བགྲང་ནོར་བུ་དང༌། རིལ་བ་སྦྱི་བླུགས་ལག་ན་ཐོགས་ལ། ཨོཾ་ཞེས་<line/>
བགྱི་བའི་སྒྲ་གྲག་གི་བར་དུ་བཟླས་བརྗོད་བགྱིའོ། །དེ་ནས་བསྒྲུབ་པ་འགྲུབ་པར་འགྱུར་ཏེ་གང་འཚལ་བའི་ལས་དེ་བགྱིད་དོ། །གང་འཚལ་བ་དེ་སྩོལ་ཏོ། །དེ་ནས་དྲག་པོའི་ཆུང་<line/>
མས་རང་གི་སྙིང་པོ་སྨྲས་པ། ན་མཿ་སརྦ་ཏ་ཐཱ་ག་ཏེ་བྷྱཿ་སརྦ་མུ་ཁེ་བྷྱཿ་སརྦ་ཐཱ་ཧྲཱིཿ་ཕཊ་སྭཱཧཱ། བཅོམ་ལྡན་འདས། གང་ལ་ལ་ཞིག་བདག་གི་སྙིང་པོ་འདི་རྒྱུན་ཏུ་དྲན་པར་<line/>
བགྱིད་ན། བདག་རྟག་ཏུ་དེའི་སླད་བཞིན་དུ་འབྲང་ཞིང་བསྒོ་བ་བཞིན་བགྱིའོ། །གང་བསམས་བདེ་སྩོལ་ཏོ། །ཅི་སྟེ་བསྒྲུབ་པར་འཚལ་ན། སློང་མོའི་ཟས་བཟའ་ཞིང་དུར་ཁྲོད་<line/>
</page>
<page index="212" id="107A">༄༅། །ན་མཚན་གཅིག་མཆིས་པར་ལྷ་ཆེན་པོའི་གློ་གཡས་པར་ལན་ཉིས་འབུམ་བཟླས་བརྗོད་བགྱིའོ། །ཐ་མར་ཅི་འབྱོར་པས་མཆོད་དེ། ད་ཏུ་ཀེ་ར་ཀའི་<line/>
མེ་ཏོག་ཞོ་དང༌། སྦྲང་རྩི་དང༌། མར་ལ་སྨྱུགས་པ་བཞི་ཁྲི་དུར་གྱི་མེར་སྦྱིན་སྲེག་བགྱིའོ། །ནམ་ཕྱེད་ན་ཁྱུ་མཆོག་གི་སྒྲའམ། ཨོཾ་ཞེས་བགྱི་བའི་སྒྲ་གྲག་པར་འགྱུར་ཏེ།<line/>
དེ་ནས་མ་མོ་ཐམས་ཅད་གྲུབ་པར་གྱུར་ཏོ། །དེ་ནས་ཁྱབ་འཇུག་གི་ཆུང་མས་རང་གི་སྙིང་པོ་སྨྲས་པ། ན་མཿ་སརྦ་ཏ་ཐཱ་ག་ཏེ་བྷྱཿ་སརྦ་མུ་ཁེ་བྷྱཿ་སརྦ་ཐཱ་ནཱ་ར་ཡ་ནི་ཛ་གརྠི་<line/>
ཧ་རི། བ་ལ་བ་དི་ཛ་ཡེ་སྭཱཧཱ། བཅོམ་ལྡན་འདས། གང་ལ་ལ་ཞིག་སྙིང་པོ་འདི་རྟག་ཏུ་དྲན་པར་བགྱིད་ན་བསྲུང་པ་དང༌། སྦ་བ་དང༌། བསྐྱབ་པའི་སླད་དུ་བདག་རྟག་ཏུ་དེའི་སླད་བཞིན་<line/>
འབྲང་བར་བགྱིའོ། །ཅི་སྟེ་སྙིང་པོ་འདི་བསྒྲུབ་པར་འཚལ་ན་དེས་བསོད་ནམས་འབབ་པར་ལན་ལྔ་ཁྲི་བཟླས་བརྗོད་བགྱིའོ། །ཐ་མར་སྟོན་ཟླ་ཐ་ཆུང་ཚེས་བཅུ་གཉིས་ལ་ཅི་<line/>
འབྱོར་པས་མཆོད་དེ། མན་དཱ་ར་བའི་མེ་ཏོག་མར་ལ་སྨྱུགས་པ་ལ་ལན་ཁྲི་སྦྱིན་སྲེག་བགྱིས་ན་འགྲུབ་པར་འགྱུར་ཏེ། གང་འཚལ་བ་དེ་སྩོལ་ཏོ། །མ་མོ་ཐམས་ཅད་ཀྱི་དམ་ཚིག་<line/>
འཚལ་བར་འགྱུར་རོ། །དེ་ནས་གཞོན་ནུའི་ཆུང་མས་རང་གི་སྙིང་པོ་སྨྲས་པ། ན་མཿ་སརྦ་ཏ་ཐཱ་ག་ཏེ་བྷྱཿ་སརྦ་མུ་ཁེ་བྷྱཿ་སརྦ་ཐཱ་ཀུ་མཱ་རི། མ་ཡཱུ་ར། ཙི་ཏྲ་ཀེ་ཏ་ག་དྲེ་ཤཀྟི་<line/>
</page>
<page index="213" id="107B">དྷཱ་རི་ཎི། བིད་ཙི་སྭཱཧཱ། ཕུ་སྭཱཧཱ། བཅོམ་ལྡན་འདས། གང་ལ་ལ་ཞིག་སྙིང་པོ་འདི་དྲན་པར་བགྱིད་ན་བདག་དེའི་སླང་བཞིན་འབྲང་ཞིང་དགོས་པ་ཐམས་ཅད་བགྱིའོ། །ཅི་སྟེ་སྙིང་པོ་འདི་<line/>
བསྒྲུབ་པར་འཚལ་ན་དེས་ཁ་ལྷོ་ཕྱོགས་སུ་བལྟས་ལ་ལག་པ་གཡོན་པར་མདུང་ཐུང་ཐོགས་ཤང་ལན་བཞི་འབུམ་བཟླས་བརྗོད་བགྱིའོ། །དེ་ནས་དེ་བཞིན་དུ་ཅི་འབྱོར་བས་མཆོད་<line/>
ལ་འབྲུའི་ལ་དུ་རྒྱ་ཤུག་ཙམ་གྱིས་མཚན་ཐོག་ཐག་སྦྱིན་སྲེག་བགྱིའོ། །ནམ་ཕྱེད་དམ། ནང་པར་གཞོན་ནུ་མཆིས་ནས་མདུན་དུ་འགྲེང་སྟེ། དེ་ལ་མཆོད་ཡོན་སྩོལ་ཏོ། །དེ་<line/>
ཕྱིན་ཆད་གྲུབ་པར་འགྱུར་ཏེ། གང་འཚལ་བ་དེ་བགྱིད་དོ། །དེ་ནས་ཙ་མུཎྜིས་རང་གི་སྙིང་པོ་སྨྲས་པ། ན་མཿ་སརྦ་ཏ་ཐཱ་ག་ཏེ་བྷྱཿ་སརྦ་མུ་ཁེ་བྷྱཿ་སརྦ་ཐཱ་རུ་དྷི་ར་བེ་ཏཱ་ལི། ཨཱ་<line/>
ཀཪྵ་ཎི། མཧཱ་ཀྲྀཏྟེ་ཙྪིནྡ་ཙྪིནྡ། བྷིནྡ་བྷིནྡ་ཙ་མུཎྚི་བིད་ཙེ་སྭཱཧཱ། བཅོམ་ལྡན་འདས། གང་ལ་ལ་ཞིག་བདག་གི་སྙིང་པོ་འདི་དྲན་པར་བགྱིད་ན། བདག་རྟག་ཏུ་དེའི་སླད་བཞིན་<line/>
འབྲང་ཞིང་ཡིད་ལ་བསམས་པའི་དགོས་པ་ཐམས་ཅད་བགྱིའོ། །ཅི་སྟེ་སྙིང་པོ་འདི་བསྒྲུབ་པར་འཚལ་ན་དེས་གོས་སྔོན་པོ་བགོས་ཏེ། ལག་ན་མི་ཐོད་ཐོགས་ཏེ་ཟླ་བ་གཅིག་<line/>
ཟས་སུ་ཤ་བཟའ་ཞིང་དུར་ཁྲོད་དམ། མ་མོའི་དཀྱིལ་འཁོར་དུ་བཟླས་བརྗོད་བགྱིའོ། །ཐ་མར་དེ་ཉིད་དུ་ཅི་འབྱོར་པར་མཆོད་དེ། ཤ་ཆེན་པོའི་སྲེག་བླུགས་ཡུངས་ཀར་གྱི་<line/>
</page>
<page index="214" id="108A">༄༅། །མར་ལ་སྨྱུགས་པ་ལན་ཁྲི་སྦྱིན་སྲེག་བགྱིའོ། །དེ་ནས་ཧ་ཧ་ཞེས་བྱ་བའི་སྒྲ་འབྱིན་ཏེ་ལྕེ་མྱུག་མྱུག་བགྱིད་ལ། ལག་ན་མི་ཐོད་ཐུགས་ཤིང་མཆི་བར་<line/>
འགྱུར་ཏེ། མི་ཐོད་ཁྲག་གིས་བཀང་བའི་མཆོད་ཡོན་སྩོལ་ཏོ། །དེ་ནས་ལེགས་སོ་ཞེས་མཆི་སྟེ། སྒྲུབ་པ་པོ་ལ་བསྐོར་བ་བགྱིས་ཏེ། དེ་ནས་མི་སྣང་བར་འགྱུར་རོ། །དེ་སླན་<line/>
ཆད་རྟག་ཏུ་སླད་བཞིན་འབྲང་ཞིང་ཅི་འདོད་པ་དེ་བགྱིད་དོ། །དེ་ནས་ཕག་གི་ཆུང་མས་རང་གི་སྙིང་པོ་སྨྲས་པ། ན་མཿ་སརྦ་ཏ་ཐཱ་ག་ཏེ་བྷྱཿ་སརྦ་མུ་ཁེ་བྷྱཿ་སརྦ་ཐཱ་བཛྲ་གོ་ཎི་<line/>
ནི་བཱིད་བརྗོད་ཏིར། བཱི་ར་ལི་ཧཱུཾ་ཀ་རི་སྭཱ་ཧཱ། བཅོམ་ལྡན་འདས། གང་ལ་ལ་ཞིག་གི་སྙིང་པོ་འདི་དྲན་པར་བགྱིད་ན་བདག་རྟག་ཏུ་དེའི་སླད་བཞིན་འབྲང་ཞིང་དགོས་པ་ཐམས་<line/>
ཅད་བགྱིའོ། །བཅོམ་ལྡན་འདས། སྙིང་པོ་འདི་བསྒྲུབ་པར་འཚལ་ན་དེས་ལན་འབུམ་བཟླས་བརྗོད་བགྱིའོ། །ཐ་མར་སྐེ་ཚེའི་འབྲུ་དང་ཆང་བསྲེས་པའི་སྲེག་བླུགས་ལན་འབུམ་མ་<line/>
མོའི་དཀྱིལ་འཁོར་དུ་སྦྱིན་སྲེག་བགྱིའོ། །དེ་ནས་ནམ་ཕྱེད་ན་ཕག་གི་ཆུང་མ་ཉིད་བྱི་ལ་མོའི་གཟུགས་ཀྱིས་མཆི་བར་འགྱུར་རོ། །ཡང་ན་ལྷའི་སྤོས་ཀྱི་ངད་འབྱུང་ངོ༌། །དེ་ནས་<line/>
གྲུབ་པར་རིག་པར་བགྱི་སྟེ། དེ་ཕྱིན་ཆད་ཅི་འདོད་པ་བཞིན་དུ་ལས་ཐམས་ཅད་བགྱིད་དོ།། །།འཕགས་པ་ལག་ན་རྡོ་རྗེ་དབང་བསྐུར་བ། བམ་པོ་དྲུག་པ།<line/>
</page>
<page index="215" id="108B">དེ་ནས་ལུས་ངན་གྱི་ཆུང་མས་རང་གི་སྙིང་པོ་སྨྲས་པ། ན་མཿ་སརྦ་ཏ་ཐཱ་ག་ཏེ་བྷྱཿ་སརྦ་མུ་ཁེ་བྷྱཿསརྦ་ཐཱ་ཙི་ད་རི་ཎི་ཀུ་ར་བིནྡེ་དཱནད་པཱ་ཎི་སྭཱཧཱ། བཅོམ་ལྡན་འདས། གང་ལ་ལ་ཞིག་སྙིང་<line/>
པོ་འདི་དྲན་པར་བགྱིད་ན་དེ་ལ་རྒྱལ་པོའི་ཆད་པའི་འཇིགས་པ་ཐམས་ཅད་མི་འབྱུང་ངོ༌། །ཉིན་གཅིག་བཞིན་དུ་ནོར་ཐམས་ཅད་རྣམ་པར་འཕེལ་ལོ། །བདག་གི་ཕྱག་བརྙན་བཞི་<line/>
རྟག་ཏུ་གཡོག་འཁོར་དུ་གནས་པར་འགྱུར་རོ། །ཡིད་ལ་བསམས་པའི་དགོས་པ་ཐམས་ཅད་སྒྲུབ་པར་འགྱུར་རོ། །ཅི་སྟེ་བསྒྲུབ་པར་འཚལ་ན་དེས་སློང་མོའི་ཟས་བཟའ་ཞིང་ལག་ན་<line/>
བེ་ཅོན་ཐོགས་ལ་ཤིང་དྲུང་གཅིག་ན་མཆིས་པར་སྙིང་བོ་འདི་ལན་སུམ་ཁྲི་བཟླས་བརྗོད་བགྱིའོ། །ཐ་མར་དེ་ཉིད་དུ་ཅི་འབྱོར་པས་མཆོད་པ་ལ་འབྲས་ཡོས་ཀྱི་སྲེག་བླུགས་ཞོ་དང༌།<line/>
སྦྲང་རྩི་དང༌། མར་དང་བསྲེས་པ་ལན་འབུམ་སྦྱིན་སྲེག་བགྱིས་ན་འགྲུབ་པར་འགྱུར་ཏེ། དེ་སླན་ཆད་གང་འཚལ་བ་དེ་བགྱིད་དེ། །དེ་ནས་འཇིགས་འཇིགས་ལྟ་ཆེན་པོའི་ཆུང་<line/>
མས། བྱང་ཆུབ་སེམས་དཔའ་ལག་ན་རྡོ་རྗེ་ལ་ཕྱག་བཙལ་ནས་འདི་སྐད་ཅེས་སྨྲས་སོ། །བཅོམ་ལྡན་འདས། བདག་ཀྱང་དཀྱིལ་འཁོར་ཆེན་པོ་འདིར་རང་གི་སྙིང་པོ་དབུལ་ལོ།།<line/>
ན་མཿ་སརྦ་ཏ་ཐཱ་ག་ཏེ་བྷྱཿ་སརྦ་མུ་ཁེ་དྷྱཿ་སརྦ་ཐཱ་ཧེ་ཀུ་ན་ཁི། མཧཱ་ན་ཁི་ཤ་ཀུ་ནི། ཨུ་ལཱུ་ཀ་མུ་ཁི། ཡ་མ་དཱུ་ཏཱི་བིཏ་ཙེ་སྭཱཧཱ། བཅོམ་ལྡན་འདས། གང་ལ་ལ་ཞིག་སྙིང་པོ་འདི་<line/>
</page>
<page index="216" id="109A">༄༅། །རྟག་ཏུ་དྲན་པར་བགྱིད་ན། དེའི་བསམ་པ་ཐམས་ཅད་ཡོངས་སུ་རྫོགས་པར་འགྱུར་རོ། །ཅི་སྟེ་བསྒྲུབ་པར་འཚལ་ན་སློང་མོའི་ཟས་བཟའ་ཞིང་ལམ་གྱི་བཞི་<line/>
མདོའམ། ཤིང་དྲུང་གཅིག་པར་མཆིས་ལ་སྙིང་པོ་འདི་ལན་འབུམ་བཟླས་བརྗོད་བགྱིའོ། །དེ་ནས་ཅི་འབྱོར་པས་མཆོད་དེ། བུ་བཙས་པའི་ཐལ་བའི་སྲེག་བླུགས་ལན་འབུམ་<line/>
སྦྱིན་སྲེག་བགྱིའོ། །དེ་ནས་འཇིགས་འཇིགས་ལྟ་ཆེན་པོའི་ཆུང་མས་སྲུལ་པོའི་གཟུགས་འཛིན་ཅིང་མཆི་བར་འགྱུར་ཏེ། དེ་ལ་འུག་པའི་འདབ་མའི་བདུག་པ་སྩལ་ཏོ། །དེ་ནས་<line/>
གྲུབ་པར་འགྱུར་ཏེ་གང་འཚལ་བ་དེ་བགྱིད་དོ། །དེ་ནས་ཆུ་ཀླུང་ཆེན་པོ་གང་གཱ་ལ་སོགས་པ་ཆུ་ཀླུང་ཆེན་པོ་ཐམས་ཅད་ཀྱིས། བྱང་ཆུབ་སེམས་དཔའ་ལག་ན་རྡོ་རྗེ་ལ་ཕྱག་<line/>
བཙལ་ཏེ། འདི་སྐད་ཅེས་སྨྲས་སོ། །བཅོམ་ལྡན་འདས། བདག་ཅག་ཀྱང་དཀྱིལ་འཁོར་ཆེན་པོ་འདིར་རང་གི་སྙིང་པོ་འབུལ་ལོ། །ན་མཿ་སརྦ་ཏ་ཐཱ་ག་ཏེ་བྷྱཿ་སརྦ་མུ་ཁེ་<line/>
བྷྱཿ་སརྦ་ཐ་མ་ན་སི་མ་ནོ་ནུ་གེ་ག་ལི་བི་མ་ལེ་སྭཱཧཱ། བཅོམ་ལྡན་འདས། གང་ལ་ལ་ཞིག་སྙིང་པོ་འདི་རྟག་ཏུ་དྲན་པར་བགྱིད་ན། དེ་ལ་ཆུའི་འཇིགས་པ་ཐམས་ཅད་<line/>
མི་འབྱུང་ངོ༌། །ཅི་སྟེ་བསྒྲུབ་པར་འཚལ་ན་ལྐོག་མ་ནུབ་ཙམ་གྱི་ཏར་ཞུགས་ལ་སྙིང་པོ་འདི་ལན་འབུམ་བཟླས་བརྗོད་བགྱིའོ། །དེ་ནས་ཅི་འབྱོར་པས་མཆོད་དེ། འབྲས་<line/>
</page>
<page index="217" id="109B">སཱ་ལུ་བཏགས་པའི་ཕྱེ་མ་ཞོ་དང༌། སྦྲང་རྩིས་སྦྲུས་པ་ལས་སོར་དྲུག་ཚད་ཙམ་གྱི་གཟུགས་བགྱིས་ལ་སྟོང་རྩ་བརྒྱད་སྦྱིན་སྲེག་བགྱིས་ན་འགྲུབ་པར་འགྱུར་ཏེ། དེ་སླན་ཆད་ཆུ་ཀླུང་<line/>
རྣམས་སུ་ཞུགས་ཀྱང་འཇིགས་པ་མི་འབྱུང་ངོ༌། །དེ་དག་ཉིད་དང༌། ཇི་སྲིད་འདོད་ཀྱི་བར་དུ་གནས་ཤིང་བུ་བཞིན་རྗེས་སུ་སྤྱོད་ལ་གང་འཚལ་བདེ་སྩོལ་ཏོ། །དེ་ནས་སྣ་ཚོགས་<line/>
ཕྲེང་བ་ཅན་ལ་སོགས་པ་དྲི་ཟའི་རྒྱལ་པོ་ཐམས་ཅད་ཀྱིས་ལག་ན་རྡོ་རྗེ་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་དེ་འདི་སྐད་ཅེས་སྨྲས་སོ། །བཅོམ་ལྡན་འདས། བདག་ཅག་<line/>
ཀྱང་དཀྱིལ་འཁོར་ཆེན་པོ་འདིར་རང་གི་སྙིང་པོ་འབུལ་ལོ། །ན་མཿ་སརྦ་ཏ་ཐཱ་ག་ཏེ་བྷྱཿ་སརྦ་མུ་ཁེ་བྷྱཿ་སརྦ་ཐཱ་བྷ་ག་བ་ཏི་གནྡྷ་རྦ་རཱ་ཛ་པྲི་ཡེ་སྭཱཧཱ། གང་ལ་ལ་ཞིག་བདག་<line/>
ཅག་གི་སྙིང་པོ་འདི་དྲན་པར་བགྱིད་ན་བདག་ཅག་རྟག་ཏུ་དེའི་སླད་བཞིན་དུ་འབྲང་བར་བགྱིའོ། །དགོས་པ་ཐམས་ཅད་ལ་རབ་ཏུ་དགའ་བའི་ཡིད་ཀྱིས་གནང་བ་སྩལ་བར་<line/>
བགྱིའོ། །བསྐོར་ནས་གནས་པར་བགྱིད་དོ། །འཆི་བའི་དུས་ཀྱི་ཚེ་ན་ཡང་སིལ་སྙན་དང༌། ཕེག་རྔོབ་པ་བགྱིད་ཅིང་སྟེང་དུ་བླ་རེ་བཟུང་ལ། སངས་རྒྱས་དང༌། ཆོས་དང༌། དགེ་<line/>
འདུན་རྗེས་སུ་དྲན་པ་སྩལ་བར་བགྱིའོ། །ཅི་སྟེ་བསྒྲུབ་པར་འཚལ་ན་དེས་ཐོག་མ་དགོན་པ་ཆེན་པོར་ཞུགས་ལ་ཟས་སུ་འབྲས་བུ་བཟའ་ཞིང་སྙིང་པོ་འདི་ལན་ཉིས་འབུམ་<line/>
</page>
<page index="218" id="110A">༄༅། །བཟླས་བརྗོད་བགྱིའོ། །དེ་ནས་ཅི་འབྱོར་པས་མཆོད་དེ། དུ་རུ་སྐའི་བདུག་པ་བསྲེག་ཅིང་མཚན་ཐོག་ཐག་བཟླས་བརྗོད་བགྱིས་ན་དྲི་ཟའི་རྒྱལ་པོ་གང་<line/>
ཡང་རུང་བ་ཞིག་མཆིས་ནས་མགོ་ལ་མེ་ཏོག་གི་ཕྲེང་བ་སྩོལ་གྱི་བར་དུ་བཟླས་བརྗོད་བགྱིའོ། །དེ་ནས་དྲི་ཟའི་ནང་དུ་ཀུན་གྱིས་བཀུར་བས་འགྱུར་ཏེ། དྲི་ཟའི་གནས་ཐམས་ཅད་<line/>
དུ་ཞུགས་ཀྱང་ནམ་ཡང་ཡོངས་སུ་ཉམས་པར་མི་འགྱུར་རོ། །མདོར་ན་གང་འཚལ་བ་དེ་སྩོལ་ཏོ། །དེ་ནས་རིག་སྔགས་འཆང་གི་རྒྱལ་པོ་ཏོག་ལ་སོགས་པ་རིག་སྔགས་<line/>
འཆང་གི་རྒྱལ་པོ་རྣམས་ཀྱིས་བྱང་ཆུབ་སེམས་དཔའ་ལག་ན་རྡོ་རྗེ་གལ་བདེ་ལོགས་སུ་ཐལ་མོ་སྦྱར་བ་བཏུད་ནས་འདི་སྐད་ཅེས་སྨྲས་སོ། །བཅོམ་ལྡན་འདས། བདག་<line/>
ཅག་ཀྱང་དཀྱིལ་འཁོར་ཆེན་པོ་འདིར་རང་གི་སྙིང་པོ་འབུལ་ལོ། །ན་མཿ་སརྦ་ཏ་ཐཱ་ག་ཏེ་བྷྱཿ་སརྦ་མུ་ཁེ་བྷྱ༑ སརྦ་ཐཱ་ག་ག་ན་སཾ་བྷ་བེ་ག་ག་ན་གཽ་རི། ཨུ་ཏཱ་ཏྟི་ཀེ་ཧི་རི་ཁི་རི་<line/>
ས་ནས་ར་བ་ཧཾ་ག་མི་སྭཱཧཱ། བཅོམ་ལྡན་འདས། འདི་ནི་རིག་སྔགས་འཆང་བ་ཐམས་ཅད་ཀྱི་སྙིང་པོ་ལགས་ཏེ། འདིས་བདག་ཅག་རིག་སྔགས་འཆང་གི་རྒྱལ་པོ་ཞེས་<line/>
བགྱིའོ། །དེ་བཞིན་གཤེགས་པ་ཐམས་ཅད་ལ་མཆོད་པ་དང༌། རིམ་གྲོ་བགྱིད་པ་ཞེས་བགྱིའོ། །མདོར་ན་འདོད་པ་ཙམ་གྱིས་དགོས་པ་ཐམས་ཅད་བགྱིད་དོ། །བཅོམ་<line/>
</page>
<page index="219" id="110B">ལྡན་འདས། བྱང་ཆུབ་སེམས་དཔའི་སྤྱད་པ་གསང་སྔགས་ཀྱི་སྒོ་སྤྱོད་པ་གང་ལ་ལ་ཞིག་སྙིང་པོ་འདི་རྟག་ཏུ་དྲན་པར་བགྱིད་ན་བདག་ཅག་དེ་ལ་དངོས་གྲུབ་དང༌། མཐུ་དང༌། སྟོབས་<line/>
བརྟན་པ་ཉེ་བར་བསྒྲུབ་པར་བགྱིའོ། །ཅི་སྟེ་སྙིང་པོ་འདི་བསྒྲུབ་པར་བགྱིད་ན་ངེས་རེའི་རྩེ་མོར་མཆིས་ལ་ཆོ་ག་སྔ་མ་བཞིན་དུ་ལན་ས་ཡ་བཟླས་བརྗོད་བགྱིའོ། །དེ་ནས་ཅི་འབྱོར་པས་<line/>
མཆོད་ལ་བ་ལང་གི་ལྕི་བས་དཀྱིལ་འཁོར་བསྐུས་ཏེ། མར་གྱི་སྲེག་བླུགས་ལན་འབུམ་སྦྱིན་སྲེག་བགྱིས་ན་འགྲུབ་པར་འགྱུར་རོ། །ཐོགས་པ་མེད་པར་འདོད་དགུར་འགྲོ་བར་<line/>
འགྱུར་རོ། །དེ་ནས་སོ་ཅན་ལ་སོགས་པ་སྲིན་མོ་ཆེན་མོ་ཐམས་ཅད་ཀྱིས་བྱང་ཆུབ་སེམས་དཔའ་ལག་ན་རྡོ་རྗེ་ག་ལ་བ་དེ་ལོགས་སུ་ཐལ་མོ་སྦྱར་བས་བཏུད་དེ་འདི་སྐད་ཅེས་སྨྲས་<line/>
སོ༑ ༑བཅོམ་ལྡན་འདས། བདག་ཅག་ཀྱང་དཀྱིལ་འཁོར་ཆེན་པོ་འདིར་རང་གི་སྙིང་པོ་འབུལ་ལོ། །ན་མཿ་སརྦ་ཏ་ཐཱ་ག་ཏེ་བྷྱཿ་སརྦ་མུ་ཁེ་བྷྱཿ་སརྦ་ཐཱ་ཀེར་ཀ་རི་ཀོ་ཏ་རེ་པི་ཏེ་ཀེ་<line/>
སྭཱཧཱ། བཅོམ་ལྡན་འདས། གང་ལ་ལ་ཞིག་སྙིང་པོ་འདི་རྟག་ཏུ་དྲན་པར་བྱེད་ན། དེ་དགོན་པ་ཆེན་པོ་ན་མཆིས་ཀྱང་རུང༌། དུར་ཁྲོད་ན་མཆིས་ཀྱང་རུང༌། །ཆུའི་ནང་ན་མཆིས་<line/>
ཀྱང་རུང༌། མའི་ནང་ན་མཆིས་ཀྱང་རུང༌། རྒྱ་མཚོའི་ནང་ན་མཆིས་ཀྱང་རུང༌། སྲིན་མོའི་ནང་ན་མཆིས་ཀྱང་རུང་སྟེ། བསྲུང་བར་བགྱིའོ། །ཞི་བ་དང༌། བདེ་ལེགས་སུ་འགྱུར་བར་<line/>
</page>
<page index="220" id="111A">༄༅། །བགྱིའོ། །ཆད་པ་ལ་སོགས་པ་ཡོངས་སུ་སྤང་བར་བགྱིའོ། །ཅི་སྟེ་བསྒྲུབ་པར་འཚལ་ན་དེས་ཁང་སྟོང་ངམ། དུར་ཁྲོད་ཆེན་པོར་གཅིག་པུ་བོང་བུ་ལ་ཞོན་ཞིང་<line/>
བསླངས་པ་མ་ལགས་པའི་ཁ་ཟས་འཚལ་ལ། ལག་ན་གྲི་ཐོགས་ཤིང་ཅེ་སྤྱང་གི་ལྤགས་པའམ། བྱི་ལའི་ལྤགས་པའི་ཤམ་ཐབས་བགོས་ལ་སྙིང་པོ་ལན་འབུམ་བཟླས་བརྗོད་<line/>
བགྱིའོ། །ཐ་མ་ཉ་ཤ་ལ་སོགས་པ་ཅི་འབྱོར་བས་མཆོད་ལ་བ་ལང་གི་ལྕི་བའི་བདུག་པ་བསྲེག་ཅིང་མཚན་ཐོག་ཐག་བཟླས་བརྗོད་བགྱི་སྟེ། ཕྱོགས་ཕྱོགས་སུ་བྱ་བྷེ་རུ་ཎ་ཊི་<line/>
ཀ་ཕྱོགས་བཞིར་སྒྲ་འབྱིན་པའམ། བོང་བུ་ཁ་ནས་མེ་ལྕེ་འབར་བ་འབྱུང་གི་བར་དུ་བཟླས་བརྗོད་བགྱི་ཞིང་འཇིགས་པ་མི་བགྱི་བར་ལེགས་པར་འོངས་སོ་ཞེས་བརྗོད་ལ་མཆོད་<line/>
ཡོན་སྩལ་ཏོ། །ལེགས་སོ་ཞེས་བརྗོད་ནས་མི་སྣང་བར་འགྱུར་རོ། །དེ་ནས་གྲུབ་པར་འགྱུར་ཏེ་གང་འཚལ་བ་དེ་བགྱིད་དོ། །བོང་བུ་ལ་ཞོན་ཞིང་གང་དགའ་བར་འགྲོ་བར་<line/>
འགྱུར་རོ། །དེ་ནས་འབྱུང་པོའི་རྒྱལ་པོ་བརྩེགས་པ་ལ་སོགས་པ་འབྱུང་པོའི་རྒྱལ་པོ་ཐམས་ཅད་ཀྱིས་བྱང་ཆུབ་སེམས་དཔའ་ལག་ན་རྡོ་རྗེ་ག་ལ་བ་དེ་ལོགས་སུ་ཐལ་མོ་སྦྱར་བས་བཏུང་<line/>
དེ་འདི་སྐད་ཅེས་སྨྲས་སོ། །བཅོམ་ལྡན་འདས། བདག་ཀྱང་བྱང་ཆུབ་སེམས་དཔའི་སྤྱད་པ་གསང་སྔགས་ཀྱི་སྒོ་སྤྱོད་པའི་བྱང་ཆུབ་སེམས་དཔའ་རྣམས་ཀྱི་དོན་དང༌།<line/>
</page>
<page index="221" id="111B">ཕན་པའི་སླད་དུ་དཀྱིལ་འཁོར་ཆེན་པོ་འདིར་རང་གི་སྙིང་པོ་དབུལ་ལོ། །ན་མཿ་སརྦ་ཏ་ཐཱ་ག་ཏེ་བྷྱཿ་སརྦ་མུ་ཁ་བྷྱཿ་སརྦ་ཐཱ་ཧི་སི་ཏི་[?] སི། མི་སི་མི་སི། གི་ལི་གི་ལི། དྷཱུ་ཏེ་ཤྭ་རི་སྭཱཧཱ།<line/>
བཅོམ་ལྡན་འདས། གང་ལ་ལ་ཞིག་སྙིང་པོ་འདི་རྟག་ཏུ་དྲན་པར་བགྱིད་ན་བདག་ཅག་དེས་བསྒོ་བ་བཞིན་དུ་བགྱིའོ། །བྱེ་བྲག་ཏུ་ནི་ཟས་ཀྱི་ཕུང་སྩལ་ལ་དོན་ཐམས་ཅད་བསྒྲུབ་པར་<line/>
བགྱིའོ། །ཅི་སྟེ་བསྒྲུབ་པར་འཚལ་ན་དེས་ཤིང་བ་ཏིའི་དྲུང་དུ་འབྱུང་པོ་ཐམས་ཅད་པའི་གཏོར་མ་བགྱིའོ། །ཙནྡན་གྱི་བདུག་པ་བསྲེག་ཅིང་ཁ་ཟས་མི་བཟའ་བར་འབྱུང་པོའི་རྒྱལ་པོ་<line/>
ཐམས་ཅད་ལྷགས་ནས་གསེར་དང༌། ནོར་བུ་དང༌། མུ་ཏིག་ལ་སོགས་པ་སྩོལ་གྱི་བར་དུ་བཟླས་བརྗོད་བགྱིའོ། །ཡང་ན་རང་གི་ཁྱིམ་དུ་ཁྲིད་ནས་དངོས་པོ་ཐམས་ཅད་ཀྱིས་མགྲོན་<line/>
བགྱིད་དོ། །གང་འཚལ་བ་དེ་སྩོལ་ཏོ། །ལས་རྣམ་པ་སྣ་ཚོགས་གཞན་དག་ཀྱང་བགྱིད་དོ། །དེ་ནས་བ་ལང་སྐྱོང་ལ་སོགས་པ་ཤ་ཟ་ཐམས་ཅད་ཀྱིས་བྱང་ཆུབ་སེམས་དཔའ་ལག་<line/>
ན་རྡོ་རྗེ་ལ་ཕྱག་བཙལ་ནས་འདི་སྐད་ཅེས་སྨྲས་སོ། །བཅོམ་ལྡན་འདས། བདག་ཅག་ཀྱང་དཀྱིལ་འཁོར་ཆེན་པོ་འདིར་རང་གི་སྙིང་པོ་འབུལ་ལོ། །ན་མཿ་སརྦ་ཏ་ཐཱ་ག་ཏེ་བྷྱཿ་སརྦ་<line/>
མུ་ཁེ་བྷྱཿ་སརྦ་ཐཱ་མི་ཙི། ཁི་སི་ཁི་སི་སྭཱཧཱ། བཅོམ་ལྡན་འདས། གང་ལ་ལ་ཞིག་སྙིང་པོ་འདི་རྟག་ཏུ་དྲན་པར་བགྱིད་ན་བདག་ཅག་དེའི་སླད་བཞིན་འབྲང་བར་བགྱིའོ། །<line/>
</page>
<page index="222" id="112A">༄༅། །དགོས་པ་ཐམས་ཅད་ལ་གནང་བ་སྩལ་པར་བགྱིའོ། །ཅི་སྟེ་བསྒྲུབ་པར་འཚལ་ན་དེས་ཁང་སྟེང་[?] དུ་སྙིང་པོ་འདི་ལན་འབུམ་བཟླས་བརྗོད་བགྱིའོ། །ཐ་མར་ཅི་<line/>
འབྱོར་པས་མཆོད་དེ། གཟེགས་མའི་སྲེག་བླུགས་སམ། རྒྱ་སྐྱེགས་ཀྱི་སྲེག་བླུགས་ལན་ཁྲི་སྦྱིན་སྲེག་བགྱིས་ན་ཤ་ཟ་གང་ཡང་རུང་བ་ཞིག་མཆིས་ནས་དམ་པས་མགྲོན་<line/>
བགྱིད་དོ། །གང་འཚལ་བ་དེ་བསླང་བར་བགྱི་སྟེ་འགྲུབ་པར་འགྱུར་རོ། །གང་འཚལ་བ་དེ་བགྱིད་དོ། །དེ་ནས་གནོན་པོ་འགུལ་པོ་ལ་སོགས་པ་གནོན་པོ་ཐམས་ཅད་ཀྱིས་བྱང་<line/>
ཆུབ་སེམས་དཔའ་ལག་ན་རྡོ་རྗེ་ལ་འདི་སྐད་ཅེས་སྨྲས་སོ། །བཅོམ་ལྡན་འདས། བདག་ཅག་ཀྱང་དཀྱིལ་འཁོར་ཆེན་པོ་འདིར་རང་གི་སྙིང་པོ་འབུལ་ལོ། །ན་མཿ་སརྦ་ཏ་ཐཱ་ག་ཏེ་<line/>
བྷྱཿ་སརྦ་མུ་ཁེ་བྷྱཿ་སརྦ་ཐཱ་གུ་རུ་གུ་རུ་སྭཱཧཱ། བཅོམ་ལྡན་འདས་གང་ལ་ལ་ཞིག་སྙིང་པོ་འདི་རྟག་ཏུ་དྲན་པར་བགྱིས་ན། དེ་ལ་འབྱུང་པོའི་འཇིགས་པ་ཐམས་ཅད་མི་འབྱུང་ངོ༌། །དེ་ནས་<line/>
རྣམ་པར་འབྱམ་པ་ལ་སོགས་པ་གྲིབ་གནོན་རྣམས་ཀྱིས་བྱང་ཆུབ་སེམས་དཔའ་ལག་ན་རྡོ་རྗེ་ལ་འདི་སྐད་ཅེས་སྨྲས་སོ། །བཅོམ་ལྡན་འདས། བདག་ཅག་ཀྱང་དཀྱིལ་<line/>
འཁོར་ཆེན་པོ་འདིར་རང་གི་སྙིང་པོ་འབུལ་ལོ། །ན་མཿ་སརྦ་ཏ་ཐཱ་ག་ཏེ་བྷྱཿ་སརྦ་མུ་ཁེ་བྷྱཿ་སརྦ་ཐཱ་གི་ནི་ཛ་མིཉྫི་སྭཱཧཱ། བཅོམ་ལྡན་འདས། གང་ལ་ལ་ཞིག་སྙིང་པོ་འདི་<line/>
</page>
<page index="223" id="112B">རྟག་ཏུ་དྲན་པར་བགྱིད་ན་དེ་ལ་གྲིབ་གནོན་གྱི་འཇིགས་པ་ཐམས་ཅད་མི་འབྱུང་ངོ༌། །དེ་ནས་ཉ་མིད་ལ་སོགས་པ་མདངས་འཕྲོག་པ་ཐམས་ཅད་ཀྱིས་བྱང་ཆུབ་སེམས་དཔའ་ལག་ན་རྡོ་<line/>
རྗེ་ལ་ཕྱག་བཙལ་ནས་འདི་སྐད་ཅེས་སྨྲས་སོ། །བཅོམ་ལྡན་འདས། བདག་ཅག་ཀྱང་དཀྱིལ་འཁོར་ཆེན་པོ་འདིར་རང་གི་སྙིང་པོ་འབུལ་ལོ། །ན་མཿ་སརྦ་ཏ་ཐཱ་ག་ཏེ་བྷྱཿ་སརྦ་མུ་ཁེ་<line/>
བྷྱཿ་སརྦ་ཐཱ་གི་ལི་གི་ལི་སྭཱཧཱ། བཅོམ་ལྡན་འདས། གང་ལ་ལ་ཞིག་སྙིང་པོ་འདི་དྲན་པར་བགྱིད་ན་བདག་ཅག་དེའི་མདངས་འཕྲོག་པར་མི་བགྱིའོ། །དེ་ནས་བཞིན་ངན་ལ་སོགས་<line/>
པ་ཡི་དྭགས་ཀྱི་ཚོགས་ཐམས་ཅད་ཀྱིས་བྱང་ཆུབ་སེམས་དཔའ་ལག་ན་རྡོ་རྗེ་ལ་འདི་སྐད་ཅེས་སྨྲས་སོ། །བཅོམ་ལྡན་འདས། བདག་ཅག་ཀྱང་དཀྱིལ་འཁོར་ཆེན་པོ་འདིར་<line/>
རང་གི་སྙིང་པོ་འབུལ་ལོ། །ན་མཿ་སརྦ་ཏ་ཐཱ་ག་ཏེ་བྷྱཿ་སརྦ་མུ་ཁེ་བྷྱཿ་སརྦ་ཐཱ་བྷི་མི་རི་བྷི་མི་རི། དུར་ལ་བྷེ་སྭཱཧཱ། བཅོམ་ལྡན་འདས། གང་ལ་ལ་ཞིག་སྙིང་པོ་འདི་དྲན་པར་<line/>
བགྱིད་ན་བདག་ཅག་དེའི་དགོས་པ་ཐམས་ཅད་བསྒོ་བ་བཞིན་བགྱིད་དོ། །དེ་ནས་ལེགས་རྒྱལ་ལ་སོགས་པ་བདུད་ཀྱི་རིས་ཀྱི་ལྷའི་བུ་ཐམས་ཅད་ཀྱིས་བྱང་ཆུབ་སེམས་<line/>
དཔའ་ལག་ན་རྡོ་རྗེ་ལ་འདི་སྐད་ཅེས་སྨྲས་སོ། །བཅོམ་ལྡན་འདས། བདག་ཅག་ཀྱང་དཀྱིལ་འཁོར་ཆེན་པོ་འདིར་བདུད་ཀྱི་སྟོབས་ཐམས་ཅད་བ་ཞེས་བགྱི་བའི་སྙིང་པོ་འབུལ་<line/>
</page>
<page index="224" id="113A">༄༅། །ལོ༑ ༑ན་མཿ་སརྦ་ཏ་ཐཱ་ག་ཏེ་བྷྱཿ་སརྦ་མུ་ཁེ་བྷྱཿ་སརྦ་ཐཱ་ཏཾ་གི་ར་སྭཱཧཱ། བཅོམ་ལྡན་འདས། གང་ལ་ལ་ཞིག་སྙིང་པོ་འདི་རྟག་ཏུ་དྲན་པར་བགྱིད་ན། བདག་<line/>
ཅག་དེའི་གན་དུ་མི་མཆི་བར་བསྲུང་བ་བགྱིའོ། །ཅི་སྟེ་བསྒྲུབ་པར་འཚལ་ན་དེས་ཐོག་མ་ཁོ་ནར་གཙང་མར་བགྱིས་ཤིང་གོས་གཙང་མ་བགོས་ལ་སྐྱེད་མོས་ཚལ་ལམ། ལྷ་<line/>
ཆེན་པོའི་གནས་སུ་གླུ་ལེན་གར་བགྱིད་ཅིང་རོལ་མོའི་སྒྲ་དབྱངས་འབྱིན་པ་དག་གིས་ཡིད་དགའ་བར་སྙིང་པོ་འདི་ལན་བཞི་འབུམ་བཟླས་བརྗོད་བགྱིའོ། །དེ་ནས་དེ་ཉིད་དུ་<line/>
ཡོ་བྱད་ཐམས་ཅད་ཀྱིས་རྒྱ་ཆེར་མཆོད་ལ་སྤོས་ཐམས་ཅད་ལས་འདོད་པའི་ལྷའི་གཟུགས་བགྱིས་ཏེ། མར་གྱི་མར་མེ་བརྒྱད་བུས་ལ་གླུ་དྲུག་ལྡན་ནམ། འདབ་བརྒྱ་མའི་<line/>
དབྱངས་ཀྱིས་མཚན་ཐོག་ཐག་ཏུ་བཟླས་བརྗོད་བགྱིས་ན་ནམ་ཕྱེད་ན་དགའ་མའམ། སྡུག་མ་དང་ལྷན་ཅིག་ཏུ་མཆིས་ཤིང༌། དེའི་ཚེ་རིག་སྔགས་འཆང་ཉིད་དམ། མི་སྣང་<line/>
བར་འགྱུར་བའམ། རྗེས་སུ་རྒྱུ་བ་ཉིད་ཀྱང་རུང་སྟེ་དམ་པ་སྩོལ་ཏོ། །ཅི་སྟེ་མ་གྲུབ་ན་གྲོང་དམ་པ་བརྒྱད་སྩོལ་ཏོ། །སྐལ་བ་བཟང་པོ་མཆོག་དང་ལྡན་ཞིང་འདོད་པའི་ལྷ་གཉིས་<line/>
པ་དང་འདྲ་བར་ས་ལ་རྒྱུ་བར་འགྱུར་རོ། །དེ་ནས་རྒྱལ་མ་ལ་སོགས་པ་སྲིང་མོ་ཆེན་མོ་བཞི་ཕྱོགས་བཞི་ནས་འོངས་ཏེ་འདུག་ནས་དེ་དག་གིས་བྱང་ཆུབ་སེམས་དཔའ་ལག་ན་<line/>
</page>
<page index="225" id="113B">རྡོ་རྗེ་ལ་འདི་སྐད་ཅེས་སྨྲས་སོ། །བཅོམ་ལྡན་འདས། བདག་ཅག་ཀྱང་དཀྱིལ་འཁོར་ཆེན་པོ་འདིར་རང་གི་སྙིང་པོ་འབུལ་ལོ། །དེ་ནས་རྒྱལ་མས་རང་གི་སྙིང་པོ་སྨྲས་པ། ན་མཿ་སརྦ་ཏ་ཐཱ་<line/>
ག་ཏེ་བྷྱཿ་སརྦ་མུ་ཁེ་བྷྱཿ་སརྦ་ཐཱ་ཙ་ཡེ་ཙ་ཡོད་བྷ་བེ་སྭཱཧཱ། བཅོམ་ལྡན་འདས། གང་ལ་ལ་ཞིག་བདག་གི་སྙིང་པོ་འདི་དྲན་པར་བགྱིད་ན། བདག་རྟག་ཏུ་དེའི་སླད་བཞིན་དུ་འབྲང་བར་<line/>
བགྱིའོ། །བསྲུང་བར་བགྱིའོ། །དཔལ་བསྐྱེད་པར་བགྱིའོ། །བུ་མང་པོར་བགྱིའོ། །སྐལ་པ་བཟང་པོ་སྩལ་བར་བགྱིའོ། །ཅི་སྟེ་བསྒྲུབ་པར་འཚལ་ན་དེས་རྒྱ་མཚོར་འབབ་པའི་ཆུའི་<line/>
ཀླུང་དུ་ཞུགས་ཀྱང་རུང༌། རིའི་རྩེ་མོར་མཆིས་ཀྱང་རུང༌། སྙིང་པོ་འདི་ལན་འབུམ་བཟླས་བརྗོད་བགྱིའོ། །ཐ་མར་གཅིག་པུས་ས་ཕྱོགས་གཙང་མ་དབེན་པར་བ་ལང་གི་ལྕི་བ་ས་<line/>
[?] ལ་མ་ལྷུང་བས་དཀྱིལ་འཁོར་བྱུགས་ལ། བ་སེར་མོའི་མར་གྱི་མར་མེ་བུས་ཏེ། ནམ་གྱི་གུང་ལ་ཡུངས་ཀར་གྱིས་སྦྱིན་སྲེག་བགྱིས་ན་དེ་ནས་འགྲུབ་པར་འགྱུར་རོ། །སྐྱེ་བོ་ཐམས་<line/>
ཅད་ཀྱི་སྙིང་དུ་སྡུག་པ་དང༌། འདོད་དགུར་འགྲོ་བ་དང༌། འདོད་པའི་གཟུགས་འཛིན་པ་དང༌། དཔལ་དང་ལྡན་པར་འགྱུར་རོ། །དེ་ནས་རྣམ་པར་རྒྱལ་མས་རང་གི་སྙིང་པོ་སྨྲས་པ།<line/>
ན་མཿ་སརྦ་ཏ་ཐཱ་ག་ཏེ་བྷྱཿ་སརྦ་མུ་ཁེ་བྷྱཿ་སརྦ་ཐཱ་ཛ་ཡོཏྟ་རེ་ཛ་ཡ་བི་ཛ་ཡ་ནི་ནནད་ནི་སྭཱཧཱ། བཅོམ་ལྡན་འདས། གང་ལ་ལ་ཞིག་བདག་གི་སྙིང་པོ་འདི་དྲན་པར་བགྱིད་ན་བདག་<line/>
</page>
<page index="226" id="114A">༄༅། །རྟག་ཏུ་དེའི་སླད་བཞིན་དུ་འབྲང་བར་བགྱིའོ། །ཚེ་རིང་བ་དང༌། ནད་མེད་པ་ཕུན་སུམ་ཚོགས་པར་སྩལ་བར་བགྱིའོ། །བསྲུང་བར་བགྱིའོ། །ཅི་སྟེ་བསྒྲུབ་<line/>
པར་འཚལ་ན་དེས་ཡང་སྔ་མ་བཞིན་ལན་ཉིས་འབུམ་བཟླས་བརྗོད་བགྱིའོ། །ཐ་མར་སྔ་མ་བཞིན་དུ་བསྒྲུབ་པར་བགྱིའོ། །མ་གྲུབ་ན་ཡང་སྐྱེ་བོ་ཐམས་ཅད་ཀྱི་སྙིང་དུ་སྡུག་<line/>
པར་འགྱུར་རོ། །ནོར་ཆེན་པོ་དང་ལྡན་པ་དང༌། ལན་ཐེབས་པར་འགྱུར་རོ། །དེ་ནས་མི་ཕམ་མས་རང་གི་སྙིང་པོ་སྨྲས་པ། ན་མཿ་སརྦ་ཏ་ཐཱ་ག་ཏེ་བྷྱཿ་སརྦ་མུ་ཁེ་བྷྱཿ་སརྦ་ཐཱ་<line/>
ཨནྟ་ཨ་ཛི་ཏེ་སྭཱཧཱ། བཅོམ་ལྡན་འདས། གང་ལ་ལ་ཞིག་བདག་གི་སྙིང་པོ་འདི་དྲན་པར་བགྱིད་ན་བདག་དེའི་བསམ་པ་ཐམས་ཅད་ཡོངས་སུ་རྫོགས་པར་བགྱི་བའི་<line/>
སླད་དུ་རྟག་ཏུ་སླད་བཞིན་དུ་འབྲང་བར་བགྱིའོ། །ཅི་སྟེ་བསྒྲུབ་པར་འཚལ་ན་དེས་སྔ་མ་བཞིན་དུ་སྙིང་པོ་འདི་ལན་འབུམ་བཟླས་བརྗོད་བགྱིའོ། །ཐ་མར་ཅི་འབྱོར་<line/>
པས་མཆོད་དེ། །ཚན་ཐོག་ཐག་ཏུ་གུ་གུལ་གྱི་བདུག་པ་བསྲེག་ཅིང་ཏིལ་ནག་པོས་ནམ་གྱི་གུང་ལ་སྦྱིན་སྲེག་བགྱིས་ན་དེ་ནས་འགྲུབ་པར་འགྱུར་ཏེ་གང་འཚལ་<line/>
བ་དེ་བགྱིད་དོ། །དེ་ནས་གཞན་གྱི་མི་ཐུབ་མས་རང་གི་སྙིང་པོ་སྨྲས་པ། ན་མཿ་སརྦ་ཏ་ཐཱ་ག་ཏེ་བྷྱཿ་སརྦ་མུ་ཁེ་བྷྱཿ་སརྦ་ཐཱ་ཨནྣརྫ་བེ་ཨ་ཀུ་ཏི་ལེ་ཨ་པ་རཱ་ཛི་ཏི་སྭཱཧཱ།<line/>
</page>
<page index="227" id="114B">བཅོམ་ལྡན་འདས། གང་ལ་ལ་ཞིག་བདག་གི་སྙིང་པོ་འདི་དྲན་པར་བགྱིད་ན་བདག་དེ་བསྲུང་བའི་སླད་དུ་རྟག་ཏུ་སླད་བཞིན་དུ་འབྲང་བར་བགྱིའོ། །སྙིང་པོ་འདི་བཟླས་བརྗོད་<line/>
བགྱིས་ན་སྐྱེ་བོ་ཐམས་ཅད་ཀྱི་སྙིང་དུ་སྡུག་པ་དང༌། གཟུང་བའི་ཚིག་དང༌། སྐལ་བ་བཟང་པོར་འགྱུར་རོ། །ཅི་སྟེ་བསྒྲུབ་པར་འཚལ་ན་དེས་སྔ་མ་བཞིན་དུ་སྙིང་པོ་འདི་ལན་བཞི་<line/>
འབུམ་བཟླས་བརྗོད་བགྱིའོ། །ཐ་མར་ཅི་འབྱོར་པས་མཆོད་དེ། ཀླུ་ཤིང་གི་མེ་ཏོག་མར་དང་བསྲེས་པས་ལན་འབུམ་སྦྱིན་སྲེག་བགྱིས་ན་དེ་དག་འགྲུབ་པར་འགྱུར་ཏེ། ཚིག་<line/>
ཙམ་གྱིས་ལས་བགྱིད་དེ་གཞན་དུ་མི་འགྱུར་རོ། །དེ་ནས་ཏམ་བུ་རས་བྱང་ཆུབ་སེམས་དཔའ་ལག་ན་རྡོ་རྗེ་ལ་ཕྱག་འྩལ་ཏེ་འདི་སྐད་ཅེས་སྨྲས་སོ། །བཅོམ་ལྡན་འདས་<line/>
བདག་ཀྱང་བྱང་ཆུབ་སེམས་དཔའི་སྤྱད་པ་གསང་སྔགས་ཀྱི་སྒོ་སྤྱོད་པའི་བྱང་ཆུབ་སེམས་དཔའ་རྣམས་ཀྱི་དོན་གྱི་སླད་དུ་དཀྱིལ་འཁོར་ཆེན་པོ་འདིར་རང་གི་སྙིང་པོ་<line/>
འབུལ་ལོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ། ཨོཾ་ཧེ་ཛཾ་བྷེ། ཨོཾ་ཧེ་མོ་ཧེ་སྭཱཧཱ། བཅོམ་ལྡན་འདས། བདག་གི་སྙིང་པོ་འདི་ནི་གདོང་བཞི་པ་ཕྱོགས་བཞི་ནས་<line/>
བྱུང་བ། སྐྱེ་དགུ་གནས་པ། འབྱོར་པ། འབྱིན་པ། སྡུད་པར་བགྱིད་པ་སྟེ། །འབྲུ་དང་བསངས་དང་བཀྲ་ཤིས་དང༌། །དཔལ་དང་རྣམ་པར་འབྱོར་པ་འཕེལ། །ངོ་མཚར་མང་པོ་རྣམས་<line/>
</page>
<page index="228" id="115A">༄༅། །དང་ལྡན། །འདི་ནི་བཅུད་ཀྱིས་ལེན་གྱི་མཆོག། བཅོམ་ལྡན་འདས། གང་ལ་ལ་ཞིག་སྙིང་པོ་འདི་དུས་ཐམས་ཅད་དུ་ཡིད་ལ་བགྱིད་ན། བདག་འཁོར་དང་བཅས་ཏེ་<line/>
དེའི་སླད་བཞིན་འབྲང་བར་བགྱིའོ། །ཅི་སྟེ་བསྒྲུབ་པར་འཚལ་ན་དེས་འགྲེང་ཡང་རུང༌། འདུག་ཀྱང་རུང༌། ཉལ་ཡང་རུང༌། ལམ་དུ་འགྲོ་ཡང་རུང༌། བདག་ལ་རྣམ་པར་དགོད་པ་བགྱིས་པ་<line/>
བཞིན་དུ་སྐྱེས་བུ་བཅིང་བར་བགྱིའོ། །གདོད་བཞི་པ་རྣམ་པར་བཀོད་ལ་ཕྱག་རྒྱ་བཅིང་བར་བགྱིའོ། །དེ་ནས་ཚེས་གཅིག་ནས་བརྩམས་ཏེ། ཟླ་བ་ཉའི་བར་དུ་བགྱིའོ། །ཅི་འབྱོར་པས་<line/>
མཆོད་དེ་འབྲས་སཱ་ལུ་བཏགས་པ་ལས་པདྨ་འདབ་མ་བརྒྱད་པ་ཟེ་བ་དང་བཅས་པར་བགྱིས་ལ། སྙིང་པོ་ཨོཾ་ཞེས་བགྱི་བ་དང༌། ཛ་ཞེས་བགྱི་བ་ཤར་ཕྱོགས་སུ་དགོད་དོ། །བྷ་ཞེས་བགྱི་<line/>
བ་ནུབ་ཕྱོགས་སུ་གཞག་གོ། མ་ཞེས་བགྱིས་[?] བྱང་ཕྱོགས་སུ་གཞག་གོ། །ཧ་ཞེས་བགྱི་བ་ལྷོ་ཕྱོགས་སུ་གཞག་ལ། དངོས་གྲུབ་འཚལ་བས་རྩྭ་ཀུ་ཤ་སྦམས་པའི་སྟེང་དུ་མཆིས་<line/>
ཏེ༑ ནུབ་གཅིག་ལན་ཚྭའི་སྲེག་བླུགས་ལན་ཁྲི་སྦྱིན་སྲེག་བགྱིས་ན། ནང་པར་དངོས་གྲུབ་ཅི་འཚལ་བའི་འབྲས་བུ་སྩོལ་ཏོ། །བཟླས་བརྗོད་བགྱིས་ན་ཡི་གེ་གོ་རིམས་བཞིན་དུ་རིག་<line/>
པར་བགྱིའོ། །དེ་ནས་ལག་ན་རྡོ་རྗེས་དེའི་ཚེ་ཐམས་ཅད་དང་ལྡན་པའི་འཁོར་དེ་ལ་བལྟས་ནས་ལེགས་སོ་ཞེས་བྱ་བ་བྱིན་ཏེ། གྲོགས་པོ་དག། འདི་ལྟར་ཁྱེད་ཀྱིས་དཀྱིལ་འཁོར་<line/>
</page>
<page index="229" id="115B">ཆེན་པོ་འདིར་རང་གི་སྙིང་པོ་རྣམས་སྨྲས་ཤིང་ཕུལ་བ་དང༌། རྗེས་སུ་ཡི་རང་བ་ནི། གྲོགས་པོ་དག །ལེགས་སོ། །ལེགས་སོ། །སྙིང་པོ་འདི་དག་ནི་སྙིང་པོ་མཆོག་གིས་དྲངས་པ་སྟེ། དེ་<line/>
བས་ན་འདི་དག་ནི་སྙིང་པོ་མཆོག་གིས་ཟིན་པས་དངོས་གྲུབ་སྦྱིན་པར་འགྱུར་རོ། །གང་ལ་ལ་ཞིག་བསྟན་པ་འདི་ལས་འདས་ན་སྙིང་པོ་མཆོག་གིས་རྡོ་རྗེ་འབར་བ་ཀུན་ཏུ་མཆེད་ཅིང་<line/>
འབར་བས་དེའི་མགོ་འགེམས་པར་འགྱུར་གྱི། གཞན་དུ་མ་ཡིན་ནོ། །དེ་ནས་ཐམས་ཅད་དང་ལྡན་པའི་འཁོར་དེས་མགྲིན་གཅིག་ཏུ་སྨྲས་པ། བྱང་ཆུབ་སེམས་དཔའ་ཆེན་པོས་<line/>
བཀའ་སྩལ་པ་དེ་བཞིན་དུ་གྱུར་ཅིག། དེ་ནས་འཇམ་དཔལ་གཞོན་ནུར་གྱུར་པས་དེའི་ཚེ་རྡོ་རྗེ་ཡེ་ཤེས་ཆེན་པོའི་འོད་ཟེར་འཕྲོ་བ་ལས་འབྱུང་བ་ཞེས་བྱ་བའི་ཏིང་ངེ་འཛིན་ལ་སྙོམས་པར་<line/>
ཞུགས་ནས་ལག་པས་ལག་ན་རྡོ་རྗེ་ལས་རྡོ་རྗེ་བླངས་ཏེ། ཡེ་ཤེས་ལས་བྱུང་བའི་ཨུཏྤལ་དྲི་མ་མེད་པར་བྱས་ནས་ཡེ་ཤེས་ཆེན་པོ་ལས་བྱུང་བའི་ཨུཏྤལ་དེ་ལ་རྡོ་རྗེ་གཞག་གོ །རྡོ་རྗེ་ཆེན་<line/>
པོ་དེ་བཞག་མ་ཐག་ཏུ་དེ་ནས་འཇིག་རྟེན་གྱི་ཁམས་རབ་འབྱམས་ཐམས་ཅད་དང༌། སངས་རྒྱས་ཀྱི་འཁོར་གྱི་དཀྱིལ་འཁོར་ཐམས་ཅད་དུ། ཀྱེ་མ། འཇམ་དཔལ་གཞོན་ནུར་གྱུར་པ་<line/>
འདི་ན་དམ་པ་སྦྱིན་པའི་རྡོ་རྗེའོ་ཞེས་སྒྲ་གཅིག་ནས་གཅིག་ཏུ་འུར་ཞེས་གྲགས་སོ། །དེའི་ཚེ་འཇམ་དཔལ་གཞོན་ནུར་གྱུར་པའི་སྙིང་ག་ནས་མཆོག་ཏུ་གསང་བའི་སྙིང་པོ་བྱུང་ངོ༌། །<line/>
</page>
<page index="230" id="116A">༄༅། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ་མཉྫུ་བཛྲ་ཛ་ཡ་ར་ཏི་ཏ་བི་ལས་ཧཱུཾ་ཀྲྀ་ད་ན་ཀུ་མཱ་ར་སྭཱཧཱ། རྡོ་རྗེའི་སྙིང་བོའི་ཧཱུཾ་ཞེས་བྱ་བ་མཆོག་དང་ལྡན་པ་བྱུང་<line/>
མ་ཐག་ཏུ་དེ་ནས་ཕྱོགས་བཅུའི་འཇིག་རྟེན་གྱི་ཁམས་ན་བཞུགས་པའི་སངས་རྒྱས་བཅོམ་ལྡན་འདས་རྣམས་དེ་ན་བཞུགས་བཞིན་དུ་ཕྱག་གཡས་པ་བརྐྱང་སྟེ། འཇམ་དཔལ་<line/>
གཞོན་ནུར་གྱུར་བའི་མགོ་ལ་བྱུགས་ནས་བཀའ་སྩལ་པ། །རྡོ་རྗེ་ཆེན་པོ་ལེགས་སོ་ལེགས། །སྟོབས་ཆེན་རྡོ་རྗེ་དམ་པ་སྦྱིན། །ལག་ན་རྡོ་རྗེ་དབང་བསྐུར་བར། །དངོས་གྲུབ་བསྒྲུབ་<line/>
པ་རྒྱ་ཆེར་ནི། །བསྟན་པ་འདི་ལ་བཤད་པར་བགྱིས། །དེ་སྐད་གསུངས་ནས་རྫུ་འཕྲུལ་ཆེ། །སངས་རྒྱས་དེ་དག་དེར་བཞུགས་བཞིན། །འཇམ་དཔལ་གཞོན་ནུའི་སྤྱི་བོ་ནས། །ཕྱག་<line/>
རྣམས་དེ་དག་སླར་བཀུག་གོ །དེ་ནས་དེ་བཞིན་གཤེགས་པ་དེ་དག་གིས་གནང་བས་འཇམ་དཔལ་གཞོན་ནུར་གྱུར་པས་དེའི་ཚེ་དངོས་གྲུབ་བསྒྲུབ་པའི་རིམ་པར་ཕྱེ་བ་སྨྲས་པ།།<line/>
ཐོག་མ་ཉིད་དུ་རིང་བསྲེལ་དང་བཅས་པའི་མཆོད་རྟེན་ནམ། སྐུ་གཟུགས་སམ། དམ་པའི་ཆོས་ཀྱི་གླེགས་བམ་གྱི་མདུན་དུ་སྙིང་པོ་གང་ཡང་རུང་བ་རྒྱ་ཆེར་བརྗོད་དེ། སློབ་<line/>
དཔོན་མགུ་བར་བྱས་ལ་གསོལ་བ་གདབ་སྟེ། སློབ་དཔོན། ཐམས་ཅད་མཁྱེན་པའི་ཡེ་ཤེས་ཐོབ་པར་བྱ་བའི་ཕྱིར་བདག་ལ་གསང་སྔགས་སྩལ་དུ་གསོལ་ཞེས་བརྗོད་པར་<line/>
</page>
<page index="231" id="116B">བྱའོ༑ ༑སློབ་དབོན་ལ་དེ་སྐད་ཅེས་གསོལ་བ་བཏབ་ནས། ཐལ་མོ་སྦྱར་ཏེ་པུས་མོའི་ལྷ་ང་ས་ལ་བཙུགས་ལ་ལག་པ་སྟོང་པ་མ་ཡིན་པས་སྔགས་གང་འདོད་པ་མནོད་པར་བྱ་སྟེ། བྱང་ཆུབ་<line/>
ཀྱི་སྙིང་པོ་ལ་གནས་ཀྱི་བར་དུའོ་ཞེས་ཚིག་ཏུ་བརྗོད་པར་བྱའོ། །གཞན་དུ་སྔགས་བདག་གིས་བླངས་ན་ནི་གྲུབ་པར་མི་འགྱུར་རོ། །དེ་ནས་སངས་རྒྱས་ཀྱིས་གསུངས་པའི་སྙིང་པོ་འདི་དག་<line/>
གི་སྤྱིའི་དངོས་གྲུབ་བསྒྲུབ་པ་ན་འདི་ཡིན་ཏེ། རིའམ། ནགས་ཚལ་ལམ། ཁང་སྟོང་ངམ། ཕུག་གམ། དུར་ཁྲོད་ངམ། ཆུ་ཀླུང་ངམ། དབེན་པ་གང་ཡང་རུང་བ་དེར་གནས་ལ་སློང་<line/>
མོའི་ཟས་ཟ་ཡང་རུང༌། བསླངས་པ་མ་ཡིན་པའི་ཟས་ཟ་ཡང་རུང༌། །གཙང་མར་བྱས་ཤིང་གོས་གཙང་མ་བགོས་ལ། དུས་གསུམ་དུ་ཁྲུས་བྱས་ཤིང་གོས་ལན་གསུམ་བརྗེས་ཏེ། སྙིང་<line/>
པོ་གང་ཡང་རུང་བ་ཞིག་ལན་སུམ་འབུམ་བཟླས་བརྗོད་བྱའོ། །དེ་ནས་ལྡོང་རོས་སམ། ལིག་བུ་མིག་གམ། གི་ཝང་ངམ་བའི་རྣམ་ལྔས་བཀྲུས་ཀྱང་རུང༌། བ་ལང་གི་ལྕི་བའི་<line/>
ཕུང་པོའི་སྟེང་དུ་གཞག་ཀྱང་རུང་ཏེ། ཟླ་བ་ཡར་གྱི་ངོ་ཚེས་ནས་བཟུང་སྟེ་ཉའི་བར་དུ་གཞག་གོ། བདག་གིས་ལྷ་དང༌། བདག་གི་གཟུགས་ཐ་མི་དད་པར་བྱས་ལ་མཚན་མ་བྱུང་<line/>
གི་བར་དུ་བཟླས་བརྗོད་བྱའོ། །དེ་ལ་མཚན་མ་ནི་འདི་དག་ཡིན་ཏེ་སྔོན་མ་བྱུང་བའི་ཆོས་ཐོས་པར་འགྱུར་བ་དང༌། སྣང་བ་མཐོང་བར་འགྱུར་བ་དང༌། ཡིད་དུ་འོང་བའི་སྒྲ་ཐོས་པར་<line/>
</page>
<page index="232" id="117A">༄༅། །འགྱུར་བ་དང༌། དེ་བཞིན་གཤེགས་པའི་ཕུན་སུམ་ཚོགས་པ་མྱོང་བ་སྙམ་དུ་ཤེས་བ་དང༌། བདག་ཉིད་ལ་ཡིད་ཆེས་པར་འགྱུར་བ་ལ་སོགས་པའི་མཚན་མ་<line/>
འབྱུང་བར་འགྱུར་རོ། །དེ་ནས་ཟླ་བ་ཉ་ལ་ཅི་འབྱོར་པས་མཆོད་དེ། རྫས་དེ་ལག་པའི་སྙིམ་པར་བཙུག་ལ་མཚན་ཐོག་ཐག་བཟླས་བརྗོད་བྱས་ན། ནམ་ཕྱེད་དམ། ཉི་མ་འཆར་ཀར་<line/>
རྫས་དེ་འབར་བའམ། དུ་བ་འཐུལ་བའམ། དྲོ་བར་འགྱུར་རོ། །འབར་ན་ནི་ལུས་ལ་བསྐུས་ན་རིག་སྔགས་འཆང་དུ་འགྱུར་ཏེ། ཉི་མ་ཤར་བ་ལྟ་བུའི་མདོག་ཅན་དང༌། བསྐལ་བར་<line/>
གནས་པ་དང༌། ཐོགས་པ་མེད་པར་འགྲོ་བ་དང༌། འཇིག་རྟེན་གྱི་ཁམས་གཞན་ཐམས་ཅད་དུ་རྒྱུ་བ་དང༌། འདོད་ན་མཆི་བར་འགྱུར་རོ། །དུ་བ་འཐུལ་ན་སུམ་རིས་བྱས་ན་མི་<line/>
སྣང་བར་འགྱུར་རོ། །དྲོ་བར་འགྱུར་ན་འགྲོ་བ་ཐམས་ཅད་ལ་དབང་བྱེད་པར་འགྱུར་རོ། །མ་གྲུབ་ན་ལས་སུ་རུང་བ་དང༌། བློན་བོ་ཆེན་པོའི་སྲིད་ཐོབ་པར་འགྱུར་རོ། །ཟླ་བ་གཅིག་<line/>
སངས་རྒྱས་རྗེས་སུ་དྲན་པར་བྱེད་ཅིང་སྙིང་པོ་གང་ཡང་རུང་བ་ཞིག་བཅོམ་ལྡན་འདས་ཀྱི་སྤྱན་སྔར་ཅི་འབྱོར་པས་མཆོད་པ་བྱས་ལ། སངས་རྒྱས་ཀྱི་གཟུགས་ལ་བལྟ་ཞིང་<line/>
མཚན་ཐོག་ཐག་བཟླས་བརྗོད་བྱས་ན་དེའི་གཟུགས་དེ་གྲུབ་པར་འགྱུར་རོ། །དེ་བཞིན་དུ་བྱང་ཆུབ་སེམས་དཔའ་གང་ཡང་རུང་བའི་མདུན་དུ་བསྒྲུབས་ན་ཡང་དེ་བཞིན་དུ་<line/>
</page>
<page index="233" id="117B">འགྲུབ་སྟེ་གང་འདོད་པ་དེ་བྱེད་དོ། །སྔར་སྤྱད་པ་མ་བྱས་ཀྱང་གདོན་མི་ཟ་བར་འགྲུབ་པར་འགྱུར་རོ། །དེ་ལ་དབུས་ཀྱི་ཡུལ་དུ་ནི་འཁོར་ལོ་[?] བ་བཅོམ་ལྡན་འདས་དྲག་པོ་ཆེན་པོ་འགྲུབ་<line/>
བོ༑ ༑ལྷོ་ཕྱོགས་ཀྱི་རྒྱུད་དུ་ནི་ལག་ན་རྡོ་རྗེ་དྲག་པོ་འགྲུབ་བོ། །འགྲོ་ལྡིང་བའི་ཡུལ་དུ་ནི་རིག་སྔགས་ཀྱི་རྒྱལ་པོ་འགྲོ་ལྡིང་འགྲུབ་བོ། །བྱང་ཕྱོགས་ཀྱི་རྒྱུད་དུ་ནི་བྱང་ཆུབ་སེམས་དཔའ་<line/>
ལག་ན་པདྨོ་འགྲུབ་བོ། །ཤར་ཕྱོགས་ཀྱི་ཡུལ་དུ་ནི་དམ་པ་སྦྱིན་པའི་རྡོ་རྗེ་འགྲུབ་བོ། །སྐྱེད་མོས་ཚལ་ཆེན་པོར་ནི་གནོད་སྦྱིན་གྱི་ཚོགས་དང༌། གནོད་སྦྱིན་མོ་རྣམས་འགྲུབ་བོ། །ཁང་<line/>
སྟོང་དུ་ནི་ཤ་ཟ་དང༌། ཤ་ཟ་མོ་རྣམས་འགྲུབ་བོ། །དུར་ཁྲོད་དུ་ནི་མ་མོ་རྣམས་དང༌། མཁའ་འགྲོ་མ་དང༌། སྲིན་པོ་དང༌། སྲིན་མོ་ལ་སོགས་པ་འགྲུབ་བོ། །རི་རྣམས་སུ་ནི་རིག་སྔགས་<line/>
འཆང་རྣམས་དང༌། མིའམ་ཅི་རྣམས་འགྲུབ་བོ། །དགོན་པ་ཆེན་པོ་རྣམས་སུ་ནི་དྲི་ཟ་རྣམས་འགྲུབ་བོ། །འབབ་ཆུ་རྣམས་སུ་ནི་ཀླུ་རྣམས་འགྲུབ་བོ། །ཁང་པ་ཆེན་པོ་དང༌། ཤིང་བ་<line/>
ཏའི་དྲུང་དག་ཏུ་ནི་འབྱུང་པོ་རྣམས་འགྲུབ་བོ། །བྱང་ཕྱོགས་ཀྱི་རྒྱུད་དུ་ནི་གནོད་སྦྱིན་ཆེན་པོ་དང༌། ན་ད་ཀུ་བེ་ར་འགྲུབ་བོ། །རྒྱ་མཚོ་ཆེན་པོར་ནི་སྲིང་མོ་བཞི་དག་འགྲུབ་བོ། །<line/>
རིགས་ཀྱི་བུ་དག །གཞན་ཡང༌། གྲོང་ཁྱེར་ཆེན་པོ་རྣམས་སུ་ནི་རིག་སྔགས་ཀྱི་རྒྱལ་མོ་སྒྲོལ་མ་དང༌། ཁྲོ་གཉེར་ཅན་འགྲུབ་བོ། །ཆུ་འདུས་སུ་ནི་ཚངས་པ་འགྲུབ་བོ། །དུར་ཁྲོད་<line/>
</page>
<page index="234" id="118A">༄༅། །དུ་ཝ་དང་བཅས་པར་ནི་དྲག་པོ་འགྲུབ་བོ། །སྐྱེས་བུ་ཆེན་པོའི་གནས་སུ་ནི་ཁྱབ་འཇུག་འགྲུབ་བོ། །བྱང་ཕྱོགས་ཀྱི་རྒྱུད་དུ་ནི་ཉི་མ་འགྲུབ་བོ། །<line/>
གངས་རི་ལ་ནི་ཟླ་བ་འགྲུབ་བོ། །ལྷོ་ཕྱོགས་ཀྱི་རྒྱུད་དུ་ནི་སྨིན་དྲུག་གི་བུ་འགྲུབ་བོ། །རི་སུལ་དག་ཏུ་ནི་ལྷ་མ་ཡིན་རྣམས་འགྲུབ་བོ། །རིགས་ཀྱི་བུ་དག། རྒྱ་མཚོ་<line/>
ཆེན་པོ་རྣམས་སུ་ནི་ལྟོ་འཕྱེ་ཆེན་པོ་རྣམས་འགྲུབ་བོ། །ཡུལ་མ་ག་དྷཱར་ནི་དྲང་སྲོང་ཆེན་པོ་རྣམས་འགྲུབ་བོ། །མྱ་ངམ་དག་ཏུ་ནི་ཡི་དྭགས་རྣམས་འགྲུབ་བོ། །<line/>
རིགས་ཀྱི་བུ་དག །གཞན་ཡང༌། རི་རྣམས་སུ་ནི་རིན་པོ་ཆེ་དག་འགྲུབ་བོ། །འབབ་ཆུ་རྣམས་སུ་ནི་འབབ་ཆུ་ཆེན་པོ་དག་འགྲུབ་བོ། །ཡུལ་ཀ་<line/>
ལིང་ཀར་ནི་འབྱུང་པོའི་རྒྱལ་པོ་དབང་ལྡན་འགྲུབ་བོ། །གཏོར་ཁུང་རྣམས་སུ་ནི་གནོན་པོ་དག་འགྲུབ་བོ། །ཁྱིམ་གྱི་བར་རྣམས་སུ་ནི་གྲིབ་གནོན་རྣམས་<line/>
འགྲུབ་བོ། །རྟེན་དང༌། གནས་རྣམས་སུ་ནི་བརྗེད་བྱེད་ཀྱི་གདོན་རྣམས་འགྲུབ་བོ། །རིགས་ཀྱི་བུ་དག། གཞན་ཡང༌། ཡུལ་ལང་ཀ་དང༌། རི་མ་<line/>
ལ་ཡའི་སྟེང་དུ་ནི་གཤིན་རྗེ་འཁོར་དང་བཅས་པ་འགྲུབ་བོ། །གཞན་ཡང༌། སྲིན་པོ་ཆེན་པོ་རྣམས་ནི་ཡུལ་ལང་ཀ་དང༌། རི་མ་ལ་ཡར་འགྲུབ་<line/>
</page>
<page index="235" id="118B">བོ། །གཞན་ཡང༌། ནམ་མཁའ་ལྡིང་གི་དབང་པོ་ཐམས་ཅད་ནི་རྒྱ་མཚོ་ཆེན་པོར་འགྲུབ་བོ། །གངས་ཁྲོད་དུ་ནི་དབྱར་སྤྲིན་གྱི་ལྷའི་བུ་རྣམས་འགྲུབ་བོ། །གཞན་ཡང༌། རི་<line/>
རྩེ་བརྒྱད་པའི་རྩེ་མོར་ནི་ཀླུ་བདུད་འགྲུབ་བོ། །རིགས་ཀྱི་བུ་དག །དེ་ལྟར་ན་སེམས་ཅན་གྱི་བསམ་པ་ཐ་དད་པས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་<line/>
པའི་སངས་རྒྱས་རྣམས་ཀྱིས་ཡུལ་གྱི་དབང་ཉེ་བར་བཟུང་སྟེ། དུས་ཀྱི་དབང་གིས་གསང་སྔགས་འགྲུབ་པ་གདགས་པར་མཛད་ཅིང་རྣམ་པར་གཞག་པར་མཛད་དོ། །དེ་<line/>
ནས་བྱང་ཆུབ་སེམས་དཔའ་སེམས་དཔའ་ཆེན་པོ་ཞི་བའི་བློ་གྲོས་ཀྱིས་འཇམ་དཔལ་གཞོན་ནུར་གྱུར་པ་ལ་འདི་སྐད་ཅེས་སྨྲས་སོ། །འཇམ་དཔལ། དུས་ཞེས་བྱ་བ་འདི་ནི་<line/>
ཆོས་གང་གི་ཚིག་བླ་དྭགས་ཡིན། དེ་སྐད་ཅེས་སྨྲས་པ་དང༌། འཇམ་དཔལ་གྱིས་བྱང་ཆུབ་སེམས་དཔའ་ཞི་བའི་བློ་གྲོས་ལ་འདི་སྐད་ཅེས་སྨྲས་སོ། །རིགས་ཀྱི་བུ། དུས་<line/>
ཞེས་བྱ་བ་འདི་ནི་ཆོས་གང་གི་ཚིག་བླ་དྭགས་སོ། །དེ་ཅིའི་ཕྱིར་ཞེ་ན། ཇི་སྲིད་དུ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་བཞུགས་ཤིང་འཚོ་<line/>
ལ་གཞེས་པ་དེ་སྲིད་དུ་གསང་སྔགས་འགྲུབ་པར་ཁོང་དུ་ཆུད་པར་བྱའོ། །ཞི་བའི་བློ་གྲོས། འདི་ལྟ་སྟེ། དཔེར་ན། རྒྱ་མཚོ་ཆེན་པོ་ན་འགྲོ་བ་ཐམས་ཅད་ཀྱི་བཀོད་པའི་སྙིང་པོ་<line/>
</page>
<page index="236" id="119A">༄༅། །ཞེས་བྱ་བའི་ནོར་བུ་རིན་པོ་ཆེ་ཆེན་པོ་ཡོད་དེ། ནོར་བུ་རིན་པོ་ཆེ་རྒྱ་མཚོ་ཆེན་པོ་ན་གནས་པ་དེ་སྲིད་དུ་ཆུ་སྐམ་པར་མི་འགྱུར་ཏེ་ནོར་བུ་རིན་པོ་ཆེན་པོ་མང་པོ་དག་<line/>
འབྱུང་བར་འགྱུར་རོ། །རྒྱ་མཚོ་ཆེན་པོ་དེ་ཡང་སྐམ་ལ་གནས་པ་དང༌། ཆུ་ལ་གནས་པའི་མི་དང༌། མི་མ་ཡིན་པ་རྣམས་ཀྱི་འཚོ་བར་འགྱུར་ཏེ། ཁ་ཅིག་ཏུ་ནི་བཏུང་བས། ཁ་ཅིག་<line/>
ཏུ་ནི་གནས་ཀྱིས། ཁ་ཅིག་ཏུ་ནི་རིན་པོ་ཆེ་རྣམ་པར་འགེང་པ་ནས། རྣམ་པ་ཐམས་ཅད་ཀྱི་བར་གྱིས་འཚོ་བར་འགྱུར་ཞིང་ནམ་ཡང་ཉེ་བར་མི་འཚོ་བར་མི་འགྱུར་རོ། །ནོར་བུ་རིན་པོ་ཆེ་<line/>
ཆེན་པོའི་རྒྱལ་པོ་དེ་མེད་པར་གྱུར་ན་ཆུ་མེད་པ་དང༌། དངོས་པོ་ཐམས་ཅད་མེད་པའི་ཕྱིར་རྒྱ་མཚོ་ཆེན་པོ་ཡང་སྲོག་ཆགས་ཐམས་ཅད་ཀྱི་འཚོ་བར་མི་འགྱུར་རོ། །ཞི་བའི་བློ་<line/>
གྲོས། དེ་བཞིན་དུ་ཇི་སྲིད་དེ་བཞིན་གཤེགས་པ་བཞུགས་པ་དེ་སྲིད་དུ་གསང་སྔགས་འགྲུབ་པར་འགྱུར་ཏེ། དེ་བཞིན་གཤེགས་པ་དེ་སེམས་ཅན་གྱི་བསམ་པ་ཐ་དད་པའི་<line/>
དབང་ཉེ་བར་བཟུང་ནས་དངོས་གྲུབ་སྦྱིན་པར་མཛད་དོ། །དེ་བཞིན་གཤེགས་པ་དེ་ཡོངས་སུ་མྱ་ངན་ལས་འདས་ནས་དངོས་གྲུབ་དེ་ཡང་ཉེ་བར་འཚོ་བར་མི་འགྱུར་རོ། །ཞི་བའི་<line/>
བློ་གྲོས་ལྟོས། ཇི་ཙམ་དུ་ཤིང་ཡོད་པ་དེ་ཙམ་དུ་འབར་ཏེ། ཤིང་མེད་ན་མེ་མི་འབར་རོ། །ཞི་བའི་བློ་གྲོས། དེ་བཞིན་གཤེགས་པ་བཞུགས་པ་དེ་སྲིད་དུ་གསང་སྔགས་འགྲུབ་<line/>
</page>
<page index="237" id="119B">བར་ཁོང་དུ་ཆུད་པར་བྱ་སྟེ། ཞི་བའི་བློ་གྲོས། འདི་ནི་དུས་ཡིན་ནོ། །ཞི་བའི་བློ་གྲོས། གཞན་ཡང༌། བྱང་ཆུབ་སེམས་དཔའི་སྤྱད་པ་གསང་སྔགས་ཀྱི་སྒོ་སྤྱོད་པའི་བྱང་ཆུབ་སེམས་དཔའ་<line/>
རྟག་ཏུ་རྒྱུན་མི་འཆད་པར་སངས་རྒྱས་འབྱུང་བར་བརྩོན་པར་བྱའོ། །ཞི་བའི་བློ་གྲོས། དེ་ལ་བྱང་ཆུབ་སེམས་དཔའི་སྤྱད་པ་གསང་སྔགས་ཀྱི་སྒོ་སྤྱོད་པའི་བྱང་ཆུབ་སེམས་དཔའི་གསང་<line/>
སྔགས་སྤྱད་པ་ལ་མཁས་པར་བྱའོ། །རིགས་ཀྱི་བུ། དེ་ལ་གསང་སྔགས་སྤྱད་པ་གང་ཞེ་ན། འདི་ལྟ་སྟེ། ཡིད་ཡོངས་སུ་མི་སྐྱོ་བ་དང༌། སྤྲོ་བ་དང༌། ཡི་དམ་ལ་བརྟན་པར་གསང་སྔགས་ཀྱི་<line/>
གཞི་རེ་རེ་ནས་སྤྱད་པར་བྱའོ། །ཇི་ཙམ་དུ་འགྲོ་ཡང་རུང༌། འདུག་ཀྱང་རུང༌། ཉལ་ཡང་རུང་སྟེ། དེ་སེམས་རྩེ་གཅིག་ཁོ་ནས་འཇུག་སྟེ། གཉིས་སུ་ནི་མ་ཡིན་ནོ། །གཅིག་པུ་གཉིས་སུ་<line/>
མེད་པར་དཔེན་པར་ཉམས་དགའ་བ་འདུ་འཛི་མེད་པ་རང་གི་ཡུལ་ན་གནས་ཤིང་སྔར་བསྙེན་པ་བྱའོ། །དེ་ནས་ཟླ་བ་ཚེས་ནས་བརྩམས་ཏེ་ཉའི་བར་དུ་བྱའོ། །དེ་ནས་རལ་གྲི་འམ། འཁོར་<line/>
ལོའམ། ལིག་བུ་མིག་གམ། གི་ཝཾ་ལ་སོགས་པ་གང་རུང་བ་ཞིག་བླངས་ལ། བའི་ལྕི་བ་ས་ལ་མ་ལྷུང་བ་གཅིན་དང་བསྲེས་པས་དཀྱིལ་འཁོར་བྱུགས་ལ་བསྒྲུབ་པའི་དཀྱིལ་འཁོར་<line/>
བྲི་བར་བྱའོ། །འཁོར་ལོ་བསྒྲུབ་ན། འཁོར་ལོ་རྡོ་རྗེའི་དཀྱིལ་འཁོར་བྲི་བར་བྱའོ། །ཅི་སྟེ་རལ་གྲི་བསྒྲུབ་ན་དེས་རྡོ་རྗེའི་དཀྱིལ་འཁོར་བྲི་བར་བྱའོ། །ཅི་སྟེ་ལིག་བུ་མིག་དང༌། གི་ཝང་ལ་<line/>
</page>
<page index="238" id="120A">༄༅། །སོགས་པ་བསྒྲུབ་ན་མདུང་རྩེ་གསུམ་པའི་རྡོ་རྗེའི་དཀྱིལ་འཁོར་བྲི་བར་བྱའོ། །ཅི་འབྱོར་པས་མཆོད་ལ་ཉི་མ་ནུབ་ཀར་དམར་ཐག་ཆད་ནས་ཉི་མ་ཤར་གྱི་<line/>
བར་དུའོ། །དེ་བཞིན་གཤེགས་པ་ཐམས་ཅད་ལ་ཕྱག་བྱ་སྟེ། བྱང་ཆུབ་ཀྱི་སེམས་མངོན་དུ་བྱས་ལ་བསྲུང་བ་བྱས་པ་དང༌། བྱམས་པའི་སེམས་ཀྱིས་རྫས་དེ་བླངས་ཏེ། མཚན་<line/>
ཐོག་ཐག་བཟླས་བརྗོད་བྱས་ན་ནམ་ཕྱེད་དམ། ཉི་མ་འཆར་ཁར་རྫས་དེ་ངེས་པར་འབར་བར་འགྱུར་རོ། །འབར་ན་ཡན་ལག་བཀྲ་ལ་སོགས་པ་རིག་སྔགས་འཆང་བ་ཐམས་<line/>
ཅད་འོང་ཞིང་དེ་དག་གིས་བསོད་ནམས་ཇི་ལྟ་བ་བཞིན་དུ་དབང་བསྐུར་ནས་རིག་སྔགས་འཆང་གི་རྒྱལ་པོར་འགྱུར་ཏེ། འདོད་ན་མ་ཆིའོ། །དེ་བཞིན་གཤེགས་པ་ཐམས་<line/>
ཅད་ལ་མཆོད་པ་བྱེད་པ་དང༌། འཇིག་རྟེན་གྱི་ཁམས་གཞན་དུ་མར་རྒྱུ་བ་དང༌། སེམས་ཅན་ཐམས་ཅད་ཡོངས་སུ་སྨིན་པར་བྱ་བ་ལ་བརྩོན་པའི་ཡིད་དུ་འགྱུར་རོ། །གི་<line/>
ཝང་ལ་སོགས་པ་ཡང་དེ་བཞིན་དུ་བསྒྲུབ་པར་བྱའོ། །འབར་ན་ནམ་མཁའ་ལ་འགྲོ་བ་དང༌། གླིང་བཞི་པའི་འཇིག་རྟེན་གྱི་ཁམས་སུ་སྤྱད་པ་སྤྱོད་པ་དང༌། བསྐལ་པར་གནས་<line/>
ཤིང་རྒྱུ་བ་དང༌། འདོད་དགུར་ཐགས་ཐེགས་མེད་པར་འགྲོ་བར་འགྱུར་ཏེ། ཤི་འཕོས་ནས་ཀྱང་རྣམ་པར་དག་པའི་སངས་རྒྱས་ཀྱི་ཞིང་དུ་སྐྱེ་བར་འགྱུར་རོ། །དུ་བ་འཐུལ་ན་<line/>
</page>
<page index="239" id="120B">མི་སྣང་བ་དང༌། འདོད་པའི་གཟུགས་ཅན་དང༌། འདོད་པ་བཞིན་དུ་འཛམ་བུའི་གླིང་དུ་རྒྱུ་བ་དང༌། ལོངས་སྤྱོད་ཀྱི་དྲུག་ཆ་འཕྲོག་པར་འགྱུར་ཏེ། ཤི་འཕོས་ནས་ཀྱང་དགའ་ལྡན་<line/>
གྱི་ལྷའི་ནང་དུ་སྐྱེ་བར་འགྱུར་རོ། །དྲོ་བར་གྱུར་ན་འགྲོ་བ་ཐམས་ཅད་ལ་དབང་བྱེད་པ་དང༌། ཐོས་པ་འཛིན་པ་དང༌། སྒྱུ་རྩལ་ཐམས་ཅད་ཤེས་པར་འགྱུར་ཏེ། ཤི་འཕོས་ནས་ཀྱང་<line/>
འཛམ་བུའི་གླིང་འདི་ཉིད་དུ་གནོད་སྦྱིན་གྱི་ཕོ་བྲང་ལྕང་ལོ་ཅན་དུ་སྐྱེ་བར་འགྱུར་ཏེ། གནོད་སྦྱིན་གཞོན་ནུའི་ལུས་འཐོབ་བོ། །ཅི་སྟེ་མ་གྲུབ་ན་ཡང་ངེས་པར་ཡུལ་ཐོབ་པར་འགྱུར་<line/>
རོ༑ ༑དེ་ནས་འཇམ་དཔལ་གཞོན་ནུར་གྱུར་པས་བྱང་ཆུབ་སེམས་དཔའ་ཞི་བའི་བློ་གྲོས་ལ་འདི་སྐད་ཅེས་སྨྲས་སོ། །རིགས་ཀྱི་བུ། བཅོམ་ལྡན་འདས་འཁོར་ལོས་བསྒྱུར་བ་ཆེན་པོ་<line/>
འཇིག་རྟེན་པ་དང༌། འཇིག་རྟེན་ལས་འདས་པའི་གསང་སྔགས་ཐམས་ཅད་ཀྱི་གོང་ནས་གོང་དུ་གྱུར་པ། སྟོབས་དང༌། ཕ་རོལ་གནོན་པ་དཔག་ཏུ་མེད་པ་གསང་སྔགས་ཀྱི་མགོན་<line/>
པོའི་སྒྲུབ་པ་ཉོན་ཅིག། ཞི་བའི་བློ་གྲོས། ཐོག་མ་ཉིད་དུ་སྔར་སྤྱད་པ་བྱས་པ། དཀྱིལ་འཁོར་མཐོང་བ། དམ་ཚིག་ཐོབ་པ། གནང་བ། རྡོ་རྗེ་འཁོར་ལོས་བསྒྱུར་བ་ཆེན་པོའི་<line/>
དཀྱིལ་འཁོར་དུ་དབང་བསྐུར་བ་དེས་བཅོམ་ལྡན་འདས་ཀྱི་དཀྱིལ་འཁོར་བྲིས་ལ་རིན་པོ་ཆེ་དང༌། སྤོས་དང༌། སྨན་ཐམས་ཅད་ཀྱིས་བཀང་བའི་བྱ་མ་བུམ་བཅུ་དྲུག་འཁོར་<line/>
</page>
<page index="240" id="121A">༄༅། །ལོས་བསྒྱུར་བ་ཆེན་པོའི་སྔགས་བརྒྱ་རྩ་བརྒྱད་བཟླས་བརྗོད་བྱས་པ་དག་གིས་སྤྱི་བོར་དབང་བསྐུར་བར་བྱའོ། །དུས་ཐམས་ཅད་དུ་ལྷའི་གཟུགས་<line/>
མཐོང་བར་བྱའོ། །དེ་ནས་རིའི་རྩེ་མོར་སོང་ལ་སློང་མོའི་ཟས་བཟའ་ཞིང་དུས་གསུམ་དུ་ཁྲུས་བྱ། དུས་གསུམ་དུ་གོས་བརྗེས་ལ་ཤིང་ལྟར་མི་སྨྲ་བར་བྱ་ཞིང་གཙང་སྤྲ་དང་<line/>
གཙང་སྤྲ་སྤྱོད་པ་ཕུན་སུམ་ཚོགས་པར་བྱས་ལ་བཅོམ་ལྡན་འདས་འཁོར་ལོས་བསྒྱུར་བའི་རྒྱལ་པོ་ཆེན་པོ་ས་ཡ་ཕྲག་གསུམ་བཟླས་བརྗོད་བྱའོ། །དེ་ནས་རྡོ་རྗེ་དྲག་པོའི་<line/>
སྙིང་པོ་ལན་བཞི་འབུམ་བཟླས་བརྗོད་བྱའོ། །དེ་ནས་གསེར་མགར་གསོ་སྦྱོང་གཟུང་བས་གསེར་གྱི་འཁོར་ལོ་རྩིབས་བརྒྱད་པའམ། དྲུག་པ་ནོར་བུ་མེ་ཤེལ་གྱི་ལྟེ་བ་<line/>
ཅན་འོད་ཟེར་འབར་བས་བསྐོར་བ་བྱེད་དུ་བཞུག་གོ། དེ་ནས་སྤོས་ཆུས་བཀྲུས་ཏེ་མཆོག་སྦྱིན་པའི་རྡོ་རྗེའི་སྔགས་ཀྱིས་གཟི་བརྗིད་བསྐྱེད་པར་བྱའོ། །དེ་ནས་རྡོ་རྗེ་དྲག་<line/>
པོའི་སྙིང་པོས་བསྐུལ་བར་བྱས་ཏེ། བསྐུལ་ནས་འཁོར་ལོ་སྒྱུར་བའི་སྔགས་ཀྱི་དཀྱིལ་འཁོར་གྱི་དབུས་ན་ཙནྡན་གྱི་སྒྲོམ་བུ་ཡོད་པའི་ནང་དུ་བཅུག་ལ་བཞག་གོ། དེ་<line/>
ནས་བདེ་བར་གཤེགས་པའི་སྐུ་མཐོ་གང་ཚད་ཀྱི་མཆོད་རྟེན་ཁྲི་བྱའོ། །དེ་ནས་ཟླ་བ་ཚེས་ནས་བརྩམས་ཏེ་ཨ་ག་རུའི་བདུག་པ་བསྲེག་ཅིང་ཟླ་བ་ཉའི་བར་དུ་བྱའོ།།<line/>
</page>
<page index="241" id="121B">བཟླས་བརྗོད་དཔག་ཏུ་མེད་པ་བྱེད་ཅིང་བསླངས་པ་མ་ཡིན་པའི་ཟས་ཟ་བས་ཅི་འབྱོར་པས་མཆོད་པ་བྱས་ལ་བའི་ལྕི་བ་ས་ལ་མ་ལྷུང་བས་དཀྱིལ་འཁོར་བསྐུས་ཏེ། རྡོ་རྗེའི་<line/>
དཀྱིལ་འཁོར་གྱི་དབུས་སུ་འཁོར་ལོས་བསྒྱུར་བའི་དཀྱིལ་འཁོར་བྲི་བར་བྱའོ། །དེ་ན་འདུག་པའི་འཁོར་ལོ་ལག་པས་བླངས་ལ་འཁོར་ལོ་ལས་འོད་ཟེར་རྣམས་མ་བྱུང་གི་བར་<line/>
དུ་མཚན་ཐོག་ཐག་བཟླས་བརྗོད་བྱའོ། །དེ་དག་གིས་སྒྲུབ་པ་པོ་སྣང་བར་བྱས་ནས་ལུས་འགྱུར་རོ། །ནམ་ཕྱེད་དམ། ཉི་མ་འཆར་ཀར་ས་གཡོ་བར་འགྱུར་རོ། །ལྷའི་རོལ་མོའི་སྒྲ་<line/>
འབྱུང་ངོ༌། །ལྷའི་སྤོས་ཆུ་དང་འདྲེས་པའི་མེ་ཏོག་གི་ཆར་བར་སྣང་ལས་འབབ་པར་འགྱུར་རོ། །འཇིག་རྟེན་པ་དང༌། འཇིག་རྟེན་ལས་འདས་པའི་རིག་སྔགས་འཆང་ཐམས་<line/>
ཅད་འདུས་ཏེ། དེ་དག་གིས་དབང་བསྐུར་ནས་ལྷའི་རིན་པོ་ཆེའི་གཞལ་མེད་ཁང་ཆེན་པོ་འབྱུང་བར་འགྱུར་རོ། །གང་དག་མཐོང་བ་དང༌། གང་དག་གིས་མཐོང་བ་དེ་<line/>
དག་དང་ལྷན་ཅིག་ཏུ་གྱེན་དུ་འཕགས་སོ། །ཉི་མ་སྟོང་བས་ལྷག་པའི་གཟི་བརྗིད་དང་ལྡན་ཞིང་ཡིད་མགྱོགས་པའི་ཤུགས་འཆང་བ་དེ་བཞིན་གཤེགས་པ་ཐམས་ཅད་<line/>
ལ་མཆོད་པ་བྱེད་པ། འཁོར་ལོས་བསྒྱུར་བ་ཆེན་པོའི་སྐལ་བ་དང་ལྡན་པ་དང༌། ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌།<line/>
</page>
<page index="242" id="122A">༄༅། །མིའམ་ཅི་དང༌། ལྟོ་འཕྱེ་ཆེན་པོ་དང༌། ཉན་ཐོས་དང༌། རང་སངས་རྒྱས་ཐམས་ཅད་ཀྱི་གོང་ནས་གོང་དུ་འགྱུར་བའི་རིག་སྔགས་འཆང་དང༌། ལྷའི་བུ་མོ་བྱ་<line/>
བ་ཁྲག་ཁྲིག་བརྒྱ་སྟོང་དུ་མའི་གཡོག་འཁོར་ཅན། ལྷའི་སིལ་སྙན་དང༌། ཕེབ་རྡོབ་པ་སྙན་ཅིང་ཡིད་དུ་འོང་བའི་སྒྲ་འབྱིན་པ་དག་གིས་མངོན་པར་བསྟོད་པར་གྱུར་ནས། འདི་<line/>
ལྟ་སྟེ། དེ་བཞིན་གཤེགས་པ་ལ་མཆོད་པ་ཆེན་པོ་བྱ་བ་བླ་ན་མེད་པ་ཐོབ་པར་བྱ་བའི་ཕྱིར་འཁོར་ལོ་དེ་ལ་ཞོན་ཏེ་འགྲོ་ཞིང༌། སངས་རྒྱས་ཐམས་ཅད་ཀྱི་འཁོར་གྱི་དཀྱིལ་<line/>
འཁོར་རྣམས་སུ་མཆོད་པའི་དོན་དུ་སྐད་ཅིག་རེ་རེ་ལ་ཡང་མེ་ཏོག་ཐམས་ཅད་དང༌། སྤོས་ཐམས་ཅད་དང༌། ཕྲེང་བ་ཐམས་ཅད་དང༌། བདུག་པ་ཐམས་ཅད་དང༌། རས་ཐམས་<line/>
ཅད་དང༌། གོས་ཐམས་ཅད་དང༌། ཕྱེ་མ་ཐམས་ཅད་དང༌། རྟ་དང༌། གླང་པོ་ཆེ་དང༌། ཤིང་རྟ་དང༌། གཞལ་མེད་ཁང་ཐམས་ཅད་དང༌། རོལ་མོའི་སྒྲ་ཡིད་དུ་འོང་བ་ཐམས་ཅད་<line/>
དང༌། བཟའ་བ་དང༌། བཅའ་བ་དང༌། ཟས་དང༌། སྐོམ་ཐམས་ཅད་དང༌། ལྷའི་བུ་མོ་ཐམས་ཅད་དང༌། ལྷའི་དཔག་བསམ་གྱི་ཤིང་ལྗོན་པ་རྣམས་དང༌། ལྷའི་སྨན་གྱི་ཤིང་ལྗོན་པ་<line/>
རྣམས་དང༌། གསེར་དང༌། ནོར་བུ་དང༌། མུ་ཏིག་གི་ཕྲེང་བ་ཐམས་ཅད་དང༌། དུས་ཐམས་ཅད་དུ་ལྷའི་ཁང་པ་བརྩེགས་པ་རྣམས་འབུལ་ལོ། །ཡི་དྭགས་རྣམས་ཀྱི་ནང་དུ་ནི་བཟའ་བ་དང༌། གོས་དང༌།<line/>
</page>
<page index="243" id="122B">རྒྱན་དག་གི་སྤྲིན་མངོན་པར་སྤྲུལ་པ་བྱེད་དོ། །འདོད་ན་མཆིའོ། །རྒྱལ་བའི་སྲས་མོས་པས་སྤྱོད་པ་གཞལ་དུ་མེད་པའི་ས་ཐོབ་པ་ཡིན་ནོ། །གྲགས་པ་ཆེན་པོ་དང་ལྡན་ནོ། །དེ་བཞིན་གཤེགས་པ་<line/>
དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་སྟོབས་བསྐྱེད་པ་ཐོབ་པ་རྣམས་མ་གཏོགས་པར་གཟི་བརྗིད་དམ། སྟོབས་སམ།<line/>
ཡེ་ཤེས་སམ། བཀོད་པའམ། རྫུ་འཕྲུལ་ལམ། འཕྲུལ་པའམ། གཟུགས་སམ། དཔལ་ལམ། སྤོབས་པ་དེ་དང་མཉམ་པའམ། ལྷག་པ་གང་ཡང་མེད་དོ། །ཞི་བའི་བློ་གྲོས་<line/>
ཀྱིས་སྨྲས་པ། འཇམ་དཔལ། འཁོར་ལོས་སྒྱུར་བ་ཆེན་པོ་འདི་ཅི་ལྟར་བཀོད་པ་དང༌། རྫུ་འཕྲུལ་མངོན་པར་གྲུབ་པ་དང༌། བསམ་གཏན་དང༌། བསམ་པ་ཟད་མི་ཤེས་པས་རེ་བ་<line/>
ཐམས་ཅད་ཡོངས་སུ་རྫོགས་པར་མཛད། བཅོམ་ལྡན་འདས། གསང་སྔགས་ཀྱི་འཁོར་ལོས་སྒྱུར་བ་ཆེན་པོ་འདི་ཇི་ཙམ་དུ་མི་མཉམ་པ་དང༌། མཉམ་པ་ནི་ངོ་མཚར་ཏོ། །འཇམ་<line/>
དཔལ༑ གང་དག་རྫུ་འཕྲུལ་ཆེན་པོ་རྟག་ཏུ་རྗེས་སུ་དྲན་པ་དེ་དག་ཀྱང་ཡོན་ཏན་གྱི་ཚོགས་དཔག་ཏུ་མེད་པ་དང་ལྡན་པར་འགྱུར་རོ། །དེ་སྐད་ཅེས་སྨྲས་པ་དང༌། འཇམ་དཔལ་གཞོན་<line/>
ནུར་གྱུར་པས་བྱང་ཆུབ་སེམས་དཔའ་སེམས་དཔའ་ཆེན་པོ་ཞི་བའི་བློ་གྲོས་ལ་འདི་སྐད་ཅེས་སྨྲས་སོ། །ཞི་བའི་བློ་གྲོས། དེ་དེ་བཞིན་ནོ། །དེ་དེ་བཞིན་ཏེ། ཇི་སྐད་སྨྲས་པ་དེ་བཞིན་<line/>
</page>
<page index="244" id="123A">༄༅། །ནོ༑ ༑བཅོམ་ལྡན་འདས་འཁོར་ལོས་བསྒྱུར་བ་ཆེན་པོ་ནི་ཡོན་ཏན་གྱི་ཆོས་དཔག་ཏུ་མེད་པ་དང་ལྡན་ནོ། །ཞི་བའི་བློ་གྲོས། འདི་ལྟ་སྟེ། དཔེར་ན། ས་ཆེན་པོ་<line/>
འདི་ནི་སེམས་ཅན་ཐམས་ཅད་ཉེ་བར་འཚོ་ཡང་ས་ཆེན་པོ་འདི་ན་མི་རྟོག་རྣམ་པར་མི་རྟོག་གོ། དེ་བཞིན་དུ་བཅོམ་ལྡན་འདས་འཁོར་ལོས་བསྒྱུར་བ་ཆེན་པོ་ཡང་མི་རྟོག་རྣམ་པར་མི་<line/>
རྟོག་གོ། དེ་ཅིའི་ཕྱིར་ཞེ་ན། ས་ཆེན་པོ་ནི་རྣམ་པར་མི་རྟོག་པའི་ཕྱིར་རོ། །ཞི་བའི་བློ་གྲོས། འདི་ལྟ་སྟེ། དཔེར་ན། ས་ཆེན་པོ་འདི་ནི་ལོ་ཏོག་ཐམས་ཅད་སྐྱེད་དོ། །སེམས་ཅན་ཐམས་ཅད་ཀྱི་རེ་བ་<line/>
ཐམས་ཅད་ཡོངས་སུ་རྫོགས་པར་བྱེད་དོ། །ཞི་བའི་བློ་གྲོས། དེ་བཞིན་དུ་བཅོམ་ལྡན་འདས་འཁོར་ལོས་བསྒྱུར་བ་ཆེན་པོ་ཡང་ཐོས་པ་དང༌། བསམས་པ་དང༌། བསམ་གཏན་དང༌།<line/>
བཟླས་བརྗོད་བྱེད་པ་དང༌། བསྒྲུངས་པས་ཀྱང་རྣམ་པ་ཐམས་ཅད་དུ་བྱང་ཆུབ་སེམས་དཔའ་སྤྱད་པ་གསང་སྔགས་ཀྱི་སྒོ་སྤྱོད་པ་རྣམས་ཀྱི་བསམ་པ་ཐམས་ཅད་ཡོངས་སུ་རྫོགས་<line/>
པར་མཛད་དོ། །ཞི་བའི་བློ་གྲོས། འདི་ལྟ་སྟེ། དེ་བཞིན་གཤེགས་པ་བསམ་གྱིས་མི་ཁྱབ་པ་ཉིད་དོ། །ཀླུ་བསམ་གྱིས་མི་ཁྱབ་པ་ཉིད་དོ། །བསམ་གཏན་བསམ་གྱིས་མི་ཁྱབ་པ་<line/>
ཉིད་དོ། །བདུད་བསམ་གྱིས་མི་ཁྱབ་པ་ཉིད་དོ། །ལས་བསམ་གྱིས་མི་ཁྱབ་པ་ཉིད་དོ་ཞེས་གང་དག་ཡང་དག་པར་སྨྲ་བས་སྨྲས་པ་དེ་དག་ནི་འཁོར་ལོས་བསྒྱུར་བ་ཆེན་པོ་འདི་ཉིད་ལ་<line/>
</page>
<page index="245" id="123B">ཡང་དག་པར་སྨྲ་བས་སྨྲས་པ་ཡིན་ནོ། །དེ་ཅིའི་ཕྱིར་ཞེ་ན། བསམ་གྱིས་མི་ཁྱབ་པ་ཉིད་དེ་དག་ཐམས་ཅད་ནི་འདི་ལས་འབྱུང་བའི་ཕྱིར་རོ། །ཞི་བའི་བློ་གྲོས། འཇིག་རྟེན་པའམ། འཇིག་རྟེན་<line/>
ལས་འདས་པའི་བསམ་གཏན་ཁ་ཅིག་བསམ་གཏན་བསྒྲུབ་པའམ། །བདུད་དམ། འདོད་པའི་ཁམས་ཀྱི་དབང་ཕྱུག་གམ། ཀླུའམ། སངས་རྒྱས་བཅོམ་ལྡན་འདས་བསམ་གྱིས་མི་ཁྱབ་པའི་<line/>
ཆོས་དང་ལྡན་པར་གྱུར་པ་རྣམས་ཀྱང་བཅོམ་ལྡན་འདས་འཁོར་ལོས་བསྒྱུར་བ་ཆེན་པོ་འདི་ཉིད་ཀྱིས་བྱིན་གྱིས་བརླབས་པ་ཡིན་ནོ། །རྫུ་འཕྲུལ་རྣམ་པར་སྤྲུལ་པ་སྣ་ཚོགས་ཀྱང་སྟོན་ཏོ། །ཞི་<line/>
བའི་བློ་གྲོས། ཁྱོད་ཀྱིས་རྣམ་གྲངས་འདིས་ཀྱང་འདི་ལྟར་བཅོམ་ལྡན་འདས་འཁོར་ལོས་བསྒྱུར་བ་ཆེན་པོ་འདི་ཇི་ལྟར་གསང་སྔགས་ཐམས་ཅད་ཀྱི་བདག་པོ་དང༌། གཙོ་བོ་དང༌། མངའ་<line/>
མཛད་པ་དང༌། འདི་ལས་གཞན་པའི་གོ་འཕང་མཆོག་གཞན་ལ་མེད་པར་རིག་པར་བྱའོ། །འཁོར་ལོ་ལ་ཇི་ལྟ་བ་བཞིན་དུ་རལ་གྲི་དང༌། མདུང་རྩེ་གསུམ་པ་དང༌། མདུང་རྩེ་གསུམ་པ་<line/>
གདེངས་པ་དང༌། མདུང་ཐུང་དང༌། ལྕགས་ཀྱུ་དང༌། དགྲ་སྟ་དང༌། མཚོན་རྩེ་གཅིག་པ་དང༌། ཐོང་གཤོལ་དང༌། ཞགས་པ་དང༌། ཀ་ན་ཡ་དང༌། ལྕགས་མདའ་དང༌། ལྕགས་ཐག་དང༌། གཞུ་དང༌། བེ་ཅོན་<line/>
དང༑ མདུང་དང༌། གཏུན་ཤིང་རྐེད་ཉག་དང༌། དབྱུག་ཏོ་རྣམ་བ་སྣ་ཚོགས་བསྒྲུབ་པར་བྱའོ། །ལིག་བུ་མིག་དང༌། གི་ཝཾ་དང༌། ལྡོང་རོས་ལ་སོགས་པ་རྣམ་པ་སྣ་ཚོགས་ཀྱང་བསྒྲུབ་<line/>
</page>
<page index="246" id="124A">༄༅། །པར་བྱ་སྟེ། དེ་དག་གི་དངོས་གྲུབ་ཐམས་ཅད་ཀྱང་དེ་བཞིན་དུ་རྣམ་པ་གསུམ་མོ། །ཅི་སྟེ་རིལ་བུ་བསྒྲུབ་པར་འདོད་ན། བཅོམ་ལྡན་འདས་འཁོར་ལོས་བསྒྱུར་<line/>
བའི་རྒྱལ་པོའི་སྔགས་ལན་སུམ་འབུམ་བཟླས་བརྗོད་བྱའོ། །དེ་ནས་ལྡོང་རོས་དང༌། ལིག་བུ་མིག་དང༌། ཨུད་མ་གུཔྟའི་རྩ་བ་དང༌། ཨནྡྷ་པུཥྤི་ཀའི་རྩ་བ་རྣམས་ཆ་བསྙམས་ཏེ་གཅིག་<line/>
ཏུ་བསྲེས་ལ་རིལ་བུ་རྒྱ་ཤུག་གི་ཚིག་གུའི་ཚད་དུ་བྱས་ཏེ། ལྕགས་སྣ་གསུམ་གྱིས་བསྐོར་ལ། འཁོར་ལོ་ལག་ན་ཐོགས་སམ། རལ་གྲི་ལག་ན་ཐོགས་ཤིང་རིང་བསྲེལ་དང་<line/>
བཅས་པའི་མཆོད་རྟེན་ནམ། སྐུ་གཟུགས་ཀྱི་མདུན་དུ་ཟས་མི་བཟའ་བར་དེ་ཁར་བཅུག་ལ་ནུབ་ཁ་དམར་ཐག་ཆད་ནས་བཟུང་སྟེ། འཁོར་ལོ་དང༌། རལ་གྲི་ལས་སྔོན་པོའམ།<line/>
སེར་པོར་སྣང་བའི་འོད་ཟེར་བྱུང་བའི་བར་དུ་བཟླས་བརྗོད་བྱས་ན་སྒྲུབ་པ་པོ་སྣང་བར་བྱེད་ཅིང་གྲུབ་པར་འགྱུར་ཏེ། ཉི་མ་ཤར་བའི་མདོག་ཅན་དང༌། རླུང་ལྟར་འགྲོ་བ་དང༌། བསྐལ་<line/>
པར་གནས་པ་དང༌། མི་སྣང་བར་འགྱུར་བ་དང༌། འདོད་པའི་གཟུགས་ཅན་དུ་གྱུར་པ་དེ་ཤི་འཕོས་ནས་ཀྱང་རྒྱལ་པོ་དབང་བསྒྱུར་གྱི་གནས་སུ་སྐྱེ་བར་འགྱུར་རོ། །རི་མོའི་སྐུ་གཟུགས་<line/>
དང༌། སྐུ་གཟུགས་མེད་པར་གྱི་ན་བསྒྲུབས་ཀྱང་དངོས་གྲུབ་སྦྱིན་པར་མཛད་དོ། །ཅི་སྟེ་རི་མོའི་སྐུ་གཟུགས་བསྒྲུབ་པར་འདོད་ན་བྲམ་ཟེའམ། རྒྱལ་རིགས་ཀྱི་བུ་མོ་གཟུགས་<line/>
</page>
<page index="247" id="124B">བཟང་བ། ཡན་ལག་ཐམས་ཅད་ཡོངས་སུ་རྫོགས་པ། གསོ་སྦྱོང་བཟུང་བ་ཞིག་ལ་རིན་ལ་མ་བརྩེགས་པར་ཉོས་པའི་ཤིང་བལ་འཁལ་དུ་བཅུག་ལ། ཚེས་གྲངས་དང༌། བྱེད་པ་དང༌། ཡུད་<line/>
ཙམ་བཟང་པོ་ལ་ཡན་ལག་ཐམས་ཅད་ཡོངས་སུ་རྫོགས་པའི་ཐ་ག་པ་འཐག་ཏུ་བཅུག་སྟེ་བ་གླང་གི་ལྕི་བ་ས་ལ་མ་ལྷུང་བས་དཀྱིལ་འཁོར་བསྐུས་ལ། སྤོས་དང༌། མེ་ཏོག་དང༌། བདུག་པ་<line/>
ལ་སོགས་པས་མཆོད་དོ། །སྐྲ་མེད་པ་དང༌། མཉམ་པ་དང༌། འཇམ་པར་བྱའོ། །ཐག་པའི་ཐགས་ཆ་རྣམས་ཀྱང་བའི་རྣམ་ལྔ་དང༌། སྤོས་ཆུས་བཀྲུའོ། །ཞི་བའི་བློ་གྲོས། ཐམས་ཅད་ཀྱང་<line/>
རྡོ་རྗེ་དྲག་པོའི་སྙིང་པོས་ལུས་བསྲུང་བར་བྱའོ། །རི་མོ་མཁན་གསོ་སྦྱོང་གཟུང་བ་དང༌། མཁས་པ་དང༌། དད་པ་དང༌། སྙིང་རྗེ་དང་ལྡན་པ། སེར་སྣ་མེད་པ་དང༌། ཡན་ལག་ཐམས་ཅད་<line/>
ཡོངས་སུ་རྫོགས་པ་ཞིག་ས་ཕྱོགས་དབེན་ཞིང་དུག་མེད་པ། གཙང་བ་མེ་ཏོག་བཀྲམ་པར་ཨ་ག་རུའི་བདུག་པ་བསྲེག་ཅིང་ཚོན་རྩི་སར་པ་སྦྱིན་དང་མ་འདྲེས་པའི་ཚོན་གྱིས་<line/>
འདྲིར་གཞུག་གོ། ཞི་བའི་བློ་གྲོས། ཡང་ན་སྒྲུབ་པ་པོ་བདག་ཉིད་ཀྱིས་བྲི་བར་བྱའོ། །གདུགས་དང༌། རྒྱལ་མཚན་དང༌། བ་དན་བསྒྲེང་ཞིང་སིལ་སྙན་དང༌། དགའ་བར་འགྱུར་<line/>
བའི་སྒྲ་མང་པོ་དང༌། ཤིས་པ་རྒྱ་ཆེན་པོ་དང༌། བཀྲ་ཤིས་པ་བརྗོད་པ་རྣམས་ཀྱིས་མཆོད་པར་བྱའོ། །ཞི་བའི་བློ་གྲོས། སྒྲུབ་པ་པོ་བྱམས་པའི་སེམས་དང་ལྡན་པ། ཐོད་ཟེའུ་ཀ་<line/>
</page>
<page index="248" id="125A">༄༅། །བཅིངས་པ། སྔགས་བགྲང་ནོར་བུ་འཕྱང་བ་དང་བཅས་པར་རི་མོ་མཁན་གྱི་རྒྱབ་ན་འདུག་ཅིང་བཅོམ་ལྡན་འདས་འཁོར་ལོས་བསྒྱུར་བ་ཆེན་པོའི་<line/>
གཟུགས་དང༌། ཁ་དོག་བསམ་པར་བྱའོ། །ཕྱག་རྒྱ་དང༌། ཡི་གེ་རྣམས་ཀྱང་བསམ་ཞིང་བཅོམ་ལྡན་འདས་འཁོར་ལོས་བསྒྱུར་བ་ཆེན་པོ་བྲི་བར་བྱ་སྟེ། པདྨ་དཀར་པོ་ལ་བཞུགས་<line/>
པ༑ གསེར་གྱི་ཁ་དོག་གི་མདོག་ཅན། མེ་ལྕེ་འབར་བ་ལང་ལོང་དུ་གྱུར་པ། ཐོར་ཚུགས་ཅན་དར་རམ། རས་ཀྱི་ཤམ་ཐབས་མནབས་པ། ན་བཟའ་བླ་གོས་དར་ལ་མནབས་པ།<line/>
ཏིང་ངེ་འཛིན་དུ་སྙོམས་པར་ཞུགས་པ། ཞལ་ཡིད་ཙམ་འཛུམ་པ། མཚན་ཐམས་ཅད་དང་ལྡན་པར་བྲིའོ། །དེའི་གཡས་རོལ་ཏུ་དམ་པ་སྦྱིན་པའི་རྡོ་རྗེ་གུར་གུམ་གྱི་ཁ་དོག་ཅན་<line/>
ཕུད་བུ་ལྔ་པ། རྡོ་རྗེ་དང་བཅས་པའི་ཨུཏྤལ་སྔོན་པོ་ལག་པ་གཡོན་པ་ན་ཐོགས་པ། རྒྱན་ཐམས་ཅད་ཀྱིས་རྣམ་པར་བརྒྱན་པ། དར་རམ་རས་ཀྱིས་སྨད་གཡོགས་བགོས་<line/>
པ༑ བླ་གོས་དར་ལ་གྱོན་པ། མེ་ལྕེ་འབར་བ་དང་བཅས་པ། པདྨ་དཀར་པོ་ལ་འདུག་པ། བཞིན་འཛུམ་པ་བྲིའོ། །བཅོམ་ལྡན་འདས་འཁོར་ལོས་བསྒྱུར་བ་ཆེན་པོའི་<line/>
གཡོན་རོལ་ཏུ་ཧ་ཅང་ཡང་མི་རིང་བར་དེའི་ཞལ་དུ་བལྟ་བ་ལ་བརྩོན་པ་བྱང་ཆུབ་སེམས་དཔའ་ལག་ན་རྡོ་རྗེ་རྒྱན་ཐམས་ཅད་ཀྱིས་རྣམ་པར་བརྒྱན་པ། ཅོད་པན་ཐོགས་<line/>
</page>
<page index="249" id="125B">ཤིང་ཅོད་པན་འགུལ་བ། གོས་ཚིག་གུ་གྱོན་པ། པུས་མོ་བཙུགས་པ། རྡོ་རྗེ་དང་བཅས་པའི་ཐལ་མོ་སྦྱར་བ། བཀའ་ནོད་པ་བྲིའོ། །དེའི་མདུན་དུ་སྔ་མ་བཞིན་དུ་ལན་ས་ཡ་བཟླས་བརྗེད་<line/>
བྱའོ། །ཐ་མར་ཅི་འབྱོར་པས་མཆོད་དེ། ལག་ན་རལ་གྲིའམ། ལག་ན་འཁོར་ལོ་ཐོགས་ཤིང་མཚན་ཐོག་ཐག་ཨ་ག་རུའི་ཡམ་སྲེག་ཤིང་ཞོ་དང༌། སྦྲང་རྩི་དང༌། མར་ལ་སྨྱུགས་པས་<line/>
སྦྱིན་སྲེག་བྱས་ན་ནམ་ཕྱེད་དམ། ཉི་མ་འཆར་ཀར་ངེས་པར་རི་མོའི་གཟུགས་ལས་འོད་ཟེར་དག་འབྱུང་སྟེ། དེ་དག་གིས་སྣང་བར་བྱས་ན་གྲུབ་པར་འགྱུར་ཏེ། སྔ་མ་བཞིན་གར་དགའ་<line/>
བ་དེར་འགྲོའོ། །རི་མོའི་གཟུགས་དེ་མཐོང་བ་ཙམ་གྱིས་ཀྱང་སྡིག་པ་ཐམས་ཅད་ལས་རྣམ་པར་གྲོལ་བར་འགྱུར་རོ། །རི་མོ་མཐོང་བའི་མཐུ་ཡིས་ནི། །མཚམས་མེད་ལྔ་ལ་སོགས་པའི་<line/>
ལས། །སྡིག་པ་སྔོན་ཆད་གང་བྱས་པ། །དེ་དག་ཐམས་ཅད་བྱང་བར་འགྱུར། །འཁོར་ལོས་བསྒྱུར་བ་གཟི་པོ་ཆེ། །མགོན་པོ་དྲན་པས་འདོད་པ་བཞིན། །འཇིག་རྟེན་ཀུན་གྱི་དོན་བསྒྲུབ་<line/>
པའི། །འཕྲིན་ལས་མཛད་པ་སྨོས་ཅི་དགོས། །སྔགས་པས་རི་མོའི་གཟུགས་མདུན་དུ། །པདྨའི་སྦྱིན་སྲེག་འབུམ་བྱས་ན། །འདོད་བཞིན་དངོས་གྲུབ་མཆོག་སྦྱིན་པ། །དཔལ་ནི་<line/>
མངོན་སུམ་མཐོང་བར་འགྱུར། །སྔགས་པས་གང་ཡང་རུང་བར་ནི། །ཟད་མི་ཤེས་པའི་གཏེར་མཐོང་ཞིང༌། །ནམ་མཁའ་ལ་ཡང་འགྲོ་བར་ལྰྒྱུར། །བསམ་པ་བཞིན་དུ་འདོད་པ་<line/>
</page>
<page index="250" id="126A">༄༅། །རྙེད། །གི་ཝང་དང་ནི་ལྡོང་རོས་དང༌། །ལིག་བུ་མིག་ཀྱང་དེ་བཞིན་ཏེ། །ཁ་ཟས་མི་བཟའ་གཅེང་བྱས་ལ། །མཁས་པས་ལན་འབུམ་བཟླས་བརྗོད་བྱ། །སྔར་<line/>
བསྙེན་བྱ་བ་མེད་པར་ཡང༌། །སྔགས་པས་འགྲུབ་འགྱུར་ཐེ་ཚོམ་མེད། །འཇིག་རྟེན་གསུམ་ན་མི་སྣང་ཞིང༌། །སྐྱེ་བོ་ཀུན་གྱིས་ཐུབ་མི་འགྱུར། །རི་དང་ནགས་ཚལ་བཅས་པ་ཡི། །ས་<line/>
རྣམས་ཀུན་ཏུ་རྣམ་པར་རྒྱུ། །བསྐལ་པར་གནས་ཤིང་གཟི་བརྗིད་ཆེ། །རྒ་དང་འཆི་བ་རྣམ་པར་སྤངས། །ཞི་བའི་བློ་གྲོས། གཞན་ཡང༌། དྲག་པོ་ཆེན་པོ་ལག་ན་རྡོ་རྗེའི་སྒྲུབ་པ་ནི་འདི་<line/>
ཡིན་ཏེ། རང་གི་ཡུལ་ན་གནས་ཤིང་གཙང་མར་བྱས་ལ་བྱང་ཆུབ་ཀྱི་སེམས་དང་ལྡན་པའི་ཡིད་དུ་བྱས་ཏེ་རིའི་རྩེ་མོར་སོང་ལ། སློང་མོའི་ཟས་བཟའ་ཞིང་གོས་ལན་གསུམ་<line/>
བརྗེས་ལ་དུས་གསུམ་དུ་ཁྲུས་བྱ་ཞིང་བྱང་ཆུབ་སེམས་དཔའི་སྔོམ་པས་བསྡམས་ཏེ། གུས་ཤིང་དེ་དང་མཐུན་པའི་ཆ་བྱད་དུ་བྱས་ལ་མི་སྨྲ་བར་ས་ཡ་ཆིག་འབུམ་བཟླས་བརྗོད་<line/>
བྱའོ། །དེའི་འོག་ཏུ་རལ་གྲིའམ། འཁོར་ལོའམ། བེ་ཅོན་ནམ། ཞགས་པའམ། དགྲ་སྟའམ། གཏུན་ཤིང་རྐེད་ཉག་གམ། ཐོ་བའམ། མདུང་ཐུང་བླངས་ལ་བའི་རྣམ་ལྔས་<line/>
བཀྲུས་ཤིང་སྤོས་ཆུས་ཀྱང་བཀྲུས་ལ་ཤུབས་དང་བཅས་པར་ལག་ན་ཐོགས་ཏེ། འགྲེང་ཡང་རུང༌། འདུག་ཀྱང་རུང༌། འགྲོ་ཡང་རུང༌། ཟླ་བ་གཅིག་བཟླས་བརྗོད་བྱའོ། །ཉལ་ན་<line/>
</page>
<page index="251" id="126B">ཡང་འཁོར་ལོས་བསྒྱུར་བ་ཆེན་པོས་བསྲུང་བར་བྱའོ། །དེ་ནས་ཟླ་བ་ཕྱི་མ་ལ་ཚེས་ནས་བརྩམས་ཏེ། ཉའི་བར་དུ་བདོག་པ་ཐམས་ཅད་ཡོངས་སུ་བཏང་བར་བྱའོ། །དེ་ནས་ཟླ་བ་ཉ་ལ་ཅི་འབྱོར་བས་<line/>
མཆོད་དེ། བ་ལང་གི་ལྕི་བས་ལ་མ་ལྷུང་བས་དཀྱིལ་འཁོར་བསྐུས་ལ་རིའི་རྩེ་མོ་དེ་ཉིད་དུ་རིང་བསྲེལ་དང་བཅས་པའི་མཆོད་རྟེན་གྱི་དྲུང་དུ་བདེ་བར་གཤེགས་པའི་མཐོ་གང་གི་ཚད་ཀྱི་སྐུ་<line/>
གཟུགས་བཞག་ལ་མཆོད་པ་བྱས་ཏེ། ཕྱོགས་གཅིག་ཏུ་བསྒྲུབ་པའི་དཀྱིལ་འཁོར་བྲིའོ། །དེ་ལ་ཤར་ཕྱོགས་སུ་ནི་རིག་སྔགས་འཆང་གི་རྒྱལ་པོ་ཡན་ལག་བཀྲས་བྱིན་གཞག་གོ །ལྷོ་<line/>
ཕྱོགས་སུ་ནི་རིག་སྔགས་འཆང་གི་རྒྱལ་པོ་སྣ་ཚོགས་སྡེ་གཞག་གོ །ནུབ་ཕྱོགས་སུ་ནི་རིག་སྔགས་འཆང་གི་རྒྱལ་པོ་ཏོག་ལྡན་གཞག་གོ། བྱང་ཕྱོགས་སུ་ནི་རིག་སྔགས་འཆང་གི་རྒྱལ་<line/>
པོ་ཀཱི་ལ་ཀི་ལ་གཞག་གོ། གྲྭ་བཞིར་ནི་ཚོན་སྣ་བཞི་པའི་རྡོ་རྗེ་རྩེ་གསུམ་པ་མེ་ལྕེ་འབར་བ་དང་བཅས་པ་གཞག་གོ། དབུས་སུ་ནི་པདྨ་འདབ་མ་བརྒྱད་པ་ཟེ་བ་དང་བཅས་པ་བྲིས་ལ་སྙིང་<line/>
པོའི་སྟེང་དུ་གང་བསྒྲུབ་པ་དེ་བྲིའོ། །དེའི་སྟེང་དུ་རྫས་བསྒྲུབ་པར་བྱ་བ་གང་ཡིན་པ་དེ་ཤིང་ཨ་ཤཏྠའི་ལོ་མའི་སྟེང་དུ་གཞག་གོ། པདྨ་ནས་ཁྲུ་གང་ཙམ་གྱིས་ས་གཞི་བོར་ལ། རྡོ་རྗེ་རྒྱ་གྲམ་<line/>
བྲིས་ཏེ་དེར་འདུག་ལ་བསྲུང་བ་བྱ་སྟེ། འབར་བའི་བར་དུ་བཟླས་བརྗོད་བྱའོ། །འབར་ནས་གཡོ་བར་འགྱུར་རོ། །ཡང་ན་རྔ་བོ་ཆེའི་སྒྲ་སྒྲོགས་པར་འགྱུར་རོ། །ཡང་ན་མེ་ཏོག་གི་ཆར་འབབ་<line/>
</page>
<page index="252" id="127A">༄༅། །བོ༑ ༑ཞི་བའི་བློ་གྲོས། ཡང་ན་སྣང་བ་ཆེན་པོས་སྒྲུབ་པ་པོ་སྣང་བར་འགྱུར་རོ། །ཡང་ན་མེ་ཏོག་གི་ཕྲེང་བ་འགུལ་བར་འགྱུར་ཏེ། མཆོད་ཡོན་བྱིན་ལ་བླངས་ན་<line/>
འགྲུབ་པར་འགྱུར་རོ། །ཉི་མ་ཤར་བ་ལྟ་བུའི་མདོག་ཅན་དང༌། ཡིད་ལྟར་མགྱོགས་པ་དང༌། ཁམས་གཞན་དུ་མར་རྒྱུ་བ་དང༌། མཆོད་པ་བྱེད་པ་དང༌། དེ་བཞིན་གཤེགས་པ་ཐམས་<line/>
ཅད་ལ་མཆོད་ཅིང་རིམ་གྲོ་བྱ་བ་ལ་མཁས་པ་དང༌། དབང་ཕྱུག་ཐམས་ཅད་ཀྱི་གནས་ཐོབ་པ་དང༌། འདོད་ན་མཆི་བར་འགྱུར་རོ། །རྟག་ཏུ་རྗེས་སུ་དྲན་པར་བྱེད་ན་མི་མ་ཡིན་པའི་<line/>
འཇིགས་པ་མི་འབྱུང་ངོ༌། །བདག་འཆི་བ་ཤེས་པར་རོ། །ལག་ན་རྡོ་རྗེ་བདག་ཉིད་སྟོན་པར་བྱེད་དོ། །ཤི་འཕོས་ནས་ཀྱང་ལྕང་ལོ་ཅན་དུ་ལག་ན་རྡོ་རྗེའི་ཁྱིམ་དུ་གཞོན་ནུའི་ལུས་<line/>
ཐོབ་པར་འགྱུར་རོ། །ཉིན་གཅིག་བཞིན་དུ་སྙིང་པོ་འདི་ལན་བརྒྱ་རྩ་བརྒྱད་བཟླས་བརྗོད་བྱས་པའི་ཆུ་འཐུངས་ན་ནད་ཐམས་ཅད་མེད་པར་འགྱུར་རོ། །གི་ཝང་ལ་ལན་གཅིག་སྔགས་<line/>
ཏེ་མིག་ལ་བསྐུས་ན་གང་མཐོང་བ་དེ་དབང་དུ་འགྱུར་རོ། །སོ་ཤིང་ལ་སྔགས་ལན་གཅིག་བཏབ་ཏེ་འཆོས་ན་འདོད་པའི་ཟས་རྙེད་དོ། །ཆུའི་ནང་དུ་མེ་ཏོག་ཁ་དོག་ཅི་འདྲ་བ་བོར་<line/>
བ་དེ་འདྲ་བའི་གོས་རྙེད་པར་འགྱུར་རོ། །ཁ་ལ་སྔགས་ཀྱིས་བཏབ་ན་གང་དང༌། སྨྲ་བ་དེ་དབང་དུ་འགྱུར་རོ། །ལྕགས་ཀྱུའི་ཕྱག་རྒྱ་བཅིངས་ལ་ཧཱུཾ་ཞེས་བྱ་བས་དུག་སེལ་ཏོ། །<line/>
</page>
<page index="253" id="127B">ཁྲོས་པ་དང་བཅས་པའི་མཛུབ་མོས་བསྡིགས་ན་བག་འཁུམས་པར་འགྱུར་རོ། །གདོན་གྱིས་ཟིན་པ་ལ་རྡོ་རྗེའི་ཕྱག་རྒྱ་བཅིངས་ལ་ཧཱུཾ་ཞེས་བྱངས་བསྡིགས་ཤིང་རམ་ཞེས་བྱ་བ་འབར་བར་བྱས་<line/>
པ་ཙམ་གྱིས་འབྲོས་ཏེ་ཐེ་ཚོམ་མེད་དོ། གདོན་གྱིས་ཟིན་པ་ལག་མཐིལ་དུ་ཧ་ཞེས་བྱ་བ་བསམས་ལ་བྱབས་ན་སོས་པར་འགྱུར་རོ། །མེ་ཏོག་གམ། སྤོས་སམ། བདུག་པ་ལ་སྔགས་ཀྱིས་<line/>
བཏབ་སྟེ། སུ་ལ་བྱིན་པ་དེ་དབང་དུ་འགྱུར་རོ། །གདོན་དྲག་པོ་ཐམས་ཅད་ཀྱང་ཆོ་ག་འདི་ཉིད་ཀྱིས་འབྲོས་པར་འགྱུར་རོ། །སྔགས་པ་དུལ་བའི་སེམས་དང་ལྡན་པ། སློང་མོའི་ཟས་བཟའ་<line/>
ཞིང་སྲུང་བ་བྱས་ལ། ཀླུའི་རྒྱ་མཚོར་ལན་སུམ་འབུམ་བཟླས་བརྗོད་བྱས་ན་ཀླུ་འབྱུང་སྟེ། གང་བསླངས་པ་དེ་སྦྱིན་པར་བྱེད་དོ། །སྐུད་པ་སྔོན་པོ་ལ་སྔགས་ཀྱིས་བཏབ་སྟེ། རིམས་ཀྱིས་བཏབ་<line/>
པའི་མགུལ་པར་བཅིངས་ན་དེའི་མོད་ལ་རིམས་ལས་ཐར་བར་འགྱུར་རོ། །མིག་ན་བ་ལ་ཤིང་ཀ་ར་བཱི་རའི་ལྕུག་མ་བླངས་ཏེ་ལན་ཅིག་སྔགས་ཀྱིས་བཏབ་སྟེ། ཟངས་ཀྱི་སྣོད་ལ་བྲུད་དེ་<line/>
མིག་ལ་བསྐུས་ན་དེའི་མོད་ལ་སོས་པར་འགྱུར་རོ། །ཀླད་ནད་ཐམས་ཅད་ལ་ནི་གུ་གུལ་ལ་སྔགས་ཀྱིས་བཏབ་སྟེ་ལུས་ཐམས་ཅད་གཡོགས་ལ་མགོར་གཏུགས་ན་ཀླད་ནད་མེད་<line/>
པར་འགྱུར་རོ། །ཟས་མ་ཞུ་བར་གྱུར་ན་ཆུ་ལ་སྔགས་ཀྱིས་བཏབ་པའི་ཁྱོར་ཆུ་ལན་བདུན་འཐུངས་ན་སོས་པར་འགྱུར་རོ། །ལྟོ་ན་བ་ལ་ནི་སྐུད་བ་དམར་པོ་ལྡུམ་བུ་རཏྣ་སུ་རྩིའི་རྩ་བ་དང་<line/>
</page>
<page index="254" id="128A">༄༅། །བཅས་པ་ལ་སྔགས་ཀྱིས་བཏབ་སྟེ་རྐེད་པར་བཅིངས་ན་ལྟོ་བའི་ནད་སོས་བར་འགྱུར་རོ། །ཞི་བའི་བློ་གྲོས། ནད་ཐམས་ཅད་ཞི་བར་བྱེད་པ་གདོན་ཐམས་ཅད་<line/>
སེལ་བའི་བདུག་པའི་རྒྱལ་པོ་འདི་བརྗོད་པར་བྱའོ། །ཞི་བའི་བློ་གྲོས་ཀྱིས་སྨྲས་པ། འཇམ་དཔལ། ཅི་ལས་འདི་དག་གྲུབ་པ་ཡིན་པར་བསྟན་ཏམ། འོན་ཏེ་མ་གྲུབ་པ་ཡང་ཡིན་<line/>
ནམ༑ འཇམ་དཔལ་གྱིས་སྨྲས་པ། ཞི་བའི་བློ་གྲོས། རིག་པའི་རྒྱལ་པོ་འདི་ནི་རྟག་ཏུ་གྲུབ་པ་ཡིན་ཏེ། ཞི་བའི་བློ་གྲོས། བྱང་ཆུབ་ཀྱི་སེམས་དང་བྲལ་བ་མ་གཏོགས་པར་སྔར་<line/>
སྤྱད་པ་བྱ་མི་དགོས། སྔར་བསྙེན་པར་བྱ་མི་དགོས་པར་ཚེ་འདི་ལ་བདེ་བར་གནས་པར་བྱ་བའི་ཕྱིར། བྱང་ཆུབ་སེམས་དཔའ་རང་གི་ལྷའི་རྣལ་འབྱོར་ལ་བརྩོན་པ། བྱང་ཆུབ་<line/>
སེམས་དཔའི་སྤྱད་པ་གསང་སྔགས་ཀྱི་སྒོ་སྤྱོད་པ་ལ་བྱེ་བྲག་ཏུ་བརྗོད་པའི་བསྒྲུབ་པ་རྣམས་བསྟན་ཏོ། །ཤིང་ཨརྐ་དཀར་པོའི་རྩ་བ་དང༌། ཀི་རི་ཀར་ནི་དཀར་པོའི་རྩ་བ་<line/>
དང༌། ཀ་ར་བཱི་ར་དཀར་པོའི་རྩ་བ་དང༌། ཨུ་ཤི་ར་དང༌། བ་ལ་ཀ་དང༌། ཙནྡན་དང༌། ན་ལེ་ཤམ་དང༌། ནི་རྒུན་ཏི་དང༌། གུ་གུལ་དང༌། མར་དུ་བསྲེས་པའི་བདུག་པས་ནི་<line/>
གདོན་ཐམས་ཅད་ཕུང་བར་བྱེད་པའོ། །ནད་ཐམས་ཅད་རབ་ཏུ་ཞི་བར་བྱེད་པའོ། །དཔལ་དང་ལྡན་པ་དང༌། ཚེ་དང༌། སྐལ་བ་བཟང་པོ་བྱེད་པའོ། །ཞི་བའི་བློ་གྲོས། སྔོན་བྱུང་<line/>
</page>
<page index="255" id="128B">བ་འདས་པའི་དུས་ན་ཡང་དག་པར་རྫོགས་པའི་སངས་རྒྱས་རྣམ་པར་གཟིགས་ཀྱི་གསུང་རབ་ལས་བྲམ་ཟེ་བློ་གྲོས་ལྡན་ཞེས་བྱ་བ་རིག་བྱེད་རྣམས་ལ་རིག་བྱེད་ཀྱི་དོན་ལ་མཁས་<line/>
པ༑ བཟོ་དང༌། སྒྱུ་རྩལ་ཐམས་ཅད་མངོན་པར་ཤེས་པ། གསང་སྔགས་ཀྱི་དོན་ལ་མཁས་པ་ཞིག་བྱུང་སྟ། དེ་རི་ཞིག་གི་རྩེ་མོ་ལ་བརྩོན་འགྲུས་བརྩམས་ནས་རིག་པའི་རྒྱལ་པོ་རྡོ་<line/>
རྗེ་དྲག་པོ་ཆེན་པོ་འདི་བསྒྲུབས་བསྒྲུབས་པ་ལས། བགེགས་དང༌། ལོག་འདྲེན་མ་རུངས་པ་དག་གིས་གཙེས་པ་དང༌། དེ་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་<line/>
པ་ཡང་དག་པར་རྫོགས་པའི་སངས་རྒྱས་རྣམ་པར་གཟིགས་ག་ལ་བ་དེར་སོང་སྟེ་ཕྱིན་ནས། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ཏེ་ཕྱོགས་གཅིག་ཏུ་འདུག་གོ།<line/>
ཕྱོགས་གཅིག་ཏུ་འདུག་ནས་བྲམ་ཟེ་བློ་གྲོས་ལྡན་གྱིས། བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་ནས་དེའི་ཚུལ་སྨོས་ཏེ་གསོལ་བ། བཅོམ་ལྡན་འདས། བདག་<line/>
འདི་ན་རི་ཆེ་གེ་མོ་ཞེས་བགྱི་བའི་རྩེ་མོ་ལ་བརྩོན་འགྲུས་བརྩམས་ནས། རིག་པའི་རྒྱལ་པོ་རྡོ་རྗེ་དྲག་པོ་ཆེན་པོ་དེ་ལན་གཉིས་སུ་བསྒྲུབས་ན། ཡང་བཅོམ་ལྡན་འདས། བདག་གིས་<line/>
དེའི་དངོས་གྲུབ་མ་རྙེད་མ་ཐོབ་མི་དམིགས་ན། རྫས་ཅུང་ཟད་ཅིག་བསྒྲུབས་ན་དེ་ཐམས་ཅད་ཀྱང་བགེགས་རྣམས་ཀྱིས་ཕྲོགས་ན། དེ་ལ་བདག་གིས་ཇི་ལྟར་བསྒྲུབ་པར་བགྱི། དེ་སྐད་<line/>
</page>
<page index="256" id="129A">༄༅། །ཅེས་གསོལ་པ་དང༌། བཅོམ་ལྡན་འདས་ཡང་དག་པར་རྫོགས་པའི་སངས་རྒྱས་རྣམ་པར་གཟིགས་ཀྱིས་བྲམ་ཟེ་བློ་གྲོས་ལྡན་ལ་གདུག་པ་འདི་དག་བཀའ་<line/>
སྩལ་ཅིང་གསང་སྔགས་ཀྱི་ཚིག་འདི་དག་ཀྱང་གསུངས་སོ། །སྱད་ཡ་ཐེ་དན། རུ་རུ་ལེ་ལེ། བུད་དྷ་མ་ཏང་གི། པུཀྐ་སི། ཤ་བ་རི་ཀ །གྲྀཧྞ་ཁཱ་ད་ཡ་སྭཱཧཱ། ཞི་བའི་བློ་གྲོས། དེའི་ཚེ་<line/>
དེའི་དུས་ན་རིག་པའི་རྒྱལ་པོ་འདི་བསྒྲུབ་པའི་བྲམ་ཟེ་བློ་གྲོས་ལྡན་ཞེས་བྱ་བ་བྱུང་བ་དེ་གཞན་ཞིག་ཡིན་པ་སྙམ་དུ་ཁྱོད་དོགས་སམ། ཡིད་གཉིས་ཟ་ན་ཁྱོད་ཀྱིས་དེ་ལྟར་མི་བལྟའོ་<line/>
དེ་ཅིའི་ཕྱིར་ཞེ་ན། ཞི་བའི་བློ་གྲོས། རྡོ་རྗེ་འཆང་སྤྲོས་པ་མེད་པར་གནས་པ་ཞེས་བྱ་བ་འཁོར་གྱི་དཀྱིལ་འཁོར་གྱི་ཁྱམས་འདི་ཉིད་དུ་འདུས་པ་ཡིན་ཏེ། སྤྲོས་པ་རབ་འབྱམས་རྒྱ་<line/>
ཆེན་པོ་མཐའ་ཡས་པ་ལ་མཁས་པ་དེས་གསང་སྔགས་འདི་དང་བདུག་པ་ཡང་དེ་རྙེད་དེ་བསྒྲུབས་སོ། །ཅི་སྟེ་རི་མོའི་གཟུགས་བསྒྲུབ་པར་འདོད་ན། སྔ་མ་བཞིན་དུ་རི་མོ་མཁན་<line/>
གསོ་སྦྱོང་བཟུང་བས་ཚོན་རྩི་སྤྱིན་དང་མ་འདྲེས་པ་དག་གིས་རས་ལ་ལག་ན་རྡོ་རྗེ་ཨུཏྤ་ལའི་འདབ་མའི་མདོག་ལྟ་བུའམ། པྲི་ཡང་ཀུའི་ཁ་དོག་ལྟ་བུའི་མདོག་སྔོ་བསངས་<line/>
སམ༑ མརྒད་ཀྱི་ཁ་དོག་ལྟ་བུའི་སྔོ་བསངས་སུ་བྲི་བར་བྱ་སྟེ། ཟུར་ཏེ་ཕྱེད་སྣང་བ། རྒྱན་ཐམས་ཅད་གྱི་བརྒྱན་པ། བཞིན་ཅུང་ཟད་ཁྲོས་པ་དང་བཅས་པ། གོས་ཚིག་གུ་གྱོན་<line/>
</page>
<page index="257" id="129B">པ༑ རིན་པོ་ཆེའི་བྲག་ལ་རིན་པོ་ཆེའི་ཕུག་ན་ཚུལ་བཞིན་དུ་ཤིས་ཤིང་སྐྱིལ་མོ་ཀྲུང་ཕྱེད་བཅས་ཏེ་འདུག་པ། བསྒྱིངས་པ་དང་བཅས་པ། བསྙེམས་པ་དང་བཅས་པ། མེ་ལྕེ་འབར་བའི་ཕྲེང་<line/>
བ་ཅན། ལག་པ་གཡས་པ་ན་རྡོ་རྗེ་འབར་བ་དང་བཅས་པ་གསོར་བ་བྲི་བར་བྱའོ། །དེའི་མགོ་བོའི་གཡས་རོལ་གྱི་སྟེང་དུ་ཧ་ཅང་ཡང་མི་རིང་བར་དེ་བཞིན་གཤེགས་པ་དྲི་ཞིམ་སྣང་དཔལ་<line/>
པདྨོ་དཀར་པོ་ལ་སྐྱིལ་མོ་ཀྲུང་དུ་བཞུགས་པ། མཚན་ཐམས་ཅད་དང་ལྡན་པ། རིག་པའི་རྒྱལ་པོ་དབུགས་འབྱིན་པ་མཛད་པ་བྲིའོ། །གཡོན་རོལ་དུ་དེ་བཞིན་གཤེགས་པ་རྡོ་རྗེ་སྲ་བས་<line/>
རབ་ཏུ་འཇོམས་པར་དབུགས་འབྱིན་པ་སྔ་མ་བཞིན་ནོ། །ལག་ན་རྡོ་རྗེའི་འོག་གཡས་རོལ་དུ། ཕྱག་བརྙན་སོག་མའི་དུ་བའི་མདོག་ལྟ་བུའི་གོས་དྲི་མ་ཅན་གྱོན་པ། སྐྲ་ཁམ་པ་གྱེན་དུ་<line/>
འགྲེང་བ། མིག་དམར་བ། དཔྲལ་བར་ཁྲོ་གཉེར་གྱི་རིམ་པ་དང་བཅས་པ། ལག་ན་ཞགས་པ་དང༌། རལ་གྲི་ཐོགས་པ་བཀའ་ནོད་པ་ལྷུར་ལེན་པ། པུས་མོ་གཉིས་བཙུགས་པ་བྲིའོ། །<line/>
གཡོན་རོལ་ཏུ་ཕྱག་བརྙན་མ་པུས་མོ་བཙུགས་པ། མདོག་སྔོ་བསངས། རལ་གྲི་སོ་གཅིག་པ་ཡུ་བ་ཅན་དང༌། ཞགས་པ་ལག་ན་ཐོགས་བ་སྔ་མ་བཞིན་དུ་བྲི་བར་བྱའོ། །དབེན་པ་དུག་<line/>
མེད་པར་དེའི་མདུན་དུ་ཟས་དཀར་གསུམ་བཟའ་ཞིང༌། གོས་དུས་གསུམ་དུ་བརྗེས་ལ་ལན་སུམ་འབུམ་བཟླས་བརྗོད་བྱའོ། །ཐ་མར་ཅི་འབྱོར་པས་མཆོད་དེ། ཨ་ག་རུའི་ཡམ་སྲེག་<line/>
</page>
<page index="258" id="130A">༄༅། །ཤིང་ཞོ་དང༌། སྦྲང་རྩི་ལ་སྨྱུགས་པས་མཚན་ཐོག་ཐག་སྦྱིན་སྲེག་བྱས་ན། ནམ་བྱེད་དམ། ཉི་མ་འཆར་ཀར་རི་མོའི་གཟུགས་ལས་འོད་ཟེར་དག་འབྱུང་ངོ༌། །<line/>
ཡང་ན་རི་མོའི་གཟུགས་འགུལ་ལོ། །ཡང་ན་མེ་ཏོག་གི་ཕྲེང་བ་འགུལ་ལོ། །སྔ་མ་བཞིན་དུ་གྲུབ་པར་འགྱུར་ཏེ། ལས་ཐམས་ཅད་བྱེད་དོ། །རྟག་ཏུ་རི་མོའི་གཟུགས་ཀྱི་མདུན་དུ་ལན་བརྒྱ་<line/>
རྩ་བརྒྱད་བཟླས་བརྗོད་བྱས་ན་སྐལ་བ་བཟང་པོ་མཆོག་དང་ལྡན་ཞིང་ནད་ཐམས་ཅད་ལས་ཐར་བར་བྱ་བ་དང༌། འཇིགས་པ་ཐམས་ཅད་རྣམ་པར་སྤངས་པར་འགྱུར་རོ། །ཞི་བའི་<line/>
བློ་གྲོས། གཞན་ཡང༌། འཇིགས་པའི་མེའི་སྙིང་པོ་ཆེན་པོ་སྟོབས་དང༌། ཕ་རོལ་གནོན་པ། དཔག་ཏུ་མེད་པ། ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་<line/>
ལྡིང་དང༌། མིའམ་ཅི་དང༌། ལྟོ་འཕྱེ་ཆེན་པོ་དང༌། ལྷ་དང༌། ལྷ་མ་ཡིན་པས་མཆོད་པ། དེ་བཞིན་གཤེགས་པ་ཐམས་ཅད་ཀྱི་བྱིན་གྱིས་བརླབས་པའི་བསྒྲུབ་པ་ནི་འདི་ཡིན་ཏེ།<line/>
ཚེས་གྲངས་དང༌། སྐར་མ་འདམ་མི་དགོས། སྨྱུང་བ་ཡང་བྱ་མི་དགོས་པར་རིའི་རྩེ་མོར་སོང་ལ་ལན་སུམ་འབུམ་བཟླས་བརྗོད་བྱའོ། །ཐ་མར་ཅི་འབྱོར་པས་མཆོད་དེ། སྐེ་ཚེའི་<line/>
འབྲུའི་སྲེག་བླུགས་དུག་དང༌། ཁྲག་དང༌། ལན་ཚྭ་དང་བསྲེས་པ་ལན་སུམ་འབུམ་སྦྱིན་སྲེག་བྱས་ན་མཚན་མོ་ཧཱུཾ་ཞེས་བྱ་བའི་སྒྲ་ཆེན་པོ་གྲག་ཅིང་སྔ་མ་བཞིན་དུ་འགྲུབ་པར་<line/>
</page>
<page index="259" id="130B">འགྱུར་ཏེ། གྲུབ་ནས་ཀྱང་འཇིག་རྟེན་གྱི་ཁམས་དུ་མར་རྒྱུ་བ་དང༌། ཡིད་ལྟར་མགྱོགས་པ་དང༌། གཟི་བརྗིད་མཚུངས་པ་མེད་པར་འགྱུར་ཏེ། སངས་རྒྱས་དང༌། བྱང་ཆུབ་སེམས་དཔའ་རྣམས་མ་<line/>
གཏོགས་པར་དེ་བས་ལྷག་པར་སུ་ལ་ཡང་མེད་དོ། །རྟག་ཏུ་བཟླས་བརྗོད་བྱས་ན་འབྱུང་པོ་ཐམས་ཅད་ཀྱིས་མི་ཐུབ་པར་འགྱུར་རོ། །ལྷ་མ་ཡིན་གྱི་ཁུང་གི་སྒོར་སོང་ནས་ཁྲོས་ཏེ། ལན་ཁྲི་<line/>
བཟླས་བརྗོད་བྱ་ཞིང་སྦྱིན་སྲེག་ཀྱང་སྔ་མ་བཞིན་བྱས་ན་ལྷ་མ་ཡིན་གྱི་གནས་ཐམས་ཅད་གཏན་པ་མེད་པར་འགྱུར་ཏེ། ཅི་འདོད་པ་བཞིན་ཡོངས་སུ་སྤྱོད་ཅིང་འདོད་པ་བཞིན་དུ་རང་<line/>
འབྱུང་བར་འགྱུར་རོ། །ལས་ཐམས་ཅད་བྱེད་དོ། །ཅི་སྟེ་གཏེར་ཆེན་པོ་འབྱུང་བར་འདོད་ན་ཟས་མི་བཟའ་བར་སྙིང་པོ་འདི་ལན་ཁྲི་བཟླས་བརྗོད་བྱས་ལ་ཐ་མར་ཤིང་ཀ་ར་བཱི་རའི་ལྕུག་མས་ལན་<line/>
གསུམ་བསྣུན་ན་རང་འབྱུང་ངོ༌། །རྟག་ཏུ་རྗེས་སུ་དྲན་པར་བྱེད་ན་སྐྱེ་བོ་ཐམས་ཅད་དགའ་བར་འགྱུར་རོ། །ཁྲོས་པའི་མདུན་དུ་ཕྱག་རྒྱ་བཅིངས་ལ་ལན་ཉི་ཤུ་རྩ་གཅིག་བརྗོད་ན་དང་<line/>
བར་འགྱུར་རོ། །བྱིས་པ་གདོན་གྱིས་ཟིན་པ་ཐམས་ཅད་ཀྱིས་མཐོང་བ་ཙམ་གྱིས་ཐར་བར་འགྱུར་རོ། །གདོན་ཆེན་པོ་ཐམས་ཅད་ལ་ནི་གཟུགས་བྱས་ལ་རྐང་པ་གཡོན་པས་མནན་ཏེ་<line/>
ལན་བརྒྱ་རྩ་བརྒྱད་བཟླས་བརྗོད་བྱས་ན། གདོན་དེ་ཚིག་ཅིང་སྒྲ་འབྱིན་ཅིང་འབྲོས་པར་འགྱུར་རོ། །དྲིས་པ་མྱུར་དུ་སྨྲ་བར་འགྱུར་རོ། །ཅི་སྟེ་ཕ་རོལ་ལ་གནོད་པར་བྱེད་པར་འདོད་ན་བ་<line/>
</page>
<page index="260" id="131A">༄༅། །རུ་རའི་ཤིང་བུ་སོར་དྲུག་པ་དག་གཅིག་ལ་མིང་ནས་བརྗོད་ཅིང་སྔགས་ལན་བརྒྱ་རྩ་བརྒྱད་སྔགས་ལ་ནམ་ཕྱེད་ན། ཁང་སྟེང་ངམ། སྒོའི་སྟེང་དུ་བཙུགས་ནས་<line/>
ཁྱིམ་དུ་གནོད་པ་ཆེན་པོ་འབྱུང་ངོ༌། །ཡམས་ཀྱི་ནད་ཆེན་པོ་ཡང་འབྱུང་ངོ༌། །ཡིད་ཀྱིས་ནི་ཞི་བར་བྱེད་དོ། །ཅི་སྟེ་རི་མོའི་སྐུ་གཟུགས་བསྒྲུབ་ན། རས་ལ་བཅོམ་ལྡན་འདས་ལག་ན་རྡོ་<line/>
རྗེ་འོད་ཀྱི་ཁ་དོག་དབྱར་གྱི་སྤྲིན་འདྲ་བ། རྒྱན་མེད་པ། མིག་དམར་བ། ཁྲོས་པ། མ་མཆུ་སོས་མནན་པ། དཔྲལ་བར་ཁྲོ་གཉེར་གྱི་རིམ་པ་འཆས་པ། རྐང་པ་གཡོན་པས་ས་མནན་<line/>
ཏེ་འདུག་པ། རྐང་པ་གཡས་པའི་རྡོག་པས་བསྣུན་པ་ལྟར་འདུག་པ། ལག་པ་གཡོན་པའི་མཛུབ་མོས་བསྡིགས་མོ་བྱེད་པ། ལག་པ་གཡས་པས་ཁྲོ་བོའི་རྡོ་རྗེ་མི་བཟད་པ་འཕེན་<line/>
པ་ལྟར་འདུག་པ་བྲི་བར་བྱ་སྟེ། བསྲུང་བ་བྱས་པ། རྡོ་རྗེ་གཙུག་ཏོར་གྱི་གཟུགས་སུ་བསྒྱུར་བ། རྟག་ཏུ་མཉམ་པར་གཞག་པ། སྙིང་རྗེ་དང་ལྡན་པ། བྱང་ཆུབ་ཀྱི་སེམས་དང་ལྡན་<line/>
པའི་ཡིད་དུ་གྱུར་པས་ས་ཕྱོགས་དབེན་པར། དུག་མེད་པར་མཆོད་པ་རྒྱ་ཆེར་བྱས་ལ་རི་མོ་མཁན་གསོ་སྦྱོང་གཟུང་བ་འདྲིར་གཞུག་གོ །རྡོ་རྗེའི་དཀྱིལ་འཁོར་ཆེན་པོར་དབང་<line/>
བསྐུར་བ། དམ་ཚིག་ཐོབ་པ། སྤྲོ་བ་དང་བཅས་པ་འདྲིར་གཞུག་གོ། གཞན་ནི་གང་གིས་ཀྱང་མ་ཡིན་ནོ། །ཞི་བའི་བློ་གྲོས། དམ་ཚིག་མི་ཤེས་པ། དཀྱིལ་འཁོར་མ་མཐོང་<line/>
</page>
<page index="261" id="131B">བ༑ གང་ལ་ལ་ཞིག་གིས་རི་མོའི་གཟུགས་མཐོང་ན། དེའི་མོད་ལ་དེ་ནད་རྣམ་པ་གཉིས་ཀྱིས་བཏབ་པར་འགྱུར་ཏེ། གཉིས་གང་ཞེ་ན། འདི་ལྟ་སྟེ། རིམས་དྲག་པོ་དང༌། གཅོད་ཆེན་པོར་<line/>
འགྱུར་རོ། །ཞི་བའི་བློ་གྲོས་ཀྱིས་སྨྲས་པ། འཇམ་དཔལ། ཀྱེ་མ། གང་གི་ཡོན་ཏན་གྱི་ཁྱད་པར་འདི་ལྟ་བུ་བསྟན་པའི་སྙིང་པོ་མཆོག །དོན་ཆེན་པོ་དང་ལྡན་པ། མཐུ་ཆེན་པོ་དང་ལྡན་པ་<line/>
འདི་ངོ་མཚར་ཏོ། །འཇམ་དཔལ། སྙིང་པོ་མཆོག་འདི་ནི་གང་ཞིག །འདིའི་མིང་ཅི་ཞིག་བྱ། འཇམ་དཔལ་གྱིས་སྨྲས་པ། ཞི་བའི་བློ་གྲོས། དེ་བཞིན་གཤེགས་པ་ཐམས་ཅད་ཀྱི་སྙིང་<line/>
པོ༑ སྲ་བའི་ཡོན་ཏན་རྣམས་དང༌། མཐུ་ལ་ནི་མཐའ་མེད་དོ། །ཞི་བའི་བློ་གྲོས། ལག་ན་རྡོ་རྗེ་འདི་ནི་དེ་བཞིན་གཤེགས་པ་ཐམས་ཅད་ཀྱི་འཇིགས་པའི་མེ་ལས་བྱུང་བའི་རྡོ་རྗེ་<line/>
ཞེས་བྱ་སྟེ། མ་དུལ་བ་ཐམས་ཅད་འདུལ་བ། དེ་བཞིན་གཤེགས་པ་ཐམས་ཅད་དང༌། བྱང་ཆུབ་སེམས་དཔའ་ཐམས་ཅད་ཀྱི་སྨོན་ལམ་ཡོངས་སུ་རྫོགས་པར་བྱེད་པ། བསྟན་པ་<line/>
མཆོག་ཏུ་ཀུན་ཏུ་བསྲུང་བར་སྨོན་ལམ་བཏབ་པ། སེམས་ཅན་ཐམས་ཅད་ཀྱི་བསམ་པ་ཇི་ལྟ་བ་བཞིན་དུ་ཡོངས་སུ་རྫོགས་པར་བྱེད་པ། འཇིག་རྟེན་གྱི་ཁམས་མཐའ་ཡས་<line/>
རྒྱ་མཚོ་རབ་འབྱམས་རྣམས་སུ་དེ་བཞིན་གཤེགས་པ་ཐམས་ཅད་ཀྱི་སྨོན་ལམ་སྒྲོགས་པའི་སྒོ་ལ་འཇུག་པ། ཐམས་ཅད་དུ་སྔོན་དུ་རྒྱུག་པའོ། །དེའི་མདུན་དུ་ཅི་འབྱོར་པས་<line/>
</page>
<page index="262" id="132A">༄༅། །མཆོད་པ་བྱས་ཏེ་གུ་གུལ་གྱི་རིལ་བུ་རྒྱ་ཤུག་གི་ཚིག་གུ་ཙམ་འབུམ་སྦྱིན་སྲེག་བྱས་ན་འགྲུབ་པར་འགྱུར་ཏེ། གང་འདོད་པ་དེ་བྱེད་དོ། །རིའི་རྩེ་མོའམ།<line/>
རྒྱ་མཚོའི་ངོག་སུ་སོང་སྟེ་རི་མོའི་གཟུགས་བྲིས་ལ་སློང་མོའི་ཟས་སམ། བསླངས་པ་མ་ཡིན་པའི་ཟས་བཟའ་ཞིང་མིད་བ་ནུབ་པ་ཙམ་དུ་ཆུར་ཞུགས་ལ་ལན་གསུམ་འབུམ་བཟླས་<line/>
བརྗོད་བྱའོ། །ཐ་མར་ཅི་འབྱོར་པས་མཆོད་ལ། རལ་གྲིའམ། འཁོར་ལོ་ལག་ན་ཐོགས་ཤིང་དུག་དང༌། ཁྲག་དང༌། ཡུངས་ཀར་བསྲེས་པས་ལན་སུམ་ཁྲི་སྦྱིན་སྲེག་བྱས་ན་འགྲུབ་<line/>
པར་འགྱུར་རོ། །རྒྱ་མཚོ་ལས་སྒྲ་འབྱུང་ཞིང་བསྐམས་པར་འགྱུར་རོ། །རིའང་འགུལ་བའམ། འགྲུབ་པར་འགྱུར་རོ། །ལས་ཐམས་ཅད་ནུས་པར་འགྱུར་རོ། །རྫི་ཆར་རམ། ལྕེ་འབབ་<line/>
པ་ལ་ཡང་ལན་ཅིག་བསྡིགས་པ་ཙམ་གྱིས་མེད་པར་འགྱུར་རོ། །འཆི་བ་ཐམས་ཅད་དང༌། ནད་འགོ་བ་ཐམས་ཅད་དང༌། གནོད་པ་འབྱུང་བ་ཐམས་ཅད་ལ་ལམ་གྱི་བཞི་མདོ་<line/>
འམ༑ ཤིང་དྲུང་གཅིག་ཡོད་པའམ། འབབ་ཆུའི་ངོགས་སམ། མཚན་མ་གཅིག་ཡོད་པའམ། གྲོང་ཁྱེར་གྱི་སུམ་མདོར་རི་མོའི་གཟུགས་བྲིས་ལ་རྒྱ་ཆེར་མཆོད་ལ་སྤོས་<line/>
དང༌། མེ་ཏོག་གིས་མཆོད་པའི་བུམ་པ་ཡུངས་ཀར་གྱིས་བཀང་ལ། འཁོར་ལོས་བསྒྱུར་བའི་སྔགས་བཟླས་བརྗོད་བྱ་སྟེ། སྙིང་པོ་སྙིང་གར་གཞག་ལ་རི་མོའི་གཟུགས་དེ་ལ་ཤིས་<line/>
</page>
<page index="263" id="132B">པ་སྙན་པ་རྒྱ་ཆེན་པོ་བརྗོད་པས་མངོན་སུམ་དུ་དགའ་བར་བྱས་ཏེ་དབང་བསྐུར་བར་བྱའོ། །ཡུངས་ཀར་དེ་དག་གིས་ནི་གནོད་པ་ཐམས་ཅད་དང༌། ནད་འགོ་བ་ཐམས་ཅད་དང༌། འཆི་བ་ཐམས་<line/>
ཅད་སེལ་ཏོ། །སེམས་ཅན་དཔག་ཚད་ཙམ་ན་འཁོད་པ་ཐམས་ཅད་ཀྱིས་རི་མོའི་གཟུགས་དེ་མཐོང་ན་ཡང་དེའི་མོད་ལ་ཞི་བར་འགྱུར་རོ།། །།འཕགས་པ་ལག་ན་རྡོ་རྗེ་དབང་<line/>
བསྐུར་བ། བམ་པོ་བདུན་པ། དེ་ནས་འཇམ་དཔལ་གཞོན་ནུར་གྱུར་པས་བྱང་ཆུབ་སེམས་དཔའ་ཞི་བའི་བློ་གྲོས་ལ་འདི་སྐད་ཅེས་སྨྲས་སོ། །ཞི་བའི་བློ་གྲོས། རིག་པའི་རྒྱལ་པོ་འདི་དག་<line/>
གི་སྤྱིའི་བསྒྲུབ་པའི་རིམ་པར་ཕྱེ་བ་ཉོན་ཅིག །ཞི་བའི་བློ་གྲོས། དེ་ལ་སྒྲུབ་པ་པོ་རིག་པའི་རྒྱལ་པོ་གང་ཡང་རུང་བ་སྒྲུབ་པར་འདོད་པས་རིག་སྔགས་གདོན་པར་བྱ་སྟེ། ཚེས་གྲངས་<line/>
དང༌། བྱེད་པ་དང༌། ཡུད་ཙམ་བཟང་པོ་ལ་སྨྱུང་བ་བྱས་ལ། མར་གྱི་མར་མེ་བུས་ཏེ་ཅི་འབྱོར་པས་མཆོད་པ་བྱས་ལ་རིང་བསྲེལ་དང་བཅས་པའི་མཆོད་རྟེན་ནམ། སྐུ་གཟུགས་ཀྱི་མདུན་<line/>
དུ་རིག་པའི་རྒྱལ་པོ་འཇིགས་མེད་མཚན་ཐོག་ཐག་བཟླས་བརྗོད་བྱའོ། །ནང་པར་ཁྲུས་བྱས་ལ་དྲི་ཞིམ་པོས་བསྐུས་ཏེ། གོས་གཙང་མ་བགོས་ལ་ཟས་དཀར་གསུམ་ཟོས་ཏེ་དབང་པོ་<line/>
གསལ་བ་དང༌། ཉམས་ཐ་མལ་བར་གནས་པ་དང༌། བྱང་ཆུབ་ཀྱི་སེམས་དང་ལྡན་པའི་ཡིད་དང༌། སྙིང་རྗེ་དང་ལྡན་པའི་སློབ་དཔོན་བླ་ན་མེད་པའི་སྦྱིན་གནས་ལ་ཐལ་མོ་སྦྱར་ཏེ་པུས་<line/>
</page>
<page index="264" id="133A">༄༅། །མོ་བཙུགས་ལ་གསོལ་བ་བཏབ་སྟེ། སློབ་དཔོན། བླ་ན་མེད་པའི་ཡེ་ཤེས་ཐོབ་པར་བགྱི་བའི་སླད་དུ་རིག་པའི་རྒྱལ་པོ་བདག་ལ་སྩལ་དུ་གསོལ། བྱང་ཆུབ་ཀྱི་<line/>
སྙིང་པོ་ལ་གནས་ཀྱི་བར་དུ་བགྱིའོ་ཞེས་བརྗོད་པར་བྱའོ། །སློབ་དཔོན་གྱིས་ཀྱང་ཐམས་ཅད་དུ་སྙིང་རྗེ་དང་ལྡན་པས་སེར་སྣ་མེད་པར་བྱས་ལ་སློབ་མ་དེ་ལ་སྦྱིན་པར་བྱའོ། །དེ་ལྟར་རིག་<line/>
སྔགས་དང༌། དམ་ཚིག་མནོས་ནས་ཇི་སྐད་བསྟན་པ་ལྟ་བུའི་ས་ཕྱོགས་རྣམས་སུ་དེ་དང་མཐུན་པའི་ཆ་བྱད་དུ་བསྒྱུར་ལ་རིའི་རྩེ་མོའམ། འབབ་ཆུའི་ངོགས་སམ། ནགས་ཁྲོད་དམ།<line/>
ཆུ་མིག་གི་དངོ་འམ། ཡིད་དུ་འོང་བ་དབེན་པ་དེར་ཟས་དཀར་གསུམ་ཟ་བའམ། འོ་མ་བཏུང་ཞིང་ལན་ས་ཡ་བཟླས་བརྗོད་བྱས་ན་སྔར་སྤྱད་པ་བྱས་པར་འགྱུར་རོ། །དེ་ནས་རལ་གྲི་<line/>
འམ༑ རྡོ་རྗེའམ། མདུང་ཐུང་ངམ། བེ་ཅོན་ནམ། མདུང་རྩེ་གསུམ་པའམ། ལྕགས་སྣ་གསུམ་གྱི་འཁོར་ལོ་བླངས་ལ་བའི་རྣམ་ལྔས་བཀྲུས་ཏེ་བ་ལང་གི་ལྕི་བའི་ཕུང་པོའི་སྟེང་<line/>
དུ་གཞག་ལ་རྡོ་རྗེ་དྲག་པོ་ཆེན་པོའི་སྙིང་པོས་བསྲུང་བར་བྱའོ། །དེ་ནས་ཟླ་བ་ཚེས་ནས་བཟུང་སྟེ་ཉའི་བར་དུ་བཟླས་བརྗོད་བྱའོ། །དེ་ནས་གང་ཡང་རུང་བ་ཞིག་བླངས་ལ་སྤོས་ཆུས་<line/>
བཀྲུས་ཏེ། བ་ལང་གི་ལྕི་བས་ལ་མ་ལྷུང་བས་དཀྱིལ་འཁོར་བསྐུས་ལ་སྔ་མ་བཞིན་དུ་དཀྱིལ་འཁོར་བྲིས་ཏེ། ཅི་འབྱོར་པས་མཆོད་ལ་ཤིང་ཨ་ཤྭཏྠའི་ལོ་མའི་སྟེང་དུ་གཞག་ལ།<line/>
</page>
<page index="265" id="133B">མཚན་ཐོག་ཐག་བཟླས་བརྗོད་བྱས་ན། ནམ་ཕྱེད་དམ། ཉི་མ་འཆར་ཀར་ངེས་པར་འབར་ཞིང་རིག་སྔགས་འཆང་ཐམས་ཅད་འདུས་ཏེ། དེ་དག་གིས་བསོད་ནམས་ཇི་ལྟ་བ་བཞིན་དུ་དབང་<line/>
བསྐུར་ནས་རིག་སྔགས་འཆང་དུ་འགྱུར་ཏེ། འདོད་པའི་གཟུགས་འཆང་བ་དང༌། འཇིག་རྟེན་གྱི་ཁམས་དུ་མར་རྒྱུ་བ་དང༌། དེ་བཞིན་གཤེགས་པ་ཐམས་ཅད་ལ་མཆོད་པ་བྱེད་པར་འགྱུར་<line/>
རོ༑ ༑ཅི་སྟེ་མ་གྲུབ་ལ་བརྟུལ་ཞུགས་མ་ཉམས་ན་དེ་བཞིན་དུ་ལན་གསུམ་དུ་བསྒྲུབ་པ་བྱས་ན། མཚམས་མེད་པའི་ལས་བྱས་པས་ཀྱང་ངེས་པར་འགྲུབ་བོ། །རྟག་ཏུ་བཟླས་བརྗོད་བྱས་ན་<line/>
ཚེ་རིང་བར་འགྱུར་རོ། །སྨན་ལ་བཟླས་བརྗོད་བྱས་ཏེ་འཐུངས་ན་ནད་མེད་པར་འགྱུར་རོ། །མར་ལ་སྔགས་ཀྱིས་བཏབ་ཏེ། ཟན་ཟ་ཀར་འཐུངས་ན་ལོ་ཁྱུད་འཁོར་དུ་ལུས་བརྟན་པར་འགྱུར་<line/>
རོ༑ ༑བཅོམ་ལྡན་འདས་ཀྱི་སྐུ་གཟུགས་ཀྱི་མདུན་དུ་མིག་བཙུམས་ཏེ། ལན་སྟོང་རྩ་བརྒྱད་བཟླས་བརྗོད་བྱས་ན་དེ་བཞིན་གཤེགས་པའི་སྐུའི་གཟུགས་ཀྱིས་དགེ་བ་དང༌། མི་དགེ་བ་<line/>
བརྗོད་དོ། །དེ་བཞིན་དུ་རྣ་བ་བཀབ་སྟེ་བཟླས་བརྗོད་བྱས་ན་ཡང་ཐམས་ཅད་ཐོས་པར་འགྱུར་རོ། །ཉལ་ཀར་མལ་དུ་ཞུགས་ལ་མིག་ལ་ལན་བརྒྱ་རྩ་བརྒྱད་སྔགས་ཏེ་ཉལ་ན་སྣང་བར་<line/>
འགྱུར་ཞིང་ཐམས་ཅད་མཐོང་སྟེ། ཉིན་མོ་ཇི་ལྟ་བ་ལྟར་མཚན་མོ་ཡང་དེ་བཞིན་ནོ། །སོ་ཤིང་ལ་ལན་གཅིག་སྔགས་ཏེ་འཆོས་ན་མ་བསླངས་བར་ཟས་རྙེད་དོ། །ལིག་བུ་མིག་<line/>
</page>
<page index="266" id="134A">༄༅། །གམ། གི་ཝང་ལ་ལན་གཅིག་སྔགས་ཏེ་མིག་ལ་བསྐུས་ན་སྐྱེ་བོ་ཐམས་ཅད་དགའ་བར་འགྱུར་རོ། །སྤོས་ལ་བཟླས་བརྗོད་བྱས་ཏེ་བསྐུས་ན། གང་<line/>
དག་གིས་དྲི་ཚོར་བ་དེ་དག་དབང་དུ་འགྱུར་རོ། །དགྲ་མཐོང་ན་ཕྱག་རྒྱས་བཅིངས་ལ་ལན་ཅིག་བརྗོད་ན་དགྲ་དང་བྲལ་བར་འགྱུར་རོ། །སྤོས་དང༌། མེ་ཏོག་ལ་སོགས་པ་ལ་སྔགས་<line/>
ཀྱིས་ལན་ཅིག་བཏབ་ཏེ། གང་ལ་བྱིན་པ་དེ་དབང་དུ་བྱེད་པར་འགྱུར་རོ། །ཅི་སྟེ་གཡུལ་ངོར་འཇུག་པར་འདོད་ན་སྐྱེས་བུ་བཅིང་བ་བྱས་ལ་ཞུགས་ན་གཡུལ་ངོར་རྒྱལ་བར་<line/>
འགྱུར་རོ། །ཅི་སྟེ་དམག་རེངས་པར་བྱ་བར་འདོད་ན། བེ་ཀངྐ་ཏའི་ཤིང་གི་མེ་བུས་ལ་གྲུ་ཚལ་གྱི་ཡམ་སྲེག་ཤིང་གིས་ལན་ཁྲི་སྦྱིན་སྲེག་བྱས་ན་དམག་རེངས་པར་བྱས་པར་<line/>
འགྱུར་རོ། །གནོད་པ་ཐམས་ཅད་ལ་མངར་གསུམ་གྱི་སྲེག་བླུགས་ལན་སུམ་ཁྲི་སྦྱིན་སྲེག་བྱས་ན་ཞི་བར་འགྱུར་རོ། །ཐལ་བས་ནི་རྫི་ཆར་གཅོད་དོ། །ཤིང་བུའམ། མཚོན་<line/>
གྱིས་ནི་ལྕེ་འབབ་པ་བཟློག་གོ །སྐུད་པ་སྔོན་པོས་ནི་འབྱུང་པོའི་གདོན་ཞི་བར་བྱེད་དོ། །གཟུགས་བྱས་ལ་ཐལ་བའམ། ཤིང་ཀ་ར་བཱི་རའི་ལྕུག་མས་སྦྱིན་སྲེག་བྱས་ན་ཞི་བར་<line/>
འགྱུར་རོ། །གདོན་ཆེན་པོ་ལ་ཡང་དེ་བཞིན་དུ་བྱའོ། །བྱིས་པ་གདོན་གྱིས་ཟིན་ན་འབྲས་སཱ་ལུ་བཏགས་པ་ལས་གཟུགས་བྱས་ལ་སྐེ་ཚེའི་འབྲུ་དང༌། ལན་ཚྭ་དང་བསྲེས་ཏེ། ཕུབ་<line/>
</page>
<page index="267" id="134B">མའི་མེ་བུས་པའི་ནང་དུ་སྦྱིན་སྲེག་བྱས་ན་དུས་ཐམས་ཅད་དུ་མིང་ཙམ་གྱིས་གདོན་ཐམས་ཅད་འགྲོས་པར་འགྱུར་རོ། །རིམས་ཀྱིས་བཏབ་པ་ལ་ལག་པ་གཡོན་པ་ལ་སྔགས་ཀྱིས་བཏབ་<line/>
སྟེ་མགོ་ལ་གཞག་ན་རིམས་ནད་སེལ་ཏོ། །ནད་ཐམས་ཅད་བསལ་བར་འདོད་ན་སྨན་ཐམས་ཅད་བསོགས་ལ་བ་རུ་རའི་ཤིང་གི་མེ་བུས་ཏེ་ལན་ཉི་ཤུ་རྩ་གཅིག་སྲེག་བླུགས་<line/>
སྦྱིན་སྲེག་བྱས་ན། དེ་ཕྱིན་ཆད་ནད་ཐམས་ཅད་སེལ་ཏོ། །ཅི་སྟེ་རི་མོའི་གཟུགས་བསྒྲུབ་པར་འདོད་ན་རས་སྐྲ་མེད་པ་མ་དྲས་པ་ལ་སྔ་མ་བཞིན་དུ་རི་མོ་མཁན་གསོ་སྦྱོང་བཟུང་བ་ལ་<line/>
སྦྱིན་དང་མ་འདྲེས་པའི་ཚོན་རྣམས་ཀྱིས་རིག་པའི་རྒྱལ་པོ་འདྲིར་གཞུག་སྟེ། རྒྱན་ཐམས་ཅད་ཀྱིས་རྣམ་པར་བརྒྱན་པ། ཅོད་པན་མགུལ་ལ་ཐོགས་པ། པདྨ་དཀར་པོ་ལ་འདུག་<line/>
པ༑ རྒྱལ་པོ་ཆེན་པོའི་ཆ་བྱད་འཛིན། །མེ་ལྕེ་འབར་བའི་ཕྲེང་བ་ཀུན་ནས་ལང་ལོང་དུ་གྱུར་པ། ལག་པ་གཡོན་པ་ན་རྡོ་རྗེ་ཐོགས་པ། གཡས་པས་དམ་པ་སྦྱིན་པ། སྐྱིལ་མོ་<line/>
ཀྲུང་དུ་བཞུགས་པ། ཞལ་ཅུང་ཟད་འཛུམ་པ། སྒྲུབ་པ་པོ་ལ་གཟིགས་པར་བྲིའོ། །དེའི་འོག་རོལ་ཏུ་སྒྲུབ་པ་པོ་ལག་ན་པོ་ཕོར་ཐོགས་ཤིང་དེའི་གདོང་དུ་བལྟ་བ་ལ་བརྩོན་པ། ཚུལ་<line/>
དང་མཐུན་པའི་ཆ་བྱད་ཅན་པུས་མོ་བཙུགས་པ་བྲིའོ། །དེའི་མདུན་དུ་ལན་ས་ཡ་བཟླས་བརྗོད་བྱས་ན་སྔ་མ་བཞིན་དུ་འགྲུབ་པར་འགྱུར་རོ། །རིག་པའི་རྒྱལ་པོ་སྤྱིར་བསྒྲུབ་པའོ། །<line/>
</page>
<page index="268" id="135A">༄༅། །ཞི་བའི་བློ་གྲོས། གཞན་ཡང༌། ལག་ན་རྡོ་རྗེའི་བུ་སྨོན་ལམ་ཆེན་པོ་ལ་དབང་ཐོབ་པ། དེ་བཞིན་གཤེགས་པ་ཐམས་ཅད་དང་མཉམ་པ་ཉིད་དུ་<line/>
གནས་པ་རྣམས་ཀྱི་སྤྱིའི་བསྒྲུབ་པ་ནི་འདི་ཡིན་ཏེ། སྔ་མ་བཞིན་དུ་འཁོར་ལོས་བསྒྱུར་བ་ཆེན་པོའི་ཆོ་གས་གསང་སྔགས་གང་ཡང་རུང་བ་མནོས་ལ། ཇི་སྐད་བརྗོད་པའི་གནས་ཀྱི་<line/>
ནང་ནས་རྒྱ་མཚོར་འབབ་པའི་ཆུ་ངོགས་སུ་སོང་ལ་ལན་ས་ཡ་བཟླས་བརྗོད་བྱས་ན་སྔར་སྤྱད་པ་བྱས་པར་འགྱུར་རོ། །དེ་ནས་ཟླ་བ་ཚེས་ནས་བཟུང་སྟེ། རྫས་གང་བསྒྲུབ་པ་དེ་བླངས་<line/>
ལ་ཟླ་བ་ཉའི་བར་དུ་བཟླས་བརྗོད་བྱའོ། །དེ་ནས་ཅི་འབྱོར་པས་མཆོད་དེ། བ་ལང་གི་ལྕི་བ་ས་ལ་མ་ལྷུང་བས་དཀྱིལ་འཁོར་བསྐུས་ལ་བསྲུང་བར་བྱ་སྟེ། གུ་གུལ་གྱི་ཡམ་སྲེག་<line/>
ཤིང་ཞོ་དང༌། སྦྲང་རྩི་དང༌། མར་ལས་སྨྱུགས་པས་མཚན་ཐོག་ཐག་སྦྱིན་སྲེག་བྱས་ན། ནམ་ཕྱེད་དམ། ཉི་མ་འཆར་ཀར་ངེས་པར་འགྲུབ་པར་འགྱུར་ཏེ་རྫས་དེ་འབར་བར་<line/>
འགྱུར་རོ། །དེ་བླངས་ལ་རྡོ་རྗེའི་རིགས་སུ་རྡོ་རྗེ་གཞོན་ནུའི་ལུས་འཐོབ་བོ། །གཟུངས་ཆེན་པོ་ཐོབ་བོ། །འདོད་ན་མཆིའོ། །ཅི་སྟེ་མ་གྲུབ་ན་ཡང་ལས་ཐམས་ཅད་ནུས་པར་འགྱུར་རོ། །<line/>
ཤི་འཕོས་ན་ཡང་ལྕང་ལོ་ཅན་ནམ། ལོངས་སྤྱོད་ཆེན་པོའི་ཁྱིམ་དུ་སྐྱེ་བར་འགྱུར་རོ། །རྟག་ཏུ་བཟླས་བརྗོད་བྱས་ན་སྐྱེ་བོ་ཐམས་ཅད་དགའ་བར་འགྱུར་རོ། །ལག་ན་རྡོ་རྗེ་ལ་བལྟ་ཞིང་<line/>
</page>
<page index="269" id="135B">བཟླས་བརྗོད་བྱས་ན་སྡིག་པ་ཐམས་ཅད་བྱང་བར་འགྱུར་རོ། །ལུས་ཐམས་ཅད་ལ་བྱབ་བ་བྱས་ཏེ་མཉལ་ན། རྨི་ལམ་ན་སངས་རྒྱས་བཅོམ་ལྡན་འདས་རྣམས་མཐོང་ཞིང་དེ་ཉིད་དུ་གཟུངས་ཀྱང་འཐོབ་<line/>
པོ༑ ༑ཟླ་བ་སྤྱང་ཀིས་ཟིན་པའི་ཚེ་བ་སེར་མོ་མ་སྨད་སྤུ་མཐུན་གྱི་མར་བླངས་ལ་ཟངས་ཀྱི་སྣོད་དུ་བཅུག་སྟེ། ཙནྡན་གྱིས་དཀྱིལ་འཁོར་བྱས་ལ་དེར་གཞག་སྟེ། ཟླ་བ་ལ་མི་བལྟ་བར་དངོས་གྲུབ་རྣམ་<line/>
པ་གསུམ་བྱུང་གི་བར་དུ་བཟླས་བརྗོད་བྱས་ལ་དེ་འཐུངས་ན་ཐོས་པ་འཛིན་པར་འགྱུར་རོ། །འབར་ན་ནམ་མཁའ་ལ་འགྲོ་བར་འགྱུར་རོ། །དུ་བར་འཐུལ་ན་མི་སྣང་བར་འགྱུར་རོ། །དྲོ་བར་གྱུར་<line/>
ན་འགྲོ་བ་ཐམས་ཅད་དབང་དུ་འགྱུར་རོ། །ཅི་སྟེ་རི་མོའི་གཟུགས་བསྒྲུབ་པར་འདོད་ན་ཆོ་ག་སྔ་མ་བཞིན་དུ་རི་མོ་མཁན་བྱང་ཆུབ་ཏུ་སེམས་བསྐྱེད་པས་སྦྱིན་དང་མ་འབྲེས་པའི་ཚོན་རྣམས་ཀྱིས་<line/>
སྐྲ་མེད་པའི་རས་ལ་གཞོན་ནུ་གང་ཡང་རུང་བ་ཞིག་འདྲིར་གཞུག་སྟེ། རྒྱན་ཐམས་ཅད་ཀྱིས་བརྒྱན་པ། ཕུད་བུ་གསུམ་གྱིས་མགོ་བརྒྱན་པ། པདྨ་དཀར་པོ་ལ་འདུག་པ། རལ་གྲི་འོད་འབར་<line/>
བའི་དབུས་ན་འདུག་པ། ལག་པ་གཡོན་པ་ན་རྡོ་རྗེ་ཐོགས་པ། བཞིན་འཛུམ་པ། ལག་པ་གཡས་པས་སྒྲུབ་པ་པོ་ལ་དབུགས་འབྱིན་པ། གསེར་གྱི་ཁ་དོག་ལྟ་བུའམ། བྲི་ཡང་ཀུའི་ཀ་དོག་<line/>
ལྟར་སྔོ་བསངས་བྲི་བར་བྱའོ། །དེའི་མདུན་དུ་མཆོད་པ་ཆེན་པོ་བྱས་ཏེ་བསྒྲུབ་པ་བརྩམས་ན་སྔ་མ་བཞིན་དུ་འགྲུབ་པར་འགྱུར་རོ། །ཞི་བའི་བློ་གྲོས། གཞན་ཡང༌། གནོད་སྦྱིན་གྱི་དབང་<line/>
</page>
<page index="270" id="136A">༄༅། །པོའི་བུ་ན་ད་ཀུ་བེ་ར་ལག་ན་རྡོ་རྗེ་དགའ་བའི་བསྒྲུབ་པ་ནི་འདི་ཡིན་ཏེ། ཚེས་གྲངས་དང༌། སྐར་མ་འདམ་མི་དགོས། སྨྱུང་བ་བྱ་མི་དགོས་པར་ལག་ན་<line/>
བེ་ཅོན་ཐོགས་ཤིང་དགོན་པ་ཆེན་པོར་ཞུགས་ལ་ལམ་མི་བཟུར་མི་སྨྲ་བར་ལུས་ལ་གླང་པོ་ཆེའི་ལྤགས་པ་བགོས་ལ། དེ་དང་མཐུན་པའི་ཆ་བྱད་དུ་བསྒྱུར་ཏེ། ལག་ན་རྡོ་རྗེ་དྲག་<line/>
པོའི་སྙིང་པོའམ། འཁོར་ལོས་བསྒྱུར་བ་ཆེན་པོས་བསྲུང་བ་བྱས་ལ་སློང་མོའི་ཟས་བཟའ་བའམ། ཟས་མི་བཟའ་བར་ལན་སུམ་འབུམ་བཟླས་བརྗོད་བྱས་ན། ན་ད་ཀུ་བེ་ར་ཉིད་<line/>
འོང་ཞིང་དམ་པ་སྟོབས་ཏེ། དམ་པ་གང་འདོད་པ་དེ་སྦྱིན་པར་བྱེད་དོ། །ཀླུའི་མཚོར་ཞུགས་ལ་ལན་ཁྲི་བཟླས་བརྗོད་བྱས་ན་ཀླུ་བྱུང་སྟེ་གང་འདོད་པ་དེ་སྦྱིན་པར་བྱེད་དོ། །ལྷ་<line/>
མ་ཡིན་གྱི་ཁུང་སྒོར་ལན་འབུམ་བཟླས་བརྗོད་བྱས་ན་ལྷ་མ་ཡིན་གྱི་བུ་མོ་ཉིད་བྱུང་ནས་འཇུག་པར་བྱེད་དེ། སྨན་བཅུད་ཀྱིས་ལེན་ལ་སོགས་པ་གང་འདོད་པ་དེ་སྦྱིན་པར་<line/>
བྱེད་དོ། །ཅི་སྟེ་མི་འདོད་ན་དེ་ཉིད་དུ་དེ་དག་དང་ལྷན་ཅིག་ཏུ་འདུག་ཅིང་དབང་ཕྱུག་ཐམས་ཅད་ཀྱི་བདེ་བ་ཐོབ་པ་དང༌། བསྐལ་བར་གནས་པར་འགྱུར་ཏེ། ལུས་དེ་ཉིད་ཀྱིས་<line/>
ཡང་དག་པར་རྫོགས་པའི་སངས་རྒྱས་བྱམས་པ་མཐོང་བ་དང༌། ཆོས་ཀྱང་ཐོས་པར་འགྱུར་རོ། །ཤི་འཕོས་ན་ཡང་སངས་རྒྱས་ཀྱི་ཞིང་རྣམ་པར་དག་པར་སྐྱེ་བར་འགྱུར་རོ།།<line/>
</page>
<page index="271" id="136B">རྟག་ཏུ་བཟླས་བརྗོད་བྱས་ན་མཐོང་བ་ཙམ་གྱིས་སྲིན་པོ་དང༌། ཡི་དྭགས་དང༌། ཤ་ཟའི་གདོན་ལ་སོགས་པ་ཐམས་ཅད་རིང་བ་བས་ཀྱང་ཆེས་རིང་དུ་འབྲོས་པར་འགྱུར་རོ། །ཞི་བའི་བློ་<line/>
གྲོས༑ མདོར་ན། ཇི་ལྟར་བསྒྲུབས་ཀྱང་རུང༌། ཆོ་ག་ཞིབ་མོ་གཞན་ནས་འབྱུང་བས་བསྒྲུབས་ཀྱང་རུང་སྟེ་ངས་པར་འགྲུབ་པར་འགྱུར་རོ། །དེ་ནས་འཇིག་རྟེན་གསུམ་ལས་རྣམ་པར་རྒྱལ་<line/>
བའི་བསྒྲུབ་པ་ཡིན་ཏེ། མཚན་གཅིག་ཡོད་པའམ། དུར་ཁྲོད་དུ་ཐལ་བས་ལུས་བསྐུས་ཏེ། ལག་ན་མདུང་རྩེ་གསུམ་པ་དང༌། རྡོ་རྗེ་ཐོགས་ལ་སློང་མོའི་ཟས་བཟའ་ཞིང་ཡུལ་རྒྱུ་བ་དང༌།<line/>
གནས་མེད་པར་རྒྱུ་བ་དང༌། གཙང་བ་དང༌། བཟོད་པ་དང༌། ནང་གཙང་བར་མངོན་པར་དགའ་བ་དང༌། སེར་སྣ་མེད་པ་དང༌། ལུས་དང༌། སྲོག་ལ་མི་བལྟ་བར་བྱས་ལ་རི་དྭགས་ཀྱི་དབང་<line/>
པོའི་ལྤགས་པའི་ཤམ་ཐབས་བགོས་ཏེ། སྙིང་པོ་འདི་ལན་སུམ་འབུམ་བཟླས་བརྗོད་བྱའོ། །དེ་ནས་མཚན་གཅིག་ཡོད་པའམ། དུར་ཁྲོད་དམ། ཡང་ན་ཤིང་དྲུང་གཅིག་ཡོད་པར་<line/>
སྔགས་པས་བསྒྲུབ་པའི་ཕྱིར་སོང་ལ། །ཟླ་བ་ཉ་ལ་སྔ་མ་བཞིན། །ཁང་པའི་ནང་གི་རྣམ་དག་པར། །མཚན་གཅིག་ཐོག་ཐག་བཟླས་བརྗོད་བྱ། །ནམ་ཕྱེད་དམ་ནི་ཉི་ཤར་ཀར། །རྫས་དེ་<line/>
གཞོན་ནུ་ཡོངས་འགྱུར་ཞིང༌། །འོད་ནི་མེ་ལྕེ་འབར་ཕྲེང་འདྲ། །གྲུབ་ན་ནམ་མཁའ་སྤྱོད་ཡུལ་འགྱུར། །རྣལ་འབྱོར་ཚེ་ལ་བསྐལ་པར་གནས། །འཇིག་རྟེན་ཀུན་ཏུ་རྣམ་པར་རྒྱུ། །མཆོད་<line/>
</page>
<page index="272" id="137A">༄༅། །པ་ཆེན་པོ་བྱེད་པར་འགྱུར། །ཞི་བའི་བློ་གྲོས། གསང་སྔགས་གྲུབ་པ་དང་འདྲ་བ་ནི་འཇིག་རྟེན་གསུམ་པོ་དག་ན་སུ་ཡང་མེད་དོ། །མ་བསྒྲུབས་ཀྱང་ལས་<line/>
རྣམས་འགྲུབ་པར་འགྱུར་ཏེ། ཕྱག་རྒྱ་བཅིངས་ཏེ་གདོན་ཐམས་ཅད་ལ་བལྟས་ན་དེའི་མོད་ལ་གདོན་གྱིས་གཏོང་ངོ༌། །རིམས་ཀྱིས་བཏབ་པ་ལ་བལྟས་ན་རིམས་ལས་སོས་པར་འགྱུར་<line/>
རོ༑ ༑དོགས་པ་ཐམས་ཅད་དུ་རང་གི་ཆོ་ག་ཞིབ་མོའི་ཆོ་གའམ། གཞན་གྱི་ཆོ་ག་ཞིབ་མོའི་ཆོ་གའམ། གང་ཡང་རུང་བས་བྱས་ཀྱང་ངེས་པར་འགྲུབ་པར་འགྱུར་རོ། །ཞི་བའི་བློ་གྲོས།<line/>
གཞན་ཡང༌། ལག་ན་རྡོ་རྗེ་དགའ་བ་ཁྲོ་བོ་ཟླ་བའི་ཐིག་ལེའི་བསྒྲུབ་པ་ནི་འདི་ཡིན་ཏེ། རིའི་རྩེ་མོའམ། རྒྱ་མཚོ་ཆེན་པོར་མིད་པ་ནུབ་ཙམ་དུ་ཆུར་ཞུགས་ལ། བསླངས་པ་མ་<line/>
ཡིན་པའི་ཁ་ཟས་བཟའ་ཞིང་ཤིང་ལྟར་མི་སྨྲ་བར་བྱས་ལ། སྟག་ལྤགས་ཀྱི་ཤམ་ཐབས་བགོས་ལ། ལམ་མི་བཟུར་བར་འཁོར་ལོའམ། རལ་གྲིའམ། མདུང་རྩེ་གསུམ་<line/>
བའམ། རྩེ་གསུམ་གདེངས་པ་ལག་ན་ཐོགས་ལ་ཡི་གེ་འབྲུ་གྲངས་བཞིན་དུ་ལན་འབུམ་བཟླས་བརྗོད་བྱའོ། །ཐ་མར་ཅི་འབྱོར་པས་མཆོད་དེ་ཟླ་བ་ཉ་ལ་ཐོད་ཟེའུ་ཀ་བཅིངས་<line/>
ཤིང་བསྲུང་བ་བྱས་ཏེ། མཚན་ཐོག་ཐག་བཟླས་བརྗོད་བྱས་ན་ནམ་ཕྱེད་དམ། ཉི་མ་འཆར་ཀར་ངེས་པར་འགྲུབ་སྟེ་ནམ་མཁའ་ལ་འགྲོ་བར་འགྱུར་རོ། །གཟི་བརྗིད་<line/>
</page>
<page index="273" id="137B">མཚུངས་པ་མེད་པར་འགྱུར། གྲུབ་པ་ཐམས་ཅད་ཀྱང་དེ་ལས་རིང་དུ་འབྱོར་པར་འགྱུར། གནོད་སྦྱིན་དང༌། སྲིན་པོ་དང༌། ཤ་ཟ་ལ་སོགས་པས་ཀྱང་ཟིལ་གྱིས་གནོན་<line/>
པར་མི་ནུས་སོ། །མཁའ་འགྲོ་མས་རྒྱས་བཏབ་ན་རྒྱའི་གཟུགས་ཁམ་ཕོར་ཁ་སྦྱར་གྱི་ནང་དུ་བྲིས་ཏེ། སྔགས་ཀྱིས་བཏབ་ལ་ནད་པ་ལ་བསྟན་ན་རྒྱ་བཤིག་པ་བྱས་པར་འགྱུར་རོ། །<line/>
ཚངས་པའི་སྲིན་པོའི་གདོན་གྱིས་ཟིན་ན་དུར་ཁྲོད་ཀྱི་སོལ་བས་གཟུགས་སམ། མིང་བྲིས་ལ་ཤིང་ཤ་ལ་ཏ་ཀའི་ལྕུག་མས་གཞུའོ། །ཡང་ན་བ་ལང་གི་རྔ་མའི་སྲད་བུ་ཧཱུཾ་ཞེས་བྱ་བ་<line/>
དང་བཅས་པས་བསྡིགས་ན་དེའི་མོད་ལ་སྒྲ་ཆེར་ངུས་ཏེ་འབྲོས་སོ། །གང་དྲིས་པ་དེ་སྨྲའོ། །གང་ཡང་རུང་བའི་ཆོ་གས་སྦྱོར་བ་བྱས་ཀྱང་དེ་ལྟ་དེ་ལྟར་འགྲུབ་པར་འགྱུར་ཏེ། གཞན་<line/>
གྱི་ཆོ་ག་ཞིབ་མོའི་ཚོགས་བྱས་ཀྱང་གདོན་མི་ཟ་བར་འགྲུབ་བོ། །ལན་གཅིག་བཟླས་བརྗོད་བྱས་ཀྱང་རུང༌། བཟླས་བརྗོད་མ་བྱས་ཀྱང་རུང་སྟེ། རྗེས་སུ་དྲན་པ་ཉིད་ཀྱིས་<line/>
འགྲུབ་བོ། །ཞི་བའི་བློ་གྲོས། གཞན་ཡང༌། དེ་བཞིན་གཤེགས་པ་ཐམས་ཅད་ཀྱི་སྟོབས་ལས་བྱུང་བ་སྟོབས་དང༌། ཕ་རོལ་གནོན་པ་དཔག་ཏུ་མེད་པ། ལག་ན་རྡོ་རྗེའི་རིགས་སུ་སྐྱེས་<line/>
པ༑ སྟོབས་པོ་ཆེའི་བསྒྲུབ་པ་ནི་འདི་ཡིན་ཏེ། ཚེས་གྲངས་དང༌། སྐར་མ་འདམ་མི་དགོས་སོ། །སྨྱུང་བ་བྱ་མི་དགོས་ལ་སྦགས་ཀྱང་རུང༌། སྦགས་པ་མ་ཡིན་པ་ཡང་རུང༌། ཁྲུས་བྱས་ཀྱང་རུང༌། མ་བྱས་<line/>
</page>
<page index="274" id="138A">༄༅། །ཀྱང་རུང༌། མི་ཐོད་ཀྱི་ཕྲེང་བ་ཐོགས་ཤིང་ཁྲིའི་ཟུར་ཤིང་ཐོགས་པ། དུར་ཁྲོད་ན་གནས་པ་ཐལ་པས་ལུས་བསྐུས་ལ་གང་དུ་ཡང་རུང་བར་སྙིང་པོ་འདི་<line/>
ལན་སུམ་འབུམ་བཟླས་བརྗོད་བྱའོ། །ཐ་མར་དེ་ཉིད་དུ་བ་ལང་གི་ལྕི་བས་དཀྱིལ་འཁོར་བསྐུས་ལ་བསྲུང་བ་བྱས་ཏེ། རྫས་གང་ཡང་རུང་བ་ཞིག་བླངས་ལ་མཚན་ཐོག་ཐག་བཟླས་<line/>
བརྗོད་བྱས་ན་ནམ་ཕྱེད་དམ། ཉི་མ་འཆར་ཀར་འབར་བར་འགྱུར་རོ། །དེ་ཐོགས་ནས་ཐོགས་པ་མེད་པར་འགྲོ་བའི་རིག་སྔགས་འཆང་དུ་འགྱུར་ཏེ། རིག་སྔགས་འཆང་བ་ཐམས་ཅད་<line/>
ཀྱིས་འདིའི་སྟོབས་ལ་ཟིལ་གྱིས་གནོན་པར་མི་ནུས་སོ། །བྱང་ཆུབ་སེམས་དཔའ་ས་བཅུ་ལ་གནས་པ་རྣམས་དང༌། སྤྱོད་པ་ཐོབ་པའི་རིག་སྔགས་འཆང་གྲུབ་པ་རྣམས་མ་གཏོགས་<line/>
པར་འདི་དང་མཚུངས་པ་སུ་ཡང་མེད་དོ། །རྟག་ཏུ་རྗེས་སུ་དྲན་པར་བྱེད་ན་སྟོབས་དང་ལྡན་པར་འགྱུར་རོ། །གདོན་ཐམས་ཅད་དང༌། གནོད་པ་ཐམས་ཅད་རང༌། འཇིགས་པ་ཐམས་<line/>
ཅད་དུ་ཡང་དྲན་པ་ཉིད་ཀྱིས་ཐམས་ཅད་ཞི་བར་བྱེད་དོ། །ལྷ་མ་ཡིན་གྱི་ཁུང་དུ་འཇུག་པར་འདོད་ན། ཤིང་ཤ་མེའི་བེ་ཅོན་ཐོགས་པ་ལྷ་མ་ཡིན་གྱི་ཁུང་སྒོར་ལན་སུམ་འབུམ་བཟླས་<line/>
བརྗོད་བྱའོ། །ཐ་མར་ཅི་འབྱོར་པས་མཆོད་ལ། དུག་དང༌། ཁྲག་དང༌། སྐེ་ཚེའི་འབྲུ་བསྲེས་བས་ལན་ཁྲི་སྦྱིན་སྲེག་བྱས་པས་ལྷ་མ་ཡིན་གྱི་གནས་ཐམས་ཅད་དུ་བསྐལ་པའི་མེ་ལྟར་<line/>
</page>
<page index="275" id="138B">འབར་བར་འགྱུར་རོ། །བེ་ཅོན་དེ་ལ་ལན་བདུན་གྱི་སྔགས་ཀྱིས་བཏབ་སྟེ་སྒོ་དེ་ལ་བསྣུན་ན་ལྷ་མ་ཡིན་གྱི་བུ་མོ་ཐམས་ཅད་འབྱུང་སྟེ། དེ་དག་གིས་སྒྲུབ་པ་པོ་དེ་རང་གི་ཁྱིམ་དག་ཏུ་འཇུག་པར་<line/>
བྱེད་དོ། །སྨན་བཅུད་ཀྱིས་ལེན་ལ་སོགས་པ་ཐམས་ཅད་ཀྱང་སྦྱིན་པར་བྱེད་དོ། །གང་འདོད་པ་དེ་བྱེད་དོ། །གཞན་གྱི་ཆོ་ག་ཞིབ་མོའི་ཚོགས་བྱས་ཀྱང་འགྲུབ་བོ། །ཁྲོ་བོའི་རྒྱལ་པོ་འདི་ནི་རང་<line/>
བཞིན་གྱིས་གྲུབ་པ་སྟེ་བཟླས་བརྗོད་བྱས་པ་ཙམ་གྱིས་ཐམས་ཅད་བྱེད་དོ། །ཞི་བའི་བློ་གྲོས། གཞན་ཡང༌། ཕྱག་བརྙན་ཐམས་ཅད་སྤྱིའི་བསྒྲུབ་པ་འདི་ཡིན་ཏེ། མཚན་མོ་ཟས་ཟ་བ། གོས་<line/>
དྲི་མ་ཅན་གྱོན་པ། ང་རྒྱལ་བཅག་པ། བརྙས་པར་གྱུར་པ། སྨྱོན་པའི་ཆ་བྱད་འཛིན་པ། བ་གད་པ་དང༌། གར་བྱ་བ་དང༌། སིལ་སྙན་རྣམས་ལ་མཁས་པས་ཁང་སྟོང་ངམ། ཤིང་དྲུང་<line/>
གཅིག་ཡོད་པར་འགྲོ་ཡང་རུང༌། འགྲེང་ཡང་རུང༌། འདུག་ཀྱང་རུང༌། ཉལ་ཡང་རུང༌། གླུ་ལེན་ཡང་རུང༌། གར་བྱེད་ཀྱང་རུང༌། སྙིང་པོ་འདི་དག་སུམ་འབུམ་བཟླས་བརྗོད་བྱའོ། །ཐ་མར་<line/>
བ་ལང་གི་ལྕི་བ་ས་ལམ་ལྷུང་བས་དཀྱིལ་འཁོར་བསྐུས་ལ་མེ་ཏོག་བཀྲམ་སྟེ་ཅི་འབྱོར་པས་མཆོད་ལ་ལྕགས་ཨུ་ར་མོ་ལས་གྲི་བྱ་རོག་སོ་བྱས་པ་དང༌། མིའི་སྐྲའི་ཞགས་པ་ཁྲུ་བཅུ་<line/>
གཉིས་པའམ། ཁྲུ་གསུམ་པའམ། ཁྲུ་གང་བ་ཐོགས་ལ་མཚན་ཐོག་ཐག་བཟླས་བརྗོད་བྱས་ན། ནམ་ཕྱེད་དམ། ཉི་མ་འཆར་ཀར་ངེས་པར་འབར་བར་འགྱུར་ཏེ། དེ་ཐོགས་ན་རིག་<line/>
</page>
<page index="276" id="139A">༄༅། །སྔགས་འཆང་དུ་འགྱུར། དེ་བཞིན་གཤེགས་པ་ཐམས་ཅད་ཀྱིས་བཀའ་བཞིན་བྱེད་པར་འགྱུར། འདོད་པའི་གཟུགས་འཆང་བར་འགྱུར་ཏེ། འཇིག་<line/>
རྟེན་གསུམ་པོ་ཡང་བཅིངས་ནས་ཁྲིད་དེ་འོངས་ན་སེམས་ཅན་ཕལ་པ་རྣམས་ལྟ་ཅི་སྨོས། རྟག་ཏུ་རྗེས་སུ་དྲེན་པར་བྱེད་ན་རྟག་ཏུ་ཕྱི་བཞིན་འབྲང་བར་འགྱུར། བསྒོ་བ་བཞིན་<line/>
བྱེད་པར་འགྱུར། ཤི་འཕོས་ནས་ཀྱང་ལྷའི་ནང་དུ་སྐྱེ་བར་འགྱུར། ངེས་པར་བྱང་ཆུབ་ལ་གཞོལ་བར་འགྱུར་རོ། །ཞི་བའི་བློ་གྲོས། གཞན་ཡང༌། ཕྱག་བརྙན་མ་ལག་ན་རྡོ་རྗེའི་<line/>
རིགས་སུ་སྐྱེས་པ་རྣམས་ཀྱི་སྤྱིའི་བསྒྲུབ་པ་ནི་འདི་ཡིན་ཏེ། གཅིག་པུ་གཉིས་སུ་མེད་པར་ཁང་སྟོང་ངམ། གནས་ཁང་ངམ། ཕུག་དབེན་པ་དུག་མེད་པར་ཕྱག་བརྙན་མ་གང་ཡང་<line/>
རུང་བ་ཞིག་ལན་སུམ་འབུམ་བཟླས་བརྗོད་བྱའོ། །ཐ་མར་ཅི་འབྱོར་པས་མཆོད་དེ་གྲི་བྱ་རོག་གི་སོ་ལྟ་བུའི་ཡུ་བ་ཅན་དང༌། ཞགས་པ་ལག་ན་ཐོགས་ལ་མཚན་ཐོག་ཐག་བཟླས་<line/>
བརྗོད་བྱས་ན། ནམ་ཕྱེད་དམ། ཉི་མ་འཆར་ཀར་འགྲུབ་པར་འགྱུར་ཏེ། རིག་སྔགས་འཆང་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་སུ་རྒྱུ་བ་དང༌། འདོད་པའི་གཟུགས་<line/>
འཆང་བར་འགྱུར་རོ། །ལན་ཚྭ་ལས་གཟུགས་བྱས་ལ་སྤོས་དང༌། མེ་ཏོག་དང༌། བདུག་པས་མཆོད་དེ། གནས་དབེན་པ་དུག་མེད་པར་གཞག་ལ་གཅིག་པུ་མཚན་ཐོག་ཐག་<line/>
</page>
<page index="277" id="139B">ལག་པས་བྲང་དུ་བསྣུན་ཅིང་བཟླས་བརྗོད་བྱས་ན་དེ་བཞིན་དུ་ངེས་པར་འགྲུབ་སྟེ་གང་འདོད་པའི་དམ་པ་དེ་སྦྱིན་པར་བྱེད་དོ། །ཚེར་མ་ཨ་པ་མརྒའི་སོ་ཤིང་ལ་ལན་ཅིག་སྔགས་ཀྱིས་<line/>
བཏབ་སྟེ་འཆོས་ནམ་བསླངས་པར་ཟས་རྙེད་པར་འགྱུར་རོ། །མདོར་ན་ཆོ་ག་གང་དང༌། གང་གིས་བསྒྲུབ་པ་དེ་དང༌། དེ་ཉིད་ཀྱིས་འགྲུབ་བར་འགྱུར་རོ། །འདི་དག་ནི་རང་བཞིན་གྱིས་འགྲུབ་<line/>
པ་སྟེ༑ འདོད་པ་ཙམ་གྱིས་ཡོངས་སུ་རྫོགས་པར་བྱེད་པའོ། །ཞི་བའི་བློ་གྲོས། གཞན་ཡང༌། ཕོ་ཉ་ཐམས་ཅད་ཀྱི་སྤྱིའི་བསྒྲུབ་པ་ནི་འདི་ཡིན་ཏེ། སློང་མོའི་ཟས་བཟའ་ཞིང༌། རྒྱ་མཚོར་<line/>
འབབ་པའི་ཆུ་ཀླུང་དུ་ཞུགས་ལ་ལན་སུམ་འབུམ་བཟླས་བརྗོད་བྱའོ། །ཐ་མར་ཅི་འབྱོར་པས་མཆོད་ལ། དེ་བཞིན་དུ་ཤིང་ཀ་ར་བཱི་རའི་མེ་ཏོག་མར་ལ་སྨྱུགས་པ་ལན་ཁྲི་སྦྱིན་སྲེག་བྱས་ན་<line/>
འགྲུབ་པར་འགྱུར་ཏེ་གང་འདོད་པ་དེ་བྱེད་དོ། །གཞན་ཡང་བསྒྲུབ་པ་ནི་འདི་ཡིན་ཏེ། མར་སར་ལས་གཟུགས་བྱས་ལ་སྤོས་དང༌། མེ་ཏོག་གིས་མཆོད་དེ། ཟླ་བ་ཉ་ལ་ཙནྡན་གྱིས་དཀྱིལ་<line/>
འཁོར་བསྐུས་ཏེ་ཟླ་བ་ལ་མི་བལྟ་བར་འབར་གྱི་བར་དུ་བཟླས་བརྗོད་བྱས་ལ། དེ་བླངས་ན་རིག་སྔགས་འཆང་དུ་འགྱུར་རོ། །ཅི་སྟེ་དུ་བ་འཐུལ་བར་འཐུངས་ན་མི་སྣང་བར་འགྱུར་རོ། །སྟོང་<line/>
གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་སུ་རྒྱུ་བ་དང༌། འདོད་པའི་གཟུགས་འཛིན་པར་འགྱུར་རོ། །དྲོ་བར་འགྱུར་བ་དེ་འཐུངས་ན་ཐོས་པ་འཛིན་པར་འགྱུར་ཏེ། ཐོས་པ་ཐམས་<line/>
</page>
<page index="278" id="140A">༄༅། །ཅད་འཛིན་པའི་གཟུངས་ཐོབ་པར་འགྱུར་རོ། །ནད་ཐམས་ཅད་ལས་ཐར་བར་འགྱུར་རོ། །མཆོག་ཏུ་སྐལ་བ་བཟང་པོར་འགྱུར་རོ། །འདོད་པའི་གཟུགས་ཅན་<line/>
དུ་འགྱུར་རོ། །ཤི་འཕོས་ན་ཡང་ལྷའི་ནང་ངམ། ལྕང་ལོ་ཅན་དུ་སྐྱེ་བར་འགྱུར་རོ། །ཞི་བའི་བློ་གྲོས། རང་བཞིན་དག་གིས་གྲུབ་པ་དག་སྟེ་འདོད་པ་ཕུན་སུམ་ཚོགས་པར་བྱེད་པར་<line/>
བརླགས་པས་འགྲུབ་བོ། །ཞི་བའི་བློ་གྲོས། གཞན་ཡང༌། ཕོ་ཉ་མོ་འགྲོ་བ་མཐའ་དག་གི་དོན་བྱེད་པ་རྣམས་ཀྱི་སྤྱིའི་བསྒྲུབ་པ་འདི་ཡིན་ཏེ། གྲོག་མཁར་གྱི་སའམ། ངོགས་<line/>
གཉིས་ཀའི་ས་ལས་གཟུགས་བྱས་ལ་སྐྱེད་མོས་ཚལ་དབེན་པ་དུག་མེད་པར་ཅི་འབྱོར་པས་མཆོད་དེ། རིག་པ་ལན་སུམ་འབུམ་བཟླས་བརྗོད་བྱའོ། །ཐ་མར་ཟླ་བ་ཉལ་<line/>
གཏོར་མ་རྒྱ་ཆེར་བྱས་ལ་ལིག་པུ་མིག་གམ། གི་ཝང་ངམ། ལྡོང་རོས་ཆུས་བསྐུས་ཏེ་དེའི་ལག་ཏུ་གཞག་ལ་འབར་གྱི་བར་དུ་བཟླས་བརྗོད་བྱའོ། །འབར་ན་རིག་སྔགས་<line/>
འཆང་དུ་འགྱུར་རོ། །དུ་བ་འཐུལ་ན་མི་སྣང་བར་འགྱུར་རོ། །དྲོ་བར་གྱུར་ན་དབང་དུ་འགྱུར་རོ། །སྟོང་གི་འཇིག་རྟེན་གྱི་ཁམས་སུ་རྣམ་པར་རྒྱུ་བ་དང༌། ཉི་མ་ཤར་བ་ལྟ་བུའི་མདོག་<line/>
ཅན་དང༌། རླུང་ལྟར་འགྲོ་བ་དང༌། སེམས་ཅན་གྱི་དོན་བྱེད་པ་དང༌། དམ་པའི་ཆོས་འཛིན་པར་འགྱུར་རོ། །མ་བསྒྲུབས་པར་ཡང་ལས་སུ་འགྱུར་རོ། །གི་ཝང་ལ་ལན་གཅིག་<line/>
</page>
<page index="279" id="140B">སྔགས་ཀྱིས་བཏབ་ཏེ། གདོང་ལ་བྱུགས་ན་སྐལ་བ་བཟང་པོར་འགྱུར་རོ། །ལིག་བུ་མིག་ལ་སྔགས་ཀྱིས་བཏབ་ཏེ་མིག་ལ་བསྐུས་ན་གང་ལ་བལྟས་པ་དེ་དབང་དུ་འགྱུར་རོ། །ཁ་ལ་<line/>
སྔགས་ཀྱིས་བཏབ་ན་གང་དང་སྨྲ་བ་དེ་དབང་དུ་འགྱུར་རོ། །མེ་ཏོག་དང༌། སྤོས་ལ་སོགས་པ་ལ་སྔགས་ཀྱིས་བཏབ་ནས་སུ་ལ་བྱིན་པ་དེ་དབང་དུ་འགྱུར་རོ། །དབེན་པར་ལམ་དུ་འདུག་<line/>
སྟེ་གང་དབང་དུ་བྱ་བར་འདོད་པ་དེའི་མིང་ནས་བརྗོད་དེ་ལག་པ་སྙིང་གར་བཅར་ལ་རིག་པ་ལན་བརྒྱ་རྩ་བརྒྱད་བཟླས་བརྗོད་བྱས་ན་ཞག་བདུན་ན་དབང་དུ་འགྱུར་རོ། །ཆུ་ལ་སྔགས་<line/>
ཀྱིས་བཏབ་སྟེ་གདོང་བཀྲུས་ན་སྐལ་བ་བཟང་པོར་འགྱུར་རོ། །ལན་ཚྭའི་སྲེག་བླུགས་བརྒྱ་སྟོང་སྦྱིན་སྲེག་བྱས་ན། སྐལ་བ་བཟང་པོ་མཆོག་ཏུ་འགྱུར་རོ། །ཕྱུགས་ཆུང་འདོད་ན་ཤིང་ཀར་<line/>
བཱི་རའི་མེ་ཏོག་ཨ་ག་རུས་བདུག་པ་ལ་སྔགས་ལན་རེ་བཏབ་ཏེ་ཞག་བདུན་དུ་རྒྱ་མཚོ་འབབ་པའི་ཆུར་བོར་ན་ངེས་པར་རྙེད་པར་འགྱུར་རོ། །རའི་འོ་མ་ལ་སྔགས་ཀྱིས་བཏབ་ཏེ་འཐུངས་ན་<line/>
ཡང་དེ་བཞིན་དུ་རྙེད་པར་འགྱུར་རོ། །བུ་འདོད་ན་ཐང་ཤིང་གི་ཡམ་སྲེག་ཤིང་བ་སེར་མོའི་མར་ལ་སྨྱུགས་པས་ཞག་བདུན་སྦྱིན་སྲེག་བྱས་ན་བུ་ཡོད་པར་འགྱུར་རོ། །ཞི་བའི་བློ་གྲོས་<line/>
དེ་ལྟར་ན་རྣམ་གྲངས་འདིས་ལས་སྟོང་བྱེད་དེ། དངོས་གྲུབ་ཡང་སྦྱིན་པར་བྱེད། དཔལ་ཡང་སྐྱེད་པར་བྱེད་དོ། །རྡོ་རྗེ་ཕོ་ཉ་མོ་ཆེན་མོ་འདི་དག་ནི་བཀླགས་པས་འགྲུབ་པའོ། །ཞི་<line/>
</page>
<page index="280" id="141A">༄༅། །བའི་བློ་གྲོས། གཞན་ཡང༌། རྡོ་རྗེའི་རིགས་ལས་བྱུང་བའི་བྲན་རྣམས་ཀྱི་བསྒྲུབ་པ་ཉོན་ཅིག །གཙུག་ལག་ཁང་ངམ། དགོན་པའམ། གྲོང་ངམ།<line/>
གྲོང་ཁྱེར་གར་བབ་བབ་ཏུ་ཉལ་བས་སུས་གཅོས་ཀྱང་ང་རྒྱལ་བཅག་པ། བྲན་གྱི་གཟུགས་འཛིན་པ། གོས་དྲི་མ་ཅན་གྱོན་པ། སྐྲ་ཤིག་ཤིག་པོར་འདུག་པ། ཁྲུས་མི་བྱེད་<line/>
པ༑ དྲི་མ་ཅན་གྱི་སྙིང་པོ་གང་ཡང་རུང་བ་ཞིག་གྲོང་ཁྱེར་ཆེན་པོའི་སུམ་མདོའམ། མ་མོའི་ཁྱིམ་དུ་ལན་སུམ་འབུམ་བཟླས་བརྗོད་བྱའོ། །ཐ་མར་དེ་ཉིད་དུ་བ་ལང་གི་ལྕི་བས་<line/>
དཀྱིལ་འཁོར་བསྐུས་ལ་ཅི་འབྱོར་པས་མཆོད་དེ་ལྕགས་སྣ་གསུམ་གྱི་མཆིལ་ལྷམ་མམ། ལྕེ་འབབ་པས་བཅག་པའི་ཤིང་གི་མཆིལ་ལྷམ་བླངས་ལ་མཚན་ཐོག་ཐག་<line/>
བཟླས་བརྗོད་བྱས་ན་ནམ་ཕྱེད་དམ། ཉི་མ་འཆར་ཀར་ངེས་པར་འབར་ཞིང་འགྲུབ་པར་འགྱུར་ཏེ། ཤིང་གི་མཆིལ་ལྷམ་གྱོན་ན་གར་འདོད་པ་དེ་ཉིད་དུ་འགྲོའོ། །འདོད་པའི་<line/>
གཟུགས་འཛིན་ཅིང་རླུང་ལྟར་འགྲོ་བར་འགྱུར་རོ། །མ་གྲུབ་ཀྱང་ལས་སུ་འགྱུར་ཏེ་རྟག་ཏུ་བཟླས་བརྗོད་བྱས་ན་རྟག་ཏུ་ཕྱི་བཞིན་དུ་འབྲང་བར་འགྱུར་རོ། །རིམས་ཀྱིས་བཏབ་པ་ལ་<line/>
སྐུད་པ་ནག་པོ་བཅིངས་ན་རིམས་ལས་སོས་པར་འགྱུར་རོ། །ནད་ཐམས་ཅད་དང༌། གནོད་པ་ཐམས་ཅད་ལ་ཡུངས་ཀར་རམ། སྤོས་ཆུས་བྱ་བ་པ་བྱས་ན་སོས་པར་འགྱུར་རོ།།<line/>
</page>
<page index="281" id="141B">ལག་ན་རྡོ་རྗེའི་མདུན་དུ་ཏིལ་ནག་པོ་ཞོ་དང༌། སྦྲང་རྩི་དང༌། མར་དང་བསྲེས་པ་ལན་སུམ་ཁྲི་སྦྱིན་སྲེག་བྱས་ན་སྡིག་པ་བྱེད་པ་ཡང་ལས་ཐམས་ཅད་ནུས་པར་འགྱུར་རོ། །དེ་ཅིའི་ཕྱིར་<line/>
ཞེ་ན༑ རང་བཞིན་གྱིས་གྲུབ་པའི་ཕྱིར་རོ། །ཞི་བའི་བློ་གྲོས། བྲན་རྣམས་ནི་གང་མི་བྱེད་པ་ཅི་ཡང་མེད་དེ་དམ་ཚིག་རྗེས་སུ་སྲུང་བར་བྱེད། བསྟན་པའི་དོན་བྱེད། བསྒྲུབ་པ་ན་<line/>
དངོས་གྲུབ་རྣམ་པ་སྣ་ཚོགས་ཀྱི་སྒོ་སྟོན་པར་བྱེད་དོ། །གཞན་གྱི་ཆོ་ག་ཞིབ་མོའི་ཆོ་གའམ། ཇི་ལྟར་འབྱོར་པ་བྱས་ཀྱང་ངེས་པར་འགྲུབ་པར་འགྱུར་རོ། །འཇམ་དཔལ་གཞོན་<line/>
ནུར་གྱུར་པས་ཡང་བྱང་ཆུབ་སེམས་དཔའ་ཞི་བའི་བློ་གྲོས་ལ་འདི་སྐད་ཅེས་སྨྲས་སོ། །ཞི་བའི་བློ་གྲོས། ལག་ན་རྡོ་རྗེ་དགའ་བའི་སྙིང་པོར་གྱུར་པ། གསང་བ་དང་བཅས་པའི་<line/>
བྲན་མོ་རང་བཞིན་གྱིས་གྲུབ་པ། བསམ་པ་ཐམས་ཅད་ཡོངས་སུ་རྫོགས་པར་བྱེད་པ། ལས་སྣ་ཚོགས་བྱེད་པ། ལས་གང་དག་དྲན་པ་ཙམ་གྱིས་འཇིགས་པ་ཐམས་ཅད་མི་<line/>
འབྱུང་བ་དག་ཡོད་དེ། དེ་དག་གི་བསྒྲུབ་པ་ནི་འདི་ཡིན་ཏེ། ཚེས་གྲངས་དང༌། སྐར་མ་འདམ་མི་དགོས། སྨྱུང་བ་བྱ་མི་དགོས་པར་མཚན་མོ་ཟས་ཟ་བ་བསླངས་པ་མ་ཡིན་པ་ཟ་<line/>
བ་དེ་དང་མཐུན་པའི་ཆ་བྱད་འཛིན་པས་རལ་གྲི་སོ་གཅིག་པ་ཡུ་བ་དང་བཅས་པ་ལག་ན་ཐོགས་པ། རྒྱ་མཚོར་འབབ་པའི་ཆུར་རྐེད་པ་ནུབ་ཙམ་དུ་ཞུགས་ཏེ་ལན་སུམ་འབུམ་<line/>
</page>
<page index="282" id="142A">༄༅། །བཟླས་བརྗོད་བྱའོ། །ཐ་མར་དེ་ཉིད་དུ་ཅི་འབྱོར་པས་མཆོད་དེ་ཡུངས་ཀར་དང༌། གུར་གུམ་བསྲེས་པས་མཚན་ཐོག་ཐག་ལན་སུམ་འབུམ་སྦྱིན་སྲེག་བྱས་ན་<line/>
ནམ་ཕྱེད་དམ། ཉི་མ་འཆར་ཀར་ངེས་པར་འགྲུབ་པར་འགྱུར་ཏ། དེ་ཐོགས་པས་ཡིད་ལྟར་མགྱོགས་པ་དང༌། འཇིག་རྟེན་གྱི་ཁམས་རབ་འབྱམས་དུ་མར་སངས་རྒྱས་ཀྱི་འཁོར་<line/>
གྱི་དཀྱིལ་འཁོར་དུ་མཆོད་པ་ཆེན་པོ་བྱེད་པ་དང༌། ཐོགས་པ་མེད་པར་འགྲོ་བ་དང༌། སེམས་ཅན་ཐམས་ཅད་ལ་ཕན་པ་བྱེད་པ་དང༌། བསམས་པ་ཐམས་ཅད་ཡོངས་སུ་རྫོགས་<line/>
པར་བྱེད་པར་འགྱུར་རོ། །བསྒྲུབ་པ་གཞན་ཡང་ཡོད་དེ་རིའི་རྩེ་མོར་སོང་ལ་དེ་བཞིན་དུ་ལན་སུམ་འབུམ་བཟླས་བརྗོད་བྱའོ། །ཐ་མར་ཅི་འབྱོར་པས་མཆེད་དེ་འོ་མའི་སྲེག་<line/>
བླུགས་ལན་འབུམ་སྦྱིན་སྲེག་བྱས་ན་སྡིག་པ་བྱེད་པ་ཡང་ངེས་པར་འགྲུབ་པར་འགྱུར་རོ། །རི་མོའི་གཟུགས་དང༌། སྐུ་གཟུགས་མེད་པར་ཡང་བྱང་ཆུབ་ཏུ་སེམས་བསྐྱེད་<line/>
པ་དང༌། རྡོ་རྗེ་ཆེན་པོའི་དཀྱིལ་འཁོར་མཐོང་བ། བླ་མས་གནང་བ། སེར་སྣ་མེད་པ། དད་པ་དང་ལྡན་པ། དཀོན་མཆོག་གསུམ་ལ་གཞོལ་བ། སྤྲོ་བ་དང་ལྡན་པ། ཡི་དམ་ལ་<line/>
བརྟེན་པ། རྟག་ཏུ་མཉམ་པར་གཞག་པ། གསང་སྔགས་ཀྱི་དེ་ཁོ་ནའི་དོན་ལ་མཁས་པ། བླ་མ་ལ་གུས་པ་ལ་གྲུབ་པར་འགྱུར་རོ། །གཞན་དུ་ན་ནི་བརྒྱ་བྱིན་བདག་ཉིད་<line/>
</page>
<page index="283" id="142B">ཆེན་པོས་བསྒྲུབས་ཀྱང་གསང་སྔགས་ཀྱི་དངོས་གྲུབ་སྦྱིན་པར་མི་བྱེད་དེ། ཡོན་ཏན་ཇི་སྐད་བརྗོད་པ་དང་ལྡན་པ་འཛེས་[?] པར་འགྲུབ་བོ། །དེ་ནས་འཇམ་དཔལ་གཞོན་ནུར་གྱུར་པས་བྱང་<line/>
ཆུབ་སེམས་དཔའ་ཞི་བའི་བློ་གྲོས་ལ་འདི་སྐད་ཅེས་སྨྲས་སོ། །ཞི་བའི་བློ་གྲོས། བྲན་ཕོ་དང༌། བྲན་མོ་དང༌། ཕྱག་བརྙན་དང༌། ཕྱག་བརྙན་མ་དང༌། ཕོ་ཉ་དང༌། ཕོ་ཉ་མོ་ལ་སོགས་པ་འདི་<line/>
དག་གི་མི་སྣང་བར་འགྱུར་བའི་ཡོན་ཏན་ཇི་སྐད་བརྗོད་པ་གཞན་ཡོད་ཀྱིས་ལེགས་པར་རབ་ཏུ་ཉོན་ལ་ཡིད་ལ་ཟུངས་ཤིག་དང་ཁོ་བོས་ཁྱོད་ལ་བཤད་དོ། །དེ་སྐད་ཅེས་སྨྲས་<line/>
པ་དང༌། བྱང་ཆུབ་སེམས་དཔའ་ཞི་བའི་བློ་གྲོས་ཀྱིས་འཇམ་དཔལ་གཞོན་ནུར་གྱུར་པ་ལ་འདི་སྐད་ཅེས་སྨྲས་སོ། །འཇམ་དཔལ། འདི་ནི་དུས་ཡིན། འདི་ནི་ཚོད་ཡིན་ཏེ། འཇམ་<line/>
དཔལ༑ དེའི་དུས་ལ་བབ་པར་ཤེས་ན་ཤོད་ཅིག །ཞི་བའི་བློ་གྲོས། དེ་ལ་ཆོ་ག་སྔ་མ་བཞིན་དུ་སྔར་སྤྱད་པ་བྱས་པའི་རིག་པའི་བརྟུལ་ཞུགས་སྤྱད་པས་སྤང་མའམ། བ་བླའམ།<line/>
ལྡོང་རོས་གང་ཡང་རུང་བ་ཞིག་བླངས་ལ་ཟངས་ཀྱི་གཞུར་བཅུག་སྟེ། ངད་མ་ཤོར་བར་བྱས་ལ། ཟླ་བ་མར་གྱི་ངོ་ལ་ཞག་གསུམ་སྨྱུང་བ་བྱས་ཏེ། ལྷ་ཆེན་པོའི་གནས་སུ་ལྷ་ཆེན་<line/>
པོའི་གཡས་རོལ་གྱི་ལུས་ལ་མཚན་ཐོག་ཐག་བཟླས་བརྗོད་བྱས་ཏེ། དུ་བར་འཐུལ་གྱི་བར་དུ་བྱའོ། །དེས་ལུས་ལ་བསྐུས་ན་མི་སྣང་བར་འགྱུར་རོ། །བུ་བཙས་པའི་ཁྱིམ་ནས་ཐལ་<line/>
</page>
<page index="284" id="143A">༄༅། །བ་བླངས་ལ་སྙིམ་པར་བཅུག་སྟེ། དེ་བཞིན་དུ་ཟླ་བ་མར་གྱི་ངོ་ལ་ལྷ་ཆེན་པོའི་གཡས་རོལ་གྱིས་ལུས་ལ་བཟླས་བརྗོད་བྱ་སྟེ་དུ་བ་འཐུལ་བའི་བར་དུ་བྱའོ།།<line/>
དེས་སུ་མ་རེས་བྱས་ན་མི་སྣང་བར་འགྱུར་རོ། །ཟླ་བ་མར་གྱི་ངོ་ཞག་བརྒྱད་དམ། བཅུ་བཞི་ལ་སྐར་མ་རྒྱལ་དང་གཟའ་ཟླ་བ་ལ་བབ་པའི་ཚེ། སྐྱེས་པ་ཤི་བ་དུར་ཁྲོད་དུ་བསྲེགས་<line/>
པའི་མེའི་ནང་དུ་བ་རུ་རའི་ཤིང་བཅུག་ལ་ཚིག་པ་དང༌། རང་གི་ཁྲག་གིས་བསད་དེ་དེའི་སོལ་བ་ཐོགས་ལ་ཁང་སྟོང་དབེན་ཞིང་དུག་མེད་པར་བ་ལང་གི་མཁྲིས་པས་ཐིག་ལེར་བྱས་ལ་<line/>
མཚན་ཐོག་ཐག་བཟླས་བརྗོད་བྱས་ན་མི་སྣང་བར་འགྱུར་རོ། །ལིག་བུ་མིག་བླངས་ཏེ་ཆོ་ག་སྔ་མ་བཞིན་ལན་སུམ་འབུམ་བཟླས་བརྗོད་བྱའོ། །ཐ་མར་ཅི་འབྱོར་པས་མཆོད་ལ་བ་<line/>
སེར་མོའི་མར་གྱིས་ལན་བརྒྱ་སྟོང་སྦྱིན་སྲེག་བྱས་ཏེ། དེ་ནས་ཟླ་བ་ཉ་ལ་གྲུབ་ཀྱི་བར་དུ་བཟླས་བརྗོད་བྱས་ལ། དེས་མིག་ལ་བསྐུས་ན་སྐྱེ་བོ་ཐམས་ཅད་ཀྱིས་ལུས་མི་མཐོང་<line/>
བར་འགྱུར་རོ། །ཞི་བའི་བློ་གྲོས། ཡང་ལྡུམ་པོ་ཨཏྨ་གུཔྟའི་རྩ་བ་ཆོ་ག་སྔ་མ་བཞིན་དུ་བླངས་ཏེ། ལན་སུམ་འབུམ་བཟླས་བརྗོད་བྱས་ལ་ཟླ་བ་མར་གྱི་ངོ་ལ་ལྷ་རྟེན་དུ་མཚན་<line/>
ཐོག་ཐག་བཟླས་བརྗོད་བྱས་ཏེ། ཁར་བཅུག་ན་མི་སྣང་བར་འགྱུར་རོ། །ཤུ་དག་དཀར་པོའི་རྩ་བ་དང༌། རྒྱ་སྤོས་ཀྱི་རྩ་བ་ལ་སྔ་མ་བཞིན་དུ་མི་སྣང་བར་འགྱུར་གྱི་བར་དུ་བཟླས་<line/>
</page>
<page index="285" id="143B">བརྗོད་བྱའོ། །སྐར་མ་རྒྱལ་གྱི་ཚེ་ཨུཏྤ་ལ་སྔོན་པོ་བླངས་ལ་རའི་འོ་མ་དང་བཏགས་ཏེ། ཟླ་བ་སྤྱང་ཀིས་ཟིན་པའི་ཚེ། ཟངས་ཀྱི་སྣོད་དམ། ཤིང་ཨ་ཤྭཏྟའི་ལོ་མ་ཁ་སྦྱར་གྱི་ནང་དུ་བཅུག་<line/>
སྟེ༑ ཟླ་བ་བཏང་གི་བར་དུ་བཟླས་བརྗོད་བྱས་ལ་དེ་འཐུངས་ན་མི་སྣང་བར་འགྱུར་རོ། །ཞི་བའི་བློ་གྲོས། གཞན་ཡང་གུར་གུམ་དང༌། དུ་རུ་སྐ་དང༌། པདྨའི་ཟེ་བ་དང༌། བ་སེར་མོ་མ་སྨད་<line/>
སྤུ་མཐུན་གྱི་མར་དང་བཏགས་ལ་སྔ་མ་བཞིན་དུ་ཟླ་བ་སྤྱང་ཀིས་ཟིན་པའི་ཚེ་ཟླ་བ་བཏང་གི་བར་དུ་བཟླས་བརྗོད་བྱས་ལ། དེ་འཐུངས་ན་མི་སྣང་བར་འགྱུར་རོ། །ཞི་བའི་བློ་གྲོས།<line/>
ཤིང་ཨ་ས་ནའི་མེ་ཏོག་དང༌། ཤིང་དེ་བའི་མེ་ཏོག་རི་དྭགས་ནག་པོའི་ཁྲག་དང་བཏགས་ལ་ཟླ་བ་སྤྱང་ཀིས་ཟིན་པའི་ཆེ་ཟླ་བ་བཏང་གི་བར་དུ་བཟླས་བརྗོད་བྱས་ལ། དེ་འཐུངས་ཤིང་<line/>
ལུས་ལ་ཡང་བསྐུས་ན་མི་སྣང་བར་འགྱུར་རོ། །ཞི་བའི་བློ་གྲོས། གཞན་ཡང༌། ཨ་ག་རུ་ནག་པོ་བླངས་ལ་སྤྲུལ་ནག་པོའི་མིག་དང༌། སྔ་མ་བཞིན་དུ་ལྷ་ཆེན་པོའི་གློ་གཡས་རོལ་<line/>
གྱི་ལུས་ལ་བཟླས་བརྗོད་བྱ་སྟེ་དུ་བ་འཐུལ་གྱི་བར་དུ་བྱའོ། །དེས་ཐིག་ལེར་བྱས་ན་མི་སྣང་བར་འགྱུར་རོ། །ཞི་བའི་བློ་གྲོས། གཞན་ཡང༌། ཀླུའི་རྒྱལ་པོ་ཁ་གཉིས་པ་བཟུང་ལ་ཏིལ་ནག་<line/>
པོ་དང་ལྷན་ཅིག་བཏགས་ཏེ། ཟླ་བ་མར་གྱི་ངོ་ཞག་བརྒྱད་དམ། ཞག་བཅུ་བཞི་ལ་ཉིན་ཞག་གཅིག་སྨྱུང་བ་བྱས་ཏེ། འབྲུ་མར་དེས་དུ་བ་ཆགས་པར་བྱས་ལ་དེ་ལ་ཡང་སྔགས་ཀྱིས་བཏབ་<line/>
</page>
<page index="286" id="144A">༄༅། །སྟེ་མིག་ལ་བསྐུས་ན་མི་སྣང་བར་འགྱུར་རོ། །ཞི་བའི་བློ་གྲོས། གཞན་ཡང༌། ཨ་རུ་རའི་རུས་པའི་རྐང་ཕྱུང་སྟེ། སྦྲང་རྩི་དང་ནི་ལྷན་ཅིག་བཏགས། །ཨ་ཤྭད་<line/>
ལོ་མའི་བར་བཅུག་ལ། །མཁས་པས་ཆུ་འདུས་ག་ལ་བར། །ཁོང་པ་ནང་ནི་རྣམ་དག་པར། །མཚན་གཅིག་ཐོག་ཐག་བརྗོད་བྱས་ན། །ནམ་ཕྱེད་དུས་ན་འགྲུབ་འགྱུར་ཏེ། །དེ་ལ་<line/>
ཐེ་ཚོམ་ཡོད་མེད་དོ། །ཡིད་གཞུངས་པས་ནི་ཐིག་ལེ་བྱས། །དེ་ཚེ་ལུས་ནི་མི་སྣང་འགྱུར། །ལིག་བུ་དང་ནི་སྤང་མ་དག །རིན་ལ་མི་བརྩེགས་ཉོས་ནས་སུ། །ཟངས་སྣོད་ཁ་སྦྱོར་<line/>
ནང་བཅུག་ལ། །ཆོ་ག་བཞིན་དུ་སྔགས་བརྗོད་ན། །ནམ་ཕྱེད་དུས་ན་འགྲུབ་འགྱུར་ཏེ། །འདི་ལ་ཐེ་ཚོམ་ཡོད་མེད་དོ། །ལུས་ལ་བསྐུས་པ་བྱས་ན་ཡང༌། །ནམ་མཁའ་ལ་ནི་འགྲོ་<line/>
བར་འགྱུར། །འཇིག་རྟེན་དྲུག་ཆ་ཕྱོགས་ནས་སུ། །དེ་ཚེ་བསོད་ནམས་ལས་སུ་འགྱུར། །རིལ་བུ་བསྒྲུབ་པ་བཤད་པར་བྱས། །ཞི་བའི་བློ་གྲོས་དེ་ཉོན་ཅིག །མཚལ་དང་དེ་བཞིན་སྤང་<line/>
མ་དང༌། །ཨཏྨ་གུཔྟའི་རྩ་བ་དང༌། །ཀུ་ཏ་ཛ་དང་ལྡོང་རོས་དག །མཁས་པས་གཅིག་ཏུ་བསྲེས་ནས་སུ། །རྒྱ་ཤུག་ཚིག་གུ་ཙམ་བྱས་པའི། །རིལ་བུ་བླངས་ལ་བསྒྲིམས་ནས་སུ། །<line/>
སྔགས་པ་སྔགས་ཀྱི་ཚུལ་གནས་ཏེ། །སྣ་གསུམ་ལྕགས་ཀྱིས་དཀྲི་བར་བྱ། །དུར་ཁྲོད་དུ་རིང་བསྲེལ་དང་བཅས་པའི་མཆོད་རྟེན་ནམ། །སྐུ་གཟུགས་ཀྱི་མདུན་དུ་ཅི་འབྱོར་པས་<line/>
</page>
<page index="287" id="144B">མཆོད་པ་བྱས་ལ་མཚན་ཐོག་ཐག་བཟླས་བརྗོད་བྱས་ན། ནམ་ཕྱེད་དུས་སམ་ཡང་ན་ནི། །ཉི་མ་འཆར་ཀའི་དུས་ཀྱི་ཚེ། །རྫས་དེ་གཞན་དུ་ཡོང་འགྱུར་ཏེ། །མེ་ལྕེ་འབར་ཕྲེང་ལང་ལོང་<line/>
འགྱུར༑ ༑སྔགས་པས་དེ་ནི་ཁར་བཅུག་ན། །ནམ་མཁའ་ལ་ནི་འགྲོ་བར་འགྱུར། །ཉི་མ་འཆར་འདྲའི་མདོག་ཅན་དང༌། །འདོད་པའི་གཟུགས་ཅན་འཇིགས་མེད་པ། །འབྱུང་པོ་ཀུན་གྱིས་<line/>
མི་ཚུགས་ཤིང༌། །བསྐལ་པར་གནས་ལ་གཟི་ཆེན་འགྱུར། །བསྟན་པའི་དོན་བྱེད་དཔལ་ལྡན་ཞིང༌། །རྒ་དང་འཆི་བ་རྣམ་པར་སྤངས། །ཞི་བའི་བློ་གྲོས། རིལ་བུ་གཞན་ཡང་ཡོད་དེ།<line/>
བཀྐུ་ལ་ཡི་སྙིང་བླངས་ལ། །བློ་ལྡན་དོང་ཀའི་མེ་ཏོག་དང༌། །ལིག་བུ་མིག་དང་སྤང་མ་དང༌། །ཆ་ཤས་མཉམ་པར་བྱས་ནས་སུ། །སྣ་གསུམ་ལྕགས་ཀྱིས་དཀྲིས་བྱས་ལ། །མཚན་<line/>
གཅིག་ཡོད་པའམ་དུར་ཁྲོད་དམ། །ཤིང་དྲུང་གཅིག་པའམ་ཕུག་རྣམས་སུ། །དབྱར་སྲུངས་འཇུག་ཚེ་བསྒྲུབ་པར་བྱ། །ཞི་བའི་བློ་གྲོས། དེ་ལ་བྱང་ཆུབ་སེམས་དཔའི་སྤྱད་པ་གསང་[?]<line/>
སྔགས་ཀྱི་སྒོ་སྤྱོད་པའི་བྱང་ཆུབ་སེམས་དཔའ་བ་ལང་གི་ལྕི་བས་ལམ་ལྷུང་བས་དཀྱིལ་འཁོར་བསྐུས་ལ་ཅི་འབྱོར་པས་མཆོད་དེ་དབུས་སུ་རྡོ་རྗེ་གཞག་ལ། དེའི་སྟེང་དུ་ཤིང་ཨ་<line/>
ཤྭཏྟའི་ལོ་མིང་སྟེང་དུ་རིལ་བུ་གཞག་སྟེང་རྡོ་རྗེ་དྲག་པོ་ཆེན་པོའི་སྙིང་པོའམ། རྡོ་རྗེ་གཙུག་ཏོར་གྱིས་བདག་དང༌། རྫས་བསྲུང་བ་བྱས་ལ། བ་དམར་སེར་གྱི་མར་དང་སྤྲང་རྩི་བསྲེས་པ་<line/>
</page>
<page index="288" id="145A">༄༅། །ལན་སྟོང་རྒྱུན་མི་འཆད་པར་སྦྱིན་སྲེག་བྱས་ལ་མཚན་ཐོག་ཐག་བཟླས་བརྗོད་བྱས་ན། དེ་ནས་ནམ་ཕྱེད་དམ། ཉི་མ་འཆར་ཀར་རྫས་དེ་འགྱུར་ཏེ། དེ་ཁར་<line/>
བཅུག་ན་ཉི་མ་ཤར་བ་ལྟ་བུའི་མདོག་ཅན་དང༌། བསྐལ་པར་གནས་པ་དང༌། རྒ་བ་དང༌། འཆི་བ་རྣམ་པར་སྤངས་པ་དང༌། འཇིག་རྟེན་གྱི་ཁམས་གཞན་དུ་མར་རྣམས་པར་རྒྱུ་བ་དང༌།<line/>
སེམས་ཅན་ཐམས་ཅད་ཀྱི་དོན་བྱེད་པར་འགྱུར་རོ། །ཕྱུང་ན་མི་སྣང་བར་འགྱུར་ཞིང་ཡིད་ལྟར་མགྱོགས་པར་འགྱུར་རོ། །ཤི་འཕོས་ནས་ཀྱང་འཇིག་རྟེན་གྱི་ཁམས་བདེ་བ་ཅན་དུ་སྐྱེ་<line/>
བར་འགྱུར་རོ། །རིལ་བུ་གཞན་ཡང་ཡོད་དེ། བ་ལ་ཨ་ཏི་བ་ལི་རྩ། །དེ་བཞིན་གསེར་དང་དངུལ་དང་ནི། །ལིག་པུ་མིག་དང་ཤུ་དག་དང༌། །དེ་བཞིན་དུ་ནི་མཐིང་ཤུན་དང༌། །དེ་དག་ཆ་<line/>
ཤས་བསྙམས་ནས་སུ། །ཕྱེ་མ་སྐམ་པོར་བྱས་པ་དག །ཆར་པའི་ཆུས་ནི་སྤྲུས་ནས་སུ། །རིལ་བུ་གསུམ་ཞིག་བྱས་པ་ལ། །ཟངས་ཀྱི་ལེབ་མས་དཀྲིས་ནས་སུ། །སྔགས་པས་<line/>
སྔ་མ་བཞིན་དུ་བཞག །ཟླ་བ་སྤྱང་ཀིས་ཟིན་པའི་ཚེ། །ཞག་གཅིག་སྨྱུང་བ་བྱས་ནས་སུ། །གྲུབ་པ་དེ་ནི་ཁར་བཅུག་ན། །རྟག་ཏུ་མི་སྣང་འགྱུར་བ་ཡིན། །གཞན་ཡང་རིལ་བུ་གཞན་<line/>
ཡོད་དེ། ཤིང་ཏི་ལ་ཀའི་མེ་ཏོག་དང༌། བྱི་ལ་ནག་པོའི་སྙིང་དང༌། ཕ་བང་གི་སྙིང་སྐམ་པོ་བཏགས་ལ། ཆར་པས་སྤྲུས་པའི་རིལ་བུ་ཡང་སྔ་མ་བཞིན་ཏེ་མི་སྣང་བར་འགྱུར་རོ། །<line/>
</page>
<page index="289" id="145B">རིལ་བུ་གཞན་ཡང་ཡོད་དེ། ཤིང་པ་ན་སའི་ས་བོན་དང༌། ཛི་བན་ཏའི་ས་བོན་དང༌། ཤིང་ཨ་ག་སྟའི་མེ་ཏོག་དང༌། བྱུ་རུ་དང༌། སྟང་ཟིལ་དང༌། ཤིང༌། ཏྩའི་མེ་ཏོག་རྣམས་ཆ་བསྙམས་པ་ཡང་སྔ་<line/>
མ་བཞིན་ཏེ། མི་སྣང་བར་འགྱུར་རོ། །ཤེལ་དང༌། ལྷང་ཚེར་དང༌། ཤིང་བ་རུ་ཎའི་ས་བོན་དང༌། དྲི་སྣ་ཏའི་ས་བོན་རྣམས་ཆ་བསྙམས་པ་ཡང་སྔ་མ་བཞིན་ཏེ། མི་སྣང་བར་འགྱུར་རོ། །རིལ་<line/>
བུ་གཞན་ཡང་ཡོད་དེ། དུང་གི་ལྟེ་བ་དང༌། ཨ་ག་ནི་ཛ་ཡ་དང༌། ལྡོང་རོས་རྣམས་ཆ་བསྙམས་པ་ཡང་སྔ་མ་བཞིན་ཏེ། མི་སྣང་བར་འགྱུར་རོ། །རིལ་བུ་གཞན་ཡང་ཡོད་དེ། དུག་དང༌།<line/>
བོང་བ་དང༌། ལང་ག་ལི་དང༌། དུ་རུ་སྐའི་རྩ་བ་དང༌། དེ་དག་ཆ་བསྙམས་པ་ཡང་སྔ་མ་བཞིན་ཏེ། གྲུབ་པར་འགྱུར་རོ། །རིལ་བུ་གཞན་ཡང་ཡོད་དེ། ཤིང་མ་དུ་ཀའི་སྙིང་པོ་དང༌། ཤིང་སཱ་ལ་<line/>
སེར་པོའི་སྙིང་པོ་དང༌། ཁབ་ལོང་རྣམས་ཆ་བསྙམས་པ་ཡང་སྔ་མ་བཞིན་ཏེ། མི་སྣང་བར་འགྱུར་རོ། །ཞི་བའི་བློ་གྲོས། འདི་དག་ནི་སྔོན་གྱི་དེ་བཞིན་གཤེགས་པ་རྣམས་ཀྱིས་སེམས་ཅན་<line/>
ཐམས་ཅད་ཀྱི་དོན་དང༌། ཕན་པ་དང༌། བདེ་བའི་ཕྱིར་གསུངས་ཤིང་བྱིན་གྱིས་བརླབས་པའོ། །ཞི་བའི་བློ་གྲོས། བྱང་ཆུབ་སེམས་དཔའི་སྤྱད་པ་གསང་སྔགས་ཀྱི་སྒོ་སྤྱོད་པའི་བྱང་ཆུབ་<line/>
སེམས་དབའ་སེམས་དཔའ་ཆེན་པོ་གང་ལ་ལ་ཞིག་རིལ་བུ་འདི་དག་བསྒྲུབ་པའི་ཕྱིར་རྟག་ཏུ་མངོན་རང་བརྩོན་པར་བྱེད་པ་དེ། ཚེ་འདི་ལ་ཆོས་གཉིས་རེ་བར་བྱ་སྟེ། གཉིས་གང་ཞེ་ན། འདི་<line/>
</page>
<page index="290" id="146A">༄༅། །ལྟ་སྟེ༑ སྐྱེ་བོ་ཐམས་ཅད་དགའ་བར་འགྱུར་བ་དང༌། ཡོངས་སུ་མི་ཉམས་པའི་ཆོས་ཉིད་དུ་དེ་བཞིན་གཤེགས་པ་ཐམས་ཅད་ཀྱིས་བྱིན་གྱིས་བརླབས་པར་<line/>
འགྱུར་རོ། །གཞན་ཡང་ཆོས་གཉིས་ཏེ། ཚེ་འདི་ལ་དངོས་གྲུབ་ངེས་པར་གཞོལ་བར་འགྱུར་བ་དང༌། ཤི་འཕོས་ནས་ཀྱང་རྡོ་རྗེའི་རིགས་གཞོན་ནུའི་ལུས་ཐོབ་པར་འགྱུར་རོ། །ཡང་<line/>
གཉིས་ཏེ། འདི་ལྟ་སྟེ། ནད་ཐམས་ཅད་ལས་ཐར་པར་འགྱུར་བ་དང༌། སྡིག་པ་དང་བྲལ་བར་འགྱུར་བའོ། །ཞི་བའི་བློ་གྲོས་།གཞན་ཡང༌། བྱང་ཆུབ་སེམས་དཔའི་སྤྱད་པ་གསང་སྔགས་<line/>
ཀྱི་སྒོ་སྤྱོད་པའི་བྱང་ཆུབ་སེམས་དཔའ་དེ་བཞིན་གཤེགས་པའི་སྐུ་དང༌། གསུང་དང༌། ཐུགས་ཀྱི་སྤྱོད་ཡུལ་ལ་བརྩོན་པ་དང༌། ཡིད་གཉིས་དང༌། ཐེ་ཚོམ་དང་བྲལ་བ་དང༌། ཡང་དག་<line/>
པའི་ལྟ་བ་དང༌། བྱམས་པ་དང་ལྡན་པ་དང༌། སྙིང་རྗེ་ཅན་དང༌། བྱང་ཆུབ་ཀྱི་སེམས་དང་ལྡན་པའི་ཡིད་དུ་བྱའོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་ཞི་བའི་བློ་གྲོས་<line/>
ཀྱིས་འཇམ་དཔལ་གཞོན་ནུར་གྱུར་པ་ལ་འདི་སྐད་ཅེས་སྨྲས་སོ། །འཇམ་དཔལ། བྱང་ཆུབ་སེམས་དཔའི་སྤྱད་པ་གསང་སྔགས་ཀྱི་སྒོ་སྤྱོད་པའི་བྱང་ཆུབ་སེམས་དཔའ་ཇི་ལྟར་ཚུལ་ཁྲིམས་<line/>
དང་ལྡན་པ་ཡིན། ཇི་ལྟར་བརྟུལ་ཞུགས་ལ་གནས་པ་ཡིན། ཇི་ལྟར་སྤྱད་པ་སྤྱོད་པ་ཡིན། འཇམ་དཔལ། བྱང་ཆུབ་སེམས་དཔའ་སྤྱད་པ་གསང་སྔགས་ཀྱི་སྒོ་སྤྱོད་པའི་བྱང་ཆུབ་སེམས་<line/>
</page>
<page index="291" id="146B">དཔའ་གང་ལ་གནས་ན་ཡོངས་སུ་མི་ཉམས་པའི་ཆོས་ཅན་དུ་འགྱུར་བ་དང༌། གསང་སྔགས་རྣམས་ལ་དངོས་གྲུབ་ཐོབ་པ་དང༌། ཐེག་པ་ཆེན་པོ་ལས་ཡོངས་སུ་མི་ཉམས་པར་འགྱུར།<line/>
དེ་སྐད་ཅེས་སྨྲས་པ་དང༌། འཇམ་དཔལ་གཞོན་ནུར་གྱུར་པས་བྱང་ཆུབ་སེམས་དཔའ་ཞི་བའི་བློ་གྲོས་ལ་འདི་སྐད་ཅེས་སྨྲས་སོ། །ཞི་བའི་བློ་གྲོས། ལེགས་སོ། །ལེགས་སོ། །ཡང་<line/>
ལེགས་སོ། །ཞི་བའི་བློ་གྲོས། ཁྱོད་དེའི་ཕྱིར་ལེགས་པར་རབ་ཏུ་ཉོན་ལ་ཡིད་ལ་ཟུངས་ཤིག་དང་ཁོ་བོས་ཁྱོད་ལ་བཤད་དོ། །ཞི་བའི་བློ་གྲོས། གང་གི་ཚེ་བྱང་ཆུབ་སེམས་དཔའི་སྤྱད་<line/>
པ་གསང་སྔགས་ཀྱི་སྒོ་སྤྱོད་པ་བདག་ཉིད་རང་གི་ལྷའི་གཟུགས་སུ་བྱས་ལ་ཐེ་ཚོམ་མེད་པའི་ཡིད་ཀྱིས་ང་རྒྱལ་བསྐྱེད་ཅིང་འགྲོ་ཡང་རུང༌། འགྲེང་ཡང་རུང༌། འདུག་ཀྱང་རུང༌། ཉལ་ཡང་<line/>
རུང༌། རྟག་ཏུ་དུས་ཐམས་ཅད་དུ་བསྐྱོད་ཀྱང་མ་གཡོ་བ་དེའི་ཚེ། ཞི་བའི་བློ་གྲོས། བྱང་ཆུབ་སེམས་དཔའི་སྤྱད་པ་གསང་སྔགས་ཀྱི་སྒོ་སྤྱོད་པའི་བྱང་ཆུབ་སེམས་དཔའ་སེམས་དཔའ་<line/>
ཆེན་པོ་ཚུལ་ཁྲིམས་དང་ལྡན་པ་ཡིན་ནོ། །གང་གི་ཚེ་དེས་ལྟས་བསྟན་པ་དེའི་ཚུལ་དང་མཐུན་པར་བྱ་བ་བྱེད་པ་དང༌། དེའི་རྣམ་པར་བསྟེན་པ་དང༌། རྣལ་འབྱོར་ལ་བརྩོན་པ་དེའི་ཚེ་བརྟུལ་<line/>
ཞུགས་ལ་གནས་པ་ཡིན་ནོ། །གང་གི་ཚེ་བརྟུལ་ཞུགས་དེ་ལ་བཟླས་བརྗོད་དང༌། སྦྱིན་སྲེག་ལ་སོགས་པའི་ལས་སྤྱོད་པའི་ཚེ་སྤྱད་པ་སྤྱོད་པ་ཡིན་ནོ། །ལྷའི་གཟུགས་དེ་དང་ཐ་མི་དད་པའི་<line/>
</page>
<page index="292" id="147A">༄༅། །རྣལ་འབྱོར་ལ་བརྩོན་ཞིང་གང་གི་ཚེ་བསླབ་པའི་གཞི་རྣམས་ཀྱང་ཡོངས་སུ་བཟུང་སྟེ། ཐེག་པ་ཆེན་པོ་ལ་སྤྱོད་པ་དེའི་ཚེ་གསང་སྔགས་རྣམས་ལ་དངོས་<line/>
གྲུབ་འཐོབ་བོ། །ཞི་བའི་བློ་གྲོས། གཞན་ཡང༌། བྱང་ཆུབ་སེམས་དཔའི་སྤྱད་པ་གསང་སྔགས་ཀྱི་སྒོ་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་རྟག་ཏུ་མཚན་མ་<line/>
མེད་པ་ལ་གནས་པར་བྱའོ། །ཞི་བའི་བློ་གྲོས། བྱང་ཆུབ་སེམས་དཔའི་སྤྱད་པ་གསང་སྔགས་ཀྱི་སྒོ་སྤྱོད་པ་ཇི་ལྟར་མཚན་མ་མེད་པ་ལ་གནས་པ་ཡིན་ཞེ་ན། ཞི་བའི་བློ་གྲོས་<line/>
བྱང་ཆུབ་ཀྱི་སེམས་བསྒོམས་ན་མཚན་མ་མེད་པ་ལ་གནས་པ་ཡིན་ཏེ། ཞི་བའི་བློ་གྲོས། གང་ལ་མཚན་མ་རྣམས་མི་འབྱུང་ཞིང་ཐམས་ཅད་ཀྱི་ཐམས་ཅད་དུ་མེད་དེ་མི་<line/>
དམིགས་པའོ། །ཞི་བའི་བློ་གྲོས། སེམས་མི་དམིགས་པའི་ཕྱིར་སེམས་ཀྱི་སྔོན་གྱི་མཐའ་དང༌། ཕྱི་མའི་མཐའི་ངོ་བོ་ཉིད་དམིགས་སུ་མེད་དོ། །དེ་ལྟ་བས་ན་བྱང་ཆུབ་སེམས་དཔའ་<line/>
སྤྱད་པ་གསང་སྔགས་ཀྱི་སྒོ་སྤྱོད་པའི་བྱང་ཆུབ་སེམས་དཔའ་རྟག་ཏུ་རྒྱུན་མི་འཆད་པར་བྱང་ཆུབ་ཀྱི་སེམས་ཡོངས་སུ་དག་པར་བྱ་བའི་ཕྱིར་བརྩོན་པར་བྱའོ། །སེམས་ཅན་རྣམས་<line/>
ལ་ཕན་བཞེད་པས། །རྫོགས་སངས་རྒྱས་ཀྱིས་བཅས་པ་ཡི། །བརྟུལ་ཞུགས་དང་ནི་ཚུལ་ཁྲིམས་དང༌། །སྤྱོད་དང་བསླབ་པའི་གཞི་རྣམས་ལ། །གང་ཚེ་གནས་<line/>
</page>
<page index="293" id="147B">ནས་དེ་ཡི་ཚེ། །སྔགས་པས་འདི་ལྟར་སྔགས་སྒྲུབ་པོ། །རྟོག་དང་བྲལ་བའི་ཡེ་ཤེས་ནི། །སྔོན་གྱི་རྒྱལ་བས་མངོན་སངས་རྒྱས། །རྟོག་དང་བྲལ་བ་དེ་ལ་ནི། །གསང་སྔགས་འགྲུབ་པར་<line/>
བསྟན་པ་ཡིན། །དེ་ཡི་འབྲས་བུ་རྣམ་དག་པ། །རང་བཞིན་གྱིས་ནི་འོད་གསལ་འགྱུར། །གང་ཞིག་རྟོག་ལ་གནས་བྱེད་པ། །དེ་ལ་དངོས་གྲུབ་མི་འབྱུང་ངོ༌། །དེ་ལྟ་བས་ན་རྟོག་སྤངས་ལ། །<line/>
སྔགས་ཀྱི་གཟུགས་ནི་བསམ་པར་བྱ། །དེ་ནས་འཇམ་དཔལ་གཞོན་ནུར་གྱུར་པས་བྱང་ཆུབ་སེམས་དཔའི་སྤྱད་པ་གསང་སྔགས་ཀྱི་སྒོ་སྤྱོད་པའི་བྱང་ཆུབ་སེམས་དཔའ་རྣམས་ཀྱི་<line/>
དོན་དང༌། ཕན་པ་དང༌། བདེ་བའི་ཕྱིར་བྱིས་པ་རྩེ་བའི་སྤྱོད་པའི་གར་རྣམ་པར་དག་པའི་མཛོད་ཅེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་སོ། །འཇམ་དཔལ་གཞོན་ནུར་གྱུར་<line/>
པས་ཏིང་ངེ་འཛིན་དེ་ལ་སྙོམས་པར་ཞུགས་མ་ཐག་ཏུ་དེ་ནས་ཐམས་ཅད་དང་ལྡན་པའི་འཁོར་དེས་མགྲིན་གཅིག་ཏུ་ཚིག་སྨྲས་པ། །ཕྱག་འཚལ་མཆོག་སྦྱིན་རྡོ་རྗེ་མཆོག །འཇམ་པའི་དབྱངས་<line/>
ཅན་སྟོབས་པོ་ཆེ། །དཔའ་བོ་ཆེན་པོ་ཆེར་གྲགས་པ། །མ་དུལ་རྟག་ཏུ་འདུལ་མཛད་པ། །སྔགས་དང་གསང་སྔགས་སྤྱོད་པ་དང༌། །རྣམ་པ་ཀུན་ཏུ་བྱིས་རྩེན་དང༌། །ཏིང་ངེ་འཛིན་དང་གཟུངས་རྣམས་<line/>
དང༌། །བསམ་གཏན་བསམ་གཏན་བྱེད་རྣམས་ཀུན། །བདག་ཅག་རྣམས་ལ་ཐུགས་བརྩེའི་ཕྱིར། །ལག་ན་རྡོ་རྗེ་དབང་བསྐུར་བ། །གསང་སྔགས་ཤེས་པ་ཆེ་འབྱུང་བ། །དཀྱིལ་འཁོར་ཆེན་<line/>
</page>
<page index="294" id="148A">༄༅། །པོ་གཙོར་གྱུར་པ། །སྤྱོད་པ་ཀུན་ཏུ་བརྟན་པའི་གཞི། །དཀྱིལ་འཁོར་འདི་ནི་བཤད་དུ་གསོལ། །དེ་ནས་འཇམ་དཔལ་གཞོན་ནུར་གྱུར་བས་གཟོད་མ་ནས་སྐྱེ་བ་<line/>
མེད་པ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས། རང་གི་སྙིང་པོ་རྡོ་རྗེ་ཆེན་པོའི་ཡི་གེ་སྨྲས་སོ། །ན་མཿསརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ་བ་རད་བཛྲ་མཾ། དེ་<line/>
ནས་དམ་པ་སྦྱིན་པའི་རྡོ་རྗེའི་སྙིང་པོ་ཆེན་པོ་འདི་སྨྲས་མ་ཐག་ཏུ་ཐམས་ཅད་དང་ལྡན་པའི་འཁོར་དེ་ངོ་མཚར་དུ་གྱུར་ནས་མགྲིན་གཅིག་ཏུ། ཀྱེ་མ། དམ་པ་སྦྱིན་པའི་རྡོ་རྗེ་ཆེན་པོ་འདི་ནི་<line/>
སྔོན་གྱི་སྤྱོད་པ་ལས་བྱུང་བའོ་ཞེས་སྨྲས་སོ། །ཡང་འཇམ་དཔལ་གྱིས་རང་གི་དམ་བཅས་པའི་ཡི་གེའི་རྡོ་རྗེ་སྨྲས་པ། ན་མཿསརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ་ཧེ་ཧེ་ཀུ་མཱ་ར་ཀ།<line/>
བཛྲ་བཛྲ་སྨ་ར་སྨ་ར། པྲ་ཏི་ཛྙཱ་སྭཱཧཱ། འཇམ་དཔལ་གྱིས་ཡང་རང་གི་ངག་ཡང་དག་པར་གྲུབ་པའི་གཞིའི་གསང་སྔགས་སྨྲས་པ། ན་མཿ་སརྦ་ཏ་ཐཱ་ག་ཏ་བྷྱཿ། སརྦ་མུ་ཁེ་བྷྱཿ། སརྦ་ཐཱ་བཱ་<line/>
ཀྱེད་ཏཱ་རེ་ཀུ་མཱ་ར་རཱུ་པ་དྷ་ར་སྭཱཧཱ། ཡང་འཇམ་དཔལ་གྱིས་རང་གི་ངག་ཡང་དག་པར་གྲུབ་པའི་སྒོའི་གསང་སྔགས་སྨྲས་པ། ན་མཿསརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ་བཱ་ཀྱེ་ད་<line/>
བཛྲ་ཧེ་སྭཱཧཱ། འཇམ་དཔལ་གཞོན་ནུར་གྱུར་པས་རང་གི་ངག་གི་དོན་སྒྲུབ་པར་བྱེད་པའི་གསང་སྔགས་སྨྲས་པ། ན་མཿསརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ་བཱ་ཀྱེ་ད་བཛྲ་ཀོ་བིད་<line/>
</page>
<page index="295" id="148B">སྭཱཧཱ། ཡང་འཇམ་དཔལ་གཞོན་ནུར་གྱུར་པས་ཁྲོ་བོའི་རྒྱལ་པོ་ཆེན་པོ་ཆེན་པོ་རྡོ་རྗེ་རྩེ་མོ་ལྡེག་པ་སྨྲས་པ། ན་མཿསརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ་ཏ་བཛྲ་ཧཱི་སྭཱཧཱ། ཡང་འཇམ་དཔལ་གཞོན་<line/>
ནུར་གྱུར་པས་རང་གི་ཕོ་ཉ་མོའི་ཚོགས་ཀྱི་སྙིང་པོ་སྨྲས་པ། ན་མཿསརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ་བཛྲེ་བ་ཀི་ཥི་ནི་སྭཱཧཱ། ན་མཿསརྦ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ་བཛྲོད་ཀར་ཀེ་<line/>
ཥི་ནི་སྭཱཧཱ། ན་མཿསརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ་སུ་མ་ཏི་བཛྲཱི་ཎི་སྭཱཧཱ། ན་མཿསརྦ་ཏ་ཐཱ་ག་ཏ་བྷྱཿ། སརྦ་མུ་ཁེ་བྷྱཿ། སརྦ་ཐཱ་ཙི་ཏྲཱ་ཀྵི་བཛྲི་ཎཱ་སྭཱཧཱ། ན་མཿསརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་<line/>
བྷྱཿ། སརྦ་ཐཱ་ཨཱ་ཀཪྵ་ཎི་བཛྲོད་གི་སྭཱཧཱ། དེ་ནས་ཡང་འཇམ་དཔལ་གཞོན་ནུར་གྱུར་པས་རང་གི་རྡོ་རྗེ་མཆོག་གི་དཀྱིལ་འཁོར་སྨྲས་པ། རྡོ་རྗེའི་དཀྱིལ་འཁོར་ཆེ་འདི་ནི། །ཀུན་ཏུ་གྲུ་བཞི་ལྷམ་པ་ལ།<line/>
རྡོ་རྗེ་མཚན་རྟགས་མཚན་མ་ཅན། །དེ་ཡི་དབུས་སུ་བྱ་བ་ནི། །གྲུ་གསུམ་རྣམ་པར་གནས་པ་སྟེ། །གྲུ་གསུམ་ལྟ་བུར་གཞག་པར་བྱ། །མེ་ལས་བྱུང་བའི་དཀྱིལ་འཁོར་བྲི། །ཚོན་ནི་ཀུན་ཏུ་དམར་<line/>
པོ་སྟེ༑ ༑རྡོ་རྗེ་འབར་བཅས་མཚན་མ་ཅན། །དེ་ཡི་ཆ་གསུམ་གཞག་ནས་ནི། །ཨུཏྤ་ལ་ཡི་གཟུགས་བྲིས་ཏེ། །དེ་ཡི་སྟེང་དུ་རྡོ་རྗེ་བྲིས། །འབར་དང་བཅས་ཤིང་ཐིག་ལེར་མཛེས། །ཐ་མ་ཐོག་<line/>
ཐག་བྱ་བ་ནི། །ཨུཏྤ་ལ་གཟུགས་ཀྱི་ཕྲེང་བའོ། །སྔགས་པས་དེ་ཡི་དབུས་སུ་ནི། །གཞོན་ནུ་བྱིས་པའི་གཟུགས་ལྡན་པ། །མགོ་ལ་ཕུད་བུ་ལྔ་གཞག་པ། །ཤ་མདོག་གུར་གུམ་འདྲ་བ་<line/>
</page>
<page index="296" id="149A">༄༅། །བཞག །ལག་པ་གཡོན་པ་ན་ཨུཏྤ་ལ་རྡོ་རྗེ་དང་བཅ་པ་ཐོགས་ཤིང་གཡས་པས་དམ་པ་སྦྱིན་པའོ། །ཡང་ན་ཕྱག་རྒྱའི་གཟུགས་སོ། །ཡང་ནི་ཡི་གེའོ། །དེ་<line/>
ཡི་ཕྱག་རྒྱ་བྲི་བ་ནི། །ཨུཏྤ་ལ་རབ་ཏུ་བཟང་པོ་སྟེ། །དེ་ཡི་སྟེང་དུ་རྡོ་རྗེ་བྲི། །འབར་དང་བཅས་ཤིང་ཐིག་ལེས་མཚན། །དེའི་གཡས་རོལ་དུ་སྙིང་པོ་རྣམས་གཞག་གོ །གཡོན་རོལ་<line/>
དུ་ཕོ་ཉ་མོ་རྣམས་སོ། །འོག་རོལ་དུ་ཁྲོ་བོའི་རྒྱལ་པོ་རྡོ་རྗེ་རྩེ་མོ་ལྡེག་པའོ། །ལྷོ་ཕྱོགས་སུ་ནི་བྱང་ཆུབ་སེམས་དཔའ་སྒྲིབ་པ་ཐམས་ཅད་རྣམ་པར་སེལ་བའོ། །ནུབ་ཕྱོགས་སུ་ནི་<line/>
ནམ་མཁའི་སྙིང་པོའོ། །བྱང་ཕྱོགས་སུ་ནི་བྱང་ཆུབ་སེམས་དཔའ་སའི་སྙིང་པོ་འཁོར་དང་བཅས་པ་སྟེ་ཆ་བྱད་ཇི་ལྟ་བ་བཞིན་དུ་གཞག་པར་བྱའོ། །ཡང་ན་ཕྱག་རྒྱ་རྣམས་སོ། །ཡང་<line/>
ན་ཡི་གེའོ། །དེ་ནས་འཇམ་དཔལ་གཞོན་ནུར་གྱུར་པས་སྙིང་པོ་མཆོག་འདི་བསྒྲུབ་པ་སྨྲས་པ། དེ་ལ་བྱང་ཆུབ་ཏུ་སེམས་བསྐྱེད་པ། དབང་བསྐུར་བ། དཀྱིལ་འཁོར་དུ་ཞུགས་པ།<line/>
སྡོམ་པ་བླངས་པ། རིག་པའི་བརྟུལ་ཞུགས་སྤྱོད་པས་གནས་ཁང་ངམ། ཕུག་དབེན་པ་དུག་མེད་པར་སྙིང་པོ་འདི་ལན་གསུམ་འབུམ་བཟླས་བརྗོད་བྱའོ། །དེ་ནས་ཨུར་མོའམ། ལྕགས་<line/>
སྣ་གསུམ་མམ། ཙནྡན་ལས་བྱས་པའི་རལ་གྲིའམ། འཁོར་ལོ་འམ། ལྕགས་ཀྱུའམ། བེ་ཅོན་ནམ། དགྲ་སྟའམ། མདུང་ཐུང་ངམ། ཞགས་པའམ། མདའ་བོ་ཆེ་གང་<line/>
</page>
<page index="297" id="149B">ཡང་རུང་བ་ཞིག །བའི་རྣམ་ལྔས་བཀྲུས་ལ། ཡང་སྤོས་ཆུས་བཀྲུས་ཏེ། བ་ལང་གི་ལྕི་བའི་ཕུང་པོའི་སྟེང་དུ་གཞག་ལ་འཁོར་ལོས་བསྒྱུར་བ་ཆེན་པོས་བསྲུང་བར་བྱའོ། །ཐ་མར་དེ་ཉིད་<line/>
དུ་མཆོད་པ་རྒྱ་ཆེན་པོ་བྱས་ལ་བ་ལང་གི་ལྕི་བ་ས་ལ་མ་ལྷུང་བས་དཀྱིལ་འཁོར་བསྐུས་ཏེ་དམ་པ་སྦྱིན་པའི་རྡོ་རྗེ་དཀྱིལ་འཁོར་ལ་གནས་པས་ཨ་ག་རུའི་ཡམ་སྲེག་ཤིང་ཞོ་དང༌།<line/>
སྦྲང་རྩི་ལ་སྨྱུགས་པས་མཚན་ཐོག་ཐག་སྦྱིན་སྲེག་བྱས་ན། ནམ་ཕྱེད་དམ། ཉི་མ་འཆར་ཀར་མཚན་མ་ཆེན་པོ་དག་འབྱུང་ཞིང་རྫས་ཀྱང་འགྱུར་ཏེ་འགྲུབ་པར་འགྱུར་རོ། །དེ་ཐོགས་ནས་<line/>
རིག་སྔགས་འཆང་དུ་འགྱུར་ཏེ། ཡིད་ལྟར་མགྱོགས་པ་དང༌། འཇིག་རྟེན་གྱི་ཁམས་གཞན་དུ་མར་རྣམ་པར་རྒྱུ་བ་དང༌། དེ་བཞིན་གཤེགས་པ་ཐམས་ཅད་ལ་མཆོད་པ་བྱེད་པ་དང༌། བྱང་<line/>
ཆུབ་ཀྱི་ཡན་ལག་གི་གཟུངས་ཐོབ་པ་དང༌། ཉི་མ་ཤར་བ་ལྟ་བུའི་མདོག་ཅན་དང༌། རྒ་བ་དང༌། འཆི་བ་རྣམ་པར་སྤངས་པ་དང༌། སེམས་ཅན་ཐམས་ཅད་ཀྱི་དོན་བྱེད་པར་འགྱུར་རོ། །སྨོན་<line/>
ལམ་གྱི་དབང་མ་གཏོགས་པར་ལུས་དེ་ཉིད་ཀྱིས་བྱང་ཆུབ་ཀྱི་སྙིང་པོ་ལ་གནས་ཀྱི་བར་དུ་ས་ནོན་ནོ། །རིག་སྔགས་འཆང་གཞོན་ནུའི་གཟུགས་དང་ལྡན་པ། དམ་པ་སྦྱིན་པའི་རྡོ་རྗེ་མཚན་<line/>
མ་ཅན། ལྷ་ལ་སོགས་པ་ཐམས་ཅད་ཀྱིས་ཕྱག་བྱས་བའམ། མ་དུལ་བ་འདུལ་བ། སྣ་ཚོགས་གཟུགས་ཅན་གྱི་ནོར་བུ་དང་འདྲ་བ། རིག་སྔགས་འཆང་བྱེ་བ་ཁྲག་ཁྲིག་བརྒྱ་སྟོང་དུ་མའི་<line/>
</page>
<page index="298" id="150A">༄༅། །གཡོག་འཁོར་དང་ལྡན་པར་ཡིད་ལས་བྱུང་བའི་ཁང་པ་ཆེན་པོ་ན་གནས་པ། དེ་མཐོང་བས་རིག་སྔགས་འཆང་རྣམས་མི་དབུལ་པོ་དང་འདྲ་བར་སེམས་<line/>
ཤིང༌། བདག་ཅག་ཀྱང་དེ་བཞིན་དུ་གྱུར་ཅིག་ཅེས་སྨོན་ལམ་འདེབས་པར་འགྱུར་རོ། །མ་བསྒྲུབས་ཀྱང་ལས་སུ་འགྱུར་ཏེ། ཉིན་གཅིག་བཞིན་དུ་རྗེས་སུ་དྲན་པར་བྱེད་ན་མཚམས་<line/>
མེད་པ་ལྔ་ལ་སོགས་པའི་ལས་རྣམས་ཀྱང་བྱང་བར་འགྱུར་རོ། །ཉིན་གཅིག་བཞིན་དུ་ཉི་མ་འཆར་ཀར་ཕྱག་རྒྱ་བཅིངས་ཏེ། ལན་བརྒྱ་རྩ་བརྒྱད་བརྗོད་ན་ཟླ་བ་དྲུག་ན་ཡུལ་གྲུ་སྦྱིན་<line/>
པར་བྱེད་དོ། །ཤིང་ཀ་ར་བཱི་རའི་མེ་ཏོག་དག་ལ་སྔགས་ལན་རེ་རེ་བཏབ་སྟེ། ཉི་མའི་གཟུགས་ལ་བསྣུན་ན་ཟླ་བ་གཅིག་ན་གྲོང་དམ་པ་བརྒྱད་སྦྱིན་པར་བྱེད་དོ། །པདྨའི་རྫིང་བུར་སོང་སྟེ།།<line/>
པདྨ་དག་ལ་ལན་བདུན་སྔགས་ཀྱིས་བཏབ་ནས་བཅོམ་ལྡན་འདས་དམ་པ་སྦྱིན་པའི་རྡོ་རྗེ་ལ་ཕུལ་ལ་སྙིང་པོ་མཆོག་དེ་ཉིད་ཀྱིས་འབྲས་ཀྱི་འོ་ཐུག་གིས་ལན་འབུམ་སྦྱིན་སྲེག་བྱས་<line/>
ན་རྒྱལ་སྲིད་སྦྱིན་པར་བྱེད་དོ། །གདོང་ལ་སྔགས་ཀྱིས་བཏབ་ནས་གང་ལ་བལྟས་པ་དེ་དབང་དུ་འགྱུར་རོ། །ཁྲོས་པ་ལ་ཕྱག་རྒྱ་བཅིངས་ཏེ་སྙིང་པོ་དྲན་པར་བྱས་ན་དང་བར་འགྱུར་རོ། །<line/>
ཆུ་ཀླུང་ཆུ་སྲིན་འཛིན་ཁྲིས་གང་བ་མཐོང་ན་བོང་བ་ལ་སྔགས་ཀྱིས་བཏབ་སྟེ། འཕངས་ན་ཆུ་ལ་རྒྱུ་བ་ཐམས་ཅད་རེངས་པར་འགྱུར་རོ། །གོས་ཀྱི་མཐའ་མར་མདུད་པ་པོར་ཏེ་བགོས་<line/>
</page>
<page index="299" id="150B">ན་ཁ་བཅིངས་པ་བྱས་པར་འགྱུར་རོ། །དེ་བཞིན་དུ་འབྲོག་དགོན་པའམ། ཆོམ་རྐུན་གྱི་འཇིགས་པ་ཡོད་པར་ཡང་དེ་ལྟར་མདུད་པ་བོར་ན་རེངས་པ་བྱས་པར་འགྱུར་རོ། །གདུག་པས་ཟིན་པ་ལ་<line/>
མགོའམ་མགུལ་བར་བཀོད་ན་དུག་མེད་པར་འགྱུར་རོ། །སྙིང་པོ་དམ་པ་ཐིག་ལེ་དང་བཅས་པར་རྐང་མཐིལ་ཡན་ཆད་དུ་བསམས་ན་དུག་མེད་པར་འགྱུར་རོ། །མཁའ་འགྲོ་མས་རྒྱས་བཏབ་<line/>
པ་ལ་རང་གི་སྙིང་གར་བསམས་ལ་ནད་པའི་མགོ་ལ་རང་གི་གཟུགས་སུ་བསམས་ན་དེའི་མོད་ལ་སོས་པར་འགྱུར་རོ། །གདོན་ཐམས་ཅད་དང༌། འབྱུང་པོ་ཐམས་ཅད་ལ་ཡང་དེ་བཞིན་དུ་<line/>
ཕྱག་རྒྱ་བཅིངས་ལ། ཐལ་བའམ། ཡུངས་ཀར་ལ་སྔགས་ལན་བདུན་བཏབ་སྟེ། མགོ་བོར་བསྣུན་ན་ཐམས་ཅད་འབྲོས་སོ། །རླུང་ཆེན་པོ་ལྡང་བ་མཐོང་ན་ཆུ་ལ་སྔགས་ཀྱིས་བཏབ་སྟེ།<line/>
གཏོར་ན་དེའི་མོད་ལ་ཞི་བར་འགྱུར་རོ། །ལྕེ་འབབ་པ་མཐོང་ན་ལག་པ་གཡོན་པའི་མཛུབ་མོ་ལ་སྔགས་ཀྱིས་བཏབ་སྟེ་བསྡིགས་ན་ཟློག་པར་འགྱུར་ཏེ་ཐེ་ཚོམ་མེད་དོ། །ཅི་སྟེ་འཆི་བྱེད་ལ་<line/>
ཕུར་པུས་གདབ་པར་འདོད་ན་སེང་ལྡེང་གི་ཕུར་བུའམ། ལྕགས་ཀྱི་ཕུར་བུ་ལ་རབ་ཏུ་དྲག་པོའི་སྙིང་པོ་དམ་པས་ལན་བརྒྱད་བརྒྱས་སྔགས་ཀྱིས་བཏབ་ལ་དོགས་གཉིས་ཀ་ནས་ས་བླངས་<line/>
ཏེ༑ གཟུགས་སོར་བརྒྱད་པའི་ཚད་དུ་བྱས་ལ་མི་རོ་བཞག་པའི་ཁྲི་ལས་སྲད་བུ་བཀོད་དེ། དེའི་ཡན་ལག་དང༌། ཉིད་ལག་རྣམས་བཅིངས་ལ་སྙིང་གར་ཕུར་བུ་དེས་བཏབ་པར་འགྱུར་ཏེ། ཅི་<line/>
</page>
<page index="300" id="151A">༄༅། །ཡང་མི་བྱེད་དོ། །དགྲོལ་ན་ཕུར་བུ་ཕྱུང་ལ་མར་དང༌། སྦྲང་རྩིས་བཀང་ན་ཕུར་བུ་ཕྱུང་བར་འགྱུར་རོ། །རཱ་ཛཱ་ནམ་བ་ཤི་ཀ་རྟུག་མོ་ལ་པཎ་མ་ཡིཾ་བྲ་ཀྲྀ་ཏྲིར་ཀྲྀཏྭ་<line/>
ར་ཧཱ་ས་བ་བི་གཏ་པརྤ་ཏ་ཨཱ་ཀྲེ་བ་ཏ་ཀྵི་ན་ཙ་ར་ནད་ཨ་བར་བྷྱཿ། ཡ་ཐཱ་བི་བོ་ཐཱ་པཱུ་ཛ། ཀྲྀ་ཏྭཱ་ཚད་ཏྭ་ཛཱུ་ཧཱུ་ཡད་ཏྲིས་བད་ཧ་རཱ་ཛ་ས་པ་རི་བཱ་རོ་བ་ཤམ་ཨ་གཙྪ་ཏི། སྐལ་བ་བཟང་པོ་བྱ་<line/>
བར་འདོད་ན་ཉི་མ་ཉི་ཤུ་རྩ་གཅིག་གི་བར་དུ་ཉིན་གཅིག་བཞིན་ལན་ཚྭའི་སྲེག་བླུགས་སྦྱིན་སྲེག་བྱས་ན་རྐང་གཉིས་པ་དང༌། རྐང་བཞི་པ་ཐམས་ཅད་ཀྱི་ནང་ན་སྐལ་བ་མཆོག་ཏུ་<line/>
བཟང་པོར་འགྱུར་རོ། །ཁ་ཟས་ཀྱི་སྦྱིན་སྲེག་བྱས་ན་ཁ་ཟས་འབྱུང་ངོ༌། །དམ་པ་སྦྱིན་པའི་རྡོ་རྗེ་ལ་བལྟ་ཞིང་ཟས་མི་བཟའ་བར་བཟླས་བརྗོད་འབུམ་བྱས་ན་གང་འདོད་པ་དེའི་<line/>
དམ་པ་སྦྱིན་པར་བྱེད་དོ། །ཤིང་ནྱ་གྲོ་དྷའི་དྲུང་དུ་དཀྱིལ་འཁོར་བྱས་ལ་མེ་ཏོག་བཀྲམ་སྟེ་བསྲུང་བ་བྱས་ལ། ཨ་ག་རུའི་བདུག་པ་བསྲེག་ཅིང་ཟས་མི་བཟའ་བར་གནོད་སྦྱིན་<line/>
མོ་ཡིད་ལ་བྱས་ཏེ། ལན་འབུམ་བཟླས་བརྗོད་བྱས་ན་གནོད་སྦྱིན་མོ་འོང་བར་འགྱུར་ཏེ། གང་བསླངས་བ་དེ་སྦྱིན་པར་བྱེད་དོ། །ཉིན་གཅིག་བཞིན་དུ་མཆོད་པ་བྱས་ཤིང་<line/>
ནོར་བུ་བཟང་གི་ལག་ནས་བཟུང་སྟེ། །ལན་བརྒྱ་རྩ་བརྒྱད་བཟླས་བརྗོད་བྱས་ན། ཟླ་བ་དྲུག་གིས་ཏི་ན་ར་བརྒྱ་སྦྱིན་པར་བྱེད་དོ། །སངས་རྒྱས་བཅོམ་ལྡན་འདས་ཀྱི་<line/>
</page>
<page index="301" id="151B">ཞབས་ཀྱི་མཐེ་བོང་ལ་བཟུང་ལ། ཉི་མ་ཤར་ཀ་ནས་ནུབ་ཀྱི་བར་དུ་མིག་ཕྱེ་སྟེ་བཟླས་བརྗོད་བྱས་ན། ཐོག་མ་མེད་པའི་དུས་ཀྱི་སྔོན་གྱི་ལས་རྣམས་འབྱང་བར་འགྱུར་རོ། །དམ་པ་སྦྱིན་པའི་<line/>
རྡོ་རྗེ་ལ་བལྟ་ཞིང་མིག་མི་འཛུམས་པར་བཟླས་བརྗོད་བྱས་ན་ཚེ་རིང་བར་འགྱུར་རོ། །འཕགས་པ་སྤྱན་རས་གཟིགས་དབང་ཕྱུག་ལ་བལྟ་ཞིང་ཉིན་རེ་བཞིན་དུས་གསུམ་དུ་དྲན་པར་བྱེད་<line/>
ན་དམ་པ་སྦྱིན་པར་འགྱུར་རོ། །ལག་ན་རྡོ་རྗེའི་ལག་ན་ཡོད་པའི་རྡོ་རྗེ་ལ་འཇུས་ཏེ་ཁ་ཟས་མི་བཟང་བར་ལན་སུམ་འབུམ་བཟླས་བརྗོད་བྱས་ན་རང་གི་གནས་སུ་ཁྲིད་པར་འགྱུར་རོ། །<line/>
རྡོ་རྗེའི་རིགས་གཞོན་ནུའི་ལུས་ཐོབ་པར་འགྱུར་རོ། །དེ་བཞིན་ཀུན་ཏུ་བཟང་པོ་དང༌། །བྱམས་པ་ལ་སོགས་པ་བྱང་ཆུབ་སེམས་དཔའ་རྣམས་ལ་བལྟས་ཏེ་ཟས་མི་བཟའ་བར་ལན་<line/>
སུམ་འབུམ་བཟླས་བརྗོད་བྱས་ན་རང་རང་གི་གནས་སུ་ཁྲིད་པར་འགྱུར་རོ། །ཆར་མི་འབབ་ན་སྟར་བུའི་ཡམ་སྲེག་ཤིང་འོ་མ་ལ་སྨྱུགས་པ་བརྒྱད་སྟོང་སྦྱིན་སྲེག་བྱས་ན་ཆར་འབབ་པར་<line/>
འགྱུར་རོ། །བདག་གི་དབུགས་བཀག་ལ་ཆུའི་ནང་དུ་ལན་བརྒྱ་རྩ་བརྒྱད་བཟླས་བརྗོད་བྱས་ན་ཟླ་བ་དྲུག་གིས་གཟུངས་ཐོབ་པར་འགྱུར་རོ། །ཉི་མ་འགྱུར་བའི་ཚེ་ལན་སུམ་འབུམ་<line/>
བཟླས་བརྗོད་བྱས་ན། །བློན་པོ་ཆེན་པོའི་ཐབས་སམ། གཏེར་ཆེན་པོ་འཐོབ་པར་འགྱུར་རོ། །ལག་ན་མདུང་རྩེ་གསུམ་པ་ཐོགས་ལ་སློང་མོའི་ཟས་ཟ་ཞིང་མ་མོའི་ཁྱིམ་དུ་ཅི་<line/>
</page>
<page index="302" id="152A">༄༅། །འབྱོར་པས་མཆོད་པ་བྱས་ཏེ། ལན་སུམ་འབུམ་བཟླས་བརྗོད་བྱས་ན་མ་མོ་ཐམས་ཅད་འགྲུབ་པར་འགྱུར་ཏེ་གང་འདོད་པ་དེ་བྱེད་དོ། །གུ་གུལ་གྱི་བདུག་པས་<line/>
གདོན་ཐམས་ཅད་སེལ་ཏོ། །འབྲུ་མར་ལ་ལན་བརྒྱ་རྩ་བརྒྱད་སྔགས་ཀྱིས་བཏབ་པས་ལྟོ་བ་ན་བ་སེལ་ལོ། །རབ་ཏུ་འཁྲུབ་ལ་སྲད་བུ་སྔོན་པོ་ལ་སྔགས་ཀྱིས་བཏབ་སྟེ་རྐེད་པར་<line/>
བཅིངས་ན་རབ་ཏུ་འཁྲུ་བ་སོས་པར་འགྱུར་རོ། །ཀླད་པ་ན་བ་ལ་བིལ་བའི་འབྲས་བུ་བཏགས་ཏེ། ལན་ཉི་ཤུ་རྩ་གཅིག་སྔགས་ལ་བསྐུས་ན་སོས་པར་འགྱུར་རོ། །མིག་ན་བ་<line/>
ལ་དྲོ་བའི་མེ་ཏོག་གི་ཁུ་བ་ལ་ལན་གཅིག་སྔགས་ཏེ་སྣར་བླུགས་ན་སོས་པར་འགྱུར་རོ། །ཙནྡན་གྱི་ལྡེ་གུ་ལ་ལན་བརྒྱ་རྩ་བརྒྱད་སྔགས་པས་ཚ་བའི་རིམས་སེལ་ཏོ། །ཨ་ག་<line/>
རུའི་བདུག་པའམ། གུ་གུལ་གྱི་བདུག་པས་ཞག་བཞི་པ་སེལ་ཏོ། །བན་དྷུ་ཀའི་ཤིང་གིས་འབྲས་ཀྱི་འོ་ཐུག་བཅོས་ཏེ་སྐྱེས་བུའམ། བུད་མེད་བུ་མེད་པའི་རང་བཞིན་<line/>
ཅན་ལ་བླུད་ན་སྐྱེས་པ་དང་མ་འདུས་ཀྱང་བུ་འབྱུང་ངོ༌། །ཁ་དོག་སྣ་བཞི་བའི་གཏོར་མ་བྱས་ལ་ཁ་དོག་སྣ་བཞི་པའི་བུམ་པ་བཞི་ལ་སྔགས་ལན་བརྒྱ་རྩ་བརྒྱད་བཏབ་<line/>
ཏེ་ལམ་གྱི་བཞི་མདོའམ། ཤིང་སྡོང་གཅིག་པའི་དྲུང་དུ་མ་ནིང་ངམ། མོ་གཤམ་བཀྲུས་ན་བུ་འབྱུང་ངོ༌། །ཅི་སྟེ་དམག་གཞོམ་པར་འདོད་ན་སྐྲ་ཅན་མ་དང༌། སྙིང་པོ་<line/>
</page>
<page index="303" id="152B">མཆོག་བསྲེགས་ཏེ་ལན་སྟོད་རྩ་བརྒྱད་བཟླས་བརྗོད་བྱས་ལ། དབྱུག་པའི་ཕྱག་རྒྱ་བཅིངས་ཏེ་མཛུབ་མོས་བསྡིགས་ན་རེངས་པ་བྱས་པར་འགྱུར་རོ། །ཅི་སྟེ་ཕྱིར་ཟློག་<line/>
པར་བྱེད་པར་འདོད་ན་བྱམས་པའི་སེམས་ཀྱིས་དམ་པ་སྦྱིན་པའི་རྡོ་རྗེ་ཕྱག་རྒྱ་མགོ་བོར་བཅིངས་ལ་བསམས་ན་དགྲ་ལ་ཕྱིར་བཟློག་པ་བྱས་པར་འགྱུར་རོ། །ཅི་སྟེ་དགྲ་<line/>
ཕུང་བར་བྱ་བར་འདོད་ན་བསྒྲུབ་པ་བྱས་ཏེ། ནམ་ཕྱེད་ན་སྐྲ་བཤིག་ཅིང་རྐང་པ་གཡོན་པས་གཡས་པ་མནན་ཏེ། ཙོག་ཙོག་པོར་འདུག་ལ། དེ་ལོགས་སུ་བལྟས་<line/>
ཏེ༑ དུག་དང༌། ཁྲག་དང༌། ལན་ཚྭ་དང༌། སྐེ་ཚེའི་འབྲུ་བསྲེས་པའི་སྲེག་བླུགས་རྡོ་རྗེ་ཆེན་པོའི་རྩེ་མོ་ལྡེག་པས་ལན་ཉི་ཤུ་རྩ་གཅིག་བིལ་བའི་ཤིང་གི་མེ་བུས་པའི་<line/>
ནང་དུ་སྦྱིན་སྲེག་བྱས་ན་ཕུང་བར་འགྱུར་ཏེ་འདི་ལ་ཐེ་ཚོམ་མེད་དོ། །ལྷ་འམ་ཡང་ན་ཀླུ་ཡང་རུང༌། །མི་མཇེད་བདག་པོ་ཚངས་པའང་རུང༌། །གནོད་སྦྱིན་དབང་པོའམ་<line/>
བརྒྱ་བྱིན་ཡང༌། །འཆི་འགྱུར་འདི་ལ་ཐེ་ཚོམ་མེད། །ཞི་བའི་བློ་གྲོས། །མདོར་ན་ཆོ་ག་གང་དང༌། གང་གིས་བསྒྲུབས་པའི་ཆོ་ག་དེ་དང༌། དེ་ཉིད་ཀྱིས་དངོས་གྲུབ་སྦྱིན་<line/>
པར་བྱེད་དོ། །ཞི་བའི་བློ་གྲོས། ཁོ་བོས་བསྐལ་བ་ཉི་ཤུ་རྩ་གཅིག་གི་པར་དུ་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་<line/>
</page>
<page index="304" id="153A">༄༅། །རྒྱས་མེ་ཏོག་ཆེར་རྒྱས་རྒྱལ་བའི་དབང་པོ་མཉེས་པར་བྱས་ནས། ཞི་བའི་བློ་གྲོས། དེས་ཁོ་བོར་ཤིན་ཏུ་དཀའ་བར་བྱེད་པར་གཟིགས་<line/>
པས་ཆེར་ཐུགས་རྗེའི་སྟོབས་ཀྱིས་བྱིན་གྱིས་བརླབས་ནས་སྙིང་པོ་དམ་པ་འདི་བྱིན་ནོ། །ཞི་བའི་བློ་གྲོས། སྙིང་པོ་དམ་པ་འདི་ཐོབ་མ་ཐག་ཏུ་ཁོ་བོས་སངས་<line/>
རྒྱས་ཀྱི་ཞིང་བཅུའི་རྡུལ་ཕྲ་རབ་སྙེད་ཀྱི་ཏིང་ངེ་འཛིན་དང༌། གཟུངས་ཆེན་པོ་འབུམ་ཕྲག་བཅུ་དང༌། མངོན་པར་ཤེས་པ་ཆེན་པོ་འབུམ་ཕྲག་བྱེ་བ་ཕྲག་བཅུ་<line/>
ཐོབ་བོ། །སངས་རྒྱས་ཀྱི་ཞིང་བཅུའི་རྡུལ་ཕྲ་རབ་སྙེད་ཀྱི་དེ་བཞིན་གཤེགས་པ་དག་མངོན་དུ་སྣང་བར་གཤེགས་པ་དེ་དག་གིས་ཁོ་བོ་ལ་དུས་གསུམ་ལས་<line/>
ཡང་དག་པར་འདས་པ་ཞེས་བྱ་བའི་ཆོས་ཀྱི་རྣམ་གྲངས་འདི་བཤད་དོ། །ཁོ་བོས་ཆོས་ཀྱི་རྣམ་གྲངས། །འདི་ལྟ་སྟེ། སྙིང་པོ་མཆོག་དེ་ཉིད་ཀྱི་བྱིན་གྱིས་བརླབས་<line/>
ཀྱི་སྟོབས་ཀྱིས་སྐད་ཅིག་ཐང་ཅིག་ཡུད་ཙམ་ལ་བཟུང་ངོ༌། །བླངས་སོ། །དེ་ཅིའི་ཕྱིར་ཞེ་ན། ཞི་བའི་བློ་གྲོས། གང་གི་ཚེ་སྙིང་པོ་དམ་པ་འདི་ཐོབ་པའི་སྐད་ཅིག་<line/>
དེ་ལ། ཞི་བའི་བློ་གྲོས། སངས་རྒྱས་ཀྱི་དབྱངས་བཀོད་པའི་རྒྱན་ལ་སོགས་པ་གཟུངས་ཀྱི་སྒོ་འབུམ་ཕྲག་གྲངས་མེད་པ་ཐོབ་བོ། །ཞི་བའི་བྲོ་གྲོས། ཁྱོད་ཀྱིས་རྣམ་གྲངས་<line/>
</page>
<page index="305" id="153B">འདིས་ཀྱང་འདི་ལྟར་རིག་པར་བྱ་སྟེ། ཕྱོགས་བཅུའི་འཇིག་རྟེན་གྱི་ཁམས་རབ་འབྱམས་དག་ན་བྱང་ཆུབ་སེམས་དཔའ་སེམས་དཔའ་ཆེན་པོ་གང་དག་ལ་གནས་ཏེ། གསང་<line/>
སྔགས་ཡང་དག་པར་སྟོན་པ་དང༌། ཏིང་ངེ་འཛིན་དང༌། གཟུངས་ཀྱི་སྒོ་རྣམས་གྲུབ་ཅིང་རྒ་བ་དང༌། ན་བ་དང༌། འཆི་བ་ལས་གྲོལ་བ་དེ་དག་ཐམས་ཅད་ཀྱང་སྙིང་པོ་<line/>
དམ་པ་འདི་ཉིད་ཀྱི་བྱིན་གྱིས་བརླབས་ནས་ཐམས་ཅད་ཁ་དོག་སྣ་ཚོགས་སུ་གྱུར་ཏེ། གཞོན་ནུའི་གཟུགས་འཛིན་ཅིང་རྫུ་འཕྲུལ་གྱི་ཆོ་འཕྲུལ་རྣམ་པ་སྣ་ཚོགས་<line/>
བྱེད་དོ༑ ༑ཞི་བའི་བློ་གྲོས། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མེ་ཏོག་ཆེར་རྒྱས་རྒྱལ་པོའི་དབང་<line/>
པོ་འདི་ཡང་ཆོ་ག་མེད་པ་དང༌། ཡོ་བྱད་མེད་པ་དང༌། རི་མོའི་གཟུགས་མེད་པར་བདག་ཉིད་གྲུབ་པའོ། །ཅི་སྟེ་རི་མོའི་གཟུགས་བསྒྲུབ་པར་འདོད་ན་ཚེས་གྲངས་<line/>
དང༌། བྱེད་པ་དང༌། ཡུད་ཙམ་བཟང་པོར་གཏོགས་པ་ལ་རིན་ལ་མི་རྩེག་པར་རྒྱུ་སྐུད་ཉོས་ལ་རྡོ་རྗེ་དྲག་པོ་ཆེན་པོའི་སྙིང་པོས་བསྲུང་བའི་ཆོ་ག་བྱས་པས་བ་ལང་གི་ལྕི་<line/>
བས་དཀྱིལ་འཁོར་བྱས་ལ། མེ་ཏོག་བཀྲམ་པར་ཐ་ག་པ་ཡན་ལག་ཡོངས་སུ་ཚང་བ། དགེ་བའི་མིང་ཅན། གསོ་སྦྱོང་བཟུང་བ། ཟས་དཀར་གསུམ་ཟ་བ།<line/>
</page>
<page index="306" id="154A">༄༅། །དབང་པོ་ཐུལ་བ། ཆོས་དང་ལྡན་པ། རྟག་ཏུ་ཆོས་ལ་དགའ་བ་ཞག་ཐགས་ཆ་བའི་རྣམ་ལྔས་བསྐུས་པ་དག་གིས་སྐྲ་མ་ཤོར་བར་ཁྲུ་ལྔ་མ་<line/>
འམ༑ དྲུག་པ་ཞིག་འཐག་ཏུ་གཞུག་གོ །ཁྲུས་བྱས་ཤིང་བྱུག་པས་བྱུགས་ལ་ཐོད་ཟེའུ་ཀ་བཅིངས་ཤིང་དྲི་ཞིམ་པོའི་དྲི་དང་ལྡན་པར་བྱས་པས་མཆོད་པ་ཆེར་བྱས་<line/>
ལ༑ ཨ་ག་རུའི་བདུག་བ་བསྲེགས་ཤིང་ཐ་ག་པ་ལ་ཡོན་བཟང་པོ་བྱིན་ལ་དགྲོལ་བར་བྱའོ། །བཀྲོལ་ནས་ཀྱང་འཁོར་ལོས་བསྒྱུར་བ་ཆེན་པོའི་སྔགས་ཀྱིས་བྱིན་<line/>
གྱིས་བརླབས་ལ། ས་ཕྱོགས་གཙང་མ་མེ་ཏོག་སིལ་མ་བཀྲམ་པར་སྤོས་དང༌། བདུག་པས་བདུགས་ལ་སྤོས་ཀྱི་ཆུའི་ནང་དུ་བཅུག་སྟེ་ཞག་བདུན་གཞག་<line/>
གོ །དེ་ནས་ཕྱུང་ལ་ཉི་མ་ལ་སྐམ་མོ། །དེ་ནས་ག་བུར་དང༌། གུར་གུམ་བསྲེས་པའི་ཕྱེ་མ་འཇམ་པོས་རས་ལ་ལན་མང་དུ་བསྒོ་བར་བྱའོ། །ཀླུ་ཤིང་དང༌།<line/>
ཙམ་པ་ཀ་དང༌། སྐྱ་སྣར་ལ་སོགས་པའི་མེ་ཏོག་གིས་ཀྱང་བསྒོ་བར་བྱའོ། །སྨྱུང་བ་བྱས་པས་ཆོས་གྲངས་ངན་པ་དང༌། མི་མཐུན་པར་འཇུག་པའི་ཉེས་<line/>
བ་དང་བྲལ་ཞིང་ཚེས་གྲངས་དང༌། བྱེད་པ་དང༌། ཡུད་ཙམ་བཟང་པོ་ལ་རོལ་མོའི་སྒྲ་སྣ་ཚོགས་མང་པོར་འབྱིན་པ། ཤིས་པ་བརྗོད་པ་ཡོད་པའི་མེ་<line/>
</page>
<page index="307" id="154B">ཏོག་བཀྲམ་པའི་དཀྱིལ་འཁོར་དུ་མཆོད་པ་རྒྱ་ཆེར་བྱས་ལ་དེ་བཞིན་གཤེགས་པ་ཐམས་ཅད་ལ་ཕྱག་བྱས་ནས་གསོལ་བ་བཏབ་སྟེ། སྔ་མ་བཞིན་དུ་རི་མོ་མཁན་<line/>
རྡོ་རྗེ་ཆེན་པོའི་དཀྱིལ་འཁོར་དུ་ཞུགས་པ། བྱང་ཆུབ་ཏུ་སེམས་བསྐྱེད་པ། སྙིང་རྗེ་དང་ལྡན་པ། མཁས་པ། སྙོམས་ལས་མེད་པ། དད་པ་དང་ལྡན་པ། གོས་<line/>
གཙང་མ་བགོས་པ། ཁ་ཟས་རན་བར་ཟ་བ། བསྲུང་བ་བྱས་བ་ཞིག་ཚོན་རྩི་སར་པ་སྤྱིན་དང་མ་བསྲེས་པའི་ཚོན་རྣམས་ཀྱིས། བཅོམ་ལྡན་འདས་དེ་བཞིན་<line/>
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མེ་ཏོག་ཆེར་རྒྱས་རྒྱལ་བའི་དབང་པོ་འདྲིར་གཞུག་སྟེ། པདྨ་དཀར་པོའི་གདན་ལ་བཞུགས་པ། གསེར་<line/>
གྱི་མདོག་ཅན། མཚན་ཐམས་ཅད་དང་ལྡན་པ། ཏིང་ངེ་འཛིན་ལ་སྙོམས་པར་ཞུགས་པ། ཁ་དོག་དུ་མའི་འོད་ཟེར་རྣམས་ཀྱི་ཀུན་ནས་ཡོངས་སུ་བསྐོར་བ། གཙུག་ཏོར་<line/>
ནས་འོད་ཟེར་ཆེན་པོ་འབྱུང་བ། ཞལ་ཡིད་ཙམ་འཛུམ་པར་བྱའོ། །དེའི་འོག་རོལ་ཏུ་དམ་པ་སྦྱིན་པའི་རྡོ་རྗེ་གུར་གུམ་གྱི་མདོག་ཅན། དར་རམ། རས་ཀྱི་སྨད་གཡོགས་<line/>
གྱོན་པ། དར་ལྭའི་བླ་གོས་བགོས་པ། མགོ་ལ་ཕུད་བུ་ལྔ་དང་བཅས་བ། པུས་མོ་བཙུགས་པ། པདྨ་དཀར་པོའི་སྟན་ལ་འདུག་པ། རྒྱན་ཐམས་ཅད་ཀྱིས་རྣམ་པར་<line/>
</page>
<page index="308" id="155A">༄༅། །བརྒྱན་པ༑ ལག་པ་གཡས་པས་བཅོམ་ལྡན་འདས་ལ་ཕྱག་འཚལ་བ། གཡོན་པན་རྡོ་རྗེ་དང་བཅས་པའི་ཨུཏྤ་ལ་འཛིན་པ། གཞོན་<line/>
ནུའི་གཟུགས་ཅན། དེ་བཞིན་གཤེགས་པ་དེའི་འོད་ཟེར་དེའི་མགོ་ལ་འབབ་ཅིང་དེ་དག་གི་ལུས་སྣང་བར་བྱས་པ། རང་གི་འོད་ཀྱི་དྲ་བའི་དབུས་ན་འདུག་པ།<line/>
བཅོམ་ལྡན་འདས་ལ་བལྟ་བ། རིན་པོ་ཆེའི་རི་ཆེན་པོ་ལ་རིན་པོ་ཆེའི་ཕུག་ན་འདུག་པ་བྲིའོ། །རིན་པོ་ཆེའི་ར་དེ་ཡང་དུས་ཐམས་ཅད་པའི་མེ་ཏོག་གི་ཤིང་<line/>
ལྗོན་པས་བརྒྱན་པར་བྱའོ། །འོག་ཏུ་ནི་རྒྱ་མཚོ་ཆེན་པོ་བྲིའོ། །རས་གཅིག་ལ་དམ་པ་སྦྱིན་པའི་རྡོ་རྗེ་རིན་པོ་ཆེའི་རི་ཆེན་པོ་ལ་རིན་པོ་ཆེའི་ཕུག་ན་སྐྱིལ་མོ་ཀྲུང་དུ་<line/>
འདུག་པ། ཏིང་ངེ་འཛིན་ལ་སྙོམས་པར་ཞུགས་པ། གཞོན་ནུའི་གཟུགས་ཅན། དར་རམ། རས་ཀྱི་ཤམ་ཐབས་གྱོན་པ། དར་ལྭའི་སྟོད་གཡོགས་བགོས་<line/>
པ༑ ལག་པ་གཡོན་པ་ན་རྡོ་རྗེ་འབར་བ་དང་བཅས་པའི་ཨུཏྤ་ལ་ཐོགས་པ། རང་གི་འོད་ཀྱི་དྲ་བའི་ནང་ན་འདུག་པ། རྒྱན་ཐམས་ཅད་ཀྱིས་རྣམ་པར་བརྒྱན་པ་བྲིས་<line/>
ཏེ༑ དེའི་སྙིང་གར་སྙིང་པོ་ཞི་བའི་ཆ་བྱད་འཛིན་པ། མེ་ལྕེ་འབར་བ་ལང་ལོང་དུ་འདུག་པར་གྱུར་བ། འོད་སྟོན་ཟླའི་འོད་ཟེར་དང་འདྲ་བ། ལག་པ་གཡས་པ་ན་དམ་<line/>
</page>
<page index="309" id="155B">པ་སྦྱིན་པ། གཡོན་པ་ན་རྡོ་རྗེ་ཐོགས་པ། གོས་དཀར་པོ་གྱོན་པ། ལག་པ་གཡས་པའི་སོར་མོ་ལས་ཆུའི་རྒྱུན་[?] ཛག་པར་བྲི་བར་བྱའོ། །དེའི་འོག་རོལ་དུ་སྒྲུབ་པ་པོ་ཆ་བྱད་<line/>
ཇི་ལྟར་འཛིན་པ་བཞིན་དུ་བྲི་བར་བྱ་སྟེ། ལག་པ་པོག་པོར་ཐོགས་ཤིང་པུས་མོ་བཅུགས་པ་བྲི་བར་བྱའོ། །དབེན་བར་དེའི་མདུན་དུ་ཅི་འབྱོར་བས་མཆོད་པ་རྒྱ་ཆེར་བྱ་སྟེ།<line/>
ལན་འབུམ་བཟླས་བརྗོད་བྱས་ན་སྔར་སྤྱད་པ་བྱས་པར་འགྱུར་རོ། །རི་མོའི་གཟུགས་འདི་མཐོང་ཙམ་གྱིས། །སྡིག་པ་ཀུན་ལས་རྣམ་པར་གྲོལ། །བསྒྲུབ་པའི་རྫས་<line/>
གང་ཅི་ཡིན་པ། །དེ་དག་ཐམས་ཅད་ངེས་པར་འགྲུབ། །གང་ཞིག་སྡིག་པའི་ལས་རྣམས་ཀྱིས། །གདོལ་པའི་སྐྱེ་གནས་སྐྱེས་གྱུར་ཀྱང༌། །སྔོན་གྱི་སྡིག་པའི་ལས་<line/>
རྣམས་ལས། །དེ་ཡི་མོད་ལ་སྐྱེ་བོ་གྲོལ། །རི་མོའི་གཟུགས་འདིའི་མདུན་དུ་ནི། །ལས་རྣམས་ཐམས་ཅད་འགྲུབ་པར་འགྱུར། །འཇིག་རྟེན་འདི་དང་ཕ་རོལ་དུ། །དེ་<line/>
ལ་ཅི་ཡང་དཀོན་པ་མེད། །རི་མོ་མཐོང་ན་རྟག་ཏུ་ཡང༌། །ཚེ་དང་དེ་བཞིན་དཔལ་དང་ནི། །ནོར་དང་གྲགས་པ་ལྡན་པར་འགྱུར། །སྐལ་བ་བཟང་ཞིང་མཁས་པ་འོ། །ཞི་<line/>
པའི་བློ་གྲོས་ཀྱིས་སྨྲས་པ། དམ་པ་སྦྱིན་པའི་རྡོ་རྗེ་གང་དག་རི་མོའི་གཟུགས་འདི་ལ་དད་པར་བྱེད་པའི་སེམས་ཅན་དག་ནི་ཤིན་ཏུ་དཀོན་ནོ། །དམ་པ་སྦྱིན་པའི་རྡོ་རྗེ་<line/>
</page>
<page index="310" id="156A">༄༅། །གང་དག་དཀྱིལ་འཁོར་ཆེན་པོ་ལ་འཇུག་པའི་སྒོའི་ཆོས་ཀྱི་རྣམ་གྲངས་ཀྱི་ཚུལ་འདི་ཉན་པ་དང༌། འཇུག་པ་དེ་དག་སངས་རྒྱས་མང་པོ་ལ་<line/>
བསྙེན་བཀུར་བྱས་པར་འགྱུར་ན། གང་དག་ལག་ན་རྡོ་རྗེ་དབང་ཆེན་པོ་བསྐུར་བ། རྡོ་རྗེའི་དཀྱིལ་འཁོར་ཆེན་པོ་འདི་འདྲིར་འཇུག་པ་དེ་དག་ལྟ་ཅི་སྨྲོས་ཏེ།<line/>
བླ་ན་མེད་པ་ཡང་དག་པར་རྫོགས་པའི་སངས་རྒྱས་ལ་ངེས་པར་འགྱུར་རོ། །འཇམ་དཔལ་གྱིས་སྨྲས་པ། ཞི་བའི་བློ་གྲོས། དེ་དེ་བཞིན་ཏེ། ཇི་སྐད་<line/>
སྨྲས་པ་བཞིན་ནོ། །གང་དག་ཚུལ་འདི་ཉན་པ་དེ་དག་ནི་རྡོ་རྗེ་སེམས་དཔའ་ཡིན་ནོ། །ཞི་བའི་བློ་གྲོས། དགེ་བའི་རྩ་བ་མ་བསྐྱེད་པ་རྣམས་ནི་དཀྱིལ་<line/>
འཁོར་ཆེན་པོར་འཁོར་ལོའི་དཀྱིལ་འཁོར་ཆེན་པོ་མངོན་པར་རྟོགས་པ་མཐོང་བ་འམ། རྣ་ལམ་དུ་ཐོས་པར་ཡང་མི་འགྱུར་རོ། །ཞི་བའི་བློ་གྲོས་<line/>
འདི་ལྟ་སྟེ། བསམ་པ་ཐམས་ཅད་ཡོངས་སུ་རྫོགས་པར་བྱེད་པའི་ཡིད་བཞིན་གྱི་ནོར་བུ་རིན་པོ་ཆེ་ཆེན་པོ་དེ་ནི་དགེ་བའི་རྩ་བ་ངན་དོན་དང་ལྡན་པ་<line/>
རྣམས་ལ་བསམ་པ་ཐམས་ཅད་ཡོངས་སུ་རྫོགས་པར་བྱ་བའི་ཕྱིར་མཐོང་བའི་ལམ་དུ་མི་འགྱུར་གྱི། ཞི་བའི་བློ་གྲོས། རིན་པོ་ཆེའི་རྒྱལ་པོ་ནོར་བུ་<line/>
</page>
<page index="311" id="156B">རིན་པོ་ཆེ་དེ་ནི་སེམས་ཅན་དགེ་བའི་རྩ་བ་དུ་མ་དང་ལྡན་པ་དེ་དག་ལ་མཐོང་བ་དང༌། རེག་པས་ཀྱང་ཇི་ལྟར་བསམས་བ་བཞིན་དུ་ཡོངས་སུ་རྫོགས་པར་བྱེད་པའི་སྐལ་<line/>
བ་ཅན་དུ་འགྱུར་རོ། །ཞི་བའི་བློ་གྲོས། ཆོས་ཀྱི་རྣམ་གྲངས་ནི་གང་དེ་བཞིན་དུ་བལྟ་བར་བྱའོ།། །།འཕགས་པ་ལག་ན་རྡོ་རྗེ་དབང་བསྐུར་བ།<line/>
བམ་པོ་བརྒྱད་པ། དེ་ནས་འཇམ་དཔལ་གཞོན་ནུར་གྱུར་པས་ཡང་བྱང་ཆུབ་སེམས་དཔའ་ཞི་བའི་བློ་གྲོས་ལ་འདི་སྐད་ཅེས་སྨྲས་སོ། །ཞི་བའི་བློ་གྲོས། གཞན་ཡང༌།<line/>
རང་གི་དམ་བཅས་པའི་གསང་སྔགས་ཀྱི་རྒྱལ་པོ་བསྒྲུབ་པ་ནི་འདི་ཡིན་ཏེ། ཆོ་ག་སྔ་མ་བཞིན་དུ་རིའི་རྩེ་མོར་སོང་ལ་རང་གི་གནས་ན་གནས་པ། མི་སྨྲ་བར་དུས་གསུམ་<line/>
དུ་ཁྲུས་བྱེད་པ། གོས་ལན་གསུམ་བརྗེ་བས་ཡི་གེ་ལན་སུམ་འབུམ་བཟླས་བརྗོད་བྱའོ། །ཐ་མར་ཟླ་བ་ཉ་ལ་ཅི་འབྱོར་པས་མཆོད་དེ། རྫས་གང་ཡང་རུང་བ་ཞིག་བླངས་ལ་མཚན་ཐོག་<line/>
ཐག་བཟླས་བརྗོད་བྱས་ན་ངེས་པར་འགྲུབ་པར་འགྱུར་ཏེ། སྔ་མ་བཞིན་དུ་རིག་སྔགས་འཆང་བྱེ་བ་ཁྲག་ཁྲིག་བརྒྱ་སྟོང་དུ་མས་ཡོངས་སུ་བསྐོར་ཅིང༌། ལྷའི་བུ་མོ་བྱེ་བ་ཕྲག་<line/>
སྟོང་སིལ་སྙན་དང༌། ཕེག་རྡོབ་པ་སྔོན་དུ་སྟོན་ཅིང་འཇིག་རྟེན་གྱི་ཁམས་དུ་མར་རྒྱུ་བ་དང༌། དེ་བཞིན་གཤེགས་པ་ཐམས་ཅད་ལ་མཆོད་པ་བྱེད་པ། སྤྲུལ་པ་དུ་མ་བྱེད་པ།<line/>
</page>
<page index="312" id="157A">༄༅། །སེམས་ཅན་ཐམས་ཅད་ཀྱི་དོན་བྱེད་པ། ཡིད་བཞིན་གྱི་ནོར་བུ་དང་འདྲ་བ། འདོད་ན་མཆི་བ། སྨོན་ལམ་ལས་ངེས་པར་སྐྱེས་བ། སྒྲ་མཐའ་<line/>
ཡས་པ་སྒྲོགས་པའི་དབྱངས་ཀྱི་གཟུངས་ཐོབ་པ་དང༌། མངོན་པར་ཤེས་པ་ལྔ་རྟོགས་པར་ཁོང་དུ་ཆུད་པ། ཉི་མ་ཤར་བ་ལྟ་བུའི་མདོག་ཅན་ཡིད་ལྟར་མགྱོགས་<line/>
པར་འགྱུར་ཏེ། སྔ་མའི་ཚུལ་བཞིན་དུ་གང་འདོད་པ་དེ་ངེས་པར་འགྲུབ་བོ། །ཅི་སྟེ་རི་མོའི་གཟུགས་འགྲུབ་པར་འདོད་ན་ཆོ་ག་སྔ་མ་བཞིན་དུ་བཅོམ་ལྡན་འདས་<line/>
འཇིག་རྟེན་གྱི་ཁམས་མེ་ཏོག་ལྡན་ན་བཞུགས་པ། བྱང་ཆུབ་ཀྱི་སྙིང་པོ་མཆོག་ལ་ཞུགས་པ། སྐྱིལ་མོ་ཀྲུབ་དུ་བཞུགས་ཤིང་ཆོས་འཆད་པ། གསེར་གྱི་མདོག་<line/>
ཅན་མཚན་ཐམས་ཅད་དང་ལྡན་པ། གཙུག་ཏོར་ནས་བྱུང་བའི་འོད་ཟེར་རྣམས་ཀྱིས་ཀུན་ཏུ་སྣང་བར་པྲི་བར་བྱའོ། །བྱང་ཆུབ་ཀྱི་ཤིང་དྲུང་ན་གོར་ཤིཪྵའི་<line/>
ཙནྡན་གྱི་བྱང་ཆུབ་ཀྱི་ཤིང་ཐམས་ཅད་དཔག་བསམ་གྱི་ཤིང་ཆེན་པོ་ལྟར་ལེགས་པར་བརྒྱན་པར་བྱའོ། །བཀོད་པ་སྣ་ཚོགས་ཀྱིས་ལེགས་པར་བརྒྱན་པ།<line/>
འཇིག་རྟེན་གྱི་ཁམས་བྲི་བར་བྱའོ། །དེའི་གཡས་རོལ་ཏུ་བྱང་ཆུབ་སེམས་དཔའ་གསེར་གྱི་མེ་ཏོག་བརྩེགས་ཞེས་བྱ་བ་གསེར་གྱི་མདོག་ཅན་རྒྱན་ཐམས་ཅད་<line/>
</page>
<page index="313" id="157B">ཀྱིས་བརྒྱན་པ་བཟུང་བ། ལག་ན་རྔ་ཡབ་ཐོགས་པ། གོས་ཚིག་གུ་གྱོན་པར་བྱའོ། །གཡོན་རོལ་དུ་བྱང་ཆུབ་སེམས་དཔའ་ཙནྡན་བརྩེགས་ཞེས་བྱ་བ་པྲི་ཡང་ཀུའི་མེ་ཏོག་<line/>
ལྟ་བུའི་སྔོ་བསངས་བའི་གོས་ཚིག་གུ་གྱོན་པ། རྒྱན་ཐམས་ཅད་ཀྱིས་རྣམ་པར་བརྒྱན་པ། ལག་ན་རྔ་ཡབ་ཐོགས་པ་བྲི་བར་བྱའོ། །འོག་རོལ་དུ་ཉན་ཐོས་ཆེན་པོ་བརྒྱད་བྲི་བར་<line/>
བྱ་སྟེ༑ བརྟན་པས་བྱིན་པ་དང༌། ཡངས་པས་བྱིན་པ་དང༌། སྙིང་པོས་བྱིན་པ་དང༌། རྒྱལ་པོའི་བློ་གྲོས་དང༌། དྲི་མ་མེད་པར་བྱིན་པ་དང༌། སངས་རྒྱས་སྲུང་བ་དང༌། ཚོགས་<line/>
ཀྱིས་བྱིན་པ་དང༌། བློ་གྲོས་བཟང་པོ་རྣམས་སོ། །གཡས་ངོས་སུ་བྱང་ཆུབ་སེམས་དཔའ་རྒྱན་ཐམས་ཅད་ཀྱིས་རྣམ་པར་བརྒྱན་པ། དབྱིབས་ཐ་དད་པ། ཆ་བྱད་ཐ་དད་<line/>
པ༑ ཁ་དོག་ཐ་དད་པ། བརྒྱད་བྲི་བར་བྱའོ། །སྟེང་དུ་རིག་སྔགས་འཆང་ལུས་སྤྲིན་གྱི་ནང་དུ་ཆུད་ཅིང༌། མེ་ཏོག་གི་ཆར་འབེབས་པ་དག་བྲི་བར་བྱའོ། །བཅོམ་ལྡན་འདས་<line/>
ཀྱི་འོག་ཏུ་རིག་སྔགས་འཆང་གཞོན་ནུའི་གཟུགས་འཛིན་པ་མཁྲེགས་པ། རྒྱན་ཐམས་ཅད་ཀྱིས་བརྒྱན་པ། ལག་ན་ཨུཏྤལ་ཐོགས་པ། པུས་མོ་བཙུགས་པ། ཕུད་བུ་ལྔ་<line/>
བཅས་པ། བཀའ་ནོད་པ། འབར་བ་དང་བཅས་པ། བཞིན་ཡིད་ཙམ་འཛུམ་པ། དེ་བཞིན་གཤེགས་པའི་ངོ་བོ་འོད་ཟེར་གྱིས་ཡོངས་སུ་བསྐོར་བར་བྲི་བར་བྱའོ།།<line/>
</page>
<page index="314" id="158A">༄༅། །དེའི་མདུན་དུ་ལན་ས་ཡ་བཟླས་བརྗོད་བྱ་སྟེ། སྔ་མ་བཞིན་དུ་སྙིང་པོ་དམ་བའི་ཆོ་ག་དང་སྦྱར་བར་བྱའོ། །དེ་བཞིན་དུ་ལས་ཐམས་ཅད་བྱེད་དོ།།<line/>
རྟག་ཏུ་བཟླས་བརྗོད་བྱས་ན་ཉམས་པར་མི་འགྱུར་ཏེ་གཞན་དུ་མ་ཡིན་ནོ། །ཞི་བའི་བློ་གྲོས། ཅི་སྟེ་བྱང་ཆུབ་སེམས་དཔའི་སྤྱད་པ་གསང་སྔགས་ཀྱི་སྒོ་སྤྱོད་པའི་བྱང་ཆུབ་<line/>
སེམས་དཔའི་འབྱོར་པ་འདོད་ཅིང༌། སྙིང་པོ་གང་ཡང་རུང་བ་ཞིག་བསྒྲུབ་པར་འདོད་ན། དཀྱིལ་འཁོར་མཐོང་བ་དེས་གང་ཡང་རུང་བ་ཞིག་ཆོ་ག་སྔ་མ་བཞིན་དུ་བླངས་<line/>
ལ༑ དུས་གསུམ་དུ་ཁྲུས་བྱ་ཞིང་གོས་ལན་གསུམ་བརྗེས་ལ། བཀྲུས་ཏེ་རྗེས་ལ་བྱུགས་ནས་རབ་ཏུ་དགའ་བའི་ཡིད་ཀྱིས་ལན་དྲུག་འབུམ་བཟླས་བརྗོད་བྱའོ། །དེ་ནས་<line/>
ཐ་མར་ཅི་འབྱོར་པར་མཆོད་དེ། ཤུ་ཏི་ཞོ་དང༌། སྦྲང་རྩི་དང༌། མར་ལ་སྨྱུགས་པ་དག་གིས་མཚན་ཐོག་ཐག་སྦྱིན་སྲེག་བྱས་ན་བློན་པོ་ཆེན་པོའི་ཐབས་ཐོབ་པར་<line/>
འགྱུར་རོ། །མ་གྲུབ་ན་ལས་རྣམས་སུ་འགྱུར་ཏེ། ཡུལ་གྲུ་སྦྱིན་པར་བྱེད་དོ། །རྒྱ་མཚོར་འབབ་པའི་ཆུར་མིད་པ་ནུབ་ཙམ་དུ་ཞུགས་ལ་སྙིང་པོ་དམ་པ་དང་ལྷན་<line/>
ཅིག་ཏུ་ལན་སུམ་འབུམ་བཟླས་བརྗོད་བྱས་ན་གཏེར་མཐོང་བར་འགྱུར་རོ། །གུ་གུལ་གྱི་ཡམ་སྲེག་ཤིང་མར་ལ་སྨྱུགས་པ་བརྒྱད་སྟོང་སྦྱིན་སྲེག་བྱས་ན་གྲོང་དམ་<line/>
</page>
<page index="315" id="158B">པ་བརྒྱད་སྦྱིན་པར་བྱེད་དོ། །ལྷ་མ་ཡིན་གྱི་ཁུང་སྒོར་ཟན་མི་ཟ་བར་སྐེ་ཚེའི་འབྲུ་དང༌། ལན་ན་[?] སྲེག་བླུགས་རྡོ་རྗེ་རྩེ་ནོ་[?] སྡེག་[?] པའི་སྙིང་པོ་དང༌། ལྷན་ཅིག་ཏུ་ལན་འབུམ་<line/>
སྦྱིན་སྲེག་བྱས་ན། ལྷ་མ་ཡིན་གྱི་བུ་མོ་རྣམས་བྱུང་ནས་འཇུག་པར་བྱེད་དེ་གང་འདོད་པ་དེ་སྦྱིན་པར་བྱེད་དོ། །ཅི་སྟེ་བ་འབྱུང་བར་འདོད་ན་གྲོག་མཁར་རམ། ཆུ་འདུས་<line/>
སུ་ཉིན་གཅིག་བཞིན་དུ་བའི་རྣམ་ལྔ་བཟའ་ཞིང་རྡོ་རྗེའི་ཕྱག་རྒྱ་བཅིངས་ལ་སྙིང་པོ་འདི་ལན་སུམ་ཁྲི་བཟླས་བརྗོད་བྱའོ། །དེ་ནས་ཅི་འབྱོར་བས་མཆོད་དེ་འབྲས་སཱ་<line/>
རྩེ་ཞིང་འབྱུང་སྟེ། རྡོ་རྗེ་དྲག་པོའི་སྙིང་པོ་ལ་སྔགས་ནའི་ཤིན་ཏུགི་མེ་བུས་ཏེ། ལན་ལྔ་ཁྲི་སྦྱིན་སྲེག་བྱས་ན་ནམ་ཕྱེད་དམ། ཉི་མ་འཆར་ཀར་དེ་ཉིད་དུ་བདག་ལ་<line/>
རྩེ་ཞིང་འབྱུང་སྟེ། རྡོ་རྗེ་དྲག་པོའི་སྙིང་པོ་ལ་སྔགས་ཀྱིས་བཏབ་པའི་ཆུས་གཏོར་ན་མི་འགུལ་བར་འགྱུར་རོ། །རིན་ལ་མི་བརྩེགས་པར་དྲི་ཞིམ་ཞེས་མིང་བཏགས་<line/>
པའི་བ་ཉོས་ལ་ཉིན་གཅིག་བཞིན་དུ་བྱ་བ་པར་བྱའོ། །ཟླ་བ་རེ་རེ་ཞིང་ཐང་ཤིང་མགོ་ལྕོགས་ཀྱིས་ཁ་བརྒྱན་པའི་བུམ་པ་ཆུས་བཀང་ལ། བ་ལ་སྦོས་དང༌། མེ་ཏོག་གི་<line/>
མཆོད་པས་གཏོར་ན་བ་བརྒྱད་སྟོང་དུ་འཕེལ་བར་འགྱུར་ཏེ་ཐེ་ཚོམ་མེད་དོ། །དེ་བཞིན་དུ་རྟ་དང༌། གླང་པོ་ཆེ་དང༌། རྔ་མོ་དང༌། ལུག་དང༌། མ་ཧེ་འབྱུང་བར་འདོད་ན།<line/>
</page>
<page index="316" id="159A">༄༅། །ཉིན་གཅིག་བཞིན་དུ་སྟར་བུའི་ཤིང་གི་མེ་བུས་ལ། ནས་དང༌། འོ་མ་ལ་སོགས་པའི་སྦྱིན་སྲེག་བྱས་ན་འབྱུང་བར་འགྱུར་རོ། །ཟས་ཀྱི་<line/>
སྦྱིན་སྲེག་བྱས་ན་ཟས་འབྱུང་བར་འགྱུར་རོ། །འབྲས་དང༌། མར་བསྲེས་པའི་སྦྱིན་སྲེག་བྱས་ན་ཟས་མི་ཟད་པ་འབྱུང་བར་འགྱུར་རོ། །དེ་བཞིན་དུ་འབྲུ་ཐམས་ཅད་<line/>
སྦྱིན་སྲེག་བྱས་ན་འབྲུ་ཐམས་ཅད་འབྱུང་སྟེ། གང་སྦྱིན་སྲེག་བྱས་པ་དེ་འབྱུང་བར་འགྱུར་རོ། །ཁ་བཞིན་ལ་སྔགས་ཀྱིས་བཏབ་ན་རྟག་ཏུ་ལན་ཐེབས་པར་འགྱུར་རོ། །<line/>
ཟླ་བ་སྤྱང་ཀིས་ཟིན་པའི་ཚེ་མཆོད་པ་བྱས་ལ་ཤུ་དག་དཀར་པོ་བླངས་ཏེ་ཁར་བཅུག་ལ་ཟླ་བ་ལ་བལྟ་ཞིང་ཟླ་བ་བཏང་གི་བར་དུ་བཟླས་བརྗོད་བྱས་ལ་དེ་ཟོས་ན་ཐོས་<line/>
པ་འཛིན་པར་འགྱུར་རོ། །ཟླ་བ་སྤྱང་ཀིས་ཟིན་པའི་ཚེ་བ་དམར་ལ་བག་ཚ་བ་མེད་པར་འགྱུར་དཀྱིལ་འཁོར་བསྐུས་ཏེ་ཅི་འབྱོར་པས་<line/>
མཆོད་ལ་ཟླ་བ་ལ་བལྟ་ཞིང་མར་བྱུང་གི་བར་དུ་བསྲུབས་ཏེ། དེ་འཐུངས་ན་ཐོས་བ་འཇིན་པར་འགྱུར་རོ། །བསྟན་བཅོས་ཐམས་ཅད་ལ་བག་ཚ་བ་མེད་པར་འགྱུར་<line/>
རོ༑ ༑རའི་འོ་མ་དང༌། སྤྲང་རྩི་བསྲེས་པ་ལ་ལན་བརྒྱ་རྩ་བརྒྱད་སྔགས་ཀྱིས་བཏབ་སྟེ་འཐུངས་ན་གཅོང་ཆེན་པོ་འཚེ་བར་འགྱུར་རོ། །མར་ལ་ལན་བརྒྱད་བརྒྱ་<line/>
</page>
<page index="317" id="159B">སྔགས་ཀྱིས་བཏབ་སྟེ་འཐུངས་ན་ནད་ཐམས་ཅད་ལས་ཐར་བར་འགྱུར་རོ། །སྨན་གང་ཡང་རུང་པ་ལ་ལན་གཅིག་སྔགས་ཀྱིས་བཏབ་སྟེ་ཟོས་ན་ནད་མེད་པར་འགྱུར་རོ། །<line/>
ཉིན་གཅིག་བཞིན་བཟླས་བརྗོད་བྱས་ན་སྐལ་བ་བཟང་པོར་འགྱུར་རོ། །ཨ་པ་མར་གའི་སྲེག་བླུགས་ཉིན་གཅིག་བཞིན་དུ་བརྒྱ་རྩ་བརྒྱད་སྦྱིན་སྲེག་བྱས་ན་སྐྱེ་བོ་ཐམས་ཅད་<line/>
དགའ་བར་འགྱུར་རོ། །སྤོས་སམ། མེ་ཏོག་ལ་སྔགས་ཀྱིས་བཏབ་སྟེ་སུ་ལ་བྱིན་པ་དེ་དབང་དུ་འགྱུར་རོ། །ཨ་ཐ་རཱ་ཛ་ནི་མ་བ་ཤྭ་ཀ་ཏུ་ཀ་མོ་གཽ་ར། ས་རི་ཤ་པ་ཀུ་ཀུ་མ་སཾ་མི་<line/>
ཤི་ར་ནིར་ཧཱ་རོ་ལག་ཁ་མ་ཛུ་ཧཱུ་ཡད། རཱ་ཛ་པ་ཤི་བྷ་བ་ཏི། བུད་མེད་དབང་བ་བྱ་བར་འདོད་ན་མིང་སྨོས་ཤིང་སྐྱོར་ཆུ་ལ་ལན་གཅིག་སྔགས་ཀྱིས་བཏབ་སྟེ་འཐུངས་ན་དབང་<line/>
དུ་འགྱུར་རོ། །ཕྱུགས་ཆུང་འདོད་ན་ཤུ་ཏིའི་སྦྱིན་སྲེག་ཉིན་གཅིག་བཞིན་དུས་གསུམ་དུ་བརྒྱ་རྩ་བརྒྱད་སྦྱིན་སྲེག་བྱས་ན་ཕྱུགས་ཆུང་རྙེད་པར་འགྱུར་རོ། །ཆུ་རྒལ་བར་<line/>
འདོད་ན་སྐྱེས་བུ་བཅིངས་པ་བྱས་ཏེ་རྒལ་ན་ཆུ་ལ་རྒྱུ་བ་ཐམས་ཅད་རེངས་པར་འགྱུར་རོ། །ཅི་སྟེ་དམག་རེངས་པར་བྱེད་པར་འདོད་ན་ལོ་མ་བདུན་པའི་ཤིང་ལས་བེ་<line/>
ཅོན་སོར་བཅུ་དྲུག་པའི་ཚད་བྱས་ལ། སྤོས་དང༌། མེ་ཏོག་གི་མཆོད་པའི་མིང་ནས་སྨོས་ཤིང་བུས་མོ་ནུབ་ཙམ་དུ་ས་བརྐོས་ཤིང་བཙུགས་ཏེ། དེའི་སྟེང་དུ་ཞག་<line/>
</page>
<page index="318" id="160A">༄༅། །བདུན་དུ་དུ་རུ་སྐའི་འབྲས་བུ་དང༌། ཡུངས་ཀར་བསྲེས་པ་ལན་འབུམ་སྦྱིན་སྲེག་བྱས་ན་དམག་རེངས་པ་བྱས་པར་འགྱུར་རོ། །ཞི་བའི་བློ་གྲོས། [?]<line/>
མ་བསྒྲུབས་ཀྱང་དེ་ལ་སོགས་པའི་ལས་རྣམས་སུ་འགྱུར་རོ། །ཞི་བའི་བློ་གྲོས། གཞན་ཡང༌། རྡོ་རྗེ་རྩེ་མོ་ལྡེག་པའི་བསྒྲུབ་པ་ནི་འདི་ཡིན་ཏེ། ཚེས་གྲངས་དང༌། སྐར་<line/>
མ་འདམ་མི་དགོས། སྙུང་བ་བྱ་མི་དགོས་པར་དགོན་པ་ཆེན་པོའམ། དུར་ཁྲོད་ཆེན་པོར་སོང་སྟེ། གོས་སྔོན་པོ་བགོས་ལ་ལམ་མི་བཟུར་སློང་མོའི་ཟས་བཟའ་<line/>
ཞིང་ང་རྒྱལ་མེད་པར་བྱས་ལ། སྔར་སྙིང་པོ་དམ་པ་འབུམ་བཟླས་བརྗོད་བྱའོ། །དེ་ནས་ཁྲོ་བོ་ཆེན་པོ་འདིའི་སྔར་བསྙེན་པ་བྱེ་བ་བྱས་པར་འགྱུར་རོ། །དེ་ནས་རིའི་རྩེ་<line/>
མོར་སོང་ལ་ལན་འབུམ་བཟླས་བརྗོད་བྱའོ། །དེ་ནས་ཟླ་བ་ཉ་ལ་མཆོད་པ་རྒྱ་ཆེར་བྱས་ཏེ། མཚན་ཐོག་ཐག་བཟླས་བརྗོད་བྱས་ན་ཉི་མ་འཆར་ཀར་ཁྲོ་བོའི་རྒྱལ་<line/>
པོ་ཉིད་འོང་བར་འགྱུར་ཏེ། འོང་བའི་མཚན་མ་ནི་སྒྲུབ་པ་པོའི་ལུས་ལས་འོད་ཟེར་འབྱུང་བ་དང༌། མིག་གཉིས་གཡོ་བ་དང༌། རྐང་ལག་འགུལ་བ་སྟེ་འདི་དག་<line/>
འབྱུང་ངོ༌། །མེ་ཏོག་དང༌། བདུག་པས་མཆོད་པ་བྱའོ། །དེ་ནས་བྱང་ཕྱོགས་སུ་རྔ་སྒྲ་ཆེན་པོ་འབྱུང་ངོ༌། །རྔ་སྒྲ་བྱུང་ནས་མཆེ་བ་འཇིགས་སུ་རུང་བར་གཙིགས་པ།<line/>
</page>
<page index="319" id="160B">སྐྲ་གྱེན་དུ་འགྲེང་བ། སྒྲུབ་པ་པོ་ལ་སྡིག་པ་ལྟ་བུར་ཁྲོ་བོའི་རྒྱལ་པོ་ཉིད་འོང་བར་འགྱུར་ཏེ། སྒྲུབ་པ་པོས་འཇིགས་པར་མི་བྱའོ། །ཁྲོ་བོ་དེ་མཐོང་བ་ཙམ་གྱིས་རིག་སྔགས་<line/>
འཆང་དུ་འགྱུར་ཏེ། རིག་སྔགས་འཆང་བྱེ་བ་ཕྲག་དུ་མས་བསྐོར་བ་དང༌། ལྷའི་བུ་མོ་བྱེ་བ་ཕྲག་དུ་མས་བསྐོར་བར་འགྱུར་རོ། །རྔ་བརྡུང་བ་དག་དང༌། སངས་རྒྱས་རྣམས་<line/>
ལ་བསྙེན་བཀུར་བྱེད་དུ་འོང་བར་འགྱུར་རོ། །གལ་ཏེ་མ་གྲུབ་ན་དམ་པ་ལྔ་སྦྱིན་པར་བྱེད་དོ། །རྒྱལ་སྲིད་དང༌། མི་སྣང་བ་དང༌། འདོད་འཇོའི་བ་དང༌། བུམ་པ་བཟང་པོ་<line/>
དང༑ ཡིད་བཞིན་གྱི་ནོར་བུའོ། །རི་ལ་སོང་སྟེ་ལན་སྟོང་རྩ་བརྒྱད་བཟླས་བརྗོད་བྱས་ན་གང་འདོད་པ་དེ་བྱེད་དོ། །རཱ་ཛཱ་ནམ་བ་ཤི་ཀ་དུ་རྒ་མོ་ས་ལཀྵ་མེ་ཀ་ན་ད་རཱ་ཛཱ་བ་<line/>
ཤོ་བྷ་བ་ཏི་ཨཱད་མ་བྷིད་ཏྱ་ཨི་པ་ཨད་ཛྙཱ་ཀ་རོ་ཏི། སྣོད་དུ་དབབ་པར་འདོད་ན་ལན་སྟོང་རྩ་བརྒྱད་བཟླས་བརྗོད་བྱས་ན་སྣོད་དུ་འབབ་བོ། །གཏེར་དབྱུང་བར་འདོད་ན་ལན་<line/>
སུམ་འབུམ་བཟླས་བརྗོད་བྱས་ན་གཏེར་འབྱིན་ནོ། །ཇི་སྟེ་རིལ་བུ་བསྒྲུབ་ན་རྒྱ་སྐྱེགས་དང༌། ལྡོང་རོས་དང༌། འུ་སུའི་འབྲུ་མར་དང་བཏགས་ལ་རིལ་བུར་བྱས་ཏེ། དེ་<line/>
ནས་ཟངས་ཀྱི་དཀྲིའོ། །དཀྲིས་ནས་ཀྱང་ཞག་བདུན་བཞག་ལ་རིལ་བུ་གཉིས་སམ། གསུམ་སངས་རྒྱས་བཅོམ་ལྡན་འདས་ལ་དབུལ་ལོ། །གཅིག་ལག་ཏུ་བཟུང་ན་<line/>
</page>
<page index="320" id="161A">༄༅། །མི་སྣང་བར་འགྱུར་རོ། །ཁྲོ་བོའི་རྒྱལ་པོ་འདི་ནི་མ་དུལ་བ་འདུལ་བ། བརྩོན་འགྲུས་དང༌། ཕ་རོལ་གནོན་པ། ཆེ་བའི་ཡོན་ཏན་དཔག་ཏུ་མེད་<line/>
པའི་དཔལ་དང་ལྡན་པའོ། །འདིའི་སྔགས་བཟླས་བརྗོད་བྱས་ན་རྩ་བ་བཞིའི་ལྟུང་བ་ཡང་བྱང་བར་འགྱུར་ཞིང་མཚམས་མེད་པ་ལྔ་པོ་དག་ཀྱང་མ་ལུས་པར་འབྱང་<line/>
བར་འགྱུར་རོ། །ཇི་སྐད་བཤད་པ་དེ་བཞིན་དུ་བྱེད་པ་དག་ལྟ་སྨོས་ཀྱང་ཅི་དགོས་ཏེ། གང་དག་འདིའི་སྔགས་འཛིན་པ་དེ་དག་ཀྱང་སངས་རྒྱས་བྱེ་བ་ཁྲག་ཁྲིག་<line/>
བརྒྱ་སྟོང་ཕྲག་དུ་མ་དག་ལ་དགེ་བའི་རྩ་བ་བསྐྱེད་པར་འགྱུར་ན། བཟླས་བརྗོད་བྱེད་པ་དང༌། བསྒྲུབ་པ་ཡིད་ལ་བསམས་པ་ཐམས་ཅད་ཡོངས་སུ་རྫོགས་བ་ལྟ་ཅི་<line/>
སྨོས༑ ཚེས་བཅུ་བཞིའམ། བཅོ་ལྔ་ལ་གང་གིས་སྙུང་བ་བྱས་ཏེ། བཟླས་བརྗོད་བྱས་པ་དེས་བསྐལ་པ་བཞིར་འཁོར་བ་ཕྱིར་བསྙིལ་བར་འགྱུར་རོ། །རིགས་ཀྱི་བུ།<line/>
ཁྲོ་བོའི་རྒྱལ་པོ་སངས་རྒྱས་འབུམ་ཕྲག་བྱེ་བས་མཆོད་པ་འདི་མིང་ཡང་དོན་ཡོད་པ་ཡིན་ཏེ། འདིའི་མིང་བཟུང་བས་སེམས་ཅན་ཐམས་ཅད་ཕྱིར་མི་ལྡོག་པར་འགྱུར་<line/>
རོ༑ ༑ཁྲོ་བོའི་རྒྱལ་པོ་འདི་ནི་བརྗོད་པས་འགྲུབ་པའོ། །འདིས་སངས་རྒྱས་ཐམས་ཅད་བསྒྲལ་ཏོ། །སྐྱེས་པའི་རོ་བླངས་ལ་ནམ་ཕྱེད་ན་ཆུ་ངོགས་སུ་སོང་སྟེ་ཆུས་<line/>
</page>
<page index="321" id="161B">བཀྲུས་ལ་མེ་ཏོག་ལ་སོགས་པས་བརྒྱན་ཏེ་མགོ་ཤར་ཕྱོགས་སུ་བསྟན་ལ་སྒྲུབ་པ་པོ་གྲོགས་བཟང་པོ་དང༌། རྩྭ་ཀུ་ཤ་སྦམས་བའི་སྟེང་དུ་འདུག་སྟེ་ཤུ་དག་དཀར་པོ་ལ་<line/>
ལན་བདུན་སྔགས་ལ་ཁར་བཅུག་སྟེ། རོ་ཁ་དང་ཞེས་བྱེད་ཀྱི་བར་དུ་རིག་པའི་རྒྱལ་པོ་བཟླས་བརྗོད་བྱའོ། །དེ་ནས་སྒྲུབ་པ་པོས་འཇིགས་པ་མེད་པར་བྱས་ལ་རྐང་པ་གཡོན་པས་<line/>
བྲང་དུ་མནན་པ་དང་སྒྲ་དྲག་པོར་འབྱུང་སྟེ། དེ་ལའང་འཇིགས་པ་མི་བྱ་བར་རིག་སྔགས་འཆང་གིས་དུ་བ་བྱུང་གི་བར་དུ་རིག་པ་བཟླས་བརྗོད་བྱའོ། །དེ་ནས་ལན་བདུན་བཟླས་བརྗོད་བྱས་<line/>
པའི་ཡུངས་ཀར་དག་གིས་མགོ་ལ་བསྣུན་པར་བྱ་སྟེ། བསྣུན་མ་ཐག་ཏུ་རོའི་ཁ་ནས་སྦྲུལ་སྣང་སྟེ། དེ་ལ་ཡང་འཇིགས་པ་མི་བྱ་བར་རིག་པ་དྲན་པར་བྱ་སྟེ་རེག་པར་བྱའོ། །<line/>
རེག་མ་ཐག་ཏུ་རལ་གྲིར་འགྱུར་ཏེ་སྙིང་པོ་དྲན་པར་བྱས་ལ་བླང་བར་བྱའོ། །བླངས་མ་ཐག་ཏུ་སྐྲ་ལྕང་ལོ་འཁྱིལ་བར་འགྱུར། ལོ་བཅུ་དྲུག་ལོན་པ་ལྟ་བུར་འགྱུར། རིག་<line/>
སྔགས་འཆང་ཐམས་ཅད་ཀྱི་བདག་པོར་འགྱུར། ཐོགས་པ་མེད་པར་འགྲོ་བར་འགྱུར་ཏེ་ལོ་དྲུག་གི་ཁྲི་ཐུབ་པར་འགྱུར་རོ། །མདུང་ཐུང་བསྒྲུབ་པ་ལ་ནི་སྒྲུབ་པ་པོའི་ཟས་སུ་<line/>
འོ་སྐྱོ་བཏུང་ཞིང་རིའི་རྩེ་མོར་སོང་ལ་རིག་པ་སུམ་འབུམ་བཟླས་བརྗོད་བྱའོ། །དེ་ནས་རིག་སྔགས་འཆང་གིས་དུར་ཁྲོད་ཀྱི་ཐལ་བ་དང༌། གྲོག་མཁར་གྱིས་འོ་མས་<line/>
</page>
<page index="322" id="162A">༄༅། །སྦྲུས་ལ་མདུང་ཐུང་བདེ་བར་གཤེགས་པའི་མཐོ་གང་གི་ཚད་དུ་བྱའོ། །སྤྱིན་དང་མ་སྦགས་པའི་ཚོན་གྱིས་རི་མོ་བྲིའོ། །དེ་ནས་དུར་ཁྲོད་དུ་<line/>
སོང་ལ་བ་ལང་གི་ལྕི་བས་དཀྱིལ་འཁོར་བསྐུས་ཏེ། སྤོས་དང༌། བདུག་པ་ལ་སོགས་བས་མཆོད་ལ། འབྱུང་པོ་ཐམས་ཅད་པའི་གཏོར་མ་བྱའོ། །གཙང་བར་བྱ་ཞིང་<line/>
གོས་གཙང་མ་བགོས་ལ་མི་ཐོད་ཀྱི་སྟེང་དུ་འདུག་ཅིང༌། མདུང་ཐུང་ཡང་མི་ཐོད་གཅིག་གི་སྟེང་དུ་བཞག་སྟེ། མདུང་ཐུང་འབར་གྱི་བར་དུ་རིག་པ་བཟླས་བརྗོད་བྱའོ། །<line/>
དེ་ནས་སྔགས་པས་གཞན་གྱིས་མི་ཐུབ་པའི་མེ་ཏོག་རྣམས་ཀྱིས་མཆོད་ཡོན་དབུལ་ལོ། །ཡང་རིག་པ་ལན་བརྒྱ་རྩ་བརྒྱད་བཟླས་བརྗོད་བྱས་ན་ཕྱོགས་རྣམས་ནས་<line/>
སེམས་ཅན་དག་འོང་བར་འགྱུར་ཏེ། འཇིགས་པར་མི་བྱ་བར་ཁྲོ་བོའི་རྒྱལ་པོའི་སྙིང་པོ་དྲན་པར་བྱས་ལ་མདུང་ཐུང་ལ་རེག་པར་བྱའོ། །རེག་མ་ཐག་ཏུ་དེ་བུད་མེད་<line/>
དུ་གྱུར་ནས། བུ༑ ཅི་བྱ་ཞེས་ཟེར་བར་འགྱུར་ཏེ། དེ་ལ་བདག་ཁྱོད་ལ་སྐྱབས་སུ་སོང་ངོ་ཞེས་བརྗོད་པར་བྱའོ། །དེ་ནས་དེ་སྔགས་པའི་ལག་མཐིལ་དུ་མི་སྣང་བར་<line/>
འགྱུར་ཏེ། དེའི་མོད་ལ་སྒྲ་ལྕང་ལོ་འཁྱིལ་བར་འགྱུར། ལོ་བཅུ་དྲུག་ལོན་པ་ལྟ་བུར་འགྱུར་རོ། །མདུང་ཐུང་ལག་ན་ཐོགས་ན་རིག་སྔགས་འཆང་དུ་འགྱུར་ཏེ། འཁོར་<line/>
</page>
<page index="323" id="162B">ལོས་བསྒྱུར་བ་མ་གཏོགས་པར་རིག་སྔགས་འཆང་རྣམས་དེའི་དབང་དུ་འགྱུར་རོ། །གང་ལ་བལྟས་བ་དེ་དག་ཐམས་ཅད་ནི་རྐང་པ་ལ་མ་གོས་གཏུགས་པར་འགྱུར་རོ། །<line/>
ཅི་སྟེ་ནོར་བསྒྲུབ་ན་ཤིང་བིལ་པའི་ཡམ་སྲེག་ཤིང་སྟོང་རྩ་བརྒྱད་སྦྱིན་སྲེག་བྱས་ན་ཏི་ན་ར་བརྒྱ་རྙེད་དོ། །གུ་གུལ་གྱི་རིལ་བུ་རྒྱ་ཤུག་ཙམ་འབུམ་སྦྱིན་སྲེག་བྱས་ན།<line/>
གཟུགས་རྟགས་ཅན་སྟོང་རྙེད་དོ། །ཨ་ག་རུའི་ཤིང་གི་མེ་བུས་ལ་ཤིང་བ་ཏི་འབྲས་བུ་ཞོ་དང༌། སྦྲང་རྩི་དང༌། མར་ལས་སྨྱུགས་ཏེ་སྟོང་སྦྱིན་སྲེག་བྱས་ན། ཉིན་གཅིག་<line/>
བཞིན་དུ་མ་བསླངས་པར་ཏིན་ར་རྙེད་དོ། །བུད་མེད་དབང་དུ་བྱ་ན་ཕུབ་མའི་སྲེག་བླུགས་ལན་བརྒྱད་བརྒྱ་སྦྱིན་སྲེག་བྱས་ན་དབང་དུ་འགྱུར་རོ། །ར་ཛཱ་མ་ཏྱ་བ་ཤ་ཀ་ར་ནེ་<line/>
བ་ལ་ན་ཧཱུ་ཏི་ནན། ཨཥྚ་ས་ཧ་སྲན་ཛུ་ཧཱུ་ཡང་པ་ཤོ་བྷ་བ་ཏི། རྒྱ་མཚོར་འབབ་པའི་ཆུར་ཞུགས་ལ་མེ་ཏོག་ཁ་དོག་སྣ་ཚོགས་འབུམ་གཏོར་ནམ་བསླངས་པར་ཉིན་གཅིག་བཞིན་<line/>
དུ་རས་ཟུང་རེ་རྙེད་དོ། །དུར་ཁྲོད་དུ་སོང་ལ་དཀྱིལ་འཁོར་བྱས་ཏེ། ཞག་བདུན་ཤ་ཆེན་པོས་སྦྱིན་སྲེག་བྱས། ཤ་ཟས་ཟིན་པ་ལ་བལྟས་པས་གཏོང་བར་འགྱུར་རོ། །<line/>
ནེའུ་ལེའི་སྤུ་ལས་ལན་དྲུག་སྟོང་སྦྱིན་སྲེག་བྱས་ན་ཤ་ཟ་ཐམས་ཅད་དབང་དུ་འགྱུར་རོ། །འབྱུང་པོ་ཐམས་ཅད་ཀྱང་དབང་དུ་འགྱུར་རོ། །ལུག་ནག་པོའི་བལ་མར་ལ་<line/>
</page>
<page index="324" id="163A">༄༅། །སྨྱུགས་པ་ལན་འབུམ་སྦྱིན་སྲེག་བྱས་ན་བུད་མེད་དབང་དུ་འགྱུར་རོ། །ཤ་ཟ་མཐོང་བར་འདོད་ན། དུར་ཁྲོད་དུ་བ་ལང་གི་ཀོ་བ་ཙམ་གྱི་<line/>
དཀྱིལ་འཁོར་བྱས་ལ་ཉ་ལ་སོགས་པའི་གཏོར་མ་བྱས་ཏེ། ཁ་ཤར་ཕྱོགས་སུ་བལྟས་ལ་མིའི་སྐྲ་ཁྲག་ལས་སྨྱུགས་པས་ལན་སྟོང་རྩ་བརྒྱད་སྦྱིན་སྲེག་བྱས་ན་ཤ་ཟ་<line/>
ཐམས་ཅད་འོང་བར་འགྱུར། འཇིགས་པར་མི་བྱ། བསྲུང་བར་མི་བྱའོ། །འདི་སྐད་དུ། ཁྱོད། ངའི་དབང་དུ་གྱུར་ཏོ་ཞེས་བརྗོད་པར་བྱ་སྟེ། དེ་བཞིན་དུ་གྱུར་ཅིག་<line/>
ཅེས་སྨྲས་ནས་མི་སྣང་བར་འགྱུར་རོ། །ཉིན་གཅིག་བཞིན་དུ་དེ་ལ་ཏི་ན་ར་ལྔ་ལྔ་སྦྱིན་པར་བྱེད་དོ། །དེ་དག་ཀྱང་འགོད་པར་བྱའོ། །མཛུབ་མོ་ལ་ལན་བདུན་སྔགས་པས་<line/>
སྤྲིན་བཟློག་གོ །ཐལ་བ་ལ་ལན་བདུན་སྔགས་པས་སྨྲ་བ་གནོན་པར་བྱེད་དོ། །ཡུངས་ཀར་ལ་ལན་བདུན་སྔགས་པས་རི་འགུལ་བར་བྱེད་དོ། །མི་ལ་ཏའི་མེ་ཏོག་གམ་<line/>
ཀུ་ཏི་ཛའི་མེ་ཏོག་ལ་ལན་བདུན་སྔགས་པས་བུད་མེད་གང་གིས་བསྣམས་སམ། གང་ལ་བྱིན་ནམ། གང་གི་མགོར་བོར་བ་དེ་དབང་དུ་འགྱུར་རོ། །གནོད་སྦྱིན་མོ་དབང་<line/>
དུ་བྱ་བར་འདོད་ན་དུར་ཁྲོད་དུ་སློང་མོའི་ཟས་བཟའ་ཞིང་སྔགས་བཟླས་བརྗོད་བྱའོ། །དེར་སྐམས་རབ་ལང་གི་ཀོ་བ་ཙམ་གྱི་དཀྱིལ་འཁོར་བྱས་ལ་གཏོར་མ་རྒྱ་ཆེར་<line/>
</page>
<page index="325" id="163B">བྱའོ༑ ༑དེ་ནས་རིག་སྔགས་འཆང་གིས་ཤིང་ཨརྒའི་ཡམ་སྲེག་ཤིང་ཁྲག་ལ་སྨྱུགས་པ་ལན་བདུན་སྟོང་སྦྱིན་སྲེག་བྱས་ན། གནོད་སྦྱིན་མོ་གཟུགས་མི་སྡུག་པ་འོང་བར་འགྱུར་ཏེ། དེ་ལ་<line/>
འཇིགས་པ་མི་བྱ་བར་རིག་པ་དྲན་པར་བྱས་ལ་འདུག་ཅིག་འདུག་ཅིག་ཅེས་བརྗོད་པར་བྱའོ། །དེ་དམ་པ་རྣམ་པ་གསུམ་ལས་གཅིག་སྦྱིན་པ་བྱེད་དེ། མའམ། སྲིང་མོ་འམ། ཆུང་<line/>
མར་འགྱུར་རོ། །མར་གྱུར་ན་ནི་བུ་བཞིན་དུ་དགོས་པ་ཐམས་ཅད་བྱེད་དོ། །སྲིང་མོར་གྱུར་ན་ནི་ཉིན་གཅིག་བཞིན་དུ་ཏི་ན་ར་རེ་རེ་སྦྱིན་པར་བྱེད་དོ། །ཆུང་མར་གྱུར་ན་ནི་དེ་<line/>
དང་ལྷན་ཅིག་རྩེའོ། །ལོ་ལྔ་བརྒྱ་ཐུབ་པར་འགྱུར་རོ། །དེ་ནས་རིག་སྔགས་འཆང་གིས་འཁོར་ལོ་དེ་བསྒྲུབ་པ་ཡིན་ཏེ། སྔར་སྤྱད་པ་བྱས་པས་མགར་བ་གཙང་མ་གསོ་སྦྱོང་<line/>
བཟུང་བ། ཡན་ལག་མ་ཚང་བ་མེད་པ་ལ་ཨུར་མོའི་འཁོར་ལོ་བྱེད་དུ་བཅུག་ལ། སོར་བརྒྱད་པ་མེ་ལྕེ་འབར་བས་བསྐོར་བར་བྱའོ། །དེ་ནས་རིག་སྔགས་འཆང་གིས་<line/>
འཁོར་ལོ་དེ་བ་བྱུང་སྣ་ལྔའི་ནང་དུ་བཅུག་སྟེ་ཞག་གཅིག་གཞག་གོ །དེ་ནས་ཕྱུང་སྟེ་བཀྲུས་ལ་རས་གཙང་མས་དཀྲིས་ཏེ་དེའི་འོག་ཏུ་མདུན་དུ་གཞག་ལ་མཆོད་པ་དང༌།<line/>
གཏོར་མ་བྱས་ཏེ། མཆོད་ཡོན་གྱི་སྣོད་བླངས་ལ་རྩ་བའི་སྔགས་ཀྱིས་ལྷ་ཐམས་ཅད་སྤྱན་དྲང་ངོ༌། །དེ་དག་ལ་ཡང་མཆོད་ཡོན་ཕུལ་ལ། ཡང་རྩ་བའི་སྔགས་ཀྱིས་<line/>
</page>
<page index="326" id="164A">༄༅། །སླར་གཤེགས་པར་བྱའོ། །ཐལ་བ་ལ་ལན་བདུན་སྔགས་བཏབ་པས་ཐལ་བའི་ར་བར་འགྱུར་རོ། །རྩྭའི་མེ་ལན་བདུན་སྔགས་པས་མོའི་<line/>
ར་བར་འགྱུར་རོ། །དེ་ནས་ཆོ་ག་བཞིན་བསྲུང་བ་བྱས་ཏེ། ཡུངས་ཀར་ལ་ལན་བདུན་སྔགས་པས་ས་བཅིང་ངོ༌། །ཆུ་ལ་ལན་བདུན་སྔགས་པས་ནམ་མཁའ་བཅིང་<line/>
ངོ༑ ༑དེ་ནས་སྔགས་པས་མཆོད་ཡོན་གྱི་སྣོད་སྤོས་ཆུས་བཀང་སྟེ་མེ་ཏོག་དཀར་པོ་བཅུག་པས་རྩ་བའི་སྔགས་ཀྱིས་ལྷ་སྤྱན་དྲངས་ལ་མཆོད་ཡོན་ཕུལ་ཏེ། དེ་སྟན་<line/>
ལ་གཞག་ལ་ཡོངས་སུ་རྒྱས་པར་བྱ་སྟེ། མར་དང༌། སྦྲང་རྩི་དང༌། འོ་མའི་སྲེག་བླུགས་ཐོག་མར་ལན་བདུན་སྦྱིན་སྲེག་བྱའོ། །དེ་ནས་སྔགས་པས་འཁོར་ལོ་ལག་<line/>
པ་གཉིས་ཀས་བླངས་ལ་འབར་གྱི་བར་དུ་བཟླས་བརྗོད་བྱའོ། །དེ་ནས་སྒྲ་གྲག་པར་འགྱུར་རོ། །འབྲུག་ནི་དི་རི་རི་ཟེར་རོ། །མར་མེའི་མེ་ལྕེ་རིང་པོར་འགྱུར་རོ། །<line/>
འཁོར་ལོ་ཡང་འགུལ་ལོ། །ནམ་མཁའ་ལས་ཀྱང༌། རིགས་ཀྱི་བུ། ལེགས་སོ། །ལེགས་སོ། །ཁྱོད་འཁོར་ལོ་འདི་གྲུབ་པ་དང༌། ཁྱོད་བྱང་ཆུབ་ཀྱི་ལམ་དུ་ཞུགས་<line/>
པ་དང༌། ཁྱོད་སྲིད་པའི་རྒྱ་མཚོ་ལས་རྒལ་བ་ལེགས་སོ་ཞེས་སྒྲ་གྲག་པར་འགྱུར་རོ། །དེ་ནས་སྔགས་པས་ལ་གོར་ལ་གོར་དུ་ལག་ན་རྡོ་རྗེ་འོང་གི་བར་དུ་བཟླས་<line/>
</page>
<page index="327" id="164B">བརྗོད་བྱའོ། །ལག་ན་རྡོ་རྗེ་འོངས་ནས་ཀྱང་སྒྲུབ་པ་པོ་ལ། བུ། ཁྱོད་བདུད་ཀྱི་དཔུང་ལས་རྒྱལ་བ་དང༌། ཁྱོད་བྱང་ཆུབ་ཀྱི་ལམ་དུ་[?] པ་ལེགས་སོ་ཞེས་སྨྲ་བར་འགྱུར་<line/>
རོ༑ ༑དེ་ནས་ལག་ན་རྡོ་རྗེའི་ལག་པ་གཡས་པས་སྒྲུབ་པ་པོའི་སྤྱི་བོ་ལ་ཉུག་གོ །བྱུགས་པ་དེའི་མོད་ལ་རིགས་ཀྱི་བུ་དེའི་མདུན་དུ་གཞལ་མེད་ཁང་རྒྱར་དཔག་ཚད་སྟོང་<line/>
ཡོད་པ་ལ་དྲིལ་བུ་གཡེར་ཀའི་དྲ་བ་དཔྱངས་པ། གསེར་གྱི་སྐུད་པ་བྲེས་པ། མུ་ཏིག་གི་ཕྲེང་བ་བྲེས་པ། ཨནད་རྙིལ་དང༌། མཐོན་ཀ་ཆེན་པོ་དང༌། པདྨ་རཱ་ག་དང༌།<line/>
མ་རྒད་ཆེན་པོ་དང༌། དྲི་མཆོག་དང༌། རིན་པོ་ཆེའི་ཁྱད་པར་གཞན་དག་གིས་ཀྱང་མཛེས་པར་བྱས་པ། རྡོ་རྗེ་སྣ་ཚོགས་བཀོད་པས་རྣམ་པར་བཀྲམ་པ། ལྷའི་བུ་<line/>
མོའི་ཚོགས་དང༌། རིག་སྔགས་འཆང་ལ་སོགས་པས་མཛེས་པར་བྱས་པ་དེ་དག་ཀྱང་གླུ་ལེན་ཅིང་སྒྲ་སྙན་པའི་ལི་ཝང་དང༌། རྔ་དང༌། གླིང་བུ་དང༌། ཕེག་རྡོབ་པ་<line/>
བྱེད་པ་དང་ལྡན་པ་འབྱུང་ངོ༌། །དེ་ནས་རིག་པའི་རྒྱལ་པོའི་མཐུས་འཕགས་པ་ལག་ན་རྡོ་རྗེ་ཉིད་ཀྱི་ལག་པ་གཡས་པས་སྒྲུབ་པ་པོ་དེ་བཟུང་སྟེ། གཞལ་མེད་ཁང་དུ་<line/>
འཇུག་ཅིང༌། རིགས་ཀྱི་བུ། སངས་རྒྱས་ཀྱི་ཞིང་མཐའ་ཡས་པ་ལྟར་སོང་ཞིག་ཅེས་སྨྲ་བར་འགྱུར་རོ། །དེ་ནས་དེའི་རིག་སྔགས་འཆང་གི་འཁོར་ལོས་བསྒྱུར་བ་འགྲོ་<line/>
</page>
<page index="328" id="165A">༄༅། །བ་ཐོགས་པ་མེད་པར་གྱུར་ནས་ཁྲོ་བོའི་རྒྱལ་པོ་དེའི་མཐུས་རིག་སྔགས་འཆང་གི་འཁོར་ལོས་བསྒྱུར་བ་ཐམས་ཅད་ཀྱི་བདག་པོར་འགྱུར་<line/>
རོ༑ ༑དེ་ནས་ལག་ན་རྡོ་རྗེས་རིག་སྔགས་འཆང་དེ་གཞལ་མེད་ཁང་དུ་བཞག་ན་མི་སྣང་བར་འགྱུར་རོ། །དེ་ནས་རིག་སྔགས་འཆང་གི་རྒྱལ་པོ་རིག་སྔགས་འཆང་<line/>
བྱེ་བ་ཕྲག་དུ་མས་ཡོངས་སུ་བསྐོར་ནས། རིག་སྔགས་འཆང་གི་རྒྱལ་པོ་དུ་མ་ལ་ཕྱག་འཚལ་ཞིང་རི་མོར་བྱེད་ལ། མཆོད་པ་བྱེད་ཅིང་མདུན་ན་རིག་སྔགས་འཆང་<line/>
གི་འཁོར་ལོས་བསྒྱུར་བ་ཐམས་ཅད་ལ་བསྒོ་ཞིང་འགྲོའོ། །ཁྲོ་བོ་འདི་ནི་དམ་པ་དཔལ་དང་ལྡན་པ། རྟག་ཏུ་སངས་རྒྱས་ཐམས་ཅད་ཀྱི་རྗེས་སུ་འབྲང་བ། ལས་<line/>
ཐམས་ཅད་བྱེད་པ་སྟེ། བཟླས་བརྗོད་བྱས་པ་ཙམ་གྱིས་ལས་ཐམས་ཅད་བྱེད་དོ། །འབྱུང་པོ་ཐམས་ཅད་སྐྲག་པར་བྱེད་དོ། །དགུག་གོ །དབང་དུ་བྱེད་དོ། །སྐམ་<line/>
པར་བྱེད་དོ། །གནོན་པར་བྱེད་དོ། །རིག་སྔགས་འཆང་ཐམས་ཅད་ཅི་འདོད་པ་དེ་ཐམས་ཅད་སྒྲུབ་བོ། །ཅི་སྟེ་བཞོན་པ་བསྒྲུབ་པར་འདོད་ན་དེ་ནས་ངང་པའམ། གླང་ཁྱུ་<line/>
བའམ། རྨ་བྱའམ། ནམ་མཁའ་ལྡིང་ངམ། གླང་པོ་ཆེའམ། རྟའམ་གང་ཡང་རུང་བ་ཞིག་བྱས་ལ་རི་མོ་མཁན་གསོ་སྦྱོང་བཟུང་བ་རི་མོ་འདྲིར་གཞུག་སྟེ། རི་མོའི་<line/>
</page>
<page index="329" id="165B">གཟུགས་ནུབ་ཕྱོགས་སུ་བསྟན་ལ་གཞག་སྟེ་མཆོད་པ་རྒྱ་ཆེར་བྱས་ལ། མར་མེ་ཡང་འབུལ་ཞིང་བསྲུང་བའི་ཆོ་ག་བྱས་ལ། ཨུ་དུམ་བཱ་རའི་ཡམ་སྲེག་ཤིང་སྟོང་བསྲེག་<line/>
ཅིང་སྦྱིན་སྲེག་བྱའོ། །སྤོས་ཆུས་ལྷ་སྤྱན་དྲངས་ལ་སླར་གཤེགས་སུ་གསོལ་ནས་མཆོད་ཡོན་དབུལ་ལོ། །མཆོད་ཡོན་ཕུལ་ནས་བཞོན་པ་གང་ཡང་རུང་བ་ཞིག་ལག་<line/>
པས་མནན་ལ་འབར་གྱི་བར་དུ་བཟླས་བརྗོད་བྱའོ། །དེ་ནས་སྔགས་ལ་གོར་ལ་གོར་དུ་བཟླས་བརྗོད་བྱའོ། །གལ་ཏེ་ངང་པར་གྱུར་ན་དེའི་དངོས་གྲུབ་ཀྱི་མཚན་མ་ནི་ངང་པ་<line/>
སྒྲ་འབྱིན་ཏོ། །ཁྱུ་བ་ནི་ངར་རོ། །རྨ་བྱ་ནི་ལྷུང་ལྷུང་ཟེར་རོ། །ནམ་མཁའ་ལྡིང་ནི་འཕུར་རོ། །གླང་པོ་ཆེ་ནི་སྒྲ་ངུར་དུར་ཞེས་ཟེར་རོ། །རྟ་ནི་སྐྲད་རྩེ་རེ་རེ་ཟེར་རོ། །འདི་དག་<line/>
གི་མཚན་མ་ནི་འདི་རྣམས་ཡིན་ནོ། །ངང་པ་ལ་ཞོན་ན་མི་མཇེད་ཀྱི་བདག་པོ་ཚངས་པ་གཉིས་པར་འགྱུར་ཏེ། ཚེ་བསྐལ་པ་མཆོག་པས་ཀྱང་མཆོག་ཐུབ་པར་འགྱུར་<line/>
རོ༑ ༑ཁྱུ་བ་ལ་ཞོན་ན་ལྷ་ཆེན་པོ་གཉིས་པར་འགྱུར་རོ། །རྨ་བྱ་ལེ་ཞོན་ན་སྨིན་དྲུག་གི་བུ་གཉིས་པར་འགྱུར་ཏེ། དཔའ་ཞིང་ཕ་རོལ་གནོན་པ་ཆེན་པོ་དང་ལྡན་པ་ཚེ་<line/>
བསྐལ་པ་ཆེན་པོ་ཐུབ་པར་འགྱུར་རོ། །གང་གི་ཚེ་ཤི་འཕོས་པ་དེའི་ཚེ་བྲམ་ཟེའི་རིགས་སུ་སྐྱེ་བར་འགྱུར་ཏེ། ཚེ་རབས་དྲན་པར་འགྱུར་རོ། །ཅི་སྟེ་ནམ་མཁའ་ལྡིང་<line/>
</page>
<page index="330" id="166A">༄༅། །བསྒྲུབས་ལ་དེ་ལ་ཞོན་ན་ཁྱབ་འཇུག་གཉིས་པར་འགྱུར་ཏེ། ཚེ་བསྐལ་པར་ཐུབ་པར་འགྱུར་རོ། །གང་གི་ཚེ་ཤི་འཕོས་པ་དེའི་ཚེ་ཤིང་<line/>
སཱ་ལ་ཆེན་པོ་ལྟ་བུའི་རིགས་སུ་སྐྱེ་བར་འགྱུར་ཏེ་ཚེ་རབས་དྲན་པར་འགྱུར་རོ། །ཅི་སྟེ་གླང་པོ་ཆེ་གྲུབ་ཅིང་དེ་ལ་ཞོན་ན་བརྒྱ་བྱིན་གྱི་བརྩོན་འགྲུས་དང་འདྲ་བར་འགྱུར་<line/>
ཞིང་ལྷའི་རྒྱལ་པོ་བྱེད་ལ་ནད་མེད་པ་དང༌། མཛེས་པ་དང༌། ལྷ་མོ་རྣམས་དང་རྩེ་བར་འགྱུར་རོ། །གང་གི་ཚེ་ཤི་འཕོས་པ་དེའི་ཚེ་ཤིང་སཱ་ལ་ཆེན་པོ་ལྟ་བུའི་རིགས་<line/>
སུ་སྐྱེ་བར་འགྱུར་ཏེ། ཚེ་རབས་དྲན་པར་འགྱུར་རོ། །ཅི་སྟེ་རྟ་བསྒྲུབ་ཅིང་དེ་ལ་ཞོན་ན་ཉི་མ་གཉིས་པར་འགྱུར་ཏེ། མཐུ་ཆེ་ཞིང་ཚེ་བར་གྱི་བསྐལ་པ་ཐུབ་པར་འགྱུར་རོ།།<line/>
གང་གི་ཚེ་ཤི་འཕོས་པ་དེའི་ཚེ་ཤིང་སཱ་ལ་ཆེན་པོ་ལྟ་བུའི་རིགས་སུ་སྐྱེ་བར་འགྱུར་ཏེ། ཚེ་རབས་དྲན་པར་འགྱུར་རོ། །ཅི་སྟེ་རྡོ་རྗེ་བསྒྲུབ་པར་འདོད་ན་ཟངས་སམ། ཨ་ག་<line/>
རུའམ། ཙནྡན་ནམ། ཙནྡན་དམར་པོའམ། ཐང་ཤིང་ངམ། སེང་ལྡེང་ངམ། ཤིང་བནདའམ། ཤིང་ནིམ་པའམ། ཤེལ་ལམ། སྒྲོན་ཤིང་ལས་རྡོ་རྗེ་རྩེ་གཅིག་པ་<line/>
སོར་བརྒྱད་པའམ། སོར་བཅུ་དྲུག་པ་མ་གར་བའམ། ཤིང་མཁན་གསོ་སྦྱོང་བཟུང་བ་བྱེད་དུ་བཅུག་ལ་བ་སེར་མོའི་སྣ་ལྔས་བསྐུས་ཏེ། ཟླ་བ་ཡར་གྱི་ངོ་ཆོས་<line/>
</page>
<page index="331" id="166B">བཅོ་ལྔ་ལ་བཅོམ་ལྡན་འདས་ཀྱི་མདུན་དུ་མཆོད་པ་རྒྱ་ཆེར་བྱས་ལ་གཏོར་མ་ཡང་བྱིན་ཏེ་རྡོ་རྗེ་སྤོས་ཆུས་བཀྲུས་ལ་བྱང་ཆུབ་སེམས་དཔའ་ཐམས་ཅད་ལ་བདག་ཕུལ་<line/>
ཏེ༑ སྨོན་ལམ་བཏབ་ལ་ཁྲོ་བོའི་སྙིང་པོ་བརྗོད་དེ། མཆོད་ཡོན་གྱིས་ལྷ་སྤྱན་དྲངས་ལ་མཆོད་ཡོན་དང༌། སྟན་ཕུལ་ཏེ། མར་དང༌། སྦྲང་རྩིའི་སྲེག་བླུགས་ལན་བདུན་<line/>
སྦྱིན་སྲེག་བྱའོ། །དེ་ནས་སྔགས་པས་ལག་པ་གཡས་པས་རྡོ་རྗེ་བླངས་ལ་འབར་ཞིང་སྒྲ་ཙེག་ཙེག་མི་ཟེར་གྱི་བར་དུ་བཟླས་བརྗོད་བྱའོ། །དེ་ནས་སྔགས་པས་ལ་གོར་ལ་<line/>
གོར་དུ་བཟླས་བརྗོད་བྱས་ཏེ། ཤར་ཕྱོགས་ནས་ཁྲོ་བོའི་རྒྱལ་པོ་རྡོ་རྗེ་རྩེ་མོ་ལྡེག་པ་ཕ་རོལ་ཏུ་ཕྱིན་པ་ཐམས་ཅད་ཀྱིས་ཡོངས་སུ་བསྐོར་ལ་རིག་པ་བྱེ་བ་ཕྲག་དགུས་<line/>
ཡོངས་སུ་བསྐོར་ཅིང་འོང་གི་བར་དུ་བྱའོ། །རིག་པ་དེ་རེ་རེ་ལ་ཡང་འཁོར་བྱེ་བ་ཕྲག་ལྔ་བརྒྱས་ཡོངས་སུ་བསྐོར་བའོ། །རིག་པའི་རྒྱལ་པོ་དེ་ལག་པ་གཡོན་པས་རྡོ་རྗེ་<line/>
བཟུང་སྟེ། ལག་པ་གཡས་པས་སྒྲུབ་པ་པོ་ལ་སྙན་ཅིང་ཟབ་པའི་སྒྲས་དབུགས་འབྱིན་ཅིང་གཟི་བརྗིད་ཉི་མ་ལྟར་འབར་ལ་ལྷ་ཐམས་ཅད་ཀྱིས་ནི་མཆོད། མེ་ཏོག་གི་ཆར་<line/>
ནི་འབེབས་ཤིང་འོང་ངོ༌། །དེ་ནས་སྒྲུབ་པ་པོས་འོངས་པ་ལ་མཆོད་ཡོན་དབུལ་ལོ། །སྟན་ཡང་དབུལ་ལོ། །སྨོན་ལམ་བཏབ་ལ། བཅོམ་ལྡན་འདས། ཐུགས་བརྩེ་བར་<line/>
</page>
<page index="332" id="167A">༄༅། །མཛད་དུ་གསོལ། བདག་ལ་དངོས་གྲུབ་སྩལ་དུ་གསོལ་ཞེས་གསོལ་བ་གདབ་བོ། །དེ་ནས་བྱང་ཆུབ་སེམས་དཔའ་ཆེན་པོས་ལག་པ་<line/>
གཡས་པས་སྒྲུབ་པ་པོའི་མགོ་ལ་རེག་པར་བྱེད་ཅིང་འདི་སྐད་དུ། བུ༑ཅི་བྱ་ཞེས་སྨྲའོ། །དེ་ནས་སྒྲུབ་པ་པོས་མཆོད་ཡོན་ཕུལ་ལ་པུས་མོ་གཉིས་བཙུགས་ཏེ།<line/>
བདག་ལ་རྡོ་རྗེའི་དངོས་གྲུབ་སྩལ་དུ་གསོལ། དེས་བདག་ཁྱོད་ཀྱི་བཀའ་དྲིན་གྱིས་བརྩོན་འགྲུས་ཆེན་པོ་དང༌། སྟོབས་ཆེན་པོ་དང་ལྡན་ཞིང་རིག་སྔགས་འཆང་གི་<line/>
རྒྱལ་པོར་གྱུར་ཏེ། རིག་སྔགས་འཆང་ཐམས་ཅད་ཀྱི་བདག་པོར་འགྱུར་རོ་ཞེས་བརྗོད་པར་བྱའོ། །དེ་ནས་བཅོམ་ལྡན་འདས་ཀྱིས་སྒྲུབ་པ་པོ་ལ། བུ༑ ཁྱོད་ཀྱིས་རྡོ་<line/>
རྗེ་འདི་གྲུབ་སྟེ་བརྩོན་འགྲུས་དང༌། ཕ་རོལ་གནོན་པ་དང་ལྡན་ཞིང་རིག་སྔགས་འཆང་གི་རྒྱལ་པོ་ཐམས་ཅད་ཀྱི་རྒྱལ་པོ་ཆེན་པོར་གྱུར་ཅིག་ཅེས་བརྗོད་པར་འགྱུར་<line/>
རོ༑ ༑རྡོ་རྗེ་ཅི་ལྟ་བར་མདུང་ཐུང་ལ་སོགས་པ་བསྒྲུབ་པའང་དེ་བཞིན་ནོ། །བཅོམ་ལྡན་འདས་རྡོ་རྗེ་རྩེ་མོ་ལྡེག་པའི་ཆོ་ག་ཞིབ་མོ་ཐོགས་པ་མེད་པ་རྫོགས་སོ།། །།<line/>
དེ་ནས་བྱང་ཆུབ་སེམས་དཔའ་ཕྱག་ན་རྡོ་རྗེས་བྱང་ཆུབ་སེམས་དཔའ་ཞི་བའི་བློ་གྲོས་ལ་འདི་སྐད་ཅེས་སྨྲས་སོ།།ཀྱེ༑ སེམས་དཔའ་ཆེན་པོ། རྡོ་རྗེས་དབང་བསྐུར་བ་ཞེས་<line/>
</page>
<page index="333" id="167B">བྱ་བའི་དཀྱིལ་འཁོར་ཡོད་དེ། བཅོམ་ལྡན་འདས་ཀྱིས་དེ་ཁོ་བོ་གཅིག་པུ་ལ་བཤད་དོ། །ཡོངས་སུ་མྱ་ངན་ལས་འདས་པ་ཆེན་པོའི་ཚེ་བསྟན་པ་དང༌། གསང་བའི་<line/>
ཡང་ཆེས་གསང་བ། གསང་ཆེན་དམ་པ། ཉན་ཐོས་དང༌། རང་སངས་རྒྱས་ཐམས་ཅད་ཀྱིས་ཀྱང་རྣམ་པར་མི་རིག་ན། གཞན་འཇིག་རྟེན་པ་རྣམས་ཀྱིས་ལྟ་སྨོས་<line/>
ཀྱང་ཅི་དགོས་པ་གསང་བ་དམ་པ་འདི་ཡང་ཁོ་བོ་ལ་གཏད་དེ། ཞི་བའི་བློ་གྲོས། མཆོག་ཏུ་གསང་བ་ཆེན་པོའི་དཀྱིལ་འཁོར་གང་ཞེ་ན། འདི་ལྟ་སྟེ། རྡོ་རྗེ་དབང་<line/>
བསྐུར་བ་ཞེས་བྱའོ། །འདིས་རྒྱུ་བ་དང༌། མི་རྒྱུ་བ་དང་བཅས་པ་མ་ལུས་པ་འདི་མཐའ་དག་ཁྱབ་སྟེ། ཞི་བའི་བློ་གྲོས། འདིས་སངས་རྒྱས་ཀྱི་ཞིང་ཡང་མ་ཁྱབ་པ་<line/>
མེད་དོ། །དེ་སྐད་ཅེས་སྨྲས་པ་དང༌། བྱང་ཆུབ་སེམས་དཔའ་ཞི་བའི་བློ་གྲོས་ཀྱིས་བྱང་ཆུབ་སེམས་དཔའ་ལག་ན་རྡོ་རྗེ་ལ་འདི་སྐད་ཅེས་སྨྲས་སོ། །ཀྱེ༑ སེམས་དཔའ་<line/>
ཆེན་པོ། གང་གིས་བྱང་ཆུབ་སེམས་དཔའ་སེམས་དཔའ་ཆེན་པོ་དག་མཆོག་ཏུ་གསང་བའི་དཀྱིལ་འཁོར་འདི་ལྟ་བུ་དག་ཐོབ་ནས་སེམས་ཅན་རྣམས་ཀྱི་དོན་བྱེད་<line/>
པར་འགྱུར་བ་དང༌། མ་འོངས་པའི་སྐྱེ་བོ་རྣམས་ལ་བལྟས་ནས་བསྟན་པ་གནས་པར་འགྱུར་བའི་དོན་དུ་མཆོག་ཏུ་གསང་བའི་དཀྱིལ་འཁོར་དེ་བཤད་དུ་གསོལ།<line/>
</page>
<page index="334" id="168A">༄༅། །དེ་སྐད་ཅེས་སྨྲས་པ་དང༌། ལག་ན་རྡོ་རྗེས་བྱང་ཆུབ་སེམས་དཔའ་ཞི་བའི་བློ་གྲོས་ལ་འདི་སྐད་ཅེས་སྨྲས་སོ། །ཞི་བའི་བློ་གྲོས། བྱང་ཆུབ་སེམས་<line/>
དཔའི་སྤྱད་པའི་གསང་སྔགས་ཀྱི་སྒོ་སྤྱོད་པའི་བྱང་ཆུབ་སེམས་དཔའ་རྣམས་ཐབས་སླ་བ་གང་གིས་དོན་ཆེན་པོ་བྱེད་པར་འགྱུར་བ་མཆོག་ཏུ་གསང་བའི་དཀྱིལ་འཁོར་<line/>
དེ་ཉོན་ཅིག །ཞི་བའི་བློ་གྲོས། ཐོག་མ་ཉིད་དུ་སློབ་དཔོན་གྱིས་ས་གང་ཡང་རུང་བ་ཞིག་ཡོངས་སུ་བཟུང་ལ་དཀྱིལ་འཁོར་བྲི་བར་བྱའོ། །ས་དེ་བྱང་ཆུབ་ཀྱི་སེམས་<line/>
ཀྱིས་སྦྱང་བར་བྱའོ། །དམིགས་པའི་ཚུལ་ལ་གནས་ནས་སུ། །སྔགས་པས་གང་ཞིག་གཞན་དུ་བྱེད། །དེ་ལ་དངོས་གྲུབ་མྱུར་མི་འགྱུར། །དངོས་གྲུབ་ཉིད་ཀྱང་མི་<line/>
འཐོབ་བོ། །ཞི་བའི་བློ་གྲོས་ཉོན་ཅིག །དཀྱིལ་འཁོར་དམ་པ་མཐོང་ནས་ནི། །གང་གིས་དངོས་གྲུབ་ཐོབ་འགྱུར་བ། །དཀྱིལ་འཁོར་རྒྱལ་པོ་དགོད་པ་ནི། །བརྟུལ་<line/>
ཞུགས་བཟང་པོ་ཁྱོད་ལ་བཤད། །དམ་ཚིག་དོན་དུ་ལུས་ཅན་ལ། །སྔོན་གྱི་སངས་རྒྱས་རྣམས་ཀྱིས་བཤད། །དེ་བྲི་ཆོ་ག་བཤད་པར་བྱ། །ངེས་པར་བསྒྲིམས་ཏེ་<line/>
མཉན་པར་གྱིས། །ཁྲུ་ལྔ་ཁོ་ར་ཁོར་ཡུག་ལ། །སྟེགས་བུར་བཅས་པའི་སྒོ་བཞི་གཏོད། །དེ་ནས་སྔགས་པས་བྱ་བ་ནི། །དཀྱིལ་འཁོར་རིམ་པ་གཉིས་སུ་དབྱེ། །ནུབ་<line/>
</page>
<page index="335" id="168B">ཕྱོགས་སྒོ་ནས་གཞུག་པར་བྱ། །ཡང་ན་བྱང་ཕྱོགས་སྒོ་ནས་གཞུག །སྙིང་རྗེར་ལྡན་པའི་ཡིད་ཀྱིས་སུ། །ཁོ་ར་ཁོར་ཡུག་[?] །དེ་བཞིན་བྱ། །ནང་དུ་ཞུགས་ནས་སྔགས་པ་<line/>
ཡིས༑ ༑དེ་བཞིན་གཤེགས་པ་དྲན་བྱས་ལ། །སེམས་ཅན་རྣམས་ལ་ཕན་འདོགས་པས། །དཀྱིལ་འཁོར་རྒྱལ་པོ་བྲི་བར་བྱ། །ཞི་བའི་བློ་གྲོས་ཉོན་ཅིག །དཀྱིལ་འཁོར་<line/>
རྒྱལ་པོ་དགོད་པ་ནི། །ཇི་ལྟར་སངས་རྒྱས་གསུངས་པ་བཞིན། །ཁྱོད་ལ་ཐམས་ཅད་བརྗོད་པར་བྱ། །གཡེང་མེད་ཡིད་ཀྱིས་མཉན་པར་གྱིས། །བློ་དང་ལྡན་པས་དེ་དབུས་སུ།།<line/>
ཕྱག་རྒྱ་མཆོག་ཏུ་མཛེས་པར་བྲི། །པདྨ་ཆེན་པོ་འདབ་བརྒྱད་ལ། །སྣ་ཚོགས་མཛེས་པ་ཉིད་དུ་འདོད། །ཤར་ཕྱོགས་འདབ་མ་དཀར་པོ་སྟེ། །ནུབ་ཕྱོགས་སུ་ནི་ལྗང་<line/>
ཁུའོ༑ ༑བྱང་ཕྱོགས་སུ་ནི་དམར་པོ་བྲི། །ལྷོ་ཕྱོགས་སུ་ནི་ནག་པོ་འོ། །འདབ་མ་ལྷག་པར་བརྗོད་པས་ནི། །འདྲེས་མར་རྒྱལ་པ་རྣམས་ཀྱིས་གསུངས། །དེ་ཡི་སྙིང་པོ་དབུས་<line/>
སུ་ནི༑ ༑བུམ་པ་བསྒྲེང་བ་བྲི་བར་བྱ། །དེ་ཡི་སྟེང་དུ་པདྨ་ཆེ། །པདྨའི་སྟེང་དུ་རྡོ་རྗེ་བསྒྲེང༌། །དེ་ཡི་ཐ་མར་འོད་ཟེར་གྱི། །དཀྱིལ་འཁོར་ཤིན་ཏུ་མཛེས་པ་བྲི། །དཀྱིལ་འཁོར་<line/>
གང་དང་གང་ཡིན་པ། །ས་བོན་དང་ནི་ལྡན་པར་བྱ། །བློ་དང་ལྡན་པས་དེ་སྟེང་དུ། །ཆོས་ཀྱི་འཁོར་ལོ་མཛེས་པ་སྟེ། །པདྨ་དཀར་པོའི་སྟེང་གཞག་ལ། །རྡོ་རྗེ་དཀར་པོས་<line/>
</page>
<page index="336" id="169A">༄༅། །འཁོར་བ་བྲིས། །མཁས་པས་དབང་ལྡན་ཕྱོགས་སུ་ནི། །ཕྱག་རྒྱ་མཆོག་ཏུ་བཟང་བྲི་སྟེ། །ཟླ་བའི་དཀྱིལ་འཁོར་འདྲ་བ་ལ། །དཀྱིལ་འཁོར་<line/>
ཡིད་བཞིན་རིན་ཆེན་གཞག །དེ་ཡི་སྟེང་དུ་བྲི་བ་ནི། །པདྨ་དཀར་པོ་མཆོག་ཏུ་མཛེས། །ཞི་ཞིང་མེ་ལྕེ་ཕྲེང་བས་འཁོར། །རྟག་ཏུ་སངས་རྒྱས་བསྔགས་པ་བྲི། །བྱང་<line/>
ཕྱོགས་སུ་ནི་དུང་བྲི་སྟེ། །དཀར་ལ་མཆོག་ཏུ་མཛེས་པར་བྱ། །འཇིག་རྟེན་དབང་པོ་འདྲ་བ་སྟེ། །གཟུགས་བཟང་ཕྱག་རྒྱ་འདི་བྲི་འོ། །དུང་གི་སྟེང་དུ་རྡོ་རྗེ་བྲི། །རྡོ་རྗེའི་<line/>
སྟེང་དུ་པདྨའོ། །ལྷོ་ཕྱོགས་སུ་ནི་སོང་ནས་སུ། །རླུང་གི་དཀྱིལ་འཁོར་འདྲ་བ་ཡི། །ཕྱག་རྒྱ་བསྒྲིམས་ཏེ་བྲི་བར་བྱ། །དེ་ཡི་སྟེང་དུ་རླུང་བཞག་གོ །དེ་ཡི་སྟེང་དུ་པདྨ་<line/>
སྟེ༑ ༑དུས་མཐའི་མ་[?] འདྲའི་འོད་ཅན་བྲི། །དེ་ཡི་སྟེང་དུ་བློ་ལྡན་པ། །ལག་ན་རྡོ་རྗེའི་རྡོ་རྗེ་བྲི། །ནུབ་ཕྱོགས་སུ་ནི་སོང་ནས་སུ། །ཨུཏྤ་ལ་ཞེས་བྱ་བ་ཡི། །ཕྱག་རྒྱ་ཤིན་<line/>
ཏུ་མཛེས་བྲིས་ཏེ། །པདྨའི་སྟེང་དུ་གཞག་པར་བྱ། །བྱང་ཆུབ་སེམས་དཔའ་མཐུ་བོ་ཆེ། །འཇམ་པའི་དབྱངས་ཞེས་བྱ་བ་ཡིན། །བདེན་བྲལ་ཕྱོགས་སུ་སོང་ནས་སུ།།<line/>
རལ་གྲི་གཅིག་ནི་བྲི་བྱ་སྟེ། །པདྨ་དཀར་པོའི་སྟེང་དུ་གཞག །འོད་ཟེར་གྱིས་ནི་འཁོར་བར་བྱ། །སྒོ་ཡི་གཡས་གཡོན་ངོས་སུ་གཉིས། །ཁྲོ་བོའི་རྒྱལ་པོ་གཉིས་བྲི་སྟེ།།<line/>
</page>
<page index="337" id="169B">འཇིག་རྟེན་གསུམ་རྒྱལ་མགོན་པོ་དང༌། །ཁྲོ་བོ་ཟླ་བའི་ཐིག་ལེའོ། །ཁྲོ་ཟླ་ཐིག་ལེའི་ཐོ་བ་སྟེ། །འཇིག་རྟེན་གསུམ་རྒྱལ་རྡོ་རྗེའོ། །དེ་ནས་སྔགས་པས་མཉམ་གཞག་སྟེ། ཕྱི་<line/>
རིམ་ངོས་སུ་བྲི་བ་ནི། །དེ་ལ་ཤར་ཕྱོགས་སུ་འབྱུང་པོའི་བདག་པོ་དབང་ལྡན་འཁོར་དང་བཅས་པ་བྲིའོ། །བྱང་ཕྱོགས་སུ་ནི་ལྷའི་དབང་པོ་བརྒྱ་བྱིན་འཁོར་དང་བཅས་<line/>
བ་བྲིའོ། །ལྷོ་ཕྱོགས་སུ་ནི་གཤིན་རྗེ་འཁོར་དང་བཅས་པ་བྲིའོ། །ནུབ་ཕྱོགས་སུ་ནི་རྒྱལ་པོ་ཆེན་པོ་བཞི་འཁོར་དང་བཅས་པ་བྲིའོ། །སྒོའི་གཡས་གཡོན་ཕྱོགས་སུ་ནི་<line/>
ཐུབ་དཀའ་དང༌། མངོན་དུ་གྱུར་བ་གཉིས་བྲི་བར་བྱའོ། །ཕྱོགས་བཞིར་ནི་བསྲུང་བ་ཆེན་པོ་བཞི་གཞག་པར་བྱ་སྟེ། འདི་ལྟར་ཤར་ཕྱོགས་སུ་ནི་མི་འཇིགས་པ་སྦྱིན་མའོ།།<line/>
བྱང་ཕྱོགས་སུ་ནི་གཞན་གྱིས་མི་ཐུབ་མའོ། །ལྷོ་ཕྱོགས་སུ་ནི་འོད་ཟེར་ཅན་ཞགས་པའི་ཕྱག་རྒྱ་དང་བཅས་པར་བྲིའོ། །ནུབ་ཕྱོགས་སུ་ནི་འཇིགས་པ་འཇིགས་བྱེད་དབྱུག་<line/>
ཏོའི་ཕྱག་རྒྱ་དང་བཅས་པར་བྲིའོ། །དེ་ནས་ཕྱོགས་བཞིར་བུམ་པ་མགུལ་ཆིངས་དང་བཅས་པ་བཞི་གཞག་གོ །དབུས་སུ་བུམ་པ་གཅིག་གཞག་གོ །དེ་ནས་སློབ་དཔོན་<line/>
གྱིས༑ ཆོ་ག་སྔ་མའི་ཚུལ་བཞིན་དུ། །རབ་ཏུ་བསྒྲིམས་ཏེ་སློབ་མ་གཟུང༌། །དཀྱིལ་འཁོར་སྔ་མའི་སྐབས་བཞིན་དུ། །སྤོས་དང་མེ་ཏོག་སྦྱིན་པར་བྱ། །དེ་ནས་བྱང་ཆུབ་<line/>
</page>
<page index="338" id="170A">༄༅། །སེམས་དཔའ་ཞི་བའི་བློ་གྲོས་ངོ་མཚར་གྱིས་འདུན་པར་གྱུར་པའི་སྙིང་གིས་བྱང་ཆུབ་སེམས་དཔའ་ལག་ན་རྡོ་རྗེ་ལ་རྣམ་པར་བལྟ་ཞིང་<line/>
འདུག་ནས་ཚིག་སྨྲས་པ། །ཀྱེ་མ་སེམས་ཅན་ཆེན་པོ་གང༌། །སངས་རྒྱས་ཞིང་དུ་ཐམས་ཅད་དུ། །བསྒྲགས་པ་ཆེན་པོ་བསྟན་པ་ནི། །ཁྱོད་ཀྱིས་སྤྱོད་པ་ཅི་འདྲ་ཞིག།<line/>
དཀྱིལ་འཁོར་འདི་འདྲ་མཐོང་ནས་སུ། །གང་གི་དངོས་གྲུབ་ཐོབ་འགྱུར་བ། །རྡོ་རྗེ་དབང་བསྐུར་དམ་བ་མཆོག །ཤིན་ཏུ་རྨད་དུ་བྱུང་འདི་བསྟན། །དེ་སྐད་ཅེས་སྨྲས་<line/>
པ་དང༌། བྱང་ཆུབ་སེམས་དཔའ་ལག་ན་རྡོ་རྗེས་བྱང་ཆུབ་སེམས་དཔའ་ཞི་བའི་བློ་གྲོས་ལ་འདི་སྐད་ཅེས་སྨྲས་སོ། །ཞི་བའི་བློ་གྲོས། ལེགས་སོ། །ལེགས་སོ། །<line/>
ཚིག་བརྗོད་པ་འདི་བཟང་ངོ༌། །ཞི་བའི་བློ་གྲོས། དེ་བཞིན་གཤེགས་པས་ཀྱང་འདི་སྐད་ལག་ན་རྡོ་རྗེ། རྡོ་རྗེས་དབང་བསྐུར་བའི་དཀྱིལ་འཁོར་འདི་ནི་མཆོག་ཏུ་<line/>
ཆེས་གསང་བའོ་ཞེས་གསུངས་སོ། །དེ་སྐད་ཅེས་སྨྲས་པ་དང༌། ཞི་བའི་བློ་གྲོས་ཀྱིས་བྱང་ཆུབ་སེམས་དཔའ་ལག་ན་རྡོ་རྗེ་ལ་འདི་སྐད་ཅེས་སྨྲས་སོ། །ཀྱེ་མ་སེམས་<line/>
དཔའ་ཆེན་པོ། རྡོ་རྗེས་དབང་བསྐུར་བ་ཞིས་བྱ་བ་ཇི་སྐད་དུ་བསྟན་པ་ཡིན། དེ་སྐད་ཅེས་སྨྲས་པ་དང༌། ལག་ན་རྡོ་རྗེས་བྱང་ཆུབ་སེམས་དཔའ་ཞི་བའི་བློ་གྲོས་ལ་<line/>
</page>
<page index="339" id="170B">འདི་སྐད་ཅེས་སྨྲས་སོ། །ཞི་བའི་བློ་གྲོས། གང་ཁྱོད་ཀྱིས་དྲིས་པ་དེ་ལེགས་སོ། །ལེགས་སོ། །ཞི་བའི་བློ་གྲོས། རྡོ་རྗེ་དབང་བསྐུར་བའི་མཐུ་བསྒྱིངས་པ་ཉོན་ཅིག །ཞི་བའི་བླ་<line/>
གྲོས༑ དཀྱིལ་འཁོར་འདི་ལྟ་ཞོག་གི །དེ་བཞིན་གཤེགས་པ་ཐམས་ཅད་ཀྱི་ཏིང་ངེ་འཛིན་དུ་མ་ལས་ངས་པར་བྱུང་བ། གཟུངས་དུ་མའི་འཁོར་དང་ལྡན་པའི་རྡོ་རྗེ་ཡང་<line/>
ཁོ་བོ་ལ་བྱིན་ཏེ། དེ་བཞིན་གཤེགས་པ་ཐམས་ཅད་ཀྱི་ཡེ་ཤེས་འདི་ནི་སངས་རྒྱས་རྣམས་པས་ཆེས་སྔ་བའོ། །ཞི་བའི་བློ་གྲོས། ཡེ་ཤེས་ཀྱི་རྡོ་རྗེ་འདི་ནི་སྔགས་པས་<line/>
རིགས་ཀྱི་བུའམ། རིགས་ཀྱི་བུ་མོ་གང་ལ་ལ་མགུ་བའི་མགོ་བོར་བསམས་ལ་སྦྱིན་པར་བྱ་སྟེ། འདི་ཉིད་དེའི་དམ་ཚིག་ཡིན་ནོ། །དེས་ན་རྡོ་རྗེས་དབང་བསྐུར་བ་ཞེས་<line/>
བྱའོ༑ ༑དེ་ཅིའི་ཕྱིར་ཞེ་ན། བདག་པོའི་རྡོ་རྗེ་འདི་ནི་མཆོག་ཏུ་སྲུང་བར་བྱེད་པ་དང༌། བསྟན་པ་ཀུན་ཏུ་བསྲུང་བ་དང༌། དེ་ཉིད་ད་བཞིན་གཤེགས་པ་ཡིན་པ་དང༌། བགེགས་<line/>
ཐམས་ཅད་ཕུང་བར་བྱེད་པའི་ཕྱིར་རོ། །དེ་བས་ན་སངས་རྒྱས་ཐམས་ཅད་ཀྱིས་བསྔགས་པའི་རྡོ་རྗེ། སྔགས་པས་ནམ་ཡང་རྣམ་པ་ཐམས་ཅད་དུ་ཡོངས་སུ་བཏང་བར་མི་<line/>
བྱའོ༑ ༑དེ་སྐད་ཅེས་སྨྲས་པ་དང༌། ཞི་བའི་བློ་གྲོས་ཀྱིས་བྱང་ཆུབ་སེམས་དཔའ་ལག་ན་རྡོ་རྗེ་ལ་འདི་སྐད་ཅེས་སྨྲས་སོ། །ལག་ན་རྡོ་རྗེ། སེམས་ཅན་རྣམས་ལ་ཕན་པར།<line/>
</page>
<page index="340" id="171A">༄༅། །འདོད་པས་གང་ཁྱོད་ཀྱི་མཆོག་ཏུ་གསང་ཆེན་གྱི་དཀྱིལ་འཁོར་བཤད་པ་ལེགས་སོ། །ལེགས་སོ། །ཡེ་ཤེས་རྡོ་རྗེ་བླ་ན་མེད། །བདག་ཉད་དེ་<line/>
བཞིན་གཤེགས་པ་ལ། །ཡེ་ཤེས་གཟུགས་སུ་སྣང་བ་འདི། །བླུན་པོ་རྣམས་ཀྱིས་མི་ཤེས་སོ། །དེ་སྐད་ཅེས་སྨྲས་པ་དང༌། བྱང་ཆུབ་སེམས་དཔའ་ལག་ན་རྡོ་རྗེས་བྱང་<line/>
ཆུབ་སེམས་དཔའ་ཞི་བའི་བློ་གྲོས་ལ་འདི་སྐད་ཅེས་སྨྲས་སོ། །ཞི་བའི་བློ་གྲོས། ཁྱོད་ལ་གསང་ཆེན་བཤད་ཀྱི། ཞི་བའི་བློ་གྲོས། ཁྱོད་ཀྱིས་མ་དད་པ་སུ་ལ་ཡང་དཀྱིལ་<line/>
འཁོར་གྱི་རྒྱལ་པོ་འདི་མ་བསྙད་ཅིག །དམ་ཚིག་འདི་ཡང་ཡོངས་སུ་དག་པ་མ་གཏོགས་པ་སུ་ལ་ཡང་མ་སྦྱིན་ཅིག །ལག་ན་རྡོ་རྗེ་དབང་བསྐུར་བ་ལས། ལག་ན་རྡོ་རྗེས་དབང་<line/>
བསྐུར་བའི་རིམ་པར་ཕྱེ་བའོ། །དེ་ནས་བྱང་ཆུབ་སེམས་དཔའ་ལག་ན་རྡོ་རྗེས་དེའི་ཚེ་ཐམས་ཅད་དང་ལྡན་པའི་འཁོར་གྱི་དཀྱིལ་འཁོར་ལ་རྣམ་པར་བལྟས་ནས་འཇམ་དཔལ་<line/>
གཞོན་ནུར་གྱུར་པ་ལ་སྨྲས་པ། འཇམ་དཔལ། བྱང་ཆུབ་སེམས་དཔའི་སྤྱད་པ་གསང་སྔགས་ཀྱི་སྒོ་སྤྱོད་པའི་བྱང་ཆུབ་སེམས་དཔའ་རྡོ་རྗེའི་དཀྱིལ་འཁོར་དོན་ཡོད་<line/>
པ༑ ཡང་དག་པར་བསྟན་པ་ལས་དོན་ངེས་པར་འབྱུང་བ་རྣམས་ཀྱི་རྟགས་སུ་གྱུར་པ། རྡོ་རྗེ་མཆོག་ལ་དག་པར་བྱུང་བའི་ཕྱག་རྒྱ་རབ་འབྱམས་དབྱིངས་རྣམ་པ་སྣ་<line/>
</page>
<page index="341" id="171B">ཚོགས་སུ་མངོན་པར་གྲུབ་པ། སེམས་ཅན་གྱི་ཁམས་བསམ་པ་ཐ་དད་པ་རྣམས་ཇི་ལྟ་བ་བཞིན་དུ་ཡང་དག་བར་ཚིམ་པར་བྱེད་པ། འགྲོ་བ་ཐ་དད་པ་རྣམས་དང༌། རིགས་དང་<line/>
སྐྱེ་གནས་དང༌། ཁ་དོག་དང༌། དབྱིབས་ཐ་དད་པ་རྣམས་དང༌། སྤྱོད་པ་ཐ་དད་པ་རྣམས་དང༌། བསམ་པ་ཐ་དད་པ་རྣམས་དང༌། ཚུལ་དང༌། ངེས་པའི་ཚིག་བརྗོད་པ་ཐ་<line/>
དད་པ་རྣམས་དང༌། ཚིག་གི་ལམ་ཐ་དད་པ་རྣམས་སུ་སྣ་ཚོགས་ཀྱིས་སྨྲས་པའི་ལུས་ཀྱི་དབྱིབས་དག་མངོན་པར་སྤྲུལ་ནས་འཇིག་རྟེན་གྱི་ཁམས་རབ་འབྱམས་མཐའ་ཡས་<line/>
པ་ངེས་པར་བསྟན་པ་རྣམས་སུ་སྐུ་དང༌། གསུང་དང༌། ཐུགས་ཀྱིས་མཉམ་པ་ཉིད་ལས་ངེས་པར་སྦྱོར་བར་བྱེད་པས་ཆོས་ཀྱིས་རྣམ་པར་བསྐྱེད་པའི་ལུས་དང་ལྡན་པ་།<line/>
བྱང་ཆུབ་སེམས་དཔའི་མིག་འཕྲུལ་ལས་ཡང་དག་པར་འབྱུང་བའི་ཕྱག་རྒྱ་རབ་འབྱམས་དག་ཡོད་དེ། བྱང་ཆུབ་སེམས་དཔའི་སྤྱད་པ་གསང་སྔགས་ཀྱི་སྒོ་སྤྱོད་པའི་།<line/>
བྱང་ཆུབ་སེམས་དཔའ་རྣམས་ཀྱི་དོན་དུ་དེ་དག་ཁོ་བོས་ཁྱོད་ལ་བཤད་ཀྱི་ཉོན་ཅིག །དེ་ནས་འཇམ་དཔལ་གཞོན་ནུར་གྱུར་པས་བྱང་ཆུབ་སེམས་དཔའ་སེམས་དཔའ་<line/>
ཆེན་པོ་ལག་ན་རྡོ་རྗེ་ལ་སྨྲས་པ། རིགས་ཀྱི་བུ། དེའི་དུས་ཡིན་ནོ། །དེའི་ཚོད་ཡིན་གྱི། རིགས་ཀྱི་བུ། དེ་བཞིན་གཤེགས་པ་ཐམས་ཅད་ཀྱི་སྙིང་པོའི་རྒྱན་གྱི་སྒོའི་ཕྱག།<line/>
</page>
<page index="342" id="172A">༄༅། །རྒྱ་རབ་འབྱམས་བཤད་དུ་གསོལ། །དེ་ནས་ཐམས་ཅད་དང་ལྡན་པའི་འཁོར་དེས་མགྲིན་གཅིག་ཏུ་ཚིག་སྨྲས་པ། བྱང་ཆུབ་སེམས་དཔའ་།<line/>
དེའི་དུས་ལ་བབ་པར་མཁྱེན་ན་དེའི་དུས་ལགས། དེའི་ཚོད་ལགས་སོ། །དེ་ནས་བྱང་ཆུབ་སེམས་དཔའ་ལག་ན་རྡོ་རྗེས་དེའི་ཚེ་དེ་བཞིན་གཤེགས་པ་ཐམས་ཅད་ཀྱི་<line/>
རྒྱན་གྱི་སྙིང་པོ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་སོ། །སྙོམས་པར་ཞུགས་མ་ཐག་ཏུ་བྱང་ཆུབ་སེམས་དཔའ་ལག་ན་རྡོ་རྗེས་དེའི་ཚེ་ན་དེ་བཞིན་གཤེགས་<line/>
པ་ཐམས་ཅད་ཀྱི་ཡེ་ཤེས་ཀྱི་རྒྱུན་མཐུན་པ་ལས་བྱུང་བ། དེ་བཞིན་གཤེགས་པ་ཐམས་ཅད་ཀྱི་རྒྱན་དུ་གྱུར་པའི་ཕྱག་རྒྱ་རབ་འབྱམས་སྨྲས་པ། ཐོག་མར་ལག་པ་<line/>
གཉིས་སྙིམ་པ་སྙིང་གར་སྦྱར་ལ་སྲིན་ལག་གཉིས་ནང་དུ་གཞུག །གུང་མོ་གཉིས་གཤིབས་ཏེ་གྱེན་དུ་བསྒྲེང་ལ། མཛུབ་མོ་གཉིས་ཚིག་གསུམ་པའི་ཐད་ཀར་ནས་གང་<line/>
གིས་མ་རེག་ཙམ་དུ་གཞག་ལ་མཐེའུ་ཆུང་གཉིས་དང༌། མཐེ་བོང་གཉིས་ཀྱང་དེ་ལ་ཕྱོགས་པར་གྱེན་དུ་བསྒྲེང་ངོ༌། །འདི་ནི་དམ་ཚིག་ཐམས་ཅད་ཀྱི་རྡོ་རྗེའི་ཕྱག་རྒྱ་<line/>
སྟེ༑ སྔགས་ལ། ན་མཿསརྦ་ཏ་ཐཱ་ག་ཏེ་ས་མ་ཡ་བཛྲ་ཧཱུཾ། དེ་ནས་དེ་བཞིན་གཤེགས་པ་ཐམས་ཅད་དང༌། བྱང་ཆུབ་སེམས་དཔའ་ཐམས་ཅད་ཡ་མཚན་གྱིས་སྤྱན་<line/>
</page>
<page index="343" id="172B">རྒྱས་པར་གྱུར་ནས། དྲང་སྲོང་ཆེན་པོ། སངས་རྒྱས་དང༌། བྱང་ཆུབ་སེམས་དཔའ་ཀུན་གྱི་དམ་ཚིག་འདི་ནི་ངོ་མཚར་ཏོ། །དེ་བཞིན་རྒྱལ་བའི་ཉན་ཐོས་དང༌། །རང་རྒྱལ་དག་དང་<line/>
འཇིག་རྟེན་ན། །གཉིས་མེད་བསེ་རུ་ལྟ་བུ་དང༌། །ཚངས་པ་ལ་སོགས་འཕྲུལ་པོ་ཆེ། །འཇིག་རྟེན་ལྷ་རྣམས་གང་ཡིན་དང༌། །གང་གཞན་གནོད་སྦྱིན་དྲི་ཟ་དང༌། །མཁའ་ལྡིང་<line/>
མིའམ་ཅི་སོགས་དང༌། །སྲིན་པོ་ཡི་དྭགས་གནོན་པོ་དང༌། །གྲིབ་གནོན་བརྗེད་བྱེད་གྲགས་པ་རྣམས། །དེ་དག་ཀུན་གྱིས་ཚིག་སྨྲས་པ། །དམ་ཚིག་དམ་པ་ངོ་མཚར་ཏོ། །སངས་<line/>
རྒྱས་སྐྱོབ་པ་ཐམས་ཅད་ཀྱི། །དམ་ཚིག་འདི་ལས་སུ་འདས་པ། །སྡང་སེམས་ལྡན་པ་དེ་དག་གི །མགོན་པོ་དཔལ་ལྡན་རྡོ་རྗེ་འཆང༌། །སེམས་ཅན་ཀུན་ལ་ཕན་བྱེད་པས། །<line/>
མེ་ལྕེ་ཕྲེང་འཁྲུགས་མི་བཟད་པའི། །རྡོ་རྗེ་རྣམས་ཀྱིས་རྟག་ཏུ་འགེམས། །དམ་ཚིག་འདས་པ་ངེས་པར་ནི། །ངན་སོང་འགྲོ་ལ་སོགས་པར་འགྱུར། །སྐྱོབ་པ་བྱང་ཆུབ་སེམས་<line/>
དཔའ་དང༌། །རྫོགས་སངས་རྒྱས་རྣམས་མི་མཉེས་བྱས། །དེ་དག་དངོས་གྲུབ་ཚེ་འདི་དང༌། །ཚེ་གཞན་འབྲས་བུར་འགྱུར་འདི་མེད། །གལ་ཏེ་འབྲས་བུ་མཆོག་འདོད་ན། །དེ་<line/>
ལྟར་བས་ན་རྣམ་ཀུན་ཏུ། །བློ་དང་ལྡན་པས་བསྒྲིམས་བྱས་ལ། །དམ་ཚིག་འདི་ནི་བསྲུང་བར་བྱ། །ཕྱག་རྒྱ་དེ་ཉིད་ལས་མཛུབ་མོ་གཉིས་དེ་ཉིད་དུ་སྦྱར་བ་ནི་རྡོ་རྗེ་འཆང་ཐམས་<line/>
</page>
<page index="344" id="173A">༄༅། །ཅད་ཀྱི་ཕྱག་རྒྱའོ། །མཛུབ་མོ་གཉིས་མྱུར་དུ་སླར་བཀྱེད་པ་ནི་རྡོ་རྗེ་ཛྷ་ག་རའི་ཕྱག་རྒྱའོ། །མཛུབ་མོ་གཉིས་བསེགས་སུ་བཀྱེད་པ་ནི་ཀུན་ཏུ་<line/>
བརྗོད་པ་མེའི་ཕྱག་རྒྱའོ། །ཕྱག་རྒྱ་འདི་ཉིད་ལས་མཐེ་བོང་གཉིས་ནང་དུ་གཞུག་པ་ནི་རྡོ་རྗེ་ར་བའི་ཕྱག་རྒྱའོ། །ཕྱག་རྒྱ་དེ་ཉིད་ལས་མཛུབ་མོ་གཉིས་བཀུག་སྟེ་ཐུར་<line/>
དུ་བསྟན་ལ་མཐེ་བོང་དང༌། ལྷན་ཅིག་གཞག་པ་ནི་རྡོ་རྗེ་ཕུར་བུའི་ཕྱག་རྒྱའོ། །ཕྱག་རྒྱ་དེ་ཉིད་ལས་མཐེའུ་ཆུང་གཉིས་བཀུག་ལ་ལྷག་མ་དེ་བཞིན་གཞག་པ་ནི་<line/>
རྡོ་རྗེ་དྲ་བའི་ཕྱག་རྒྱའོ། །ཕྱག་རྒྱ་དེ་ཉིད་ལས་སོར་མོ་ཐམས་ཅད་གཅིག་ཏུ་ཁ་བྱེ་བ་ལ་ཐུག་པའི་ཚུལ་དུ་བྱ་བ་ནི་རྡོ་རྗེ་ཨུཏྤ་ལའི་ཕྱག་རྒྱའོ། །རྡོ་རྗེ་ཨུཏྤ་ལའི་ཕྱག་རྒྱ་<line/>
ལས་མཛུབ་མོ་གཉིས་ཀྱི་སོར་མོ་ཐམས་ཅད་འཁྱུད་ལ་མཐེ་བོང་གཉིས་མཛུབ་མོའི་དྲུང་དུ་བཞར་བ་ནི་རྡོ་རྗེ་གདུ་བུའི་ཕྱག་རྒྱའོ། །རྡོ་རྗེ་གདུ་བུའི་ཕྱག་རྒྱ་ལས་མཐེ་<line/>
བོང་གཉིས་མཛུབ་མོའི་ངོས་ལ་བཞར་བ་ནི་རྡོ་རྗེ་ཁའི་ཕྱག་རྒྱའོ། །རྡོ་རྗེ་ཁའི་ཕྱག་རྒྱ་དེ་ཉིད་ལས་མཛུབ་མོ་གཉིས་ནང་ལོགས་སུ་བཅུག་ལ་སྟོད་དེ་གཞག་པ་ནི་རྡོ་རྗེ་<line/>
མཆེ་བའི་ཕྱག་རྒྱའོ། །ཕྱག་རྒྱ་དེ་ཉིད་ལས་མཐེ་བོང་གཉིས་མཛུབ་མོའི་ལོགས་སུ་ཡིད་ཙམ་དགུག་པ་ནི་དེ་བཞིན་གཤེགས་པ་ཐམས་ཅད་ཀྱི་སྙིང་པོའི་ཕྱག་<line/>
</page>
<page index="345" id="173B">རྒྱའོ༑ ༑མཐེའུ་ཆུང་གཉིས་ནང་དུ་བཀུག་སྲིན་ལག་གཉིས་གཤིབས་ཏེ་གྱེན་དུ་བསྒྲེང་བ་ནི་བྱང་ཆུབ་སེམས་དཔའ་ཐམས་ཅད་ཀྱི་ཕྱག་རྒྱའོ། །ཕྱག་རྒྱ་དེ་ཉིད་ལས་མཐེའུ་<line/>
ཆུང་གཉིས་ཀྱིས་སྲིན་ལག་གཉིས་བསྣོལ་མར་འཁྱུད་ལ། ལྷག་མ་དེ་བཞིན་དུ་གཞག་པ་ནི་འགྲོ་བ་ཐམས་ཅད་ཡོངས་སུ་སྐྱོང་བའི་རྡོ་རྗེའི་ཕྱག་རྒྱའོ། །ཕྱག་རྒྱ་དེ་ཉིད་ལས་<line/>
གུང་མོ་གཉིས་ཀྱིས་སྲིན་ལག་གཉིས་འཁྱུད་ལ། ལྷག་མ་དེ་བཞིན་དུ་གཞག་པ་ནི་བཅོམ་ལྡན་འདས་མཱ་མ་ཀིའི་ཕྱག་རྒྱའོ། །ཕྱག་རྒྱ་དེ་ཉིད་ལས་མཐེ་བོང་གཉིས་སིན་<line/>
ལག་གི་དྲུང་དུ་བཞར་བ་ནི་རྡོ་རྗེ་སྒེག་པའི་ཕྱག་རྒྱའོ། །རྡོ་རྗེ་སྒེག་པའི་ཕྱག་རྒྱ་དེ་ཉིད་ལས་མཛུབ་མོ་གཉིས་བཀྱེད་པ་ནི་རྡོ་རྗེ་མེ་ཏོག་གི་ཕྱག་རྒྱའོ། །ལག་པ་གཉིས་<line/>
ཁུ་ཚུར་བཅངས་ལ་མཛུབ་མོ་རྡོ་རྗེའི་ཚུལ་དུ་བཀུག་སྟེ་གུང་མོ་གཉིས་གཤིབས་པ་ནི་རྡོ་རྗེ་མདུང་རྩེ་གསུམ་པའི་ཕྱག་རྒྱའོ། །དེ་བཞིན་དུ་ལག་པ་གཉིས་ཀའི་སོར་མོ་<line/>
རྣམས་ལན་བུ་ཐབས་སུ་བྱས་པ་བཟློག་སྟེ། མཛུབ་མོ་གཉིས་གཤིབས་པ་ནི་རྡོ་རྗེ་རྩེ་མོའི་ཕྱག་རྒྱའོ། །ཕྱག་རྒྱ་དེ་ཉིད་ལས་མཐེ་བོང་གཡོན་པས་མཐེ་བོང་གཡས་པ་<line/>
མནན་ལ་ལྷག་མ་སྔ་མ་བཞིན་གཞག་པ་ནི་རྡོ་རྗེ་ལྕགས་སྒྲོག་གི་ཕྱག་རྒྱའོ། །ཕྱག་རྒྱ་དེ་ཉིད་ལས་གུང་མོ་གཉིས་གཤིབས་ཏེ་བཀྱེད་ལ་མཐེ་བོང་གཉིས་དེ་ལོགས་སུ་<line/>
</page>
<page index="346" id="174A">༄༅། །ཕྱོགས་པར་གཞག་པ་ནི་རྡོ་རྗེ་འབྱུང་གནས་ཀྱི་ཕྱག་རྒྱའོ། །ཕྱག་རྒྱ་དེ་ཉིད་ལས་སྲིན་ལག་གཉིས་བརྐྱང་བ་ནི་རྡོ་རྗེ་སྡེར་མོ་ཅན་གྱི་ཕྱག་<line/>
རྒྱའོ༑ ༑ཕྱག་རྒྱ་དེ་ཉིད་ལས་མཐེའུ་ཆུང་གཉིས་བརྐྱང་ལ་མཐེ་བོང་གཉིས་སྦས་པ་ནི་རྡོ་རྗེ་རིགས་མཛེས་མའི་ཕྱག་རྒྱའོ། །ལག་པ་གཉིས་སྙིང་གར་གཤིབས་ཏེ་<line/>
མཐེ་བོང་གཉིས་ནང་དུ་བཅུག་ལ་ལྷག་མ་ཐམས་ཅད་བརྐྱང་བ་ནི་རྡོ་རྗེ་བླ་རེའི་ཕྱག་རྒྱའོ། །ཕྱག་རྒྱ་དེ་ཉིད་ལས་སྲིན་ལག་གཉིས་དང༌། མཐེའུ་ཆུང་གཉིས་ཀྱང་<line/>
ནང་དུ་བཀུག་པ་ནི་རྡོ་རྗེ་ཏོག་གི་ཕྱག་རྒྱའོ། །ཕྱག་རྒྱ་དེ་ཉིད་ལས་མཛུབ་མོ་གཉིས་མཐེ་བོང་གཉིས་ཀྱི་རྩེ་མོར་གཞག་ལ་སྔ་མ་བཞིན་གཞག་པ་ནི་རྡོ་རྗེ་ལག་པའི་<line/>
ཕྱག་རྒྱའོ། །དེ་བཞིན་དུ་ལག་པ་གཉིས་ཀའི་སྙིམ་པ་སྦྱར་ཏེ་སོར་མོ་ཐམས་ཅད་དྲིལ་བུའི་ཚུལ་དུ་བྱས་ལ་སྲིན་ལག་གཉིས་ནང་དུ་བཅུག་སྟེ་བསྐྱོད་པ་འདི་ནི་<line/>
རྡོ་རྗེ་དྲིལ་བུའི་ཕྱག་རྒྱའོ། །དེ་བཞིན་དུ་ལག་པ་ཁུ་ཚུར་བཅངས་པ་ལ་མཐེའུ་ཆུང་གཉིས་གཤིབས་ཏེ་བསྒྲེང་བ་ནི་རྡོ་རྗེ་རྔ་བོ་ཆེའི་ཕྱག་རྒྱའོ། །ཕྱག་རྒྱ་དེ་ཉིད་<line/>
ལས་མཐེ་བོང་གཉིས་བསྒྲེང་ལ་མཐེའུ་ཆུང་གཉིས་ནང་དུ་བཀུག་པ་ནི་རྡོ་རྗེ་ཐོ་བའི་ཕྱག་རྒྱའོ། །ཕྱག་རྒྱ་དེ་ཉིད་ལས་གུང་མོ་གཉིས་གཤིབས་ཏེ་བསྒྲེང་སྟེ་འཁྱུད་<line/>
</page>
<page index="347" id="174B">པའི་ཚུལ་དུ་བྱ་ཞིང་མཐེ་བོང་གཉིས་ཡིད་ཙམ་དགུག་པར་བྱ་བ་ནི་རྡོ་རྗེ་བེ་ཅོན་གྱི་ཕྱག་རྒྱའོ། །དེ་ཉིད་ལས་མཐེ་བོང་གཉིས་ནང་དུ་བཅུག་པ་ནི་བེ་ཅོན་སྔོན་པོའི་ཕྱག་<line/>
རྒྱའོ༑ ༑དེ་ཉིད་ལས་མཛུབ་མོ་གཉིས་གུང་མོའི་ངོས་ཀྱི་དྲུང་དུ་བཀུག་སྟེ་བཞར་བ་ནི་རྡོ་རྗེ་ལུས་དམར་གྱི་ཕྱག་རྒྱའོ། །དེ་བཞིན་དུ་ལག་པ་གཉིས་ཁུ་ཚུར་བཅངས་ལ་<line/>
བསྐོར་བའི་ཚུལ་གྱིས་གཟིར་ཅིང་མཐེ་བོང་བསྒྲེང་བ་ནི་རྡོ་རྗེ་ཀཱི་ལི་ཀཱི་ལིའི་ཕྱག་རྒྱའོ། །ཕྱག་རྒྱ་དེ་ཉིད་ལས་མཐེ་བོང་ནང་དུ་བཀུག་ལ་སྲིན་ལག་བསྒྲེང་སྟེ་ཚིག་གསུམ་<line/>
པ་དགུག་པ་ནི་གཞོན་ནུ་ལག་བཟང་གི་ཕྱག་རྒྱའོ། །ཕྱག་རྒྱ་དེ་ཉིད་ལས་མཛུབ་མོ་གཉིས་གཤིབས་ལ་ཚིག་གསུམ་པ་བཀུག་པ་ནི་གཞོན་ནུ་རྡོ་རྗེ་སྡེའི་ཕྱག་རྒྱའོ། །<line/>
ཕྱག་རྒྱ་འདི་ཉིད་ལས་གུང་མོ་གཉིས་གཤིབས་ཏེ་བསྒྲེང་ལ་ལྷག་མ་སྔ་མ་བཞིན་དུ་གཞག་པ་ནི་གཞོན་ནུ་རྡོ་རྗེ་སྤྱི་གཙུག་གི་ཕྱག་རྒྱའོ། །ཕྱག་རྒྱ་དེ་ཉིད་ལས་མཛུབ་མོ་<line/>
གཡོན་པ་ནང་དུ་བཀུག་པ་ནི་གཞོན་ནུ་རྡོ་རྗེ་དབུ་རྒྱན་རྩེ་བྲན་གྱི་ཕྱག་རྒྱའོ། །དེ་བཞིན་དུ་ལག་པ་གཉིས་ཐལ་མོ་བཀན་ལ་སྲིན་ལག་གཉིས་དང༌། མཐེ་བོང་གཉིས་བསྒྲེང་<line/>
གུང་མོ་གཉིས་དབུས་སུ་རྩེ་མོ་དགུག་པ་ནི་ན་ད་ཀུ་བེ་རའི་ཕྱག་རྒྱའོ། །ཕྱག་རྒྱ་དེ་ཉིད་ལས་མཐེའུ་ཆུང་གཉིས་ནང་དུ་བཀུག་ལ་སྲིན་ལག་གཉིས་ཐད་ཀར་བརྐྱང་བ་ནི་<line/>
</page>
<page index="348" id="175A">༄༅། །ཁྲོ་བོ་ཟླ་བའི་ཐིག་ལེའི་ཕྱག་རྒྱའོ། །ལག་པ་གཡས་པ་ཁུ་ཚུར་བཅངས་ལ་སྨིན་མཚམས་སུ་བཞག་སྟེ་མཛུབ་མོ་དང༌། གུང་མོ་མིག་གི་<line/>
ཚུལ་དུ་དཔྲལ་བར་སྦྱར་བ་ནི་རྡོ་རྗེ་འཇིགས་འཇིགས་ལྟའི་ཕྱག་རྒྱའོ། །དེ་བཞིན་དུ་ལག་པ་གཉིས་སྙིམ་པ་སྦྱར་ལ་མཛུབ་མོ་གཉིས་ཀྱིས་གུང་མོ་གཉིས་གཤིབས་<line/>
པ་ལ་འཁྱུད་པ་ནི་ཀུན་ཏུ་བཟང་པོ་ལ་སོགས་པ་ཡིད་བཞིན་གྱི་ནོར་བུའི་ཕྱག་རྒྱའོ། །ལག་པ་གཉིས་གདུ་བུའི་ཚུལ་དུ་ཁུ་ཚུར་བཅངས་ལ་མཛུབ་མོ་གཉིས་<line/>
བརྐྱང་སྟེ་ཡིད་ཙམ་བཀུག་པ་ནི་སྟོབས་པོ་ཆེ་བེ་ཅོན་ཅན་གྱི་ཕྱག་རྒྱའོ། །ཕྱག་རྒྱ་དེ་ཉིད་ལས་མཛུབ་མོ་གཉིས་རྩེ་མོ་སྤྲད་དེ་ཟླུམ་པོར་བྱས་པ་ནི་རྡོ་རྗེ་ཞགས་པའི་ཕྱག་<line/>
རྒྱའོ༑ ༑མཛུབ་མོ་དེ་ཉིད་བསྣོལ་ཏེ་སྦྱར་བ་ནི་རྡོ་རྗེ་གདུ་བུའི་ཕྱག་རྒྱའོ། །དེ་ཉིད་ལས་མཛུབ་མོ་གཡོན་པ་ཡིད་ཙམ་དགུག་པ་ནི་རྡོ་རྗེ་ཡུ་བའི་ཕྱག་རྒྱའོ། །དེ་བཞིན་དུ་<line/>
ལག་པ་གཉིས་སྙིམ་པར་སྦྱར་ཏེ་མཛུབ་མོ་གཉིས་ལག་མཐིལ་དུ་བཀུག་ལ་གུང་མོ་གཉིས་ཚིག་གསུམ་པ་བཀུག་སྟེ། ཐུར་དུ་བསྟན་པ་ནི་རྡོ་རྗེ་ཧཱུཾ་ཞེས་བྱ་བའི་<line/>
ཕྱག་རྒྱའོ། །དེ་བཞིན་དུ་ལག་པ་གཉིས་སྙིམ་པར་སྦྱར་བ་ལ། སྲིན་ལག་གཉིས་དང༌། མཐེའུ་ཆུང་གཉིས་ནང་དུ་བཀུག་སྟེ་མཛུབ་མོ་གཉིས་ཀྱིས་མཐེ་<line/>
</page>
<page index="349" id="175B">བོང་གཉིས་ལ་འཁྱུད་པ་ནི་རྡོ་རྗེ་གཙུག་ཏོར་གྱི་ཕྱག་རྒྱའོ། །ལག་པ་གཡས་པའི་སོར་མོ་ཐམས་ཅད་བསྡུས་ལ་གུང་མོ་ཡིད་ཙམ་བརྐྱང་བ་ནི་རྡོ་རྗེ་གཙུག་ཏོར་ཐམས་<line/>
ཅད་ཀྱི་ཕྱག་རྒྱའོ། །ཕྱག་རྒྱ་དེ་ཉིད་ལས་མཛུབ་མོ་བརྐྱང་བ་ནི་རྡོ་རྗེ་མཚམས་ཀྱི་ཕྱག་རྒྱའོ། །ཕྱག་རྒྱ་དེ་ཉིད་ལས་གུང་མོ་དང་མཛུབ་མོ་གཤིབས་ཏེ་བསྒྲེང་བ་ནི་རྡོ་<line/>
རྗེ་རལ་གྲིའི་ཕྱག་རྒྱའོ། །ཕྱག་རྒྱ་དེ་ཉིད་ལས་མཐེ་བོང་གཉིས་ཀྱི་དྲུང་དུ་བཅར་ལ་ལྷག་མ་སྔ་མ་བཞིན་གཞག་པ་ནི་རྡོ་རྗེ་ཕོ་ཉ་མོ་རྣམས་ཀྱི་ཕྱག་རྒྱའོ། །དེ་བཞིན་དུ་<line/>
ལག་པ་གཉིས་ཁུ་ཚུར་བཅངས་ལ་ཁུ་ཚུར་གཡོན་པ་བརྡེག་པར་གཟས་པ་ལྟར་བྱ་ཞིང་ཁུ་ཚུར་གཡས་པ་བྲང་ལ་བཅར་ཏེ་མཛུབ་མོས་བསྡིགས་པ་ནི་མངོན་དུ་<line/>
གྱུར་པའི་ཕྱག་རྒྱའོ། །ལག་པ་གཉིས་ཀ་བསྐོར་བའི་ཚུལ་དུ་ཁུ་ཚུར་བཅངས་ལ། རྐང་པ་གཡས་པ་བརྐྱང་ལ་ཁུ་ཚུར་བསྣུན་ཐབས་སུ་སྟོན་པ་ནི་ཐུབ་དཀའི་ཕྱག་<line/>
རྒྱའོ༑ ༑དེ་བཞིན་དུ་ལག་པ་གཉིས་སྙིམ་པར་སྦྱར་ལ་མཐེའུ་ཆུང་གཉིས་དང༌། མཐེ་བོང་གཉིས་ནང་དུ་བཀུག་པ་ནི་རྣམ་ཐོས་ཀྱི་བུའི་དབྱུག་ཏོའི་ཕྱག་རྒྱའོ། །ཕྱག་<line/>
རྒྱ་དེ་ཉིད་མཛུབ་མོ་གཉིས་ཞགས་མིག་གི་ཚུལ་དུ་བྱས་པ་ནི་ཞགས་པ་སྟེ་ནོར་རྒྱས་ཀྱི་བུའི་ཕྱག་རྒྱའོ། །དེ་བཞིན་དུ་ལག་པ་གཉིས་སྙིམ་པར་སྦྱར་ཏེ་མཛུབ་མོ་<line/>
</page>
<page index="350" id="176A">༄༅། །གཉིས་ཀྱིས་སོར་མོ་ཐམས་ཅད་འཁྱུད་པ་ནི་སའི་སྙིང་པོའི་ཡིད་བཞིན་གྱི་ནོར་བུའི་ཕྱག་རྒྱའོ། །ཕྱག་རྒྱ་དེ་ཉིད་ལས་མཛུབ་མོ་གཉིས་<line/>
རལ་གྲིའི་ཚུལ་དུ་སྦྱར་བ་ནི་ནམ་མཁའི་སྙིང་པོའི་རལ་གྲིའི་ཕྱག་རྒྱའོ། །རལ་གྲིའི་ཕྱག་རྒྱ་ལས་སྲིན་ལག་གཉིས་ནང་དུ་བཀུག་པ་ནི་སྒྲིབ་པ་ཐམས་ཅད་རྣམ་པར་<line/>
སེལ་བའི་ཕྱག་རྒྱའོ། །རལ་གྲིའི་ཕྱག་རྒྱ་དེ་ལས་མཐེ་བོང་གཉིས་ནང་དུ་བཀུག་པ་ནི་ཞི་བའི་བློ་གྲོས་ཀྱི་རྒྱལ་བའི་ཕྱག་རྒྱའོ། །དེ་བཞིན་དུ་ལག་པ་གཉིས་ཐལ་<line/>
མོ་བཀན་ཏེ་སྲིན་ལག་གཉིས་བསྒྲེང་བ་ནི་མེ་ཏོག་གི་ཕྱག་རྒྱའོ། །ཕྱག་རྒྱ་འདི་ཉིད་ལས་གུང་མོ་གཉིས་མཐིལ་དུ་བཅར་བ་ནི་བྱུག་སྤོས་ཀྱི་ཕྱག་རྒྱའོ། །ཕྱག་རྒྱ་དེ་<line/>
ཉིད་ལས་མཐེ་བོང་གཉིས་གུང་མོ་གཉིས་ལ་བཅར་བ་ནི་བདུག་པའི་ཕྱག་རྒྱའོ། །ཕྱག་རྒྱ་དེ་ཉིད་ལས་མཐེ་བོང་གཉིས་མཐེའུ་ཆུང་གཉིས་ཀྱིས་འཁྱུད་པ་ནི་<line/>
མཆོད་ཡོན་གྱི་ཕྱག་རྒྱའོ། །མཐེ་བོང་གཉིས་བརྐྱང་བ་ནི་མར་མེའི་ཕྱག་རྒྱའོ། །མཐེ་བོང་སྦས་ཏེ་མཛུབ་མོ་བསྐུམ་པ་ནི་གཏོར་མ་སྦྱིན་པའི་ཕྱག་རྒྱའོ། །དེ་བཞིན་དུ་<line/>
ལག་པ་གཉིས་ཀ་གཅིག་ཏུ་སྦྱར་ལ་མཐེ་བོང་དང༌། མཛུབ་མོ་གཅིག་ཏུ་སྦྱར་ཏེ། སྲིན་ལག་གཉིས་བརྐྱང་བ་ནི་རྡོ་རྗེ་དབྱངས་ཅན་གྱི་ཕྱག་རྒྱའོ། །རྡོ་རྗེ་དབྱངས་<line/>
</page>
<page index="351" id="176B">ཅན་གྱི་ཕྱག་རྒྱ་ལས་མཛུབ་མོ་གཉིས་ནང་དུ་བཀུག་ལ། མཐེའུ་ཆུང་གཉིས་མཐེ་བོང་ལ་ཕྱོགས་པར་བྱ་བ་ནི་[?] རྡོ་རྗེ་བཞད་པའི་ཕྱག་རྒྱའོ། །རྡོ་རྗེ་བཞད་པའི་ཕྱག་རྒྱ་<line/>
ལས་མཐེའུ་ཆུང་གཉིས་བསྒྲེང་བ་ནི་རྡོ་རྗེ་སྨིན་མའི་ཕྱག་རྒྱའོ། །རྡོ་རྗེ་སྨིན་མའི་ཕྱག་རྒྱ་ལས་མཛུབ་མོ་གཉིས་མིག་གི་ཚུལ་དུ་བཀུག་སྟེ། གུང་མོའི་ངོས་ལ་བཞར་བ་<line/>
ནི་རྡོ་རྗེ་མིག་གི་ཕྱག་རྒྱའོ། །རྡོ་རྗེ་མིག་གི་ཕྱག་རྒྱ་ལས་གུང་མོ་གཉིས་བརྐྱང་བ་ནི་རྡོ་རྗེ་རྣ་བའི་ཕྱག་རྒྱའོ། །རྡོ་རྗེ་རྣ་བའི་ཕྱག་རྒྱ་ལས་གུང་མོ་གཡོན་པ་བཀུག་པ་ནི་<line/>
རྡོ་རྗེ་ལྟེ་བའི་ཕྱག་རྒྱའོ། །རྡོ་རྗེ་ལྟེ་བའི་ཕྱག་རྒྱ་ལས་གུང་མོ་གཡས་པ་བཀུག་སྟེ། གཡོན་པ་བརྐྱང་བ་ནི་རྡོ་རྗེ་མཁུར་བའི་ཕྱག་རྒྱའོ། །རྡོ་རྗེ་མཁུར་བའི་ཕྱག་རྒྱ་ལས་<line/>
མཛུབ་མོ་གཉིས་བརྐྱང་སྟེ་རྩེ་མོ་བཀུག་ལ་སྦྱར་བ་ནི་རྡོ་རྗེ་རྟ་བབས་ཀྱི་ཕྱག་རྒྱའོ། །རྡོ་རྗེ་རྟ་བབས་ཀྱི་ཕྱག་རྒྱ་ལས་མཐེ་བོང་གཡོན་པ་བསྒྲེང་ལ་གཡས་པ་བཀུག་པ་ནི་རྡོ་རྗེ་རྐེད་<line/>
པའི་ཕྱག་རྒྱའོ། །རྡོ་རྗེ་རྐེད་པའི་ཕྱག་རྒྱ་ལས་སྲིན་ལག་གཉིས་ཕྱེ་སྟེ་ཕྱིར་བཀྱེད་པ་ནི་རྡོ་རྗེ་མཚན་གྱི་ཕྱག་རྒྱའོ། །རྡོ་རྗེ་མཚན་གྱི་ཕྱག་རྒྱ་ལས་སྲིན་ལག་གཉིས་ཡིད་ཙམ་<line/>
བཀུག་ལ་ཐུར་དུ་བསྟན་པ་ནི་རྡོ་རྗེ་བརླའི་ཕྱག་རྒྱའོ། །རྡོ་རྗེ་བརླའི་ཕྱག་རྒྱ་ལས་སྲིན་ལག་གཡོན་པ་ཡིད་ཙམ་བརྐྱང་བ་ནི་རྡོ་རྗེ་བྱིན་པའི་ཕྱག་རྒྱའོ། །རྡོ་རྗེ་བྱིན་པའི་<line/>
</page>
<page index="352" id="177A">༄༅། །ཕྱག་རྒྱ་ལས་སྲིན་ལག་གཡས་པ་བརྐྱང་སྟེ་གཡོན་པ་ནང་དུ་བཀུག་པ་ནི་རྡོ་རྗེ་རྐང་པའི་ཕྱག་རྒྱའོ། །ལག་པ་གཉིས་བསྣོལ་ཏེ་རྡོ་རྗེ་བཅིང་<line/>
པའི་ཚུལ་དུ་བཅིངས་ལ་མཛུབ་མོ་གཉིས་བསྡིགས་པའི་ཚུལ་དུ་གཞག་པ་ནི་རྡོ་རྗེ་ལག་པའི་ཕྱག་རྒྱའོ། །རྡོ་རྗེ་ལག་པའི་ཕྱག་རྒྱ་ལས་མཛུབ་མོ་གཡོན་པ་བཀུག་པ་<line/>
ནི་བྲན་ཕོ་ཐམས་ཅད་ཀྱི་ཕྱག་རྒྱའོ། །ཕྱག་རྒྱ་དེ་ཉིད་ལས་མཛུབ་མོ་གཡས་པ་བཀུག་པ་ནི་བྲན་མོ་ཐམས་ཅད་ཀྱི་ཕྱག་རྒྱའོ། །ཕྱག་རྒྱ་དེ་ཉིད་ལས་གུང་མོ་གཡས་<line/>
པ་ཕྱེ་སྟེ་བརྐྱང་བ་ནི་ཕོ་ཉ་ཐམས་ཅད་ཀྱི་ཕྱག་རྒྱའོ། །ཕྱག་རྒྱ་དེ་ཉིད་ལས་གུང་མོ་གཡོན་པ་ཕྱེ་སྟེ། བརྐྱང་བ་ནི་ཕོ་ཉ་མོ་ཐམས་ཅད་ཀྱི་ཕྱག་རྒྱའོ། །སྔ་མ་བཞིན་<line/>
དུ་ལག་པ་གཉིས་རྡོ་རྗེ་བཅིངས་པའི་ཚུལ་དུ་བྱས་ལ་མཐེ་བོང་གཡོན་པ་བསྒྲེང་བ་ནི་ཕྱག་བརྙན་ཐམས་ཅད་ཀྱི་ཕྱག་རྒྱའོ། །ཕྱག་རྒྱ་དེ་ཉིད་ལས་མཐེ་བོང་གཡས་<line/>
པ་བརྐྱང་བ་ནི་ཕྱག་བརྙན་མ་ཐམས་ཅད་ཀྱི་ཕྱག་རྒྱའོ། །དེ་བཞིན་དུ་ལག་པ་གཉིས་ཁ་ཕྱེ་ལ་ཐུག་པའི་ཚུལ་དུ་ཐལ་མོ་སྦྱར་ཏེ། སྤྱི་བོར་གཞག་པ་ནི་གཞོན་<line/>
ནུ་གཙུག་ནས་བྱུང་བའི་ཕྱག་རྒྱའོ། །དེ་བཞིན་དུ་ལག་པ་གཉིས་སྙིམ་པ་སྦྱར་ལ་མཐེ་བོང་གཡས་པ་བརྐྱང་བ་ནི་རྡོ་རྗེ་ལྷ་ཐམས་ཅད་ཀྱི་ཕྱག་རྒྱའོ། །ཕྱག་རྒྱ་དེ་<line/>
</page>
<page index="353" id="177B">ཉིད་ལས་མཐེ་བོང་གཡས་བཟེད་གཡོན་པ་བརྐྱང་བ་ནི་རྡོ་རྗེ་ཀླུའི་ཕྱག་རྒྱའོ། །སྔ་མ་བཞིན་དུ་སྙིམ་པར་སྦྱར་བ་མཛུབ་མོ་གཡས་པ་བཀུག་པ་ནི་རྡོ་རྗེ་གནོད་སྦྱིན་གྱི་ཕྱག་<line/>
རྒྱའོ༑ ༑རྡོ་རྗེ་གནོད་སྦྱིན་གྱི་ཕྱག་རྒྱ་ལས་གུང་མོ་གཉིས་བཀུག་ལ་མཛུབ་མོ་གཉིས་བརྐྱང་བ་ནི་རྡོ་རྗེ་གནོད་སྦྱིན་མོ་ཐམས་ཅད་ཀྱི་ཕྱག་རྒྱའོ། །དེ་ཉིད་ལས་གུང་མོ་གཉིས་<line/>
བརྐྱང་བ་ནི་རྡོ་རྗེ་དྲི་ཟའི་ཕྱག་རྒྱའོ། །རྡོ་རྗེ་དྲི་ཟའི་ཕྱག་རྒྱ་ལས་སྲིན་ལག་གཡས་པ་བཀུག་པ་ནི་རྡོ་རྗེ་ལྷ་མ་ཡིན་གྱི་ཕྱག་རྒྱའོ། །དེ་ཉིད་ལས་སྲིན་ལག་གཡས་པ་བརྐྱང་<line/>
བ་ནི་རྡོ་རྗེ་ནམ་མཁའ་ལྡིང་གི་ཕྱག་རྒྱའོ། །རྡོ་རྗེ་ནམ་མཁའ་ལྡིང་གི་ཕྱག་རྒྱ་དེ་ཉིད་ལས་མཐེའུ་ཆུང་གཉིས་ཀ་བཀུག་པ་ནི་རྡོ་རྗེ་མིའམ་ཅིའི་ཕྱག་རྒྱའོ། །ཕྱག་རྒྱ་དེ་<line/>
ཉིད་ལས་མཛུབ་མོ་གཡོན་པ་བཀུག་པ་ནི་རྡོ་རྗེ་ལྟོ་འཕྱེ་ཆེན་པོའི་ཕྱག་རྒྱའོ། །དེ་ཉིད་ལས་བརྐྱང་བ་ནི་རྡོ་རྗེ་མེའི་ཕྱག་རྒྱའོ། །ཕྱག་རྒྱ་དེ་ཉིད་ལས་གུང་མོ་གཉིས་<line/>
བཀུག་པ་ནི་རྡོ་རྗེ་སྲིན་པོའི་ཕྱག་རྒྱའོ། །དེ་ཉིད་ལས་བརྐྱང་བ་ནི་རྡོ་རྗེ་སྲིན་མོའི་ཕྱག་རྒྱའོ། །ཕྱག་རྒྱ་དེ་ཉིད་ལས་སྲིན་ལག་གཉིས་བཀུག་པ་ནི་རྡོ་རྗེ་མཁའ་འགྲོ་མའི་<line/>
ཕྱག་རྒྱའོ། །དེ་ཉིད་ལས་བརྐྱང་བ་ནི་རྡོ་རྗེ་གནོན་པོའི་ཕྱག་རྒྱའོ། །ཕྱག་རྒྱ་དེ་ཉིད་ལས་མཐེའུ་ཆུང་གཉིས་བཀུག་པ་ནི་རྡོ་རྗེ་གྲིབ་གནོན་གྱི་ཕྱག་རྒྱའོ། །དེ་ཉིད་ལས་<line/>
</page>
<page index="354" id="178A">༄༅། །བརྐྱང་བ་ནི་རྡོ་རྗེ་བརྗེད་བྱེད་ཀྱི་ཕྱག་རྒྱའོ། །ལག་པ་གཉིས་ཀ་སྙིམ་པའི་ཚུལ་དུ་རྒྱབ་སྦྱར་ཏེ་སོར་མོ་ཐམས་ཅད་བསླངས་ལ་མཐེ་བོང་<line/>
གཉིས་སོ་སོའི་ལག་མཐིལ་དུ་བཞར་བ་ནི་རྡོ་རྗེ་དྲག་པོ་ཆེན་པོའི་ཕྱག་རྒྱའོ། །ཕྱག་རྒྱ་དེ་ཉིད་ལས་མཐེ་བོང་གཡས་པ་རང་གི་གནས་སུ་གཞག་པ་ནི་སྐྱེ་བ་<line/>
འགོག་པ་རྡོ་རྗེའི་ཕྱག་རྒྱའོ། །དེ་བཞིན་དུ་མཐེ་བོང་གཡོན་པ་རང་བཞིན་གྱི་གནས་སུ་གཞག་པ་ནི་རྒ་བ་འགོག་པ་རྡོ་རྗེའི་ཕྱག་རྒྱའོ། །དེ་བཞིན་དུ་མཐེ་བོང་<line/>
གཉིས་བསྒྲེང་བ་ནི་ན་བ་འགོག་པ་རྡོ་རྗེའི་ཕྱག་རྒྱའོ། །ཕྱག་རྒྱ་དེ་ཉིད་ལས་མཛུབ་མོ་གཉིས་ཀྱི་དྲུང་དུ་མཐེ་བོང་གཉིས་གཞག་པ་ནི་དབུལ་བ་འགོག་པ་རྡོ་རྗེའི་<line/>
ཕྱག་རྒྱའོ། །ཕྱག་རྒྱ་དེ་ཉིད་ལས་མཛུབ་མོ་གཉིས་ཕྱེ་སྟེ་མཐེ་བོང་གཉིས་དང་སྦྱར་བ་ནི་རྒུད་པ་འགོག་པ་རྡོ་རྗེའི་ཕྱག་རྒྱའོ། །ཕྱག་རྒྱ་འདི་ཉིད་ལས་མཛུབ་མོ་གཡོན་པ་<line/>
ལ་མཐེ་བོ་གཡས་པས་འཁྱུད་ཅིང༌། དེ་བཞིན་དུ་མཛུབ་མོ་གཡས་པ་ལ་མཐེ་བོ་གཡོན་པས་འཁྱུད་པ་ནི་འཆི་བ་འགོག་པ་རྡོ་རྗེའི་ཕྱག་རྒྱའོ། །ལག་པ་གཉིས་<line/>
སྙིམ་པར་སྦྱར་ལ་གུང་མོ་གཉིས་གཤིབས་ཏེ་བསྒྲེང་ལ། སྲིན་ལག་དང༌། མཐེ་ཆུང་མཛུབ་མོས་འཁྱུད་དེ་མཐེ་བོང་གཉིས་དེ་དག་གི་དྲུང་དུ་གཞག་པ་ནི་<line/>
</page>
<page index="355" id="178B">རྫོགས་པའི་སངས་རྒྱས་རྣམས་ཀྱི་གཙུག་ཏོར་གྱི་ཕྱག་རྒྱའོ། །དེ་བཞིན་དུ་ལག་པ་གཉིས་སྙིམ་པ་སྦྱར་ལ་སྲིན་ལག་གཉིས་དང༌། མཐེ་ཆུང་གཉིས་ནང་དུ་བཀུག་སྟེ་<line/>
གུང་མོ་གཤིབས་ལ་མཛུབ་མོ་གཉིས་བཀུག་སྟེ་ངོས་ལ་སྦྱར་ཅིང་མཐེ་བོང་གཉིས་དེའི་དྲུང་དུ་གཞག་པ་ནི་སངས་རྒྱས་ཐམས་ཅད་ཀྱི་གཙུག་ཏོར་གྱི་ཕྱག་རྒྱའོ། །<line/>
གཙུག་ཏོར་གྱི་ཕྱག་རྒྱ་དེ་ཉིད་ལས་མཛུབ་མོ་གཉིས་བརྐྱང་བ་ནི་རིག་པ་མཆོག་གི་རྡོ་རྗེ་ཕྱག་རྒྱའོ། །ཕྱག་རྒྱ་དེ་ཉིད་ལས་སྲིན་ལག་གཉིས་བསྒྲེང་བ་ནི་རིག་པའི་<line/>
རྒྱལ་པོ་གནོད་མཛེས་ཀྱི་ཕྱག་རྒྱའོ། །དེ་ཉིད་ལས་མཛུབ་མོ་གཉིས་བཀུག་སྟེ་གུང་མོ་ལ་ནས་གང་ཙམ་གྱིས་མ་རེག་པར་གཞག་པ་ནི་ལེགས་པར་གྲུབ་བྱེད་ཀྱི་<line/>
ཕྱག་རྒྱའོ། །དེ་བཞིན་དུ་ལག་པ་གཉིས་གཅིག་ཏུ་སྦྱར་ལ་དྲིལ་བུའི་ཚུལ་དུ་སོར་མོ་ཐམས་ཅད་བཀྱེད་པ་ནི་སྤྱན་རས་གཟིགས་དབང་ཕྱུག་གི་པདྨའི་ཕྱག་རྒྱའོ། །<line/>
ལག་པ་གཉིས་པདྨ་ཁ་ཕྱེ་ལ་ཐུག་པའི་ཚུལ་དུ་བྱས་པ་ནི་གོས་དཀར་མོའི་ཕྱག་རྒྱའོ། །དེ་ཉིད་ཅུང་ཟད་ཁ་ཕྱེ་བའི་ཚུལ་དུ་བྱས་པ་ནི་མཐུ་ཆེན་ཐོབ་པའི་ཕྱག་<line/>
རྒྱའོ༑ ༑སྔ་མ་བཞིན་དུ་ལག་པ་གཉིས་གཅིག་ཏུ་སྦྱར་ལ་གུང་མོ་དང༌། སྲིན་ལག་དང༌། མཐེའུ་ཆུང་རྣམས་ནང་དུ་བཀུག་སྟེ་མཛུབ་མོ་རྣམས་གཤིབས་ཏེ་མཐེ་<line/>
</page>
<page index="356" id="179A">༄༅། །བོང་གཉིས་དེའི་དྲུང་དུ་སྦྱར་བ་ནི་འཕགས་མ་སྒྲོལ་མའི་ཕྱག་རྒྱའོ། །དེ་བཞིན་དུ་ལག་པ་གཉིས་རྒྱབ་སྤྲོད་དུ་སྦྱར་ཏེ་ཕན་ཚུན་དུ་འཁྱུད་<line/>
ལ་སོར་མོ་རྣམས་བླས་པ་ལྟར་བྱས་ཏེ། ལྕགས་སྒྲོག་གི་ཚུལ་དུ་བསྡམས་པ་ནི་རྡོ་རྗེ་ལྕགས་སྒྲོག་གི་ཕྱག་རྒྱའོ།། །།འཕགས་པ་ལག་ན་རྡོ་རྗེའི་དབང་<line/>
བསྐུར་བ། བམ་པོ་དགུ་པ། དེ་ནས་ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མིའམ་ཅི་དང༌། ལྟོ་འཕྱེ་ཆེན་<line/>
པོ་ལ་སོགས་པ་དེ་དག་ཐམས་ཅད་ཀྱིས་བྱང་ཆུབ་སེམས་དཔའ་ལག་ན་རྡོ་རྗེ་ལ་ཕྱག་བཙལ་ཏེ་འདི་སྐད་ཅེས་སྨྲས་སོ། །བཅོམ་ལྡན་འདས། བདག་ཅག་ཀྱང་<line/>
བྱང་ཆུབ་སེམས་དཔའི་སྤྱད་པ་གསང་སྔགས་ཀྱི་སྒོ་སྤྱོད་པའི་བྱང་ཆུབ་སེམས་དཔའི་དངོས་གྲུབ་བསྒྲུབ་པ་ལ་བརྩོན་པ་རྣམས་ཀྱི་དོན་དུ་དཀྱིལ་འཁོར་ཆེན་པོ་<line/>
འདིར་རང་རང་གི་ཕྱག་རྒྱ་རྟགས་སུ་གྱུར་པ་སྩལ་བར་བགྱི་སྟེ། དེས་རིགས་ཀྱི་བུ་དང༌། རིགས་ཀྱི་བུ་མོ་དེ་དག་མྱུར་བ་ཉིད་དུ་དངོས་གྲུབ་ཐོབ་པར་འགྱུར་རོ། །<line/>
དེ་སྐད་ཅེས་སྨྲས་པ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་ལག་ན་རྡོ་རྗེས་ཐམས་ཅད་དང་ལྡན་པའི་འཁོར་དེ་ལ་འདི་སྐད་ཅེས་སྨྲས་སོ། །རིགས་<line/>
</page>
<page index="357" id="179B">ཀྱི་བུ་དག །ཁྱོད་སྐྱེ་བོ་མང་པོ་ལ་ཕན་པའི་ཕྱིར་ཞུགས་པ་ཁྱོད་ལེགས་སོ། །ལེགས་སོ། །རིགས་ཀྱི་བུ་དག །དེའི་ཕྱིར་རང་རང་གི་ཕྱག་རྒྱ་རབ་འབྱམས་དག་སྨོས་ཤིག །<line/>
དེ་ནས་མི་མཇེད་ཀྱི་བདག་པོ་ཚངས་པས་རང་གི་ཕྱག་རྒྱ་སྨྲས་པ། ལག་པ་གཡས་པ་ཁུ་ཚུར་བཅངས་ཏེ་སོར་མོ་གསུམ་བརྐྱང་ལ་མཛུབ་མོ་དང་མཐེ་བོང་གཉིས་གཅིག་<line/>
ཏུ་སྦྱར་བར་བགྱིས་ཏེ། བཅོམ་ལྡན་འདས། འདི་ནི་བདག་གི་ཚངས་པའི་བེ་ཅོན་གྱི་ཕྱག་རྒྱའོ། །དེ་ནས་ལྷའི་དབང་པོ་བརྒྱ་བྱིན་གྱིས་རང་གི་ཕྱག་རྒྱ་སྨྲས་པ། ལག་པ་གཉིས་<line/>
སྙིམ་པར་སྦྱར་ལ་སྲིན་ལག་དང༌། མཐེ་ཆུང་རྣམས་ནང་དུ་བཅུག་སྟེ། གུང་མོ་གཉིས་གཤིབས་ལ་བསྒྲེང་ཞིང་མཛུབ་མོ་དང༌། མཐེ་བོང་གཉིས་དེའི་དྲུང་དུ་བཞག་པར་བགྱིའོ། །<line/>
འདི་ནི་བདག་གི་རྡོ་རྗེའི་ཕྱག་རྒྱ་ལགས་ཏེ། ལས་ཐམས་ཅད་ཀྱི་དོན་བསྒྲུབ་པར་བགྱིད་པའོ། །དེ་ནས་རྒྱལ་པོ་ཆེན་པོ་བཞིས་རང་རང་གི་ཕྱག་རྒྱ་སྨྲས་པ། ལག་པ་<line/>
གཉིས་ཁུ་ཚུར་བཅངས་ལ་མཐེ་བོང་གཉིས་བསྒྲེང་བར་བགྱིས་ཏེ། རྣམ་ཐོས་ཀྱི་བུ་བདག་ཉིད་ཆེན་པོ་ཅན་གྱི་དབྱིག་ཏོའི་ཕྱག་རྒྱའོ། །ཕྱག་རྒྱ་དེ་ཉིད་ལས་མཛུབ་མོ་གཉིས་<line/>
མཐེ་བོང་གཉིས་ཀྱི་སྟེང་དུ་གཞག་པ་ནི་འཕགས་སྐྱེས་པོའི་བེ་ཅོན་གྱི་ཕྱག་རྒྱའོ། །བེ་ཅོན་གྱི་ཕྱག་རྒྱ་ལས་མཐེ་ཆུང་གཉིས་ཞགས་པའི་ཚུལ་དུ་བགྱིས་པ་ནི་ཡུལ་<line/>
</page>
<page index="358" id="180A">༄༅། །འཁོར་སྲུང་གི་ཞགས་པའི་ཕྱག་རྒྱའོ། །ཞགས་པའི་ཕྱག་རྒྱ་ལས་མཐེ་བོང་གཉིས་ནང་དུ་བཀུག་ལ་མཛུབ་མོ་གཉིས་གཤིབས་ཏེ་བསྒྲེང་<line/>
བ་ནི་མིག་མི་བཟང་གི་རྡོ་རྗེའི་ཕྱག་རྒྱའོ། །དེ་ནས་ལྔས་རྩེན་གྱིས་འདི་སྐད་ཅེས་སྨྲས་སོ། །ལག་པ་གཉིས་ཁུ་ཚུར་བཅངས་པ་ལ་གུང་མོ་གཉིས་གཤིབས་ལ་<line/>
བསྒྲེང་བ་ནི་ལྔས་རྩེན་གྱི་མདུང་གི་ཕྱག་རྒྱའོ། །ཕྱག་རྒྱ་དེ་ཉིད་ལས་མཐེ་བོང་གཉིས་དང༌། མཐེ་ཆུང་གཉིས་ཀྱང་མདུང་གི་ཚུལ་དུ་བསྒྲེང་བ་ནི་འབྲོག་གནས་ཀྱི་<line/>
མདུང་རྩེ་གསུམ་གྱི་ཕྱག་རྒྱའོ། །སྔ་མ་བཞིན་དུ་ཁུ་ཚུར་བཅངས་པ་ལ་མཐེ་བོང་གཉིས་བསྒྲེང་བ་ནི་ལག་པ་བརྒྱད་པའི་མཐེ་བོང་གི་ཕྱག་རྒྱའོ། །དེ་བཞིན་དུ་ལག་<line/>
པ་གཉིས་སྙིམ་པར་སྦྱར་ལ་གུང་མོ་གཉིས་རྒྱབ་སྦྱར་ཞིང་མཛུབ་མོ་གཉིས་བཀུག་སྟེ། དེ་ཉིད་ཀྱི་ཚིག་གསུམ་པ་ལ་སྤྱར་ལ་མཐེ་བོང་གཉིས་དེ་གཉིས་ཀྱི་ངོས་ལ་<line/>
སྦྱར་ཞིང་སོར་མོ་ལྷག་མ་གཤིབས་ཏེ་བཞག་པ་ནི་རྨུགས་བྱེད་འཇིན་ཆུ་དབང་གི་ཕྱག་རྒྱའོ། །ཕྱག་རྒྱ་དེ་ཉིད་ལས་མཐེ་བོང་གཉིས་ནང་དུ་བཀུག་པ་ནི་གནོད་སྦྱིན་<line/>
ཐམས་ཅད་ཀྱི་ཕྱག་རྒྱའོ། །མཐེ་བོང་གཉིས་བསྒྲེང་བ་ནི་གནོད་སྦྱིན་མོ་ཐམས་ཅད་ཀྱི་ཕྱག་རྒྱའོ། །ཕྱག་རྒྱ་དེ་ཉིད་ལས་མཛུབ་མོ་གཉིས་མཐེ་བོའི་སྟེང་དུ་གཞག་<line/>
</page>
<page index="359" id="180B">པ་ནི་ལྷ་ཐམས་ཅད་ཀྱི་ཕྱག་རྒྱའོ། །ཕྱག་རྒྱ་དེ་ཉིད་ལས་གུང་མོ་གཉིས་ཕྱེ་སྟེ་ནང་ལོགས་སུ་སྦྱར་བ་ནི་དྲི་ཟ་ཐམས་ཅད་ཀྱི་ཕྱག་རྒྱའོ། །དེ་ཉིད་ནང་དུ་བཀུག་པ་ནི་རིག་<line/>
སྔགས་འཆང་ཐམས་ཅད་ཀྱི་ཕྱག་རྒྱའོ། །དེ་ཉིད་བསྒྲེང་ཞིང་མེ་ལྕེའི་ཚུལ་དུ་ཕྲལ་ལ་མཐེའུ་ཆུང་གཉིས་ནང་དུ་བཀུག་པ་ནི་ལྷ་མ་ཡིན་ཐམས་ཅད་ཀྱི་ཕྱག་རྒྱའོ། །<line/>
ཕྱག་རྒྱ་དེ་ཉིད་ལས་སྲིན་ལག་གཉིས་ཀྱང་ཕྲལ་ལ་ལྷག་མ་སྔ་མ་བཞིན་དུ་གཞག་པ་ནི་སྲིན་པོ་ཐམས་ཅད་ཀྱི་ཕྱག་རྒྱའོ། །ལག་པ་གཡོན་པས་གདོང་བཀབ་ལ་<line/>
ལག་མཐིལ་དུ་ལྕེས་ལྡག་པ་ནི་མཁའ་འགྲོ་མ་ཐམས་ཅད་ཀྱི་ཕྱག་རྒྱའོ། །དེ་བཞིན་དུ་ལག་པ་གཉིས་གཅིག་ཏུ་སྦྱར་ལ་སོར་མོ་ཐམས་ཅད་བསྣོལ་ཏེ་བསྒྲེང་བ་ནི་<line/>
ལྷ་མ་ཡིན་ཐམས་ཅད་ཀྱི་ཕྱག་རྒྱའོ། །ལག་པ་གཉིས་ཐལ་མོ་བཀན་ཏེ་དབྱིབས་སྒུ་པོར་བགྱིས་པ་ནི་ཀླུ་ཐམས་ཅད་ཀྱི་ཕྱག་རྒྱའོ། །དེ་བཞིན་དུ་ལག་པ་གཉིས་རྒྱབ་<line/>
སྦྱར་ལ་མཐེ་བོང་གཉིས་གཅིག་གིས་གཅིག་ལ་འཁྱུད་པ་ནི་ཁྱབ་འཇུག་གི་འཁོར་ལོའི་ཕྱག་རྒྱའོ། །ལག་པ་གཉིས་ཁུ་ཚུར་བཅངས་ལ་གུང་མོ་གཉིས་གཤིབས་ཏེ་<line/>
བསྒྲེང་བ་ནི་བདེ་བྱེད་ཀྱི་མདུང་རྩེའི་ཕྱག་རྒྱའོ། །མདུང་གི་ཕྱག་རྒྱ་ལས་སྲིན་ལག་གཉིས་དང༌། མཛུབ་མོ་གཉིས་ནང་དུ་བཅུག་ལ་ལྷག་མ་བསྒྲེང་བ་ནི་དཀའ་ཐུབ་<line/>
</page>
<page index="360" id="181A">༄༅། །ཟློག་གི་རྩེ་གསུམ་གདེངས་པའི་ཕྱག་རྒྱའོ། །སྔ་མ་བཞིན་དུ་ཁུ་ཚུར་བཅངས་ལ་གུང་མོ་གཉིས་གཤིབས་ཏེ་ཚིག་གསུམ་པ་བཀུག་<line/>
པ་ནི་སྨིན་དྲུག་གི་བུའི་མདུང་གི་ཕྱག་རྒྱའོ། །ལག་པ་གཡས་པ་ཁུ་ཚུར་བཅངས་ལ་མཐེ་བོང་ཐ་མལ་པར་བསྒྲེང་བ་ནི་གཤིན་རྗེ་པེ་ཅོན་གྱི་ཕྱག་རྒྱའོ། །དེ་<line/>
བཞིན་དུ་ཁུ་ཚུར་བཅངས་ལ་མཛུབ་མོ་བརྐྱང་བ་ནི་དྲག་པོའི་ཆུང་མའི་མདུང་ཐུང་གི་ཕྱག་རྒྱའོ། །ལག་པ་དེ་ཉིད་པདྨ་བཟུང་བའི་ཚུལ་དུ་བགྱིས་ལ་མཐེ་བོང་གི་<line/>
རྩེ་མོར་མཛུབ་མོ་གཞག་པ་ནི་ཚངས་པའི་ཆུང་མའི་པདྨའི་ཕྱག་རྒྱའོ། །མཐེ་བོང་དང༌། མཐེའུ་ཆུང་སྤྲད་ལ་ལྷག་མ་གསུམ་པ་དན་གྱི་ཚུལ་དུ་བྱས་པ་ནི་དབང་པོའི་<line/>
ཆུང་མའི་རྡོ་རྗེའི་ཕྱག་རྒྱའོ། །ལག་པ་དེ་ཉིད་ལས་དྲིལ་བུའི་ཚུལ་དུ་ཁ་སྦུབ་པ་ནི་མཚན་མོ་ནག་མོའི་དྲིལ་བུའི་ཕྱག་རྒྱའོ། །དེ་བཞིན་དུ་ཁུ་ཚུར་དུ་བྱས་པ་ནི་དབང་པོའི་<line/>
མོ་གཉིས་བསྒྲེང་བ་ནི་འཆི་བདག་ཏོག་གི་ཕྱག་རྒྱའོ། །ལག་པ་དེ་ཉིད་ཁུ་ཚུར་བཅངས་ལ་མཐེ་བོང་ཡིད་ཙམ་སྒུ་བོར་བསྒྲེང་བ་ནི་ཕག་གི་ཆུང་མའི་ཕྱག་རྒྱའོ།།<line/>
ལག་པ་དེ་ཉིད་ཤུགས་ཀྱི་ཚུལ་དུ་བསྒྲེང་པ་ནི་ཙ་མུཎྜིའི་མི་ཐོད་ཀྱི་ཕྱག་རྒྱའོ། །དེ་བཞིན་དུ་ལག་པ་གཡས་པ་ཁུ་ཚུར་བཅངས་ལ་སྲིན་ལག་དང༌། མཐེ་བོང་<line/>
</page>
<page index="361" id="181B">གཤིབས་པ་ནི་གྲིབ་གནོན་གྱི་གདོན་རྣམས་ཀྱི་ཕྱག་རྒྱའོ། །ཕྱག་རྒྱ་དེ་ཉིད་ལས་མཐེ་བོང་གཤིབས་པ་ནི་གྲིབ་གནོན་མ་རྣམས་ཀྱི་ཕྱག་རྒྱའོ། །ཕྱག་རྒྱ་དེ་ཉིད་ལས་<line/>
མཐེའུ་ཆུང་ཡང་སྦྱར་བ་ནི་བརྗེད་བྱེད་ཀྱི་གདོན་གྱི་ཕྱག་རྒྱའོ། །ཡང་དེར་མཛུབ་མོ་ཡང་སྦྱར་བ་ནི་གནོན་པོའི་གདོན་རྣམས་ཀྱི་ཕྱག་རྒྱའོ། །ཕྱག་རྒྱ་དེ་ཉིད་ལས་མཐེ་ཆུང་<line/>
ཕྱུང་བ་ནི་བྱད་ཀྱི་གདོན་གྱི་ཕྱག་རྒྱའོ། །ལག་པ་གཡོན་པ་ཁུ་ཚུར་བཅངས་ལ་མཐེ་བོང་ཐ་མལ་པར་བསྒྲེང་བ་ནི་དུམ་བུ་རའི་དབྱུག་ཏོའི་ཕྱག་རྒྱའོ། །ཞེས་རྒྱལ་བ་རྣམས་<line/>
ཀྱིས་གསུངས་སོ། །དེ་བཞིན་དུ་ཁུ་ཚུར་བཅངས་ལ་མཐེ་བོང་ནང་དུ་བཀུག་སྟེ་མཛུབ་མོ་བརྐྱངས་པ་ནི་རྒྱལ་བའི་མདུང་གི་ཕྱག་རྒྱའོ། །དེ་བཞིན་དུ་ཁུ་ཚུར་བཅངས་ལ་<line/>
གུང་མོ་བསྒྲེང་བ་ནི་རྣམ་པར་རྒྱལ་མའི་རལ་གྲིའི་ཕྱག་རྒྱའོ། །དེ་བཞིན་དུ་ཁུ་ཚུར་བཅངས་ལ་སྲིན་ལག་བསྒྲེང་བ་ནི་མི་ཕམ་པའི་རྡོ་རྗེའི་ཕྱག་རྒྱའོ། །དེ་བཞིན་དུ་<line/>
ཁུ་ཚུར་བཅངས་ལ་མཐེའུ་ཆུང་བསྒྲེང་བ་ནི་གཞན་གྱིས་མི་ཐུབ་མའི་འཁོར་ལོའི་ཕྱག་རྒྱའོ། །དེ་བཞིན་དུ་ལག་པ་གཉིས་སྙིམ་པར་སྦྱར་ཏེ་སོར་མོ་ཐམས་ཅད་འདབ་<line/>
མའི་ཚུལ་དུ་བརྐྱང་ལ། མཐེ་བོང་གཉིས་དབུས་སུ་བསྒྲེང་སྟེ་མི་འགུལ་བར་གཞག་པ་ནི་ནམ་མཁའ་ལྡིང་གི་རྣམ་པར་འདུད་ཀྱི་འདབ་མའི་ཕྱག་རྒྱའོ། །ཕྱག་<line/>
</page>
<page index="362" id="182A">༄༅། །རྒྱ་དེ་ཉིད་ལས་མཛུབ་མོ་གཡས་པ་བསྒྲེང་བ་ནི་ཀླུའི་རྒྱལ་པོ་ནོར་རྒྱས་ཀྱི་བུའི་ཕྱག་རྒྱའོ། །དེ་བཞིན་དུ་ཀླུ་ཐམས་ཅད་ཀྱི་ཕྱག་རྒྱ་ཅི་<line/>
རིགས་པར་གོ་རིམས་བཞིན་དུ་སྦྱར་བར་བགྱིས་ཏེ། ཀླུ་ཐམས་ཅད་ཀྱི་ཕྱག་རྒྱ་རྣམས་སོ། །ལག་པ་གཉིས་ཀའི་ངོས་ཚུར་བསྟན་པ་ལ་གློག་རྣམ་པར་གཏོར་<line/>
ཚུལ་གྱིས་སོར་མོ་རྣམས་ཀྱི་རྩེ་མོ་སྤྲད་དེ། ཕྱོགས་བཞིར་རྣམ་པར་གཏོར་བ་ནི་གློག་ཐམས་ཅད་ཀྱི་ཕྱག་རྒྱའོ། །དེ་བཞིན་དུ་ལག་པ་གཉིས་ཀ་གཅིག་ཏུ་སྦྱར་ལ་<line/>
ཕྲེང་བའི་ཚུལ་དུ་གཞག་པ་ནི་དབྱར་གྱི་སྤྲིན་ཐམས་ཅད་ཀྱི་ཕྱག་རྒྱའོ། །དེ་བཞིན་དུ་ལག་པ་གཉིས་སྙིམ་པར་སྦྱར་ལ་གུང་མོ་གཉིས་རྩེ་མོ་སྤྲད་པ་ནི་ཆུ་ལྷའི་ཞགས་<line/>
པའི་ཕྱག་རྒྱའོ། །ཕྱག་རྒྱ་དེ་ཉིད་ལས་མཐེ་བོང་གཉིས་ནང་དུ་བཅུག་པ་ནི་ཟླ་བའི་ཕྱག་རྒྱའོ། །ཕྱག་རྒྱ་དེ་ཉིད་ལས་གུང་མོ་གཉིས་བསྐྱེད་པ་ནི་ཉི་མའི་ཕྱག་རྒྱའོ།།<line/>
མཐེའུ་ཆུང་གཉིས་ནང་དུ་བཅུག་པ་ནི་དབྱངས་ཅན་གྱི་ཕྱག་རྒྱའོ། །ཕྱག་རྒྱ་དེ་ཉིད་ལས་སྲིན་ལག་གཉིས་ནང་དུ་བཅུག་ལ་མཐེའུ་ཆུང་གཉིས་བསྒྲེང་པ་ནི་ཆུ་ཀླུང་<line/>
ཆེན་པོ་ཐམས་ཅད་ཀྱི་ཕྱག་རྒྱའོ། །དེ་བཞིན་དུ་ལག་པ་གཉིས་སྙིམ་པར་སྦྱར་ལ་ཕྲལ་ཏེ་ལག་བ་གཡོན་པ་རིལ་བ་སྤྱི་བླུགས་འཛིན་པའི་ཚུལ་དུ་གཞག་ཅིང་<line/>
</page>
<page index="363" id="182B">གཡས་པ་མི་འཇིགས་པ་སྦྱིན་པའི་ཚུལ་དུ་གཞག་པ་ནི་མེའི་ཕྱག་རྒྱའོ། །ལག་པ་གཡས་པ་ནི་ཨོཾ་ཞེས་བྱ་བ་སྔོན་དུ་བཏང་ལ་བསྟན་པ་ནི་དྲང་སྲོང་ཐམས་ཅད་ཀྱི་ཕྱག་<line/>
རྒྱའོ༑ ༑ལག་པ་གཉིས་བསྟོད་དེ་མཛུབ་མོ་དང༌། མཐེའུ་ཆུང་ཡིད་ཙམ་བཀུག་པ་ནི་རི་ཐམས་ཅད་ཀྱི་ཕྱག་རྒྱའོ། །དེ་བཞིན་དུ་ལག་པ་གཉིས་སྦྱར་ལ་མཐེ་བོང་<line/>
གཉིས་བསྣོལ་ཏེ། མཛུབ་མོ་གཉིས་ཀྱང་བསྣོལ་བ་ནི་ཁོར་ཡུག་ཆེན་པོའི་ཕྱག་རྒྱའོ། །རྣལ་འབྱོར་གྱི་སྟན་ལ་འདུག་ནས་བློ་དང་ལྡན་པས་ལག་པ་གཉིས་ལྷུང་བཟེད་<line/>
འཛིན་པའི་ཚུལ་དུ་ལྟེ་བའི་ཐད་ཀར་གཞག་པ་ནི་ལྷུང་བཟེད་ཀྱི་ཕྱག་རྒྱའོ། །དེ་བཞིན་དུ་ལག་པ་གཡས་པ་བསྟོད་དེ་མི་འཇིགས་པ་སྦྱིན་པའི་ཚུལ་དུ་བྱས་པ་ནི་<line/>
མི་འཇིགས་པ་སྦྱིན་པའི་ཕྱག་རྒྱའོ། །དེ་བཞིན་དུ་ལག་པ་གཡས་པ་བཀན་ཏེ་དམ་པ་སྦྱིན་པའི་ཚུལ་དུ་གཞག་པ་ནི་དམ་པ་སྦྱིན་པའི་ཕྱག་རྒྱའོ། །ལག་པ་གཡས་<line/>
པ་ཁུ་ཚུར་བཅངས་ལ་མཛུབ་མོ་བརྐྱང་སྟེ་དཔྲལ་བར་ཁྲོ་གཉེར་བཅངས་ལ་བཞག་པའི་ཕྱག་རྒྱ་འདི་ནི་བདུད་སྐྲག་པའི་ཕྱག་རྒྱའོ། །དེ་བཞིན་དུ་ལག་པ་གཡས་པ་<line/>
ཁུ་ཚུར་བཅངས་ལ་གུང་མོ་དང༌། སྲིན་ལག་བསྒྲེང་སྟེ་མཐེ་བོའི་དྲུང་དུ་གཞག་པ་ནི་སྤྱན་གྱི་ཕྱག་རྒྱའོ། །དེ་བཞིན་དུ་ལག་པ་གཉིས་སྦྱར་ཏེ་ཕན་ཚུན་བསྣོལ་ལ་<line/>
</page>
<page index="364" id="183A">༄༅། །སོར་མོ་རྣམས་ཁུ་ཚུར་བཅངས་ཏེ་མཛུབ་མོ་གཉིས་བསྒྲེང་ལ་བཀུག་སྟེ་དཀྱིལ་འཁོར་གྱི་ཚུལ་དུ་སྦྱར་བ་འདི་ནི་ཞགས་པའི་ཕྱག་<line/>
རྒྱའོ༑ ༑དེ་བཞིན་དུ་ལག་པ་གཉིས་ཁུ་ཚུར་བཅངས་ཏེ་མཛུབ་མོ་བསྒྲེང་ལ་ཚིག་དང་པོ་བཀུག་སྟེ་ལྷག་མ་རྣམས་བསྣོལ་བའི་ཚུལ་དུ་གཞག་པ་ནི་ལྕགས་ཀྱུའི་<line/>
ཕྱག་རྒྱའོ། །ལྕགས་ཀྱུའི་ཕྱག་རྒྱ་དེ་ལས་གུང་མོ་གཉིས་བཀུག་སྟེ་དེ་ཉིད་ལ་བཅངས་པ་ནི་དེ་བཞིན་གཤེགས་པའི་སྙིང་པོའི་ཕྱག་རྒྱའོ། །ཕྱག་རྒྱ་དེ་ཉིད་<line/>
ལས་སྲིན་ལག་བརྐྱང་ལ་ལྷག་མ་དེ་བཞིན་དུ་གཞག་པ་ནི་དེ་བཞིན་གཤེགས་པ་ལྟེ་བའི་ཕྱག་རྒྱའོ། །ཕྱག་རྒྱ་དེ་ཉིད་ལས་མཐེའུ་ཆུང་བརྐྱང་སྟེ་ལྷག་མ་དེ་བཞིན་<line/>
གཞག་པ་ནི་རྐེད་པའི་ཕྱག་རྒྱའོ། །དེ་བཞིན་དུ་ལག་པ་གཉིས་སྙིམ་པར་སྦྱར་ལ་མཛུབ་མོ་གཉིས་བཀུག་སྟེ་ནང་དུ་བཅུག་ལ་སྲིན་ལག་གཉིས་དང༌། མཐེའུ་ཆུང་<line/>
གཉིས་དང༌། མཐེ་བོང་གཉིས་ཡིད་ཙམ་བཀུག་སྟེ་གུང་མོ་གཉིས་གཤིབས་པ་འདི་ནི་སྦུབས་ཀྱི་ཕྱག་རྒྱའོ། །ཕྱག་རྒྱ་དེ་ཉིད་ལས་སྲིན་ལག་གཉིས་གྱེན་དུ་<line/>
བསྒྲེང་པ་ནི་རྡོ་རྗེ་མཚམས་ཆེན་པོ་གཅད་པའི་ཕྱག་རྒྱའོ། །དེ་ཉིད་ལས་གུང་མོ་བཀུག་ལ་མཐེ་བོ་བརྐྱང་བ་ནི་བསྲུང་བ་ཆེན་མོའི་ཕྱག་རྒྱའོ། །དེ་བཞིན་དུ་<line/>
</page>
<page index="365" id="183B">མཛུབ་མོ་གཉིས་བརྐྱང་སྟེ་མཐེ་བོང་གཉིས་ནང་དུ་བཅུག་པ་ནི་རྡོ་རྗེ་ཀུན་ཏུ་འབར་བའི་ཕྱག་རྒྱའོ། །དེ་བཞིན་དུ་ལག་པ་གཉིས་ཁུ་ཚུར་བཅངས་ལ་སོར་མོ་ཐམས་<line/>
ཅད་བརྐྱང་སྟེ། མཛུབ་མོ་གཉིས་ངོས་ནས་འཁྱུད་པ་ནི་རྡོ་རྗེ་གོ་ཆའི་ཕྱག་རྒྱའོ། །ཕྱག་རྒྱ་དེ་ཉིད་ལས་སྲིན་ལག་གཉིས་དང༌། མཐེ་བོང་གཉིས་སྦྱར་བ་འདི་ནི་རྡོ་<line/>
རྗེ་ལྕེའི་ཕྱག་རྒྱའོ། །ཕྱག་རྒྱ་དེ་ཉིད་ལས་མཛུབ་མོ་གཉིས་དང༌། སྲིན་ལག་གཉིས་བཀུག་སྟེ་ནང་དུ་སྦྱར་ལ། མཐེ་བོང་གཉིས་བསྟོད་དེ་ཡིད་ཙམ་བཀུག་ལ་གུང་<line/>
མོ་ལོགས་སུ་ཕྱོགས་པར་གཞག་སྟེ། སྲིན་ལག་གཉིས་སྔ་མ་བཞིན་དུ་གཞག་པ་ནི་རྡོ་རྗེ་ཞལ་གྱི་ཕྱག་རྒྱ་ཆེན་པོའོ། །ཕྱག་རྒྱ་དེ་ཉིད་ལས་མཛུབ་མོ་གཉིས་ནང་<line/>
དུ་བཅུག་ལ་བཀུག་སྟེ་བསྟོད་དེ་གཞག་པ་ནི་རྡོ་རྗེ་མཆེ་བའི་ཕྱག་རྒྱའོ། །ཕྱག་རྒྱ་དེ་ཉིད་ལས་མཛུབ་མོ་གཉིས་བཀྱེད་དེ་ཚིག་དང་པོ་བཀུག་པ་ནི་རྡོ་རྗེ་སོ་སོ་ཡང་<line/>
དག་པར་རིག་པའི་ཕྱག་རྒྱའོ། །དེ་བཞིན་དུ་ལག་པ་གཉིས་སྙིམ་པའི་ཚུལ་དུ་སྦྱར་ལ། མཐེ་བོང་གཉིས་དང༌། མཐེའུ་ཆུང་གཉིས་ནང་དུ་བཅུག་སྟེ་སྦྱར་བ་འདི་<line/>
ནི་སྟོབས་བཅུ་འཛིན་པའི་རྡོ་རྗེའི་ཕྱག་རྒྱའོ། །དེ་ཉིད་ལས་མཐེ་བོང་གཉིས་རྩེ་མོ་བཀུག་སྟེ་སྦྱར་བ་འདི་ནི་དྲན་པ་ཉེ་བར་གཞག་པ་རྡོ་རྗེའི་ཕྱག་རྒྱའོ། །ཕྱག་རྒྱ་དེ་<line/>
</page>
<page index="366" id="184A">༄༅། །ཉིད་ལས་མཐེ་བོང་གཉིས་ཀྱི་སྟེང་དུ་སྲིན་ལག་གཉིས་གཞག་པ་ནི་རྡོ་རྗེ་ཡེ་ཤེས་ཐམས་ཅད་རྟོགས་པར་བྱེད་པའི་ཕྱག་རྒྱའོ། །ཕྱག་<line/>
རྒྱ་དེ་ཉིད་ལས་མཛུབ་མོ་གཉིས་ཀྱི་དྲུང་དུ་བཀུག་སྟེ་གཞག་པ་ནི་བྱམས་པའི་ཕྱག་རྒྱའོ། །དེ་བཞིན་དུ་ལག་པ་གཉིས་སྙིམ་པར་སྦྱར་ཏེ་གུང་མོ་གཉིས་ཀྱིས་<line/>
སྲིན་ལག་གཉིས་འཁྱུད་ལ་མཐེ་བོང་གཉིས་ཀྱི་སྟེང་དུ་མཛུབ་མོ་གཉིས་གཞག་སྟེ། ལྷག་མ་སྔ་མ་བཞིན་དུ་གཞག་པ་ནི་དམ་པ་སྦྱིན་པའི་རྡོ་རྗེའི་ཕྱག་རྒྱའོ།།<line/>
ལག་པ་གཡོན་པ་ཁུ་ཚུར་བཅངས་ལ་མཛུབ་མོ་བཀུག་སྟེ་སྲིན་ལག་དེའི་དྲུང་དུ་བཅར་བ་ནི་ཕྱག་བརྙན་མ་ཐམས་ཅད་ཀྱི་རྡོ་རྗེ་ལྕགས་ཀྱུའི་ཕྱག་རྒྱའོ། །ཕྱག་རྒྱ་<line/>
དེ་ཉིད་ལས་སོར་མོ་ཐམས་ཅད་ཡིད་ཙམ་བཀུག་ལ་གུང་མོ་བསྒྲེང་བ་ནི་ཨུཏྤ་ལའི་རྡོ་རྗེའི་ཕྱག་རྒྱའོ། །དེ་བཞིན་དུ་ལག་པ་ཁུ་ཚུར་བཅངས་ལ་མཛུབ་མོ་<line/>
དང་གུང་མོ་བསྒྲེང་སྟེ། ཡིད་ཙམ་སྒུ་བོར་བྱས་པ་ནི་རྡོ་རྗེ་རལ་གྲིའི་སོ་གཅིག་པ་ཡུ་བ་ཅན་གྱི་ཕྱག་རྒྱའོ། །དེ་བཞིན་དུ་ལག་པ་གཉིས་སྙིམ་པར་སྦྱར་ལ་མཛུབ་མོ་<line/>
གཉིས་ཚིགས་དང་པོ་བཀུག་པ་ནི་ནམ་མཁའ་ལྟར་དྲི་མ་མེད་པའི་ཕྱག་རྒྱའོ། །ཕྱག་རྒྱ་དེ་ཉིད་ལས་མཐེ་བོང་གཉིས་བསྣོལ་བ་ནི་དེ་བཞིན་གཤེགས་པའི་ཞབས་<line/>
</page>
<page index="367" id="184B">ལས་བྱུང་བའི་ཕྱག་རྒྱའོ། །དེ་ཉིད་ནང་དུ་བཅུག་པ་ནི་གོས་བཀྲ་གྱོན་པའི་ཕྱག་རྒྱའོ། །དེ་བཞིན་དུ་མཛུབ་མོ་གཉིས་རྒང་[?] དུ་བཅུག་པ་ནི་ཆོས་ཐམས་ཅད་མཉམ་པ་ཉིད་<line/>
ལ་འཇུག་ཅིང་གནས་པའི་ཕྱག་རྒྱའོ། །ཕྱག་རྒྱ་དེ་ཉིད་ལས་གུང་མོ་གཉིས་བསྣོལ་བའི་ཚུལ་དུ་གཞག་པ་ནི་སྤྲོས་པ་མེད་པར་གནས་པའི་ཕྱག་རྒྱའོ། །དེ་བཞིན་དུ་<line/>
ལག་པ་གཉིས་སྦྱར་ལ་མཐེ་བོང་གཉིས་དང༌། མཐེའུ་ཆུང་གཉིས་སྦྱར་བ་ནི་དེ་བཞིན་གཤེགས་པའི་གོ་ཆ་ལས་བྱུང་བའི་ཕྱག་རྒྱའོ། །ཕྱག་རྒྱ་དེ་ཉིད་ལས་གུང་མོ་<line/>
དང༑ སྲིན་ལག་བསྐྱེད་པ་ནི་སྒྲ་ཆེར་སྒྲོགས་ཀྱི་ཕྱག་རྒྱའོ། །དེ་བཞིན་དུ་ལག་པ་གཉིས་སྦྱར་ལ་སོར་མོ་ཐམས་ཅད་བསྣོལ་ཞིང་ཟླ་བའི་ཚུལ་དུ་བྱས་ལ་བསྡམས་<line/>
ཏེ་མཐེ་བོང་གཉིས་ངོས་ལ་བཞར་བ་ནི་ནམ་མཁའ་ལྟ་བུར་དྲི་མ་མེད་པའི་ཕྱག་རྒྱའོ། །ཕྱག་རྒྱ་དེ་ཉིད་ལས་མཐེའུ་ཆུང་གཉིས་ཕྱུང་སྟེ་མཐེ་བོང་གཉིས་དང་རྩེ་མོ་<line/>
སྤྲད་པ་ནི་སྟོབས་བཅུ་ལས་ངེས་པར་འབྱུང་བའི་ཕྱག་རྒྱའོ། །ཕྱག་རྒྱ་དེ་ཉིད་ལས་སྲིན་ལག་གཉིས་ཕྱུང་སྟེ་མཐེ་ཆུང་སྔ་མ་བཞིན་གཞག་པ་ནི་ནམ་མཁའ་མཐའ་<line/>
ཡས་པ་རྣམ་པར་གནོན་པའི་ཕྱག་རྒྱའོ། །དམ་པ་སྦྱིན་པའི་རྡོ་རྗེའི་ཕྱག་རྒྱ་ལས་མཐེ་བོང་གཉིས་ལག་མཐིལ་དུ་གཞག་པ་ནི་ལྟད་མོ་ཅན་གྱི་ཕྱག་རྒྱའོ། །མཐེ་བོང་<line/>
</page>
<page index="368" id="185A">༄༅། །ཕྱུང་སྟེ་མཛུབ་མོའི་དྲུང་དུ་བཅར་བ་ནི་སྤྱོད་པའི་བློ་གྲོས་ཀྱི་ཕྱག་རྒྱའོ། །ཕྱག་རྒྱ་དེ་ཉིད་ལས་གུང་མོ་དང༌། མཐེ་བོང་སྦྱར་བ་ནི་བློ་བརྟན་གྱི་<line/>
རིན་པོ་ཆེའི་ཕྱག་རྒྱའོ། །ཕྱག་རྒྱ་དེ་ཉིད་ལས་མཛུབ་མོ་བརྐྱང་བ་ནི་དཀོན་མཆོག་འབྱུང་གནས་ཀྱི་ཕྱག་རྒྱའོ། །ཕྱག་རྒྱ་དེ་ཉིད་ལས་མཐེ་བོང་དང༌། སྲིན་ལག་<line/>
རྩེ་མོ་སྤྲད་ལ་གུང་མོ་བརྐྱང་བ་ནི་ལག་ན་རྡོ་རྗེ་རིན་པོ་ཆེའི་ཕྱག་རྒྱའོ། །ཕྱག་རྒྱ་དེ་ཉིད་ལས་མཐེ་བོང་དང༌། མཐེའུ་ཆུང་སྦྱར་ལ་མཛུབ་མོ་བཀུག་པ་ནི་རྟག་ཏུ་<line/>
བརྩོན་པར་གནས་ཀྱི་ཕྱག་རྒྱའོ། །དེ་བཞིན་དུ་ལག་པ་གཉིས་སྦྱར་ཏེ་སྲིན་ལག་གཉིས་ནང་དུ་བཅུག་ལ་མཛུབ་མོ་གཉིས་ཀྱིས་གུང་མོ་གཉིས་ཀྱི་རྩེ་མོ་མནན་ཏེ་<line/>
མཐེ་བོང་གཉིས་ངོས་ལ་བཅར་བ་ནི་བཅོམ་ལྡན་འདས་འཁོར་ལོས་བསྒྱུར་བའི་རྒྱལ་བོ་ཆེན་པོའི་འཁོར་ལོའི་ཕྱག་རྒྱའོ། །ཕྱག་རྒྱ་དེ་ཉིད་ལས་མཐེ་བོང་<line/>
གཉིས་ནང་དུ་བཅུག་པ་ནི་ཆེར་བཞད་པའི་ཕྱག་རྒྱའོ། །ཕྱག་རྒྱ་དེ་ཉིད་ལས་མཛུབ་མོ་བརྐྱང་བ་ནི་བཅོམ་ལྡན་འདས་འདི་ཉིད་ཀྱི་འོད་ཟེར་འབར་བ་ཆེན་པོའི་<line/>
ཕྱག་རྒྱའོ། །མཛུབ་མོ་གཉིས་ཀྱིས་གུང་མོ་གཉིས་ལ་གོ་ཆའི་ཚུལ་དུ་འཁྱུད་པ་ནི་བཅོམ་ལྡན་འདས་ཀྱི་གོ་ཆའི་ཕྱག་རྒྱའོ། །མཛུབ་མོ་གཡས་བ་བཀུག་<line/>
</page>
<page index="369" id="185B">པ་ནི་བཅོམ་ལྡན་འདས་འདི་ཉིད་ཀྱི་སྙན་གྱི་ཕྱག་རྒྱའོ། །མཛུབ་མོ་གཡས་པ་བཀུག་ལ་གཡོན་པ་བརྐྱང་བ་ནི་འདི་ཉིད་ཀྱི་སྨིན་མའི་ཕྱག་རྒྱའོ། །མཛུབ་མོ་གཉིས་བཀུག་<line/>
པ་ནི་འདི་ཉིད་ཀྱི་ཤངས་ཀྱི་ཕྱག་རྒྱའོ། །དེ་བཞིན་དུ་མཛུབ་མོ་གཉིས་ཀྱིས་གུང་མོ་གཉིས་དང༌། སྲིན་ལག་ལ་གོ་ཆའི་ཚུལ་དུ་འཁྱུད་པ་ཡིད་ཙམ་བཀུག་སྟེ། མཐེ་<line/>
བོང་གཉིས་དེའི་དྲུང་དུ་བཅར་བ་ནི་བཅོམ་ལྡན་འདས་འཁོར་ལོས་བསྒྱུར་བའི་རྒྱལ་པོ་ཆེན་པོའི་གཙུག་ཏོར་གྱི་ཕྱག་རྒྱའོ། །དེ་ཉིད་ལས་ཁ་སྦུབས་ཏེ་སྨིན་མཚམས་སུ་<line/>
གཞག་པ་ནི་བཅོམ་ལྡན་འདས་ཀྱི་མཛོད་སྤུའི་ཕྱག་རྒྱའོ། །དེ་བཞིན་དུ་མཛུབ་མོ་བརྐྱང་ལ་མཐེ་བོང་བསྟོད་དེ་བཀུག་པ་ནི་བཅོམ་ལྡན་འདས་ཀྱི་ཞལ་གྱི་ཕྱག་རྒྱ་ཆེན་<line/>
པོའོ༑ ༑ཕྱག་རྒྱ་དེ་ཉིད་ལས་མཐེ་བོང་གཉིས་ནང་དུ་བཅུག་ལ་སླར་བསྒྲེང་བ་ནི་མཆེ་བའི་ཕྱག་རྒྱའོ། །ཕྱག་རྒྱ་དེ་ཉིད་ལས་སྲིན་ལག་གཉིས་ནང་དུ་བཅུག་སྟེ་ཕྱིར་བསྒྲེང་<line/>
བ་ནི་ལྗགས་ཀྱི་ཕྱག་རྒྱ་ཆེན་པོའོ། །དེ་ཉིད་ལས་མཛུབ་མོ་གཉིས་གདུབ་ཀོར་གྱི་ཚུལ་དུ་ངོས་ལ་བཅར་བ་ནི་མཁུར་བའི་ཕྱག་རྒྱའོ། །དེ་ཉིད་ལས་མཛུབ་མོ་གཉིས་ཀྱི་དྲུང་<line/>
དུ་སྦྱར་བ་ནི་ཀོས་ཀོའི་ཕྱག་རྒྱའོ། །གཙུག་ཏོར་གྱི་ཕྱག་རྒྱ་ལས་མཐེའུ་ཆུང་གཉིས་བསྐྱེད་དེ་སྙིང་གར་གཞག་པ་ནི་དཔལ་བེའུའི་ཕྱག་རྒྱའོ། །དེ་བཞིན་དུ་ལག་པ་[?]<line/>
</page>
<page index="370" id="186A">༄༅། །གཉིས་སྙིམ་པར་སྦྱར་བའི་ཚུལ་དུ་སྦྱར་ཏེ་མཛུབ་མོ་གཉིས་གདུབ་ཀོར་གྱི་ཚུལ་དུ་གུང་མོ་གཉིས་ཀྱི་ངོས་ལ་སྦྱར་བ་ནི་བཅོམ་ལྡན་འདས་<line/>
ཀྱི་སྤྱན་གྱི་ཕྱག་རྒྱའོ། །ཕྱག་རྒྱ་དེ་ཉིད་ལས་གུང་མོ་གཉིས་ནང་དུ་བཅུག་པ་ནི་ལྟེ་བའི་ཕྱག་རྒྱའོ། །སྲིན་ལག་གཉིས་ཀྱང་ནང་དུ་བཅུག་པ་ནི་བཅོམ་ལྡན་འདས་<line/>
ཀྱི་གསུང་གི་ཕྱག་རྒྱ་ཆེན་པོའོ། །དེ་བཞིན་དུ་ལག་པ་གཉིས་སྙིམ་པར་སྦྱར་ཏེ། མཐེའུ་ཆུང་གཉིས་ཀྱི་ནང་དུ་མཛུབ་མོ་གཉིས་ཀ་བཀུག་ལ་རྡོ་རྗེའི་ཚུལ་དུ་<line/>
གཞག་པ་ནི་བཅོམ་ལྡན་འདས་ཀྱི་རྡོ་རྗེ་ལས་བྱུང་བའི་ཕྱག་རྒྱའོ། །ཕྱག་རྒྱ་དེ་ཉིད་ལས་མཐེའུ་ཆུང་གཉིས་སྔ་མ་བཞིན་དུ་གཞག་པ་ལ་མཛུབ་མོ་གཉིས་རྡོ་<line/>
རྗེའི་ཚུལ་དུ་ངོས་ལ་གཞག་པ་ནི་རྡོ་རྗེའི་ཡན་ལག་ལས་བྱུང་བའི་ཕྱག་རྒྱའོ། །རྡོ་རྗེའི་ཡན་ལག་ལས་བྱུང་བའི་ཕྱག་རྒྱ་དེ་ཉིད་ལས་མཐེ་བོང་གཉིས་གུང་<line/>
མོ་གཉིས་ཀྱི་དྲུང་དུ་བཅར་བ་ལ་ལྷག་མ་སྔ་མ་བཞིན་དུ་གཞག་པ་ནི་རྡོ་རྗེ་ལྟར་མཁྲེགས་པའི་ཕྱག་རྒྱའོ། །དེ་བཞིན་དུ་ལག་པ་གཉིས་བསྣོལ་བའི་ཚུལ་གྱིས་<line/>
གཡོན་པ་ཁས་སྦུབས་ལ་གཡས་པ་བཀན་ཏེ་མཐེ་བོ་དང༌། མཐེ་ཆུང་གཉིས་རྩེ་མོ་སྤྲད་ལ་སོར་མོ་ལྷག་མ་རྣམས་མདུང་རྩེ་གསུམ་པའི་ཚུལ་དུ་གཞག་པ་<line/>
</page>
<page index="371" id="186B">ནི་གཉིས་ཀའི་རྡོ་རྗེའི་ཕྱག་རྒྱའོ། །ཕྱག་རྒྱ་དེ་ཉིད་ལས་མཐེའུ་ཆུང་དང༌། མཐེ་བོང་རྡོ་རྗེ་བཅིངས་པའི་ཚུལ་དུ་བཅིང་བ་ནི་རྡོ་རྗེ་གདུ་བུའི་ཕྱག་རྒྱ་སྟེ་མཚམས་བཅད་པའི་<line/>
ཕྱག་རྒྱའོ། །ཕྱག་རྒྱ་དེ་ཉིད་ལས་མཛུབ་མོ་གཡས་གཡོན་གཉིས་ཀ་བསྐུམ་པ་ནི་ས་བཅིང་བའི་རྡོ་རྗེའི་ཕྱག་རྒྱའོ། །ཕྱག་རྒྱ་དེ་ཉིད་ལས་མཛུབ་མོ་སྔ་མ་བཞིན་དུ་བརྐྱང་<line/>
བ་ལ་ལག་པ་གཡས་གཡོན་གཉིས་ཀའི་གུང་མོ་བཀུག་པ་ནི་རྡོ་རྗེ་ཕྲེང་བའི་ཕྱག་རྒྱའོ། །རྡོ་རྗེ་ཕྲེང་བའི་ཕྱག་རྒྱ་ལས་གུང་མོ་བརྐྱང་ལ་སྲིན་ལག་གཡས་པ་བཀུག་<line/>
བ་ནི་ལུས་ཀུན་ཏུ་འཛིན་པའི་རྡོ་རྗེའི་ཕྱག་རྒྱའོ། །ལུས་ཀུན་ཏུ་འཛིན་པའི་རྡོ་རྗེའི་ཕྱག་རྒྱ་དེ་ལས་སྲིན་ལག་བརྐྱང་སྟེ་མཛུབ་མོའི་ཚིགས་དང་པོ་བཀུག་པ་ནི་ནམ་<line/>
མཁའ་རྣམ་པར་འཇོམས་པའི་རྡོ་རྗེའི་ཕྱག་རྒྱའོ། །དེ་བཞིན་དུ་ལག་པ་གཡོན་པའི་མཛུབ་མོ་ཡང་ལག་མཐིལ་དུ་ཕུར་བུའི་ཚུལ་དུ་གཞག་པ་ནི་ཕུར་བུའི་རྡོ་རྗེའི་<line/>
ཕྱག་རྒྱའོ། །ཕུར་བུའི་རྡོ་རྗེའི་ཕྱག་རྒྱ་ལས་སོར་མོ་ཐམས་ཅད་བསྐུམ་པ་ནི་རྡོ་རྗེ་བཀྲ་ཤིས་ཀྱི་ཕྱག་རྒྱའོ། །རྡོ་རྗེ་བཀྲ་ཤིས་ཀྱི་ཕྱག་རྒྱ་ལས་སོར་མོ་ཐམས་ཅད་བསྒྲེང་<line/>
སྟེ་གཞག་པ་ནི་རྡོ་རྗེ་བླ་རེའི་ཕྱག་རྒྱའོ། །དེ་ཉིད་ལས་སོར་མོའི་བར་ཕྲལ་ཏེ་གཞག་པ་ནི་རྡོ་རྗེ་མདུང་རྩེ་གསུམ་པའི་ཕྱག་རྒྱའོ། །དེ་ཉིད་ལས་གཏུན་ཤིང་གི་ཚུལ་<line/>
</page>
<page index="372" id="187A">༄༅། །དུ་གཅིག་ཏུ་བསྡུས་པ་ནི་རྡོ་རྗེ་གཏུན་ཤིང་གི་ཕྱག་རྒྱའོ། །རྡོ་རྗེ་གཏུན་བུའི་ཕྱག་རྒྱ་ལས་ལག་པ་གཡས་པའི་གུང་མོ་དང༌། སྲིན་ལག་<line/>
གཉིས་བཀུག་ལ་མཛུབ་མོ་བེ་ཅོན་གྱི་ཚུལ་དུ་བསྒྲེང་བ་ནི་རྡོ་རྗེ་བེ་ཅོན་གྱི་ཕྱག་རྒྱའོ། །གུང་མོ་ཡང་དེ་ཉིད་ལ་སྦྱར་ཏེ་བརྐྱང་བ་ནི་རྡོ་རྗེ་རལ་གྲིའི་ཕྱག་རྒྱའོ། །རྡོ་རྗེ་རལ་<line/>
གྲིའི་ཕྱག་རྒྱ་ལས་ཚིགས་དང་པོ་བཀུག་པ་ནི་འཁོར་ལོ་རྡོ་རྗེའི་ཕྱག་རྒྱའོ། །འཁོར་ལོ་རྡོ་རྗེའི་ཕྱག་རྒྱ་ལས་གུང་མོའི་རྒྱབ་ཏུ་མཛུབ་མོ་བཀུག་སྟེ་སྦྱར་བ་ནི་རྡོ་རྗེ་ལྕགས་<line/>
མདའི་ཕྱག་རྒྱའོ། །རྡོ་རྗེ་ལྕགས་མདའི་ཕྱག་རྒྱ་ལས་སྲིན་ལག་ཀྱང་དེ་ཉིད་ལ་སྦྱར་བ་ནི་ཀ་ཎ་ཡའི་ཕྱག་རྒྱའོ། །ཀ་ཎ་ཡའི་ཕྱག་རྒྱ་ལས་གུང་མོ་བསྒྲེང་སྟེ་བརྐྱང་<line/>
ལ༑ དེ་དག་ལས་གཅིག་ཞགས་པའི་ཚུལ་དུ་བཀུག་པ་ནི་རྡོ་རྗེ་ཞགས་པའི་ཕྱག་རྒྱའོ། །དེ་བཞིན་དུ་ལག་པ་གཡོན་པའི་སོར་མོ་གསུམ་གཅིག་ཏུ་བསྡུས་པ་<line/>
ནི་རྡོ་རྗེ་རུས་སྦལ་གྱི་ཕྱག་རྒྱའོ། །རྡོ་རྗེ་རུས་སྦལ་གྱི་ཕྱག་རྒྱ་ལས་མཛུབ་མོ་བསྒྲེང་བ་ནི་ལྷ་མ་ཡིན་གྱི་འཁྲུལ་འཁོར་ཐམས་ཅད་འཇོམས་པར་བྱེད་པའི་རྡོ་རྗེའི་ཕྱག་<line/>
རྒྱའོ༑ ༑ཕྱག་རྒྱ་དེ་ཉིད་ལས་སོར་མོ་གཉིས་བརྐྱང་སྟེ་མཛུབ་མོ་བསྐུམ་བ་ནི་སྟངས་སྟབས་འགུགས་པའི་རྡོ་རྗེའི་ཕྱག་རྒྱའོ། །དེ་བཞིན་དུ་ལག་པ་སྙིམ་པར་སྦྱར་ཏེ་<line/>
</page>
<page index="373" id="187B">གུང་མོ་གཉིས་ཀྱིས་སྲིན་ལག་གཉིས་ལ་འཁྱུད་དེ་མཐེ་བོང་གཉིས་དང༌། མཛུབ་མོ་གཉིས་ངོས་ལ་སྦྱར་བ་ནི་རྡོ་རྗེ་གནས་ཀྱི་ཕྱག་རྒྱའོ། །ཕྱག་རྒྱ་དེ་ཉིད་ལས། མཐེ་ཆུང་<line/>
གཉིས་ནི་བརྐྱང་ནས་སུ། །མཐེ་བོ་གཉིས་ནི་བསྒྲེང་བྱས་ལ། །འདི་ནི་གཏུན་ཤིང་རྐེད་ཉག་སྟེ། །ཀུན་ཏུ་ཐོགས་པ་མེད་པར་འདོད། །ཕྱག་རྒྱ་དེ་ཉིད་ལས་མཛུབ་མོ་གཉིས་<line/>
དེའི་དྲུང་དུ་བཀུག་པ་ནི་རྡོ་རྗེ་ཡན་ལག་བརྒྱད་པའི་ཕྱག་རྒྱའོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་ལག་ན་རྡོ་རྗེ་ཡང་རྡོ་རྗེ་དོན་ཡོད་པའི་དཀྱིལ་འཁོར་<line/>
ཡང་དག་པར་བསྒྲུབ་པར་བྱ་བའི་ཕྱིར། བྱང་ཆུབ་སེམས་དཔའ་བྱང་ཆུབ་སེམས་དཔའི་སྤྱད་པ་གསང་སྔགས་ཀྱི་སྒོ་སྤྱོད་པ་རྡོ་རྗེས་བྱིན་གྱིས་བརླབས་པ་རྣམས་ཀྱི་<line/>
དངོས་གྲུབ་བསྒྲུབ་པའི་ཐབས་སླ་བ། སངས་རྒྱས་ཐམས་ཅད་ཀྱི་སྤྱོད་པ་ཤེས་པ། མངོན་པར་རྫོགས་པར་བྱང་ཆུབ་པ། རྣམ་པར་རྟོག་པ་མེད་པའི་ཕྱག་རྒྱ། གསང་<line/>
ཆེན་ཡན་ལག་དང༌། ཡན་ལག་ནས་བྱུང་བ། རྡོ་རྗེ་སེམས་དཔས་བྱིན་གྱིས་བརླབས་པ་རྣམས་དང༌། སྔོན་གྱི་རྒྱལ་བ་ལ་བྱ་བ་བྱས་པ་རྣམས་དང༌། ཐེག་པ་ཆེན་པོ་<line/>
རྟོགས་པར་ཁོང་དུ་ཆུད་པ་རྣམས་དང༌། རྡོ་རྗེ་འཆང་གི་བྱིན་གྱིས་བརླབས་པ་རྣམས་ཀྱིས་མཉན་པའམ། གཟུང་བ་རྣམས་ཀྱིས་མ་གཏོགས་པར་ཉན་ཐོས་དང༌།<line/>
</page>
<page index="374" id="188A">༄༅། །རང་སངས་རྒྱས་ཐམས་ཅད་ཀྱིས་ཀྱང་ཤེས་པར་མི་ནུས་ན། གཞན་འཇིག་རྟེན་པ་མུ་སྟེགས་བྱེད་རྣམས་ཀྱིས་ཤེས་པའམ། རྣམ་<line/>
པར་ཤེས་པ་ལྟ་ཅི་སྨོས་པ་བཤད་པར་བརྩམས་སོ། །དེ་ནས་རྡོ་རྗེ་འཆང་གིས་ཐམས་ཅད་དང་ལྡན་པའི་འཁོར་གྱི་དཀྱིལ་འཁོར་ལ་བྱམས་པ་ཆེན་པོ་དང༌། སྙིང་རྗེ་ཆེན་<line/>
པོའི་མིག་གཉིས་ཀྱིས་རྣམ་པར་བལྟས་ཏེ་རྡོ་རྗེ་དོན་ཡོད་པའི་དཀྱིལ་འཁོར་གྱི་བྱིན་གྱི་རླབས་ཀྱིས་བྱིན་གྱིས་བརླབས་ནས་སྨྲས་པ། རིགས་ཀྱི་བུ་དག །དེ་བཞིན་གཤེགས་<line/>
པའི་ཟུར་ཙམ་གྱིས་གོ་བའི་ཡེ་ཤེས་ལས་བྱུང་བའི་ཕྱག་རྒྱའི་དཀྱིལ་འཁོར་རབ་འབྱམས་ཞེས་བྱ་བའི་ཆོས་ཀྱི་སྒོ་སེམས་ཅན་གྱི་ཁམས་མཐའ་ཡས་པ་སྒྲོལ་བར་<line/>
བྱེད་པ་ཡོད་དོ་ཞེས་སྨྲས་ནས། དེའི་ཚེ་སྨིན་མཚམས་ཀྱི་བར་ནས་འགྲོ་བ་ཐམས་ཅད་ཡོངས་སུ་སྐྱོབ་པ་ཞེས་བྱ་བའི་འོད་ཟེར་འཁོར་བརྒྱ་ཕྲག་དུ་མ་དང་ལྡན་པ་བྱུང་<line/>
ངོ༑ ༑དེ་བྱུང་ནས་ནམ་མཁའི་ཁམས་ཀྱིས་ཀླས་པའི་འཇིག་རྟེན་གྱི་ཁམས་རྒྱ་མཚོ་ཐམས་ཅད་དུ་སེམས་ཅན་ཐམས་ཅད་ཀྱི་བསམ་པ་འདུན་པར་བྱས་ནས་དཀོན་མཆོག་<line/>
གསུམ་གྱི་རྡོ་རྗེའི་བྱིན་གྱི་རླབས་ཀྱི་སེམས་ཅན་གྱི་ཁམས་བྱིན་གྱིས་བརླབས་ཏེ། སླར་ཡང་བྱང་ཆུབ་སེམས་དཔའ་ལག་ན་རྡོ་རྗེ་ལ་བསྐོར་བ་བྱས་ནས་མཛོད་སྤུ་<line/>
</page>
<page index="375" id="188B">ཉིད་དུ་ཞུགས་སོ། །དེ་ནས་ཐམས་ཅད་དང་ལྡན་པའི་འཁོར་དེས་མགྲིན་གཅིག་ཏུ་ཚིག་སྨྲས་པ། སེམས་ཅན་ཆེན་པོ། འདི་ནི་དུས་སོ། །འདི་ནི་ཚོད་དོ། །དེ་ནས་བདག་ཅག་<line/>
གིས་ཀྱང་བྱང་ཆུབ་སེམས་དཔའི་སྤྱད་པ་གསང་སྔགས་ཀྱི་སྒོ་སྤྱོད་པའི་བྱང་ཆུབ་སེམས་དཔའ་རྣམས་ལ་དངོས་གྲུབ་སྩལ་བར་བགྱིའོ། །བསྲུང་བ་དང༌། གཟི་བརྗིད་<line/>
དང༑ ཕུན་སུམ་ཚོགས་པ་སྩལ་བར་བགྱིའོ། །དེ་ནས་རྡོ་རྗེ་འཆང་གིས་གསང་ཆེན་དང་བཅས་པའི་ཡན་ལག་གི་ཕྱག་རྒྱ་སྨྲས་པ། མཁས་པས་དམ་ཚིག་ཅེས་བྱ་<line/>
བའི༑ ༑ཕྱག་རྒྱ་ཐོག་མར་བཅིངས་ནས་སུ། །སངས་རྒྱས་སྙིང་པོ་དྲན་བྱས་ལ། །ལག་པ་གཡས་པ་བསྐུལ་བར་བྱ། །ཨོཾ། རྫོགས་པའི་སངས་རྒྱས་རྣམས་ཀྱི་ཡེ་ཤེས་ཀྱི་<line/>
ཕྱག་རྒྱ་ནི་མི་ཤེས་པའི་གྲོང་ཁྱེར་འཇིག་པར་བྱེད་པ་སྟེ། རྡོ་རྗེའི་ཡེ་ཤེས་རྣམ་པར་དགོད་པའི་ཕྱག་རྒྱ་ཞེས་བྱའོ། །ལག་པ་གཡས་པ་བཏེག་ནས་སུ། །སྟེང་གི་ཕྱོགས་<line/>
སུ་ཡོངས་བསྐྱོད་ན། །སྡང་བ་རྣམས་ནི་བསྐྲད་པར་འགྱུར། །སྐྱོད་བྱེད་རྣམས་ཀྱང་གཡོ་བར་འགྱུར། །བཙུམས་ཀྱི་ཚུལ་དུ་བྱས་ནས་སུ། །ལག་པ་གཡས་པ་བཏེག་<line/>
བྱས་ལ། །རྣལ་འབྱོར་པས་ནི་མཚོག་མར་གཞག །ཁ་ཞེས་བྱ་བ་འབར་ཕྲེང་ཅན། །ཐིག་ལེ་དང་ནི་བཅས་པར་ཡང༌། །སྤྱི་བོའི་སྟེང་དུ་གནས་པར་བྱ། །མེ་ལྕེ་ཕྲེང་<line/>
</page>
<page index="376" id="189A">༄༅། །ལྡན་ཀུན་ཏུ་འབར། །ཕྱོགས་རྣམས་ཀུན་ཏུ་ལྷ་མ་མེ་བ། །གཙུག་ཏོར་ཕྱག་རྒྱ་ཕྱག་རྒྱ་ཆེ། །གཙུག་ཏོར་སྟེང་ནས་གནས་པ་ཡིན། །སྔགས་<line/>
ལ༑ བཛྲ་ཧོ་ཁཾ་སྭཱཧཱ། ལག་པ་དེ་ཉིད་མཛུབ་བསྒྲེང་སྟེ། །བཏེག་ལ་སྨིན་མ་གཉིས་གར་ཡང༌། །སྔགས་པས་ཧ་ཞེས་བྱ་བར་ནི། །སྐྱེད་གཉིས་དང་ནི་ལྡན་<line/>
པར་གཞག །སྔགས་ལ། བཛྲ་ཧོ་ཏུ་མ་སྭཱཧཱ། རྡོ་རྗེ་སྨིན་མའི་ཕྱག་རྒྱའོ། །གུང་མོ་བསྒྲེང་བའི་ཚུལ་གྱིས་སུ། །ལག་པ་དེ་ཉིད་བཏེག་ནས་སུ། །ཧ་ཞེས་བྱ་བ་མིག་<line/>
གཉིས་སུ། །སྐྱེད་གཉིས་དང་ནི་ལྡན་པར་གཞག །སྔགས་ལ། བཛྲ་ཧོ་ཧྲཱིཿསྭཱཧཱ། རྡོ་རྗེ་མིག་གི་ཕྱག་རྒྱའོ། །ལག་པ་དེ་ཉིད་བཏེག་ནས་སུ། །ཧ་ཞེས་བྱ་བར་སྟོབས་<line/>
ལྡན་པར། །མཐེའུ་ཆུང་བསྒྲེང་བའི་ཚུལ་གྱིས་སུ། །རྡོ་རྗེ་སྣ་ལ་གཞག་པར་བྱ། །སྔགས་ལ། བཛྲ་ཧོ་ཧ་སྭཱཧཱ། རྡོ་རྗེ་སྣའི་ཕྱག་རྒྱའོ། །མཐེའུ་ཆུང་བསྒྲེང་བའི་<line/>
ཚུལ་གྱིས་སུ། །ལག་པ་དེ་ཉིད་བཏེག་ནས་སུ། །སྔགས་པས་རྣ་བ་གཉི་གར་ལ། །ཧེ་ཞེས་བྱ་བ་གཞག་པར་བྱ། །སྔགས་ལ། བཛྲ་ཧ་ཧོ་སྭཱཧཱ། རྡོ་རྗེ་རྣ་བའི་ཕྱག་<line/>
རྒྱའོ༑ ༑མཐེ་བོང་བསྒྲེང་སྟེ་ལག་དེ་ཉིད། །བཏེག་ནས་མཁུར་ཚེས་གཉིས་ཀར་ཡང༌། །ཧ་ཞེས་བྱ་བ་སྐྱེད་གཉིས་ཅན། །བརྟུལ་ཞུགས་ཅན་གྱིས་གཞག་པར་བྱ།།<line/>
</page>
<page index="377" id="189B">སྔགས་ལ། བཛྲ་ཧོ་ཧོ་སྭཱཧཱ། རྡོ་རྗེ་མཁུར་བའི་ཕྱག་རྒྱའོ། །སྔགས་པས་གུང་མོ་མཐེབ་སྦྱར་ཏེ། །ལག་པ་དེ་ཉིད་བཏེག་ནས་སུ། །ཧ་ཞེས་བྱ་བ་སྐྱེད་གཉིས་ཅན། །མཆུ་<line/>
གཉིས་སུ་ནི་གཞག་པར་བྱ། །སྔགས་ལ། བཛྲ་ཧོ་ཧཱུཾ་སྭཱཧཱ། རྡོ་རྗེ་མཆུའི་ཕྱག་རྒྱའོ། །སྔགས་ཤེས་པས་ནི་མཐེབ་བསྒྲེང་སྟེ། །ལག་པ་དེ་ཉིད་བཏེག་ནས་སུ། །ཧ་ཞེས་<line/>
བྱ་བའི་ཐིག་ལེ་ཅན། །ལྕེ་ཡི་གནས་སུ་གཞག་པར་བྱ། །སྔགས་ལ། བཛྲ་ཧོ་ཧཾ་སྭཱཧཱ། རྡོ་རྗེ་ལྕེའི་ཕྱག་རྒྱའོ། །ལག་པ་གཡོན་པ་བཏེག་ནས་སུ། །སྔགས་པས་ནུ་མཇིང་<line/>
གཉིས་ཀར་ཡང༌། །ར་ཞེས་བྱ་བ་གཞག་བྱ་སྟེ། །སྐྱེད་གཉིས་དང་ནི་ལྡན་པའོ། །སྔགས་ལ། བཛྲ་ཧ་ཧོ་ར་སྭཱཧཱ། རྡོ་རྗེ་ནུ་མཇིང་གི་ཕྱག་རྒྱའོ། །ལག་པ་གཡོན་པ་དེ་<line/>
ཉིད་ནི། །མགུལ་བའི་གནས་སུ་གཞག་པར་བྱ། །ར་ཞེས་བྱ་བ་སྐྱེད་གཉིས་ཅན། །མཛུབ་མོའི་རྩེ་མོ་གཞག་པར་བྱ། །སྔགས་ལ། བཛྲ་ཧོ་ཧྲཱི་སྭཱཧཱ། དཔལ་བེའུ་རྡོ་<line/>
རྗེའི་ཕྱག་རྒྱའོ། །ལག་པ་དེ་ཉིད་བཏེག་ནས་སུ། །མཁས་པས་མཆན་ཁུང་ཕྱོགས་སུ་གཞག །ར་ཞེས་བྱ་བའི་ཐིག་ལེ་ཅན། །དེར་ནི་ལེགས་པར་གཞག་པར་བྱ། །བཛྲ་<line/>
ཧོ་ར་མ་སྭཱཧཱ། རྡོ་རྗེ་མཆན་ཁུང་གི་ཕྱག་རྒྱའོ། །ལག་པ་དེ་ཉིད་བཏེག་ནས་སུ། །སོར་མོ་སྲིན་ལག་ཚུལ་གྱིས་ནི། །ར་གཉིས་རྩེག་དང་བཅས་པར་ཡང༌། །ལག་པ་<line/>
</page>
<page index="378" id="190A">༄༅། །གཉིས་ཀར་གཞག་པར་བྱ། །བཛྲ་ཧོ་རཱ་རཱ་སྭཱཧཱ། རྡོ་རྗེ་དགེ་བའི་ཕྱག་རྒྱའོ། །ལག་པ་དེ་ཉིད་བཏེག་ནས་སུ། །སྔགས་པས་སྙིང་གི་སྟེང་དུ་<line/>
ནི༑ ༑ར་ཞེས་བྱ་བ་རྣ་རུ་ཅན། །ཇི་ལྟ་བཞིན་དུ་གཞག་པར་བྱ། །བཛྲ་ཧོ་རོ་སྭཱཧཱ། རྡོ་རྗེ་སྙིང་གི་ཕྱག་རྒྱའོ། །ལག་གཡས་དམ་པ་སྦྱིན་བྱས་ལ། །མཁས་པས་སོར་མོ་<line/>
མཛུབ་མོ་ཡིས། །སྙིང་ག་ནས་ནི་སོར་གཉིས་སུ། །སྐྱེད་གཉིས་ལྡན་པའི་བར་གཞག་གོ །བཛྲ་ཧོ་བྷ་སྭཱཧཱ། རྡོ་རྗེ་ཡན་ལག་གི་ཕྱག་རྒྱའོ། །ལག་པ་དེ་ཉིད་སྨད་ནས་<line/>
སུ༑ ༑གུང་མོས་པ་ཞེས་བྱ་བ་གཉིས། །སྐྱེད་གཉིས་དང་ནི་ལྡན་པར་ཡང༌། །རྩིབ་ལོགས་གཡོན་པར་གཞག་པར་བྱ། །བཛྲ་ཧོ་བྷི་བི་སྭཱཧཱ། རྡོ་རྗེ་རྩིབ་ལོགས་<line/>
ཀྱི་ཕྱག་རྒྱའོ། །ལག་པ་དེ་ཉིད་བཏེག་ནས་སུ། །མཁས་པས་རྩིབ་ལོགས་གཡས་པར་ནི། །བ་ཞེས་བྱ་བའི་ཐིག་ལེ་ཅན། །མཐེའུ་ཆུང་སོར་མོ་གཞག་པར་བྱ། །<line/>
སྔགས་ལ། བཛྲ་ཧོ་བཾ་སྭཱཧཱ། རྩིབ་ལོགས་གཡས་པའི་རྡོ་རྗེའི་ཕྱག་རྒྱའོ། །ལག་པ་དེ་གཉིས་བཏེག་ནས་སུ། །མཐེ་བོང་དང་ནི་གུང་མོ་ཡིས། །བ་ཞེས་བྱ་བའི་<line/>
ཐིག་ལེར་བཅས། །རྣ་རུ་རྟགས་ཅན་ལྟེ་བར་གཞག །སྔགས་ལ། བཛྲ་ཧོ་བཾ་སྭཱཧཱ། རྡོ་རྗེ་ལྟེ་བའི་ཕྱག་རྒྱའོ། །ལག་པ་དེ་ཉིད་བཏེག་ནས་སུ། །ལྟེ་བའི་འོག་ཏུ་<line/>
</page>
<page index="379" id="190B">སོར་གཉིས་སུ། །བ་ཞེས་བྱ་བའི་ཐིག་ལེ་ཅན། །གཉིས་ཤིག་མཛུབ་མོའི་རྩེ་མོར་གཞག །སྔགས་ལ། བཛྲ་ཧོ་བཾ་བཾ་སྭཱཧཱ། རྡོ་རྗེ་ཟླ་བ་སྡུག་གི་ཕྱག་རྒྱའོ། །ལག་པ་དེ་<line/>
ཉིད་བཏེག་ནས་སུ། །རྐེད་པའི་ཕྱོགས་སུ་བློ་ལྡན་གྱིས། །སོར་མོ་གུང་མོའི་ཚུལ་གྱིས་སུ། །སྐྱེད་གཉིས་ལྡན་པའི་བ་གཞག་གོ །སྔགས་ལ། བཛྲ་ཧོ་བྷཽ་སྭཱཧཱ། རྡོ་རྗེ་<line/>
རྐེད་པའི་ཕྱག་རྒྱའོ། །ལག་པ་གཡོན་པ་ཁ་སྦུབས་ལ། །གཡས་པ་དེའི་སྟེང་དུ་བཀན་ཏེ། །ལག་པ་གཉིས་བསྣོལ་མར་སྦྱར་ལ། །མཐེ་བོང་མཐེ་ཆུང་ཕན་ཚུན་དུ། །རྡོ་<line/>
རྗེ་བཅིངས་པའི་ཚུལ་དུ་བྱས་ཏེ། མཛུབ་མོ་བསྒྲེང་ལ་གཡོན་རོལ་ནས་སོར་མོ་ཐམས་ཅད་ཀྱི་གོ་བགོ་བའི་ཚུལ་དུ་བསྐོར་རོ། །རྡོ་རྗེ་གོ་བགོ་བའི་ཕྱག་རྒྱ་སྟེ། སྔགས་<line/>
ལ༑ བཛྲ་ཧཾ་ཧ་སྭཱཧཱ། མཐེ་བོང་གཉིས་ནི་ཕྱེ་ནས་སུ། །གཡས་ཕྱོགས་སུ་ནི་ཡོངས་སུ་འཕང༌། །ཚངས་པ་ལ་སོགས་ལྷ་སྐྲོད་ན། །སྡང་སེམས་ཅན་རྣམས་སྨོས་ཅི་<line/>
དགོས། །རྡོ་རྗེ་འཁོར་ལོའི་ཕྱག་རྒྱ་ཞེས། །རྒྱལ་བ་དམ་པ་རྣམས་ཀྱིས་གསུངས། །འདི་གཞག་བྱ་བའི་ཚུལ་གྱིས་ནི། །རྒྱལ་བ་དམ་པར་འགྱུར་བ་ཡིན། །སྔགས་ལ།<line/>
བཛྲ་ཧོ་བཾ་བ་སྭཱཧཱ། མཛུབ་མོ་ནང་དུ་བཀུག་ནས་སུ། །ལྷག་མ་སྔ་མ་བཞིན་དུ་གཞག །གུང་མོ་གྱེན་དུ་བསྒྲེང་བྱས་ལ། །འོག་གི་ས་ལ་གཞག་པར་བྱ། །སྔགས་ལ།།<line/>
</page>
<page index="380" id="191A">༄༅། །བཛྲ་ཧོ་ཧཾ་སྭཱཧཱ། རྡོ་རྗེ་ཡན་ལག་གི་ཕྱག་རྒྱའོ། །འདི་དག་ཐམས་ཅད་ཤེས་ནས་ན། །རྡོ་རྗེའི་ལུས་སུ་སྲ་བར་འགྱུར། །བལྟས་པས་<line/>
བགེགས་ཀྱང་ཞི་འགྱུར་ན། །ཕ་རོལ་གནོད་པ་སྨོས་ཅི་དགོས། །བལྟས་པས་ནད་རྣམས་ཐམས་ཅད་དང༌། །སྡང་བ་ཐམས་ཅད་འཇིགས་པར་བྱེད། །ཕྱག་རྒྱར་<line/>
བཅས་ཏེ་སྔགས་བརྗོད་ན། །ལྷ་ལ་སོགས་པ་དབང་དུ་འགྱུར། །དེ་ནས་སློབ་མ་བརྟག་བྱ་སྟེ། །ཆོ་ག་མཐོང་བའི་ལས་ཀྱིས་ནི། །ཡན་ལག་ཐམས་ཅད་མཚན་ལྡན་<line/>
ཞིང༌། །ཡན་ལག་རྫོགས་ལ་མཐུན་པ་བདམ། །མཐོང་བ་ཉམས་དང་ཟུར་ལྟ་དང༌། །མ་རུངས་པ་དང་མིའུ་ཐུང་སྤངས། །བྱེ་བྲག་ཏུ་ནི་ལྟ་བ་བརྟག །ལྟ་བ་དོན་<line/>
ཀུན་སྒྲུབ་པར་བྱེད། །དྲག་དང་འཇམ་དང་བར་མ་དང༌། །ལྟ་བ་རྣམ་པ་གསུམ་དུ་གསུངས། །བསྐྲད་དང་བསད་དང་དེ་བཞིན་དུ། །བསྐམ་དང་ཕུང་བར་བྱ་བ་<line/>
དང༌། །མ་རུངས་པ་དག་དབང་བྱ་དང༌། །ཚར་གཅོད་པ་ནི་དྲག་པོར་བསྟན། །འཇམ་པར་ལྟ་བ་འཇམ་པོར་བྱེད། །སེམས་ཅན་ཐམས་ཅད་དབང་དུ་བྱེད། །<line/>
བསྒྲུབ་པ་རྒྱ་ཆེན་སེམས་ལྡན་ཞིང༌། །འཇམ་པོར་ལྟ་བ་སྙན་པར་སྨྲ། །སྙིང་རྗེ་དང་ནི་ཐབས་ལྡན་ཞིང༌། །བྱང་ཆུབ་སེམས་དང་འཇིགས་མེད་པ། །བདུད་ཀྱི་<line/>
</page>
<page index="381" id="191B">དཔུང་གི་སྟོབས་པོ་ཆེ། །མ་དུལ་ཐམས་ཅད་འདུལ་བྱེད་ན། །བགེགས་དང་ལོག་འདྲེན་ཐམས་ཅད་དང༌། །སྡང་བ་ཀུན་ལྟ་སྨོས་ཅི་དགོས། །དེ་ལྟ་པས་ན་རྣམ་ཀུན་ཏུ། །<line/>
འཇམ་པོར་ལྟ་བ་བརྟག་པར་བྱ། །མཛའ་དང་དགྲ་ལ་སེམས་སྙོམས་ཤིང༌། །ལས་སུ་བྱ་བ་རྣམ་སྤངས་ལ། །སྔགས་པ་བར་མས་གནས་པ་ནི། །གལ་ཏེ་ཐབས་ལ་<line/>
མཁས་ཤིག་ན། །ཡིད་ལ་བསམ་པར་གྱུར་པ་ཡིས། །དགོས་པ་ཐམས་ཅད་བྱེད་པར་འགྱུར། །དེ་ལྟ་བས་ན་རྣམ་ཀུན་ཏུ། །ལྟ་བ་འདི་ནི་རྣམ་པར་སྦྱང༌། །གང་ཞིག་<line/>
ལྟ་བ་ཡོངས་དག་ཅིང༌། །དེ་བཞིན་ཡིད་ཀྱང་རྣམ་དག་པ། །དེ་ལ་རྡོ་རྗེ་ཡེ་ཤེས་ཕྱིར། །བརྟུལ་ཞུགས་ཅན་གྱི་མཆོག་ཏུ་བསྟན། །དེ་ནས་འཇམ་དཔལ་གཞོན་ནུར་<line/>
གྱུར་པས་བྱང་ཆུབ་སེམས་དཔའ་ལག་ན་རྡོ་རྗེ་ལ་འདི་སྐད་ཅེས་སྨྲས་སོ། །རིགས་ཀྱི་བུ། ཇི་ལྟར་ཁྱོད་ཀྱིས་བཤད་པའི་དོན་བདག་གིས་ཤེས་པ་ལྟ་ན། བདག་<line/>
འདི་སྙམ་དུ་བྱང་ཆུབ་སེམས་དཔའ་ཡིད་རྣམ་པར་སྦྱང་བར་བྱའོ་སྙམ་བྱེད་དོ། །དེ་སྐད་ཅེས་སྨྲས་པ་དང༌། ལག་ན་རྡོ་རྗེས་འཇམ་དཔལ་གཞོན་ནུར་གྱུར་པ་ལ་འདི་<line/>
སྐད་ཅེས་སྨྲས་སོ། །འཇམ་དཔལ། ལེགས་སོ། །ལེགས་སོ། །ཡིད་རྣམ་པར་དག་པར་བྱ་བའི་ཕྱིར་ཚིག་འདི་ཁྱོད་ཀྱིས་ལེགས་པར་སྨྲས་སོ། །འཇམ་དཔལ།<line/>
</page>
<page index="382" id="192A">༄༅། །དེའི་ཕྱིར་ཉོན་ཅིག་དང༌། གང་དང་ལྡན་ན་བྱང་ཆུབ་སེམས་དཔའི་སྤྱད་པ་གསང་སྔགས་ཀྱི་སྒོ་སྤྱོད་པའི་བྱང་ཆུབ་སེམས་དཔའ་རྣམས་<line/>
གསང་སྔགས་རྣམས་ལ་སྔགས་ཀྱི་དངོས་གྲུབ་ཐོབ་པར་གྱུར་པའི་ཡིད་རྣམ་པར་དག་པ་ཞེས་བྱ་བའི་ཆོས་ཀྱི་སྒོ་ཁོ་བོས་ཁྱོད་ལ་བཤད་པར་བྱའོ། །འཇམ་དཔལ་<line/>
དེ་ལ་རིགས་ཀྱི་བུའམ། རིགས་ཀྱི་བུ་མོ་དཀྱིལ་འཁོར་མཐོང་བ། བྱང་ཆུབ་ཏུ་སེམས་བསྐྱེད་པ། ཡིད་སྙིང་རྗེ་དང་ལྡན་པ། ཐབས་ལ་མཁས་པ། གསང་<line/>
སྔགས་ཀྱི་སྒོ་ཡི་གེའི་ཚུལ་བསྟན་པ་ལ་མཁས་པས་འདི་སྙམ་དུ་ངག་མ་གཏོགས་པར་ཡིད་མེད། ཡིད་མ་གཏོགས་པར་ངག་མེད། ཡིད་མ་གཏོགས་པར་ལྷའི་<line/>
གཟུགས་མེད་དེ། ཡིད་ཉིད་ངག་ཡིན་ལ་ངག་ཉིད་ཡིད་ཡིན་ནོ། །ལྷའི་གཟུགས་ཉིད་ཀྱང་ཡིད་ཡིན་ལ། ངག་ཉིད་ཀྱང་ལྷའི་གཟུགས་ཡིན་ནོ་སྙམ་དུ་བསམ་<line/>
པར་བྱའོ། །དེ་ལྟར་ཐ་དད་དུ་བྱ་བ་མེད་པར་མོས་ན་སྔགས་པས་ཡིད་རྣམ་པར་དག་པ་ཐོབ་བོ། །ཡིད་རྣམ་པར་དག་པ་དང་ལྡན་པ་དེ་གང་གི་ཚེ་རྣམ་པ་ཐམས་<line/>
ཅད་དུ་རྟག་པར་བདག་གི་ལུས་དང་ལྷའི་གཟུགས་སུ། བདག་གི་ངག་དང་ལྷའི་ངག་ཏུ། བདག་གི་ཡིད་དང་ལྷའི་ཡིད་དུ་མཚུངས་པར་མཐོང་བ་དེའི་ཚེ་མཉམ་<line/>
</page>
<page index="383" id="192B">པར་གཞག་པ་ཡིན་ནོ། །གང་ཚེ་ཀུན་ཏུ་ཐམས་ཅད་དུ། །སྔགས་པ་མཉམ་པར་གཞག་གྱུར་ན། །དེ་ཚེ་ལུས་ལ་སོགས་པ་ཡི། །མཉམ་ཉིད་གནས་ལ་ཞུགས་པར་<line/>
འགྱུར། །མཉམ་ཉིད་གནས་ལ་གནས་པ་ཡི། །ཡན་ལག་བསྐྱེད་པ་ཇི་སྙེད་དང༌། །ཚིག་ཏུ་བརྗོད་པ་ཇི་སྙེད་པ། །དེ་སྙེད་སྔགས་དང་ཕྱག་རྒྱ་ཡིན། །སྔགས་པ་ཀུན་ཏུ་དགྲ་<line/>
མེད་ཅིང༌། །རྟག་ཏུ་མི་གཡོ་བདེ་བར་གནས། །དབང་ཕྱུག་ཀུན་གྱི་གོ་འཕང་ཐོབ། །འདོད་པ་འབྱོར་པའི་གནས་ལ་གནས། །དེ་བསིལ་ཡོངས་སུ་གདུང་བ་མེད། །བཟོད་<line/>
དང་ལྡན་པའི་ཚུལ་ཁྲིམས་བསྡམས། །དེ་ནས་བྱང་ཆུབ་སེམས་དཔའ་ཞི་བའི་བློ་གྲོས་ཀྱིས་བྱང་ཆུབ་སེམས་དཔའ་ལག་ན་རྡོ་རྗེ་ལ་འདི་སྐད་ཅེས་སྨྲས་སོ། །རིགས་<line/>
ཀྱི་བུ༑ ཇི་ཙམ་དུ་ཡིད་རྣམ་པར་དག་པའི་སྒོ་ཆོས་ཀྱི་རྣམ་གྲངས་འདི་བྱང་ཆུབ་སེམས་དཔའི་སྤྱད་པ་གསང་སྔགས་ཀྱི་སྒོ་སྤྱོད་པའི་བྱང་ཆུབ་སེམས་དཔའ་རྣམས་ལ་<line/>
ཕན་པར་གྱུར་པ་ནི་ངོ་མཚར་ཏོ། །རིགས་ཀྱི་བུ། འདི་ལྟ་སྟེ། དཔེར་ན། ས་ཆེན་པོ་ནི་རྐང་གཉིས་པ་དང༌། རྐང་བཞི་པ་རྣམས་ལ་ཕན་པར་གྱུར་པ་ཡིན་ནོ། །རིགས་<line/>
ཀྱི་བུ་དེ་བཞིན་དུ་ཆོས་ཀྱི་སྒོ་འདི་ཡང་བྱང་ཆུབ་སེམས་དཔའི་སྤྱད་པ་གསང་སྔགས་ཀྱི་སྒོ་སྤྱོད་པའི་བྱང་ཆུབ་སེམས་དཔའ་རྣམས་ལ་ཕན་པར་གྱུར་པ་ཡིན་ནོ། །<line/>
</page>
<page index="384" id="193A">༄༅། །རིགས་ཀྱི་བུ། གང་དག་ཆོས་ཀྱི་སྒོ་འདི་ལ་མངོན་པར་བརྩོན་པའི་བྱང་ཆུབ་སེམས་དཔའ་དེ་དག་ནི་གསང་སྔགས་ཀྱི་དངོས་གྲུབ་བསྒྲུབ་<line/>
པའི་གནས་ལ་སྐལ་བ་ཡོད་པ་ཡིན་ནོ། །ལག་ན་རྡོ་རྗེས་སྨྲས་པ། ཞི་བའི་བློ་གྲོས། དེ་དེ་བཞིན་ཏེ། ཇི་སྐད་སྨྲས་པ་དེ་བཞིན་ནོ། །དེ་དག་ནི་བླ་ན་མེད་པ་ཡང་<line/>
དག་པར་རྫོགས་པའི་བྱང་ཆུབ་ཏུ་ངེས་པ་སྟེ། དེ་དག་ནི་རྡོ་རྗེ་དཀྱིལ་འཁོར་ཆེན་པོ་ལ་འཇུག་པ་དང༌། མཉན་པ་དང༌། ཡང་དག་པའི་སྐལ་བ་ཡོད་པ་དག་གོ།<line/>
དེ་ནས་ཐམས་ཅད་དང་ལྡན་པའི་འཁོར་དེས་བྱང་ཆུབ་སེམས་དཔའ་ལག་ན་རྡོ་རྗེ་ལ་འདི་སྐད་ཅེས་སྨྲས་སོ། །བཅོམ་ལྡན་འདས། རིགས་ཀྱི་བུ་གང་དག་<line/>
ཡིད་རྣམ་པར་དག་པའི་སྒོའི་ཆོས་ཀྱི་རྣམ་གྲངས་འདི་ལ་མངོན་པར་བརྩོན་པ་དེ་དག་ནི་ཕྱག་བགྱི་བ་ལགས་ཏེ། བདག་ཅག་ཐམས་ཅད་གཡོག་དང་བཅས་<line/>
འཁོར་དང་བཅས་པར་འདུས་ནས་གོས་དང༌། ཟས་རྣམས་ཀྱིས་དེ་དག་ལ་བསྟི་སྟང་དུ་བགྱི། བླ་མར་བགྱི། རི་མོར་བགྱི། མཆོད་པར་བགྱིའོ། །གྲོང་ན་གནས་<line/>
ཀྱང་རུང༌། དགོན་པ་ན་གནས་ཀྱང་རུང་སྟེ། གནོད་པ་ཐམས་ཅད་བཟློག་པར་བགྱིའོ། །ཕན་པ་རྣམས་ཉེ་བར་བསྒྲུབ་པར་བགྱིའོ། །རིགས་ཀྱི་བུའམ། རིགས་<line/>
</page>
<page index="385" id="193B">ཀྱི་བུ་མོ་རྟག་ཏུ་རྒྱུན་མི་ཆད་པར་བརྩོན་པ་དེ་དག་གི་རེ་བ་ཐམས་ཅད་ཇི་ཙམ་དུ་ཡོངས་སུ་རྫོགས་པར་མ་བགྱིས་པ་དེ་སྲིད་དུ་བདག་ཅག་བླ་ན་མེད་པ་ཡང་དག་པར་<line/>
རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་མི་བགྱིའོ། །དེ་ནས་བྱང་ཆུབ་སེམས་དཔའ་ལག་ན་རྡོ་རྗེས་ཐམས་ཅད་དང་ལྡན་པའི་འཁོར་དེ་ལ་འདི་<line/>
སྐད་ཅེས་སྨྲས་སོ། །ལེགས་སོ། །ལེགས་སོ། །གྲོགས་པོ་དག །འདི་ལྟ་སྟེ། གང་གི་ལག་ན་ཡིད་རྣམ་པར་དག་པའི་སྒོ་གནས་པ་དེ་ནི་དེ་བཞིན་གཤེགས་པ་རྣམས་<line/>
ཀྱི་བྱང་ཆུབ་བོ། །འདི་ལྟ་སྟེ། གསང་སྔགས་ཀྱི་སྒོ་སྤྱོད་པ་མངོན་པར་རྫོགས་པར་བྱང་ཆུབ་པ་འཛིན་པ་ལ་བསྟི་སྟང་བྱ། རི་མོར་བྱ་སྟེ་འདི་ཉིད་བྱ་བའོ། །དེ་ནས་བྱང་<line/>
ཆུབ་སེམས་དཔའ་སེམས་དཔའ་ཆེན་པོ་ལག་ན་རྡོ་རྗེས་དེའི་ཚེ། བྱང་ཆུབ་སེམས་དཔའ་སྤྱད་པ་གསང་སྔགས་ཀྱི་སྒོ་སྤྱོད་པ་རྣམས་བསྲུང་བའི་ཕྱིར་རྣམ་པར་དག་<line/>
པ་མཐའ་ཡས་པའི་གནས་ཀྱི་གསང་སྔགས་ཀྱི་ཚིག་རྣམས་སྨྲས་པ། ན་མཿ་སརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་བྷ་ཡ་བྷི་ཁ་ཏེ་བྷྱཿ། སརྦ་ཐཱ་ཧཱུཾ་ཙ་པ་ལི་ནི་ཀ །ཀེ་<line/>
ཀ་རཀྵ་རཀྵ་དཱ་ཀེ་བྷྱ་དརྨ། མ་ཏཱཾ་གི་ཙཎྜོ་ལི་ཤ་པ་དོ་ལི་ཏི་རཏྣ་ཧ་མ་བ་ཡི་ནི་མ་ནི་ས་མ་མཧཱ་ཡ་ན་སི་སྭཱཧཱ། ཆོས་སྨྲ་བ་གང་ལ་ལ་ཞིག་གིས་ཉིན་ལན་གསུམ་མཚན་<line/>
</page>
<page index="386" id="194A">༄༅། །ལན་གསུམ་དྲན་པར་བྱས་ན་དེ་ལ་འཇིགས་པ་དང༌། གནོད་པ་ཐམས་ཅད་མི་འབྱུང་ངོ༌། །དེ་བཞིན་དུ་ལག་པ་གཉིས་སྦྱར་ཏེ་གུང་མོ་<line/>
གཉིས་བཀུག་ལ་ནང་དུ་བཅུག་པ་ནི་བྱང་ཆུབ་ཀྱི་སྙིང་པོ་མནན་པའི་ཕྱག་རྒྱའོ། །ཕྱག་རྒྱ་དེ་ཉིད་ལས་སྲིན་ལག་གཉིས་ཀྱི་ཚིགས་དང་པོ་བཀུག་པ་ནི་བདུད་ཡང་<line/>
དག་པར་བསྐུལ་བའི་རྡོ་རྗེའི་ཕྱག་རྒྱའོ། །ཕྱག་རྒྱ་དེ་ཉིད་ལས་གུང་མོ་གཉིས་སླར་ཕྱུང་སྟེ་སྔ་མ་བཞིན་དུ་གཞག་པ་ནི་བདུད་ཀྱི་དཔུང་སྐྲག་པར་བྱེད་པའི་ཕྱག་རྒྱའོ།།<line/>
ཕྱག་རྒྱ་དེ་ཉིད་ལས་སྲིན་ལག་གཉིས་གཤིབས་ཏེ་མཐེ་བོང་གཉིས་བཀུག་ལ་ནང་དུ་བཅུག་པ་ནི་བདུད་ཀྱི་སྡེ་རྣམ་པར་འཇོམས་པའི་ཕྱག་རྒྱའོ། །ཕྱག་རྒྱ་དེ་<line/>
ཉིད་ལས་མཐེ་བོང་གཉིས་ཕྱུང་ལ་མཛུབ་མོ་གཉིས་བཀུག་སྟེ་ནང་དུ་བཅུག་པ་ནི་བདུད་འདུལ་བའི་ཕྱག་རྒྱའོ། །སྔགས་ལ། ན་མཿ་སརྦ་ཏ་ཐཱ་ག་ཏེ་བྷྱཿ་སརྦ་མུ་ཁེ་<line/>
བྷྱཿ། སརྦ་ཐཱ་ཧེ་ཧེ་སྭཱཧཱ། ཕྱག་རྒྱ་དེ་ཉིད་ལས་མཐེ་བོང་གཡོན་པས་མཐེ་བོང་གཡས་པ་མནན་པ་ནི་གདོན་ཐམས་ཅད་གཅོད་པའི་ཕྱག་རྒྱའོ། །སྔགས་ལ། ན་མཿསརྦ་<line/>
ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ་ཧི་སྭཱཧཱ། ཕྱག་རྒྱ་དེ་ཉིད་ལས་མཛུབ་མོ་གཡས་པས་མཐེ་བོང་གཡོན་པ་མནན་པ་ནི་སྲིན་པོ་ཐམས་ཅད་ཚར་གཅོད་པའི་<line/>
</page>
<page index="387" id="194B">ཕྱག་རྒྱའོ། །སྔགས་ལ། ན་མཿ་སརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ་ཏེ་ཧེ་རེ་ཊེ་སྭཱཧཱ། ཕྱག་རྒྱ་དེ་ཉིད་ལས་ལག་པ་གཡོན་པའི་སྲིན་ལག་གིས་ལག་པ་གཡས་<line/>
པའི་མཐིལ་དུ་བྲུད་པ་ནི་མཁའ་འགྲོ་མ་ཐམས་ཅད་ཀྱི་སྙིང་རྣམ་པར་གཞོམ་པའི་ཕྱག་རྒྱའོ། །སྔགས་ལ། ན་མཿ་སརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ་ཧེ་རིངྒ་<line/>
ཎི་ཧེ་ཧེ་སྭཱཧཱ། ཕྱག་རྒྱ་དེ་ཉིད་ལས་སྙིམ་པའི་ཚུལ་དུ་བྱས་ལ། མཛུབ་མོ་གཉིས་དང༌། མཐེ་བོང་གཉིས་དུང་གི་ཚུལ་དུ་བྱས་པ་ནི་རྡོ་རྗེ་དུང་གི་ཕྱག་རྒྱ་སྟེ། ཀླུ་ཐམས་<line/>
ཅད་ཀྱི་སྙིང་རྣམ་པར་གཞོམ་པའོ། །སྔགས་ལ། ན་མཿ་སརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ་ཛཾ་གི་རི་ཕུཏྟ་རེ་རེ་སྭཱཧཱ། དེ་བཞིན་དུ་ལག་པ་གཉིས་སྦྱར་ལ་གུང་མོ་<line/>
གཉིས་བསྣོལ་བ་ནི་གནོད་སྦྱིན་ཐམས་ཅད་ཚར་གཅོད་པའི་ཕྱག་རྒྱའོ། །སྔགས་ལ། ན་མཿ་སརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ་ཛིཾ་གི་རི་ནི་ཧཱུཾ་ན་དེ་ཀེ་སྭཱ་ཧཱ།<line/>
ཕྱག་རྒྱ་དེ་ཉིད་ལས་མཐེའུ་ཆུང་གཉིས་ནང་དུ་བཅུག་ལ་གུང་མོ་གཉིས་སྔ་མ་བཞིན་དུ་གཞག་པ་ནི་དྲི་ཟ་ཚར་གཅོད་པའི་ཕྱག་རྒྱའོ། །སྔགས་ལ། ན་མཿ་སརྦ་ཏ་ཐཱ་ག་<line/>
ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ་ཧེ་རི་གེ་བྷྱཿསྭཱཧཱ། ཕྱག་རྒྱ་དེ་ཉིད་ལས་མཛུབ་མོ་གཉིས་འཁྱུད་པའི་ཚུལ་དུ་བྱས་པ་ནི་ལྷ་མ་ཡིན་ངེས་པར་གཞོམ་པའི་ཕྱག་<line/>
</page>
<page index="388" id="195A">༄༅། །རྒྱའོ༑ ༑སྔགས་ལ། ན་མཿ་སརྦ་ཏ་ཐཱ་ག་ཏེ་བྷྱཿ་སརྦ་མུ་ཁེ་བྷྱཿ་སརྦ་ཐཱ་ཧཱུཾ་ཧཱུཾ་ཕཊ་ཕཊ། ཕྱག་རྒྱ་དེ་ཉིད་ལས་མཐེ་བོང་གཉིས་འཁྱུད་<line/>
པ་བསྒྲེང་སྟེ། སོར་མོ་ལྷག་མ་བརྐྱང་བ་ནི་ནམ་མཁའ་ལྡིང་ཐམས་ཅད་འཆིང་བར་བྱེད་པའི་ཕྱག་རྒྱའོ། །སྔགས་ལ། ན་མཿ་སརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་<line/>
བྷྱཿ། སརྦ་ཐཱ་ཧ་རི་པིངྒོ་ལི་མུ་ཁི་སྭཱཧཱ། དེ་བཞིན་དུ་ལག་པ་གཉིས་སྦྱར་ལ་ལག་པ་གཡོན་པ་བཀན་ཏེ་གཡས་པ་ཁ་སྦུབས་ལ་སྲིན་ལག་གིས་ལག་པ་གཡོན་<line/>
པའི་མཐིལ་དུ་རེག་པར་བྱས་པ་ནི་མིའམ་ཅི་ཚར་གཅོད་པའི་ཕྱག་རྒྱའོ། །སྔགས་ལ། ན་མཿ་སརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ་ཛ་ཡ་ཛ་ཡ་ནི་སྭཱཧཱ།<line/>
ཕྱག་རྒྱ་དེ་ཉིད་ལས་མཛུབ་མོས་ལག་པ་དེ་ཉིད་ཀྱི་མཐིལ་དུ་རེག་པར་བྱས་པ་ནི་ལྟོ་འཕྱེ་ཆེན་པོ་ཚར་གཅོད་པའི་ཕྱག་རྒྱའོ། །སྔགས་ལ། ན་མཿ་སརྦ་ཏ་ཐཱ་<line/>
ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ་ག་ར་ལི་ནི་ཧཱུཾ་ཀ་རི་ཎི་སྭཱཧཱ། དེ་བཞིན་དུ་ལག་པ་གཉིས་སྦྱར་ལ་ལག་པ་གཉིས་བ་སྣོལ་བ་ནི་སྡང་བ་ཐམས་ཅད་དགག་པའི་<line/>
ཕྱག་རྒྱའོ། །སྔགས་ལ། ནམཿསརྦ་ཏ་ཐཱ་ག་ཏེ་བྷྱཿ་སརྦ་མུ་ཁེ་བྷྱཿ། སརྦ་ཐཱ་ཧེ་ཙཎྜི་ཧེ་རི་བི་ཀེ་སྭཱ་ཧཱ། ལག་བ་དེ་ཉིད་སོར་མོ་རྣམས་གཅིག་གིས་གཅིག་འཁྱུད་<line/>
</page>
<page index="389" id="195B">ལ་ལག་པ་གཉིས་སྔ་མ་བཞིན་དུ་གཞག་པ་ནི་སྲིན་པོ་ཐམས་ཅད་ཀྱི་སྙིང་ཚིག་པར་བྱེད་པའི་ཕྱག་རྒྱའོ། །སྔགས་ལ། ན་མཿ་སརྦ་ཏ་ཐཱ་ག་ཏེ་བྷྱཿ་སརྦ་མུ་ཁེ་བྷྱཿ། སརྦ་<line/>
ཐཱ་ཀེཾ་ཀ་རི་ཎི་ཛྷཾ་ཀ་རི་ཎི་ཀེ་སྭཱཧཱ། ཕྱག་རྒྱ་དེ་ཉིད་ལས་མཐེ་བོང་གཉིས་ཡིད་ཙམ་བཀུག་པ་འདི་ནི་སྲིན་མོ་ཐམས་ཅད་ཀྱི་སྙིང་རྨོངས་པར་བྱེད་པའི་ཕྱག་རྒྱའོ། །སྔགས་ལ།<line/>
ན་མཿ་སརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ་ཀ་ར་ན་ཛི་ཏེ་བི་ཁ་ལ་མུ་ཀེ་སྭཱཧཱ། ཕྱག་རྒྱ་དེ་ཉིད་ལས་མཛུབ་མོ་གཉིས་ཕྱེ་སྟེ་མཐེ་བོང་སྔ་མ་བཞིན་གཞག་པ་ནི་ཤ་<line/>
ཟ་འདུལ་བའི་ཕྱག་རྒྱ་སྟེ་རྒྱལ་བ་མཆོག་རྣམས་ཀྱིས་རྟག་ཏུ་གསུངས་སོ། །སྔགས་ལ། ན་མཿ་སརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ་མི་ཙི་མི་ཙི་སྭཱཧཱ། ཕྱག་རྒྱ་དེ་<line/>
ཉིད་ལས་གུང་མོ་གཉིས་ཕྱེ་ལ་མཛུབ་མོ་གཉིས་སྔ་མ་བཞིན་གཞག་པ་ནི་ཤ་ཟ་མོ་ཐམས་ཅད་ཀྱི་སྙིང་རྨོངས་པར་བྱེད་པའི་ཕྱག་རྒྱའོ། །སྔགས་ལ། ན་མཿ་སརྦ་ཏ་ཐཱ་<line/>
ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ་པི་ཤཱ་ཙི་ནི་སྭཱཧཱ། ཕྱག་རྒྱ་དེ་ཉིད་ལས་སྲིན་ལག་གཉིས་ཀྱང་ཕྱེ་སྟེ་གུང་མོ་སྔ་མ་བཞིན་གཞག་པ་ནི་འབྱུང་པོ་ཐམས་ཅད་དབང་<line/>
དུ་བསྡུ་བའི་ཕྱག་རྒྱའོ། །སྔགས་ལ། ན་མཿ་སརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ་གུང་གུང་སྭཱཧཱ། ཕྱག་རྒྱ་དེ་ཉིད་ལས་མཐེའུ་ཆུང་གཉིས་ཀྱང་ཕྱེ་བ་ལ་སྲིན་<line/>
</page>
<page index="390" id="196A">༄༅། །ལག་གཉིས་སྔ་མ་བཞིན་གཞག་པ་ནི་འབྱུང་པོ་ཐམས་ཅད་དགུག་པའི་ཕྱག་རྒྱའོ། །སྔགས་ལ། ན་མཿ་སརྦ་ཏ་ཐཱ་ག་ཏེ་བྷྱཿ། སརྦ་མུ་<line/>
ཁེ་བྷྱཿ། སརྦ་ཐཱ་གུ་མི་གུ་མི་ཧི་ལི་གེ་སྭཱཧཱ། ཕྱག་རྒྱ་དེ་ཉིད་ལས་མཐེ་བོང་གཡོན་པ་བརྐྱང་ལ་ལྷག་མ་སྔ་མ་བཞིན་གཞག་པ་ནི་གྲིབ་གནོན་ཐམས་ཅད་སྐྲག་པར་<line/>
བྱེད་པའི་ཕྱག་རྒྱའོ། །སྔགས་ལ། ན་མཿ་སརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ་ཚཱ་ཡཱ་ལི་སྭཱཧཱ། དེ་བཞིན་དུ་མཐེ་བོང་གཡོན་པ་བརྐྱང་ལ་ལག་པ་གཡས་<line/>
པ་སྔ་མ་བཞིན་དུ་གཞག་པ་ནི་གྲིབ་གནོན་ཐམས་ཅད་འཇིགས་པར་བྱེད་པའི་ཕྱག་རྒྱའོ། །སྔགས་ལ། ན་མཿ་སརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ་ཛོ་<line/>
ལ་ནི་ཛ་ཏི་ཀེ་སྭཱཧཱ། ཕྱག་རྒྱ་དེ་ཉིད་ལས་མཛུབ་མོ་གཉིས་བསྣོལ་བའི་ཚུལ་དུ་བཀུག་ལ་མཐེ་བོང་གཉིས་ཀྱི་སྟེང་དུ་གཞག་པ་ནི་བརྗེད་བྱེད་ཐམས་ཅད་གཞིག་<line/>
པའི་ཕྱག་རྒྱའོ། །སྔགས་ལ། ན་མཿ་སརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ་ལམྦོ་ད་ར་ཎཱི་བྷྲི་བྷྲི་ཤི་ནི་སྭཱཧཱ། ཕྱག་རྒྱ་དེ་ཉིད་ལས་སོར་མོ་ཐམས་ཅད་<line/>
ཕྱེ་སྟེ་བསྒྲེང་བ་ནི་བརྗེད་བྱེད་མ་ཐམས་ཅད་སྐྲག་པར་བྱེད་པའི་ཕྱག་རྒྱའོ། །སྔགས་ལ། ན་མཿ་སརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ་བོ་རཏྣ་ཨུ་ལ་<line/>
</page>
<page index="391" id="196B">པ་མུ་གི་ཙི་ཕུ་རི་རེ་སྭཱཧཱ། དེ་བཞིན་དུ་སོར་མོ་ཐམས་ཅད་བཀུག་སྟེ། ནང་དུ་བཅུག་ལ་མཐེ་བོང་གཉིས་བསྒྲེང་སྟེ་དེ་ལྟར་བྱས་པ་འདི་ནི་བྱད་རྣམས་ཀྱི་སྙིང་སྐེམ་པའི་<line/>
ཕྱག་རྒྱའོ། །སྔགས་ལ། ན་མཿ་སརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ་ཁི་ཁི་རི་ཧྲྀ་ད་ཡ་བི་དཱ་ར་ཎི་སྭཱཧཱ། ཕྱག་རྒྱ་དེ་ཉིད་ལས་མཐེ་བོང་གཉིས་བཀུག་སྟེ་<line/>
བཅུག་ལ། མཛུབ་མོ་གཉིས་བསྒྲེང་བ་འདི་ནི་བྱད་ཐམས་ཅད་ཀྱི་སྙིང་ཀུན་ཏུ་སྦྱར་བའི་ཕྱག་རྒྱའོ། །སྔགས་ལ། ན་མཿ་སརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་<line/>
ཐཱ་བི་ས་རི་ཎི་སྭཱཧཱ། དེ་ནས་ལག་ན་རྡོ་རྗེས་བྱང་ཆུབ་སེམས་དཔའི་སྤྱད་པ་གསང་སྔགས་ཀྱི་སྒོ་སྤྱོད་པའི་སེམས་དཔའི་སྟོབས་བཅུའི་སྟོབས་དང་ལྡན་པ། རྡོ་རྗེ་ཡེ་<line/>
ཤེས་ལས་མངོན་པར་བྱུང་བ་རྣམས་ཀྱི་དོན་དུ། དེ་བཞིན་གཤེགས་པ་ཐམས་ཅད་ཀྱི་སྙིང་པོ་ལས་བྱུང་བའི་ཕྱག་རྒྱ་གསང་བ་རབ་འབྱམས་བསྟན་པའི་སྒོ་སྨྲས་པ།<line/>
ཐོག་མར་སངས་རྒྱས་ཐམས་ཅད་ལ་ཕྱག་བྱས་ཏེ། བྱང་ཆུབ་ཀྱི་སེམས་མངོན་དུ་བྱས་ལ། བྱམས་པ་ཆེན་པོ་དང༌། སྙིང་རྗེ་ཆེན་པོའི་མིག་གིས་སེམས་ཅན་གྱི་<line/>
ཁམས་ཁྱབ་པར་བྱས་ཏེ། སྤོས་ཀྱི་ལག་པ་བསྐུས་ལ་ཁ་ཤར་ཕྱོགས་སམ། བྱང་ཕྱོགས་སུ་བལྟས་ཏེ་ཕྱག་རྒྱ་ལེགས་པར་བཅིང་བར་བྱའོ། །ལག་པ་གཉིས་<line/>
</page>
<page index="392" id="197A">༄༅། །སྙིམ་པར་སྦྱར་ལ་བསྟོད་དེ་གཞག་པ་ནི་དེ་བཞིན་གཤེགས་པ་རིན་པོ་ཆེ་ཏོག་གི་ཕྱག་རྒྱའོ། །སྔགས་ལ། ན་མཿ་སརྦ་ཏ་ཐཱ་ག་ཏེ་བྷྱཿ།<line/>
སརྦ་མུ་ཁེ་བྷྱཿ། སརྦ་ཐཱ་ཏྲི་རཏྣ་ནིར་ཛཱ་ཏ་ཧཱུཾ་ཧཱུཾ་སྭཱཧཱ། ཕྱག་རྒྱ་དེ་ཉིད་ལས་མཐེ་བོང་གཉིས་བཀུག་སྟེ་[?] བཅར་བ་ནི་དེ་བཞིན་གཤེགས་པ་མེ་ཏོག་ཀུན་ཏུ་རྒྱས་<line/>
པའི་དབང་པོའི་རྒྱལ་པོའི་ཕྱག་རྒྱའོ། །སྔགས་ལ། ན་མཿ་སརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ་ཛྙཱ་ན་སཾ་བྷ་བ་སྭཱཧཱ། ཕྱག་རྒྱ་དེ་ཉིད་ལས་མཛུབ་མོ་<line/>
གཉིས་རྡོ་རྗེའི་ཚུལ་དུ་བཀུག་སྟེ་གུང་མོའི་ངོས་ཀྱི་ཐད་ཀར་གཞག་པ་ནི་བཅོམ་ལྡན་འདས་འོད་དཔག་མེད་ཀྱི་ཕྱག་རྒྱའོ། །སྔགས་ལ། ན་མཿ་སརྦ་ཏ་ཐཱ་ག་<line/>
ཏེདྷྱཿ། སརྦ་མུ་ཁེ་བྷྱཿ། སརྦ་ཐཱ་ཨ་མི་ཏོདྦྷ་བེ། ཛྙཱ་ན་པ་རི་ཎི་སྭཱཧཱ། ཕྱག་རྒྱ་དེ་ཉིད་ལས་མཛུབ་མོ་གཉིས་བཀུག་པ་དེ་ཉིད་ཀྱིས་རྩེ་མོ་ལ་གུང་མོ་རེག་པར་བྱ་ས་<line/>
པ་ནི་མི་འཁྲུགས་པའི་ཕྱག་རྒྱའོ། །སྔགས་ལ། ན་མཿ་སརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ་བི་ག་ད་ཛྭཱ་ཛྙཱ་ན་སཾ་བྷཱ་བ་སྭཱཧཱ། ལག་པ་གཉིས་ཀ་ཁུ་<line/>
ཚུར་བཅངས་ལ་མཛུབ་མོ་གཉིས་ཀྱིས་མཐེ་བོང་གཉིས་འཁྱུད་པ་ནི་བཅོམ་ལྡན་འདས་རྣམ་པར་གཟིགས་ཀྱི་ཕྱག་རྒྱའོ། །སྔགས་ལ། ན་མཿ་སརྦ་ཏ་ཐཱ་ག་<line/>
</page>
<page index="393" id="197B">ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ་ཀ་ན་བི་ཙུ་ཏི་ཏ་ཛྙཱ་ནོད་ཡ་སྭཱཧཱ། ཕྱག་རྒྱ་དེ་ཉིད་ལས་གུང་མོ་གཉིས་གཤིབས་ཏེ་བསྒྲེང་བ་ནི་བཅོམ་ལྡན་འདས་དེ་བཞིན་གཤེགས་<line/>
པ་གཙུག་ཏོར་ཅན་གྱི་ཕྱག་རྒྱའོ། །སྔགས་ལ། ན་མཿ་སརྦ་ཏ་ཐཱ་གཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ་ཛྙཱ་ན་ཤི་ཁི་སཾ་བྷ་བ་སྭཱཧཱ། དེ་བཞིན་དུ་སྔ་མ་ལྟར་ཁུ་ཚུར་བཅངས་<line/>
ལ་སྲིན་ལག་གཉིས་གཤིབས་ཏེ་བསྒྲེང་བ་ནི་བཅོམ་ལྡན་འདས་ཐམས་ཅད་སྐྱོབ་ཀྱི་ཕྱག་རྒྱའོ། །སྔགས་ལ། ན་མཿ་སརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ་བི་<line/>
ཤུད་དྷ་ག་ཏ་ཛྙཱ་ན་བི་དེ་སྭཱཧཱ། སྔ་མ་བཞིན་དུ་དེ་ལྟར་ཁུ་ཚུར་བཅངས་ལ་མཐེ་ཆུང་གཉིས་གཤིབས་ཏེ་བསྒྲེང་བ་ནི་བཅོམ་ལྡན་འདས་ལོག་པར་དད་སེལ་གྱི་ཕྱག་<line/>
རྒྱའོ༑ ༑སྔགས་ལ། ན་མཿ་སརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ་ཛི་མ་སྭཱཧཱ། དེ་བཞིན་དུ་ཁུ་ཚུར་བཅངས་ལ་མཐེ་བོང་གཉིས་དང༌། མཛུབ་མོ་གཉིས་ནང་<line/>
དུ་བཅུག་པ་ནི་བཅོམ་ལྡན་འདས་འཁོར་ལོས་བསྒྱུར་བ་ཆེན་པོའི་དབུའི་ཕྱག་རྒྱའོ། །སྔགས་ལ། ན་མཿསརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ་ཁ་ཏྲ་མི་སྭཱཧཱ།<line/>
ཕྱག་རྒྱ་འདི་ཉིད་ལས་གུང་མོ་གཉིས་ཕྱུང་སྟེ། གཤིབས་པ་ནི་བཅོམ་ལྡན་འདས་འཁོར་ལོས་བསྒྱུར་བ་ཆེན་པོའི་གཙུག་ཏོར་གྱི་ཕྱག་རྒྱའོ། །སྔགས་ལ། ན་མཿ་སརྦ་<line/>
</page>
<page index="394" id="198A">༄༅། །ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ་ཛཾ། ཕྱག་རྒྱ་འདི་ཉིད་ལས་མཛུབ་མོ་གཉིས་ཕྱུང་སྟེ་ཚིགས་དང་པོ་བཀུག་པ་དེ་ཉིད་ལ་སྦྱར་བ་ནི་<line/>
སྦྱན་གྱི་ཕྱག་རྒྱའོ། །སྔགས་ལ། ན་མཿ་སརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ་དྲི། ཕྱག་རྒྱ་འདི་ཉིད་ལས་མཐེ་བོང་གཉིས་ཡིད་ཙམ་བཀུག་ལ་མཛུབ་མོ་<line/>
གཉིས་ལ་ཕྱོགས་པར་བྱས་ཏེ། ལྷག་མ་སྔ་མ་བཞིན་དུ་གཞག་པ་ནི་བཅོམ་ལྡན་འདས་ཀྱི་འཁོར་ལོའི་ཕྱག་རྒྱའོ། །སྔགས་ལ། ན་མཿ་སརྦ་ཏ་ཐཱ་ག་ཏེ་བྷྱཿ།<line/>
སརྦ་མུ་ཁེ་བྷྱཿ། སརྦ་ཐཱ་ཨཾ། སྔ་མ་བཞིན་ལག་པ་གཉིས་ཁུ་ཚུར་བཅངས་ལ་མཛུབ་མོ་གཉིས་ཕྱིར་བཀྱེད་དེ་བརྐྱང་ལ་ཚིགས་དང་པོ་བཀུག་ཅིང་མཐེ་བོང་གཉིས་<line/>
ཕྱིར་བསྐྱེད་དེ་བརྐྱང་བ་ནི་བཅོམ་ལྡན་འདས་དཔལ་བེའུའི་ཕྱག་རྒྱའོ། །སྔགས་ལ། ན་མཿ་སརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ་ཤྲཱིཿ། ཕྱག་རྒྱ་དེ་ཉིད་<line/>
ལས་གུང་མོ་གཉིས་བསྐྱེད་དེ་བརྐྱང་ལ་མཐེ་བོང་གཉིས་ནང་དུ་བཅུག་པ་ནི་བཅོམ་ལྡན་འདས་ཀྱི་ལྟེ་བའི་ཕྱག་རྒྱའོ། །སྔགས་ལ། ན་མཿ་སརྦ་ཏ་ཐཱ་ག་ཏེ་བྷྱཿ།<line/>
སརྦ་མུ་ཁེ་བྷྱཿ། སརྦ་ཐཱ་ཧྲིཾ། སྔ་མ་བཞིན་དུ་དེ་ལྟར་ལག་པ་གཉིས་ཁུ་ཚུར་བཅངས་ལ་མཐེའུ་ཆུང་གཉིས་ཕྱུང་སྟེ་བསྐྱེད་པ་འདི་ནི། བཅོམ་ལྡན་འདས་ཀྱི་<line/>
</page>
<page index="395" id="198B">ཞབས་ཀྱི་ཕྱག་རྒྱའོ། །སྔགས་ལ། ན་མཿ་སརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ་ཧྲཾ། འདི་དག་ནི་བཅོམ་ལྡན་འདས་འཁོར་ལོས་བསྒྱུར་བ་ཆེན་པོའི་ཕྱག་རྒྱ་<line/>
སྟེ་དགོས་པའི་དོན་ཐམས་ཅད་བསྒྲུབ་པའོ། །གང་ཞིག་ནང་གི་དག་པ་ཡིས། །ཕྱག་རྒྱ་འདི་དག་འཛིན་བྱེད་པ། །སྔགས་པ་དེ་ནི་སྡིག་བྲེལ་བར། །འགྱུར་ཏེ་འདི་ལ་ཐེ་<line/>
ཚོམ་མེད། །རྡོ་རྗེ་འཆང་རྣམས་ཐམས་ཅད་དང༌། །བྱང་ཆུབ་སེམས་དཔའ་རྣམས་དང་ནི། །རྫུ་འཕྲུལ་ཆེ་བའི་ལྷ་ཀུན་དང༌། །བློ་དང་ལྡན་པ་དེ་ལ་བསྲུང༌། །དེ་ལྟ་<line/>
བས་ན་རྣམ་ཀུན་དུ། །བདག་ཉིད་ཆེ་ལ་གུས་པར་བྱ། །རིག་སྔགས་རྟག་ཏུ་བཟླས་བྱས་ན། །དེ་ལ་དངོས་གྲུབ་མི་དཀའ་འོ། །རྒྱལ་བ་རྣམས་ཀྱིས་གསུངས་པའི་སྔགས། །<line/>
ཚེ་འདི་ལ་ནི་འགྲུབ་པར་འགྱུར། །འཇིག་རྟེན་སྔགས་རྣམས་གང་ཡིན་པ། །དེ་དག་དེ་ཡི་དབང་གྱུར་ཏེ། །བསྒོ་བཅི་ཞིག་གྱིས་ཤིག་ཅེས། །དེ་ཡི་གཡས་གཡོན་འཁོར་<line/>
བར་འགྱུར། །མི་མིན་ལྷ་ཡི་སྨན་རྣམས་ཀྱང༌། །དེ་ཡི་དབང་དུ་གྱུར་ཅིང་འཁོད། །སྔགས་པ་སྔགས་ཀྱི་ཚུལ་གནས་ནས། །གང་ཚེ་ལུས་ནི་འདོར་འགྱུར་ན། །དབང་<line/>
བསྒར་[?] གྱི་ནི་གནས་མཆོག་ཏུ། །དེ་ཚེ་དེ་ནི་སྐྱེ་བར་འགྱུར། །གང་ན་དབང་ལྡན་བཅོམ་ལྡན་འདས། །རྣམ་པར་སྣང་མཛད་ཆེ་བཞུགས་པར། །རྒྱལ་བའི་སྲས་པོ་འདོད་<line/>
</page>
<page index="396" id="199A">༄༅། །པ་བཞིན། །སྐྱེ་བ་དག་ནི་འཛིན་པར་འགྱུར། །ཇི་སྲིད་བྱང་ཆུབ་གྱུར་གྱི་བར། །དེ་ཡི་སྤྱོད་པ་ཉམས་མི་འགྱུར། །རྡོ་རྗེ་འཆང་རྣམས་ཐམས་<line/>
ཅད་ཀྱིས། །ཐམས་ཅད་དུ་ནི་བྱིན་གྱིས་བརླབས། །དེ་བཞིན་དུ་ལག་པ་གཉིས་སྦྱར་ལ་སྲིན་ལག་གཉིས་ནང་དུ་བཅུག་སྟེ། མཛུབ་མོ་གཉིས་ཚིགས་དང་པོ་བཀུག་<line/>
ལ༑ གུང་མོ་གཤིབས་ཏེ་ནས་གང་གིས་མ་རེག་ཙམ་གཞག་ཅིང་མཐེ་བོང་གཉིས་དེའི་དྲུང་དུ་གཞག་པ་འདི་ནི་རྡོ་རྗེ་དྲག་པོ་ཆེན་པོའི་ཕྱག་རྒྱའོ། །སྔགས་ལ།<line/>
ན་མཿ་སརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ་ཙཎྜ་མཧཱ་རོ་ཥ་ཎ་ཧཱུཾ། ཕྱག་རྒྱ་དེ་ཉིད་ལས་མཛུབ་མོ་གཡས་པས་གུང་མོ་བསྒྲེང་བ་ལ་འཁྱུད་པ་འདི་ནི་རྡོ་རྗེ་<line/>
དྲག་པོ་ཆེན་པོའི་མགོའི་ཕྱག་རྒྱའོ། །སྔགས་ལ། ན་མཿ་སརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ་མཾ། མཛུབ་མོ་གཡོན་པས་གུང་མོ་བསྒྲེང་བ་ལ་འཁྱུད་པ་<line/>
ལ་མཛུབ་མོ་གཡས་པ་ཕྱེ་སྟེ། སྔ་མ་བཞིན་དུ་ཚིགས་དང་པོ་བཀུག་སྟེ་གཞག་པ་ནི་རྡོ་རྗེ་དྲག་པོ་ཆེན་པོའི་གཙུག་ཏོར་གྱི་ཕྱག་རྒྱའོ། །སྔགས་ལ། ན་མཿ་སརྦ་<line/>
ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ་ཛཱི། དེ་བཞིན་དུ་མཛུབ་མོ་གཉིས་ཀྱིས་གུང་མོ་བསྒྲེང་བ་ལ་འཁྱུད་པ་ནི་རྡོ་རྗེ་དྲག་པོ་ཆེན་པོའི་གོ་ཆའི་ཕྱག་རྒྱའོ། །<line/>
</page>
<page index="397" id="199B">སྔགས་ལ། ན་མཿ་སརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ་ཨཱ། དེ་བཞིན་དུ་མཛུབ་མོ་གཉིས་ཕྱེ་ལ་གློག་འགྱུ་བའི་ཐབས་སུ་བརྐྱང་བ་ནི་རྡོ་རྗེ་མེ་ལྕེ་འབར་བ་ཆེན་<line/>
པོའི་ཕྱག་རྒྱའོ། །སྔགས་ལ། ན་མཿསརྦ་ཏ་ཐཱ་ག་ཏེ་བྷྱཿ། སརྦ་མུ་ཁ་བྷྱཿ། སརྦ་ཐཱ་ཀྵཾ། ཕྱག་རྒྱ་དེ་ཉིད་ལས་མཛུབ་མོ་གཡས་པ་བཀུག་སྟེ། མཐེ་བོའི་དྲུང་དུ་གཞག་པ་<line/>
ནི་རྡོ་རྗེ་དྲག་པོ་ཆེན་པོའི་དཔྲལ་བའི་ཕྱག་རྒྱའོ། །སྔགས་ལ། ན་མཿ་སརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ་ནི་ལཾ་བ་ཏི་ཀ་ཏི་སྭཱཧཱ། དེ་བཞིན་དུ་མཛུབ་མོ་གཡོན་<line/>
པ་མཐེ་བོའི་དྲུང་དུ་གཞག་ལ་གུང་མོ་བསྒྲེང་བའི་ཚིགས་དང་པོ་བཀུག་སྟེ། ཡིད་ཙམ་སྨད་པ་ནི་རྡོ་རྗེ་དྲག་པོའི་ནུ་མཇིང་གི་ཕྱག་རྒྱའོ། །སྔགས་ལ། ན་མཿ་སརྦ་ཏ་<line/>
ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ་ཧ་ས་ཧ་ས། དྷ་ཀ་དྷ་ཀ། ཙ་ར་ཙ་ར། ཧཾ་པྲ་ཙཎྜ་བཛྲ་སྭཱཧཱ། དེ་བཞིན་དུ་ནུ་མཇིང་གི་ཕྱག་རྒྱ་ལས་མཛུབ་མོ་གཉིས་བཀུག་<line/>
སྟེ་བཀྱེད་ལ་བརྐྱང་ཞིང་མཐེའུ་ཆུང་གཉིས་ནང་དུ་བཅུག་པ་ནི་རྡོ་རྗེ་དྲག་པོ་ཆེན་པོའི་དཔལ་བེའུའི་ཕྱག་རྒྱའོ། །སྔགས་ལ། ན་མཿ་སརྦ་ཏ་ཐཱ་ག་ཏེ་བྷྱཿ། སརྦ་མུ་<line/>
[?] བྷྱཿ། སརྦ་ཐཱ་བི་ཕུ་ལ་བཛྲ་ཙཎྜ་སྭཱཧཱ། ཕྱག་རྒྱ་དེ་ཉིད་ལས་མཐེའུ་ཆུང་བྱུང་སྟེ་སྔ་མ་བཞིན་དུ་གཞག་པ་ནི་རྡོ་རྗེ་དྲག་པོ་ཆེན་པོའི་རྐང་པའི་ཕྱག་རྒྱའོ། །སྔགས་<line/>
</page>
<page index="398" id="200A">༄༅། །ལ༑ ན་མཿསརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ་པི་ཙི་ཏྲ་ག་ཏི་སྭཱཧཱ། དེ་ལྟར་ཕྱག་རྒྱ་རབ་འབྱམས་འདི་དག་ནི་དེ་<line/>
བཞིན་གཤེགས་པ་ཐམས་ཅད་ཀྱིས་བྱིན་གྱིས་བརླབས་པ། རྣམ་པ་སྣ་ཚོགས་སུ་གནས་པ། འཇིག་རྟེན་གྱི་ཁམས་དུ་མར་སེམས་ཅན་གྱི་ཁམས་<line/>
དུ་མ་རྣམ་པར་སྦྱོང་བར་བྱེད་པ། དུས་གསུམ་ལ་ནི་སྟོབས་ཐོགས་པ་མེད་པ། ཆོས་ཀྱི་དབྱིངས་རྟོགས་པ་ལས་བྱུང་བ། དེ་བཞིན་གཤེགས་པ་ཐམས་<line/>
ཅད་ཀྱིས་བྱིན་གྱིས་བརླབས་པ། ལྷ་དང༌། ཀླུ་དང༌། གནོད་སྤྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མིའམ་ཅི་དང༌། ལྟོ་འཕྱེ་<line/>
ཆེན་པོ་དང༌། མི་དང༌། མི་མ་ཡིན་པའི་འགྲོ་བ་གཅོད་པར་བྱེད་པ། དེ་བཞིན་གཤེགས་པའི་རྟོགས་པ་ཐོབ་པར་བྱེད་པ། དེ་བཞིན་གཤེགས་པའི་སྐུ་<line/>
དང༑ གསུང་དང༌། ཐུགས་ཀྱི་བཀོད་པ་བསྟན་པའི་རྣམ་པར་གནས་པ། བསམ་པ་ཇི་ལྟ་བ་བཞིན་དུ་ཡོངས་སུ་རྫོགས་པར་བྱེད་པ། རྡོ་རྗེ་དོན་ཡོད་པའི་དཀྱིལ་<line/>
འཁོར་བཀོད་པ་སྒྲུབ་པར་བྱེད་པ། བྱང་ཆུབ་སེམས་དཔའི་སྤྱད་པ་གསང་སྔགས་ཀྱི་སྒོ་སྤྱོད་པའི་བྱང་ཆུབ་སེམས་དཔའ་རྣམས་དང༌། ལྷ་དང༌། མི་དང༌། ལྷ་<line/>
</page>
<page index="399" id="200B">ཡིན་དུ་བཅས་པའི་འཇིག་རྟེན་གྱི་མིག་ཏུ་གྱུར་པ་ཤ་སྟག་གོ། །ལག་ན་རྡོ་རྗེ་དབང་བསྐུར་བའི་དཀྱིལ་འཁོར་ཆེན་པོ་བཀོད་པ་དེ་བཞིན་གཤེགས་པའི་སྔོན་གྱི་སྤྱོད་<line/>
པའི་རྒྱུ་མཐུན་པ་བསྟན་པ་དང༌། ཆོ་འཕྲུལ་རྣམ་པར་སྤྲུལ་པའི་གནས་ལས་ཕྱག་རྒྱ་རབ་འབྱམས་ཇི་སྙེད་ཅིག་རྙེད་པའོ།། །།འཕགས་པ་ལག་ན་རྡོ་རྗེ་<line/>
དབང་བསྐུར་བ། བམ་པོ་བཅུ་པ། དེ་ནས་ཡང་ལག་ན་རྡོ་རྗེས་བདུད་ཐམས་ཅད་ཕམ་པར་བྱེད་པ་བཀོད་པ་རྣམ་པར་སྤྲུལ་པ་ཞེས་བྱ་བའི་ཏིང་ངེ་འཛིན་ལ་སྙོམས་<line/>
པར་ཞུགས་སོ། །བྱང་ཆུབ་སེམས་དཔའ་ལག་ན་རྡོ་རྗེ་སྙོམས་པར་ཞུགས་མ་ཐག་ཏུ། དེ་ནས་ཕྱོགས་བཅུའི་དེ་བཞིན་གཤེགས་པ་ཐམས་ཅད་ཀྱིས་ཕྱག་གཡས་<line/>
པ་བརྐྱང་སྟེ་ལ་ག་ན་རྡོ་རྗེའི་མགོ་བོ་ལ་བྱུགས་ནས་ལེགས་སོ་ཞེས་བྱ་བ་བྱིན་ཏེ། སེམས་ཅན་ལ་ཀུན་ཕན་བྱེད་པ། །དཔའ་བོ་ཆེན་པོ་ལེགས་སོ་ལེགས། །གསང་<line/>
སྔགས་སྤྱོད་པ་ལས་བྱུང་བའི། །རྡོ་རྗེ་སྟང་སྟབས་ཆེད་ཀྱི་ཕྱིར། །སྡང་བའི་སེམས་ཅན་འཇིགས་བྱེད་པ། །ཏིང་ངེ་འཛིན་ལ་སྙོམས་པར་ཞུགས། །རྡོ་རྗེ་སྟང་སྟབས་<line/>
ཆོ་གའི་རིམ། །སེམས་ཅན་ཆེན་པོ་ཁྱོད་ཀྱིས་སྟོན། །རྡོ་རྗེ་འབྱུང་བའི་རྐང་ཐབས་ནི། །སྔགས་རྒྱལ་རྣམས་ཀྱི་སྤྱི་ཡིན་ཏེ། །འདུག་པ་དང་ནི་འགྲོ་བ་དང༌། །ལྡང་དང་<line/>
</page>
<page index="400" id="201A">༄༅། །རྣམ་པར་གཏོར་བ་དང༌། །དགུག་པ་དང་ནི་བརྐྱང་བ་དང༌། །རྐང་པ་བཅིང་དང་བསྐུམ་པ་དང༌། །སྤོ་བ་དང་ནི་གཞག་པ་དང༌། །ཁུ་ཚུར་<line/>
བཅིངས་པས་བཟུང་བ་དང༌། །གཟིར་དང་རྡོ་རྗེས་གཞོམ་པ་དང༌། །རྡོ་རྗེའི་ཕྱག་རྒྱས་ཕུར་གདབ་དང༌། སེང་གེ་ལྟ་བུར་མཆོང་བ་དང༌། །ཧཱུཾ་ཞེས་བྱ་བས་<line/>
བསྡིགས་པ་དང༌། །སྟན་ལས་ལངས་ནས་མཆུ་གནོན་དང༌། །ཁྲོ་གཉེར་དཔྲལ་བར་བལྟ་བ་དང༌། །སྨིན་མ་བསྐྱོད་པར་བྱ་བ་དང༌། །དེ་བཞིན་མིག་གཉིས་<line/>
བགྲད་པ་དང༌། །རྐང་ཐབས་རྣམ་པར་དབྱེ་བ་དང༌། །ལག་གཉིས་སྦྱར་བར་བྱ་བ་དང༌། །དེ་བཞིན་ལག་པ་བསྐྱོད་པ་དང༌། །རྐང་པ་གཉིས་ཀྱིས་མཆོད་<line/>
བ་དང༌། །ལུས་ནི་བསྙེམས་དང་བཅས་པར་ཡང༌། །བྱེ་བྲག་ཏུ་ནི་སྟོན་པ་དང༌། །བཅད་དང་གཏུབ་དང་བགད་པ་དང༌། །བཟའ་དང་རྣམ་པར་བགད་པ་དང༌། །<line/>
ཀུན་ཏུ་སྒྲ་དང་རྣམ་སྒྲ་དང༌། །དྲག་ཏུ་བྱེད་དང་བཅིང་པ་དང༌། །སྡང་བ་ཐམས་ཅད་ཚར་བཅད་དང༌། །རེངས་བར་བྱ་དང་རྨོངས་བྱ་དང༌། །གྱེན་དུ་མཆོང་དང༌།<line/>
ངེས་བསྣུན་དང༌། །མཛེས་པའི་སྟབས་དང་གཙུབ་པ་དང༌། །བསྒྲུབ་པའི་དང་པོར་སྔར་སྤྱད་དང༌། །དེ་བཞིན་ལྷ་ལ་བསྙེན་བྱ་དང༌། །སྔགས་པ་ཡི་ནི་དཀྱིལ་<line/>
</page>
<page index="401" id="201B">འཁོར་དང༌། །དངོས་གྲུབ་ཅི་འདྲ་ཡིན་པ་དང༌། །སེམས་ཅན་ཁམས་ལ་རྣམ་ཀུན་ཏུ། །བསྲུང་དང་སྦ་བ་བྱ་བ་དང༌། །དབང་པོ་འདི་དག་ཐམས་ཅད་དང༌། །གཞན་<line/>
ཡང་ཡིད་ལ་ཅི་འདོད་དང༌། །སྡང་སེམས་ལྡན་པ་དེ་དག་ལ། །དེ་བཞིན་ཕྱིར་གསོ་བྱ་བ་དང༌། །འདི་དག་ཐམས་ཅད་རྒྱ་ཆེར་ནི། །སེམས་ཅན་ཐར་པར་འདོད་པར་<line/>
སྨྲོས༑ ༑དེ་ནས་དེ་བཞིན་གཤེགས་པ་དེ་དག་གིས་རྐང་སྟབས་ཀྱི་སྟབས་ཀྱིས་རྣམ་པར་རྒྱལ་བར་བྱ་བའི་གསང་སྔགས་འདི་ལྟ་བུ་གསུངས་སོ། །ན་མཿསརྦ་ཏ་ཐཱ་<line/>
ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ་ཧཱུཾ་ཧཱུཾ་ཧཱུཾ། ཕཊ་ཕཊ་ཕཊ། ཙཎྜ་བཛྲ་པྲ་ཛྭ་ལི་ཏ་མཱུརྟི་སྭཱཧཱ། དེ་ནས་ལག་ན་རྡོ་རྗེས་གསང་སྔགས་འདི་ཐོས་ནས་དགའ་ཞིང་རབ་ཏུ་<line/>
དགའ་བའི་ཡིད་ཀྱིས་ཐམས་ཅད་དང་ལྡན་པའི་འཁོར་ལ་རྣམ་པར་བལྟས་ནས་སྨྲས་པ། ཀྱེ། གྲོགས་པོ་དག་ཉོན་ཅིག །སེམས་ཅན་གང་ལ་ལ་དག་སངས་རྒྱས་དང༌།<line/>
ཆོས་དང༌། དགེ་འདུན་ལ་སྐྱབས་སུ་དོང་བ་རྣམས་དང༌། བྱང་ཆུབ་སེམས་དཔའ་གང་དག་གསང་སྔགས་ཀྱི་སྤྱད་པ་སྤྱོད་ཅིང་གསང་སྔགས་ཀྱི་ཚུལ་ལ་བརྩོན་པ་<line/>
དེ་དག་ལ་ཅི་ནས་ཀྱང་སྟོན་པའི་བསྟན་པ་ཡུན་རིང་དུ་གནས་པར་བྱ་བའི་ཕྱིར་དེང་ཕྱིན་ཅད་བསྲུང་བར་གྱིས་ཤིག །བསྟི་སྟང་དུ་གྱིས་ཤིག །རིམ་གྲོར་གྱིས་<line/>
</page>
<page index="402" id="202A">༄༅། །ཤིག་༑མཆོད་བ་གྱིས་ཤིག །དེ་ནས་ཐམས་ཅད་དང་ལྡན་བའི་འཁོར་དེས་མགྲིན་གཅིག་ཏུ་སྨྲས་།ཆོས་ཀྱི་རྗེས་བཀའ་སྩལ་<line/>
བ་བཞིན་འཚལ་ལོ་ཞེས་བརྗོད་ནས་ཅང་མི་སྨྲ་བར་འཁོད་དོ། །དེ་ནས་ལག་ན་རྡོ་རྗེས་ཐམས་ཅད་དང་ལྡན་པའི་འཁོར་གྱི་དཀྱིལ་འཁོར་ལ་སྨྲས་པ། རིགས་ཀྱི་<line/>
བུ༑ གང་ལ་ལ་ཞིག་མ་འོངས་པའི་དུས་ན་དེ་བཞིན་གཤེགས་པའི་སྔོན་གྱི་སྤྱོད་པའི་དཀྱིལ་འཁོར་ལ་བསྲུང་བ་བསྒྲུབ་པར་བརྩོན་པ། བྱང་ཆུབ་སེམས་དཔའི་<line/>
སྤྱོད་པ་གསང་སྔགས་ཀྱི་སྒོ་སྤྱོད་པའི་བྱང་ཆུབ་སེམས་དཔའ་རྣམས་ཀྱི་དམ་ཚིག་ལས་འགལ་བར་བྱེད་ན། རིག་པའི་རྒྱལ་པོ། དྲག་པོས་འབར་བ་རབ་ཏུ་<line/>
འབར་བ། ཀུན་ཏུ་མཆེད་ཅིང་རབ་ཏུ་འབར་བས་དེའི་[?] ཚལ་པ་བདུན་དུ་འགེམས་སོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་ལག་ན་རྡོ་<line/>
རྗེས་བྱང་ཆུབ་སེམས་དཔའ་ཞི་བའི་བློ་གྲོས་ལ་འདི་སྐད་ཅེས་སྨྲས་སོ། །ཞི་བའི་བློ་གྲོས། སྟང་སྟབས་ཀྱི་མཚན་ཉིད་སྔོན་གྱི་སངས་རྒྱས་རྣམས་ཀྱིས་གསུངས་པ་<line/>
བཤད་ཀྱིས་ཉོན་ཅིག །མཐུན་པའི་རྐང་སྟབས་བྱས་ནས་སུ། །དེ་བཞིན་གཤེགས་ལ་ཕྱག་འཚལ་ལ། །སྔགས་པས་ཤར་ཕྱོགས་ཁ་བལྟས་ཏེ། །འགྲེང་<line/>
</page>
<page index="403" id="202B">ལ་ཐལ་མོ་མཚོག་མར་གཞག །གསང་སྔགས་ལྟ་བུར་འཇོ་མཆོག་གིས། །རྡོ་རྗེ་སྟངས་ཚུལ་གར་བྱེད་ཅིང༌། །མཚོག་ནས་ཐལ་མོ་ཕབ་ནས་སུ། །སྙིང་གར་གཞག་པའི་<line/>
ཚུལ་གྱིས་ནི། །ཕྱོགས་རྣམས་ཀུན་ཏུ་བསྐོར་བར་བྱ། །རྡོ་རྗེ་ཁུ་ཚུར་བཅངས་ནས་སུ། །ལག་པ་གཡས་པ་བཏེག་བྱས་ལ། །གཡོན་པ་རྐེད་པའི་རྒྱབ་ཏུ་གཞག །རྐང་<line/>
པ་གཡས་པ་བཏེག་ནས་སུ། །གཡས་པ་བསྐུམ་པར་ལེགས་པར་སྦྱར། །གཡོན་པ་མཚོག་མར་བསྟོད་ནས་སུ། །སྡང་བ་ཀུན་ལ་བསྡིགས་པར་བྱ། །རྐང་པ་གཡས་<line/>
པ་བརྐྱང་བྱ་ཞིང༌། །གཉི་ག་རྡོ་རྗེ་ཁུ་ཚུར་བཅངས། །ཁྲོས་བཅས་ཧཱུཾ་ཞེས་བྱ་བས་བསྒྱིངས། །རྡོ་རྗེ་སྣུན་པས་བསྣུན་པར་བྱ། །རྡོ་རྗེ་གར་གྱིས་བསྒྱུར་ནས་སུ། །རྐང་པ་<line/>
གཡོན་པ་བསྐུམ་བྱས་ལ། །དེ་ལྟར་ཕྱོགས་བཞི་རྣམས་སུ་ཡང༌། །རྡོ་རྗེའི་མནན་འགྲོས་མནན་པར་བྱ། །རྡོ་རྗེ་ཐལ་མོ་སྦྱར་ནས་སུ། །རྐེད་པའི་གནས་སུ་གཞག་<line/>
པར་བྱ། །རྟིང་སྤྲད་གནས་ལ་གནས་ནས་སུ། །མིག་ནི་ཐུར་དུ་བལྟ་བར་བྱ། །རྡོ་རྗེ་ཕུར་བུས་བཏབ་པ་ནི། །ས་འོག་རྣམ་བདུན་གཡོ་བར་འགྱུར། །འབྲུག་སྒྲ་དལ་<line/>
འདྲའི་ཧཱུཾ་ལྡན་ཞིང༌། །རབ་འབར་རྡོ་རྗེ་འཆང་འདྲ་བར། །རྡོ་རྗེ་གྱེན་དུ་གདེག་པར་བྱ། །རྒྱབ་ཏུ་ཐལ་མོ་སྦྱར་བར་བྱ། །དེ་ནས་རྡོ་རྗེ་གར་བྱ་ཞིང༌། །ལྟེ་བའི་གནས་སུ་<line/>
</page>
<page index="404" id="203A">༄༅། །གཞག་པར་བྱ། །འདི་འདྲའི་གནས་ལ་གནས་ནས་སུ། །ཚམ་ངམ་ལེགས་པར་བསླབ་པར་བྱ། །སངས་རྒྱས་བྱང་ཆུབ་སེམས་དཔའ་དང༌། །<line/>
ཁྲོ་བོ་ཕྱག་བརྙན་བྲན་མོ་ཡི། །མཚོན་ཆའི་ཕྱག་རྒྱ་ཇི་སྙེད་པ། །རྡོ་རྗེ་བེ་ཅོན་དབྱུག་ཏོ་དང༌། །མདུང་ཐུང་མདའ་ཆེན་འཁོར་ལོ་དང༌། །ཀ་ན་ཡ་དང་གཏུན་ཤིང་<line/>
སོགས། །ཕོ་ཉ་ཕོ་སྨོས་གང་ཡིན་དང༌། །བགེགས་ལ་སོགས་པ་རྣམ་པར་ཟློག །ཕྱག་རྒྱའི་ཚོགས་གཞན་གང་གསུངས་པ། །བགེགས་རྣམས་གཞིག་པར་<line/>
བྱ་བའི་ཕྱིར། །དཀྱིལ་འཁོར་འདི་ནི་བསྟན་རྣམས་ཀྱིས། །སྤྱི་ཡི་ཆོ་ག་རྒྱས་པར་ནི། །བསླབ་པའི་སྔགས་པས་ལྷར་བཅས་དང༌། །ལྷ་མིན་གསང་བ་ཀུན་ཏུ་<line/>
གཞོམ། །དཀྱིལ་འཁོར་ལ་ནི་བགེགས་བྱའི་ཕྱིར། །ཚངས་བའི་སྡོང་བུར་ཐུག་པ་ནས། །ས་སྟེང་གནས་པའི་ལྷ་ཡི་བར། །གཅིག་ཏུ་འདུས་ནས་ལྷགས་<line/>
གྱུར་ཀྱང༌། །སྟང་སྟབས་ཆོ་ག་ཤེས་པ་ཡི། །སྔགས་པས་ཧཱུཾ་ཞེས་བྱས་པ་ཡིས། །ཐམས་ཅད་རྣམ་པར་འཐོར་འགྱུར་ཏེ། །ཤིང་བལ་འདབ་མ་རླུང་གཏོར་<line/>
བཞིན། །རྡོ་རྗེ་འབར་བ་མེར་གྱུར་ནས། །བསྐལ་པའི་མེ་འདྲར་ལངས་ནས་སུ། །རྡོ་རྗེ་རྐང་པ་ལྡན་པར་ནི། །རྡོ་རྗེ་ཕྱག་རྒྱས་ཀུན་ཏུ་གཞོམ། །རྡོ་རྗེས་གནོན་དང་<line/>
</page>
<page index="405" id="203B">ལྡན་པར་ནི། །རྡོ་རྗེའི་ཕྱག་རྒྱ་བཅོམ་ནས་སུ། །སྔགས་པས་ས་གསུམ་ཕུང་བྱེད་ན། །བགེགས་དང་ལོག་འདྲེན་སྨོས་ཅི་དགོས། །བདག་ཉིད་ཆེན་པོ་རྡོ་རྗེའི་རྒྱ། །<line/>
སྟང་སྟབས་འདི་ནི་སྤྱི་ཡིན་ཏེ། །བསྒྲུབས་མིན་དོན་ཡང་གྲུབ་བྱེད་ན། །ཆོ་ག་ཞིབ་ལས་འབྱུང་ཅི་དགོས། །རྡོ་རྗེ་འབྱུང་བ་དམ་པ་ནི། །ཐོག་མར་བཅིང་བ་བྱས་ནས་<line/>
སུ༑ ༑དེ་ནས་རྡོ་རྗེ་མཆོག་རིགས་ལས། །འབྱུང་བ་གཞན་ཡང་བཅིང་བར་བྱ། །འདི་ལས་གསང་སྔགས་རྣམས་དང་ནི། །སྟང་སྟབས་རྣམ་པ་ཐམས་ཅད་འབྱུང༌།།<line/>
དེ་ལྟ་བས་ན་རྣམ་ཀུན་ཏུ། །སྔགས་པས་བསྒྲིམས་ཏེ་བསླབ་པར་བྱ། །དམ་ཚིག་ཆེན་པོ་རྡོ་རྗེ་འབྱུང་བའི་རྩ་བའི་སྟང་སྟབས་སོ།། །།རྡོ་རྗེ་འབྱུང་བར་འདུག་<line/>
ནས་སུ། །སེང་གེ་བཞིན་དུ་ཕ་རོལ་གནོན། །རྡོ་རྗེ་ཕྱག་རྒྱས་ཀུན་ཏུ་གཞོམ། །རྡོ་རྗེ་རྐང་པ་བརྐྱང་བར་བྱ། །ཧཱུཾ་ཞེས་བྱ་བའི་སྒྲ་སྒྲོགས་ཤིང༌། །རྡོ་རྗེའི་ཕྱག་རྒྱས་<line/>
བཅོམ་ནས་སུ། །ས་རྣམས་ཀུན་ཀྱང་གཡོ་འགྱུར་ན། །གསང་དང་ཀླུ་རྣམས་སྨོས་ཅི་དགོས། །སེང་གེའི་ཚུལ་དུ་མཆོངས་ནས་ནི། །བགེགས་གང་སེང་གེའི་གཟུགས་<line/>
འདྲ་དང༌། །གླང་ཆེན་ཤིང་རྟ་སྤྲེའུ་དང༌། །གཞན་ཡང་གང་དག་རྐང་བཞི་པ། །དེ་ནས་རྣམ་པར་འབྲོས་པའམ། །འཆི་བར་གྱུར་ཏེ་ཐེ་ཚོམ་མེད། །ཚངས་པས་བྱས་པའི་<line/>
</page>
<page index="406" id="204A">༄༅། །བགེགས་རྣམས་ཀྱང༌། །སྐད་ཅིག་དེ་ལ་མྱུར་དུ་འཇོམས། །སེང་གེ་ལྟར་ཕ་རོལ་གནོན་པའི་སྟང་སྟབས་སོ།། །།རྡོ་རྗེ་འབྱུང་བར་<line/>
ཡང་འདུག་སྟེ། །རྐང་པ་བསྣོལ་བའི་ཚུལ་གྱིས་སུ། །རྡོ་རྗེ་ཁུ་ཚུར་གཉིས་ཀ་ནི། །རྐེད་པའི་གནས་སུ་གཞག་པར་བྱ། །ཧཱུཾ་བརྗོད་མགུལ་པ་བསལ་བའི་སྒྲས། །རྡོ་<line/>
རྗེ་གར་གྱིས་གར་བྱ་ཞིང༌། །རྐང་པ་གཡོན་པ་བཏེག་ནས་ནི། །དེ་ཡི་རྩེ་མོ་སར་བཙུགས་ལ། །རྐང་པ་གཡོན་པ་བཏེག་ནས་ནི། །ལག་པ་རྡོ་རྗེ་གསོར་བཅས་<line/>
པར༑ ༑ལག་གཡོན་སྙིང་གར་བཞག་ནས་ནི། །སྔགས་པས་འཁོར་ལོ་བཞིན་དུ་བསྐོར། །རྡོ་རྗེ་འབར་བའི་མེར་བསྒྱུར་ནས། །རྡོ་རྗེ་ཉི་མའི་མིག་ལྡན་པར། །<line/>
རྡོ་རྗེ་མགུལ་པ་བསལ་བའི་སྒྲས། །ཕྱོགས་ཀུན་ཡོངས་སུ་རྫོགས་པར་བྱ། །བགེགས་ཀྱི་གནས་སུ་དམིགས་ནས་ནི། །མྱུར་དུ་རྡོ་རྗེའི་གོམས་སྟབས་ཀྱིས། །<line/>
གཡས་བརྐྱང་བ་ཡི་གནས་ནས་ཏེ། །རྡོ་རྗེ་ཕྱག་རྒྱས་ཀུན་ཏུ་གཞོམ། །དེ་བཞིན་ཕྱོགས་དང་མཚམས་རྣམས་ཀྱང༌། །ཀུན་ཏུ་ཡང་དག་གཞོམ་པར་བྱ། །བདུད་སྡེ་<line/>
མི་བཟད་ཆེན་པོ་དག །ཕྱོགས་རྣམས་ཀུན་ནས་བྱུང་བ་ཀུན། །གཡས་བརྐྱང་གོམ་པའི་སྟབས་སྦྱར་ཏེ། །རྡོ་རྗེའི་ཕྱག་རྒྱས་ཀུན་ཏུ་གཞོམ། །ས་གསུམ་ཐམས་<line/>
</page>
<page index="407" id="204B">ཅད་གཡོ་འགྱུར་ན། །བགེགས་དང་ལོག་འདྲེན་སྨོས་ཅི་དགོས། །རྡོ་རྗེའི་ཕྱག་རྒྱས་བལྟས་ནས་ནི། །བགེགས་དང་ལོག་འདྲེན་ཐམས་ཅད་དང༌། །མི་བཟད་གཟུགས་<line/>
ཅན་སྲིན་པོ་རྣམས། །ཕྱོགས་རྣམས་ཀུན་ཏུ་འབྲོས་པར་འགྱུར། །རྡོ་རྗེ་གཡས་བརྐྱང་བྱ་བ་འོ། །རྡོ་རྗེ་འབྱུང་བར་འདུག་ནས་སུ། །མཚོག་མར་རྡོ་རྗེ་ཐལ་སྦྱར་ཏེ། །<line/>
རྡོ་རྗེར་བཅས་པའི་ལག་བསྐོར་ཞིང༌། །སྤྲིན་ལྟར་ཡོངས་སུ་ཁྱབ་པར་བྱ། །རྡོ་རྗེ་གར་གྱིས་གར་བྱ་ཞིང༌། །མཆུ་ནི་སོ་ཡིས་མནན་པར་བྱ། །ཁུ་ཚུར་གཡོན་པ་བཏེག་<line/>
པར་བྱ། །གཡས་པ་སྙིང་གར་གཞག་པར་བྱ། །རྐང་པ་གཡོན་པ་བཏེག་ནས་སུ། །གཡས་རོལ་དུ་ནི་གཅུ་བར་བྱ། །འབྲུག་སྒྲ་དལ་འདྲའི་ཧཱུཾ་བརྗོད་པ། །གཡོན་པ་<line/>
བརྐྱང་པའི་རྐང་གནོན་ཏེ། །རྡོ་རྗེ་རྐང་པས་བསྣུན་པར་བྱ། །གཡས་པ་ས་ལ་གཟུག་པར་བྱ། །རྡོ་རྗེ་རྐང་པས་འོག་ཏུ། །བསྣུན་ན་ཐམས་ཅད་གཡོ་བར་བྱེད། །ས་<line/>
ཡི་འོག་ན་གནས་པའི་ཀླུ། །གསང་དང་ལྷ་མིན་སྲིན་པོར་བཅས། །ཐམས་ཅད་གཡོས་པ་འདི་ཅི་ཞེས། །ཡ་མཚན་འཛིན་པའི་སེམས་གྱུར་ནས། །ཡ་མཚན་<line/>
འཛིན་པའི་སྙིང་གིས་སུ། །འདི་དག་ཐམས་ཅད་ཅིར་འགྱུར་ཀྱེ། །བསྐལ་པ་ཟད་པར་མ་གྱུར་གྲང༌། །དེ་སྐད་ཕན་ཚུན་འདྲི་བར་བྱེད། །གནས་དེ་ནས་ནི་ཡང་བསྐྱོད་<line/>
</page>
<page index="408" id="205A">༄༅། །ནས༑ ༑རྡོ་རྗེ་འབར་བའི་མིག་ལྡན་པར། །རྡོ་རྗེ་ཕྱག་རྒྱས་ཧཱུཾ་བརྗོད་དེ། །རྡོ་རྗེའི་རྐང་པས་བསྣུན་པར་བྱ། །ཀླུ་དང་གསང་བ་ཐམས་ཅད་<line/>
དང༑ ༑གཞན་ཡང་གང་དག་སར་གནས་པ། །གང་ན་སྔགས་འཆང་འདུག་པ་ཡིས། །གནས་དེར་ཐམས་ཅད་ལྷག་ནས་སུ། །ལུང་ནི་ཡོངས་སུ་ནོད་བྱེད་<line/>
ཅིང༑ ༑རྡོ་རྗེ་འབར་བས་རབ་ཉེན་པས། །ཇོ་བོ་ཅི་ཞིག་འཚོལ་ཅིག་པ། །བཀའ་ལུང་མྱུར་དུ་བདག་ཅག་སྩོལ། །བཅུད་ཀྱིས་ལེན་དང་དངུལ་ཆུ་འམ། །འོན་<line/>
ཏེ་མིག་བསྐུའི་སྨན་རྫས་སམ། །གནོད་སྦྱིན་ཕོ་མོས་འབངས་སུའམ། །འོན་ཏེ་རྒྱལ་སྲིད་བཞེད་གྱུར་ཏམ། །འོན་ཏེ་དཔལ་གྱི་སྒོ་བཞེད་དམ། །འོན་ཏེ་ཡུལ་<line/>
ས་གཞན་བཞེད་ན། །རྡོ་རྗེ་འབར་བས་གཟིར་གྱུར་པས། །བཞེད་པ་ཐམས་ཅད་བསྐང་བར་བགྱི། །སྔགས་པས་འགའ་ཞིག་བླངས་ནས་སུ། །དེ་དག་ལ་ནི་<line/>
བྱམས་པར་བྱ། །རྡོ་རྗེ་གར་ནི་ལེགས་བྱ་ཞིང༌། །ཕྱག་རྒྱ་དེ་ནི་བསྡུ་བར་བྱ། །ཆོ་ག་མཐོང་བའི་ལས་ཀྱིས་སུ། །རྡོ་རྗེ་གནས་སུ་གཞག་པར་བྱ། །གཞན་དུ་ན་<line/>
ནི་གསང་བ་དང༌། །སྲིན་པོ་ཀུན་ལ་གནོད་འགྱུར་ཏེ། །གླགས་ལྟ་གླན་ཀ་ཚོལ་བྱེད་པ། །གཟིར་བ་དེ་དག་གནོད་པར་བྱེད། །གླགས་སུ་གྱུར་པ་རྟོགས་ནས་སུ།།<line/>
</page>
<page index="409" id="205B">སྔགས་པ་ལ་ནི་གནོད་པ་བྱེད། །དེ་ལྟ་བས་ན་རྣམ་ཀུན་ཏུ། །བློ་དང་ལྡན་པའི་སྒྲུབ་པ་པོས། །རྡོ་རྗེའི་གནས་ནི་རིག་བྱས་ལ། །སྟང་སྟབས་བྱ་བ་སྦྱར་བར་བྱ། །གཡོན་<line/>
བརྐྱང་རྐང་པའི་སྟང་སྟབས་སོ། །རྡོ་རྗེ་འབྱུང་བར་འདུག་ནས་སུ། །དཔྲལ་བར་ཐལ་མོ་སྦྱར་བར་བྱ། །རྡོ་རྗེའི་གར་ནི་བྱས་ནས་སུ། །ཐལ་མོ་སྙིང་གར་གཞག་པར་<line/>
བྱ༑ ༑ཚངས་པའི་རྐང་སྟབས་བྱས་ནས་སུ། །པདྨའི་ཐལ་མོ་རྒྱས་པར་བྱ། །གཉི་ག་ཁུ་ཚུར་བཅངས་ནས་སུ། །གཡས་པ་གྱེན་དུ་བརྐྱང་བར་བྱ། །གཡོན་པ་སྙིང་གར་<line/>
བཞག་ནས་སུ། །ཧཱུཾ་དང་ཕཊ་བཅས་ཁྲོས་བསྒྱིངས་ཤིང༌། །སོས་ནི་མཆུ་ཡང་མནན་བྱས་ལ། །རྡོ་རྗེ་ཉི་མའི་མིག་ལྡན་ཞིང༌། །བཞིན་ནི་ཁྲོ་གཉེར་རིམ་འཆང་བས།།<line/>
གར་བྱེད་པ་ཡི་ཚུལ་གྱིས་ནི། །རྐང་པ་གཡས་པས་བསྣུན་པར་བྱ། །གཡོན་པས་ཀྱང་ནི་དེ་བཞིན་བསྣུན། །རྡོ་རྗེ་གསོར་བའི་ཕྱག་རྒྱ་ཡིས། །ལག་པ་གྱེན་དུ་བསྒྲེང་<line/>
བར་བྱ། །གྱེན་དུ་བལྟས་ནས་དྲག་ཏུ་ནི། །རྡོ་རྗེ་ཕྱག་རྒྱས་བསྣུན་པར་བྱ། །རྡོ་རྗེའི་ཕྱག་རྒྱས་བསྣུན་ནས་ཡང༌། །ཚངས་པར་བཅས་དང་བརྒྱ་བྱིན་བཅས། །གནས་<line/>
དང་བཅས་པ་ཐམས་ཅད་འགུལ། །ཕན་ཚུན་གཅིག་ལ་གཅིག་ལྟ་ཞིང༌། །གྲོགས་དག་བསྐལ་པ་འཁྲུགས་གྱུར་ཏམ། །འོན་ཏེ་སེམས་ཅན་ཆེ་འབྱུང་ངམ། །འོན་ཏེ་<line/>
</page>
<page index="410" id="206A">༄༅། །སངས་རྒྱས་བྱུང་གྱུར་ཏམ། །ཅི་ཞེས་ཐམས་ཅད་ཕན་ཚུན་སྨྲ། །མྱོས་ཆེས་གྱུར་ནས་ཕན་ཚུན་དང༌། །ཕྱོགས་བཅུ་དག་ཏུ་ལྟ་བར་བྱེད། །<line/>
རྡོ་རྗེ་འབར་བས་གཟིར་བས་ན། །གནས་དེ་ནས་ནི་དོང་ནས་སུ། །རྡོ་རྗེ་ལྡན་པ་ཅི་བཞེད་པ། །གསུངས་ཞེས་ལུང་ནི་ནོད་པར་བྱེད། །བདག་ཅག་ནོངས་པ་མ་<line/>
མཆིས་ཤིང༌། །བཀའ་དང་འགལ་བར་བགྱིད་མ་ལགས། །རྡོ་རྗེ་འབར་བར་གཟིར་གྱུར་ནས། །བཀའ་ལུང་མྱུར་དུ་བདག་ཅག་སྩོལ། །རྡོ་རྗེ་ཅན་གྱིས་རྡོ་རྗེ་ལ། །<line/>
མིག་མི་འཛུམས་པར་རྟག་ཏུ་ལྟ། །ལྷ་ཕལ་གཞན་རྣམས་དེ་དག་ཀྱང༌། །རྡོ་རྗེ་འབར་བས་བརྒྱལ་གྱུར་ནས། །རྡོ་རྗེའི་དམ་པ་ལྡན་པ་ལ། །ཐུགས་ལ་ཅི་<line/>
དགོངས་བསླང་མཛོད་དང༌། །གལ་ཏེ་རྒྱལ་སྲིད་བཞེད་གྱུར་ཏམ། །དེ་བཞིན་མི་དང་ལྷ་བཞེད་དམ། །ལྷ་ཡི་བུ་མོ་བསྙེམས་པ་དང༌། །ལྷ་ཡི་བདེ་བ་ཡིད་མཐུན་<line/>
བཞེད། །ཐུགས་ལ་གང་བཞེད་དེ་རྣམས་ཀུན། །དེ་དག་དབུལ་བར་བགྱིད་པར་འགྱུར། །དེ་ནས་ལྷ་མང་རྫུ་འཕྲུལ་ཆེ། །དེ་དག་ཡིད་ནི་རབ་དགའ་ནས། །<line/>
རྡོ་རྗེ་འབར་བས་གཟིར་བ་དག །སྒྲུབ་པ་པོ་ལ་མྱུར་དུ་དབུལ། །དེ་ནས་བྱམས་པའི་སེམས་ཀྱིས་ནི། །སྔགས་པས་བལྟས་ནས་གཏང་བར་བྱ། །གཞན་དུ་ན་<line/>
</page>
<page index="411" id="206B">ནི་གཟིར་དེ་དག །གླགས་རྙེད་གནོད་པ་བྱེད་པར་འགྱུར། །རྡོ་རྗེ་འབྱུང་བར་ཡང་འདུག་སྟེ། །རྡོ་རྗེ་གར་ནི་རབ་ཏུ་བྱ། །མཚོག་མར་ཐལ་མོ་སྦྱར་ནས་སུ། །ཕྱོགས་<line/>
རྣམས་ཀུན་ཏུ་རྒྱས་པར་བྱ། །རྐང་པ་སྤོ་བའི་ཚུལ་གྱིས་སུ། །གཡས་པ་བཏེག་ཅིང་དེ་བཞིན་གཡོན། །རྡོ་རྗེའི་ཁུ་ཚུར་ཚུལ་གྱིས་ནི། །གཡས་པ་གྱེན་དུ་བསྒྲེང་བར་<line/>
བྱ༑ ༑གཡོན་པ་སྙིང་གར་གཞག་ནས་སུ། །སྨིན་མ་དགུག་ཅིང་བསྐུལ་བསྐྱོད་དེ། །མིག་གིས་བགེགས་ལ་བལྟས་བྱས་ན། །ཧཱུཾ་དང་བཅས་པས་རབ་བསྐུལ་ན། །<line/>
གལ་ཏེ་ཚངས་པ་ཉིད་གྱུར་ཏམ། །གལ་ཏེ་ཁྱབ་འཇུག་ཉིད་གྱུར་ཏམ། །དྲག་པོ་བརྒྱ་བྱིན་ཉིད་གྱུར་ཡང༌། །བལྟས་པས་མྱུར་དུ་འཇིགས་པར་འགྱུར། །ཅི་སྟེ་ཁྱབ་<line/>
འཇུག་དྲག་པོ་རྣམས། །བདག་གི་དབང་དུ་གྱུར་འདོད་པས། །ཀུན་ཏུ་བསྐྱོད་པའི་ཚུལ་གྱིས་སུ། །རྡོ་རྗེ་ཉི་མའི་མིག་ཅན་གྱིས། །རྐང་སྟབས་སྦྱར་བའི་ཚུལ་གྱིས་<line/>
སུ༑ ༑རྡོ་རྗེའི་ཕྱག་རྒྱས་བསྣུན་པར་བྱ། །རྡོ་རྗེའི་ཕྱག་རྒྱས་བསྣུན་པས་ན། །ས་རྣམས་ཐམས་ཅད་རབ་ཏུ་གཡོ། །དེ་ནས་བརྒྱ་བྱིན་ལྷ་རྣམས་དང༌། །ལྷ་མིན་སྲིན་པོ་<line/>
གསང་བ་པ། །སྟན་ལས་ཉམས་པར་བདག་ཉིད་ཀྱིས། །མ་ཤེས་ཤིག་ནི་བརྒྱལ་བར་འགྱུར། །དེ་ནས་ཁྱབ་འཇུག་དྲག་པོ་རྣམས་དང༌། །ཡིད་ནི་བློང་ཞེས་གྱུར་<line/>
</page>
<page index="412" id="207A">༄༅། །ནས་སུ། །རྡོ་རྗེ་རྣལ་འབྱོར་ཆེ་ལྡན་པ། །ག་ལ་བ་དེར་ཐལ་སྦྱར་དོང༌། །བདག་ཅག་ནོངས་པ་མ་མཆིས་པར། །སྔགས་ཀྱིས་བདག་ཅག་<line/>
ཤིན་ཏུ་གཟིར། །གཟིར་བའི་ལྷ་རྣམས་དེ་དག་ཀུན། །སྟན་ལས་སེམས་ནི་ཉམས་པར་གྱུར། །ཅི་ལྟར་ཅི་བགྱི་བཀའ་སྩོལ་ཅེས། །ལུང་ལ་གུས་པས་ལྟ་<line/>
ཞིང་འཁོད། །ཀུན་ལ་བྱམས་པ་བྱས་ནས་སུ། །སྙིང་ལ་བསམ་པ་གཅིག་བསླངས་ན། །དེ་ཡི་མོད་ལ་དེ་དག་རྣམས། །དགའ་ཞིང་མགུ་ནས་སྦྱིན་པར་བྱེད། །<line/>
སྔགས་པ་མཉམ་པར་གཞག་ནས་སུ། །དེ་ནས་ཕྱག་རྒྱའི་རྒྱལ་པོ་བཏང༌། །རྐང་པ་སྤོ་བའི་ཚུལ་གྱིས་སུ། །རྡོ་རྗེའི་གནས་སུ་གཞག་པར་བྱ། །རྡོ་རྗེ་འཛིན་<line/>
པ་ཐམས་ཅད་ཀྱི། །རྡོ་རྗེའི་གནས་ནི་རྐེད་ནས་གཅོད། །རྡོ་རྗེ་འབྱུང་བར་འདུག་ནས་སུ། །དབང་པོ་ཆེན་པོའི་གནས་སུ་བརྟན། །མཚོག་མར་ཐལ་མོ་སྦྱར་<line/>
བྱས་ལ། །ཕྱོགས་རྣམས་ཀུན་ཏུ་རྒྱས་པར་བྱ། །རྐང་པ་སྤོ་བའི་ཚུལ་གྱིས་སུ། །རྡོ་རྗེ་ཁུ་ཚུར་བཅངས་བྱས་ལ། །གར་བྱེད་པ་ཡི་ལག་པ་ཡིས། །བགེགས་<line/>
ཀྱི་གཟུགས་རྣམས་བསྡིགས་པར་བྱ། །དེ་བཞིན་གཡས་དང་གཡོན་གྱིས་ཀྱང༌། །གནས་ནས་སོང་གི་བར་དུ་བྱ། །ཅི་སྟེ་བགེགས་ཆེན་རབ་སྡང་བ། །<line/>
</page>
<page index="413" id="207B">བསྡིགས་ཀྱང་འགྲོ་བར་མི་བྱེད་ན། །རྡོ་རྗེ་གོམ་པ་མྱུར་བོར་ལ། །གྱེན་དུ་ལག་པ་ཀུན་ཏུ་བསྐྱོད། །ལག་གཉིས་ས་ལ་བརྡབས་ནས་སུ། །འབྲུག་སྒྲ་དལ་འདྲའི་ཧཱུཾ་<line/>
བརྗོད་ལ། །གསང་སྔགས་བློ་ལྡན་རྐང་བསྐུམ་སྟེ། །རྣམ་པ་ཀུན་ཏུ་ལུས་བསྐོར་རོ། །དེ་ནས་ལྡང་བའི་ཚུལ་གྱིས་སུ། །རྡོ་རྗེའི་ལག་པ་གཡས་བརྐྱང་ལ། །རྡོ་རྗེ་ལྕགས་<line/>
ཀྱུའི་ཕྱག་རྒྱ་ཡིས། །བགེགས་རྣམས་ཐམས་ཅད་དགུག་པར་བྱ། །གཡས་དང་གཡོན་གྱི་ཚུལ་དུ་ནི། །ལག་གཉིས་གཅིག་ཏུ་སྦྱར་བྱས་ལ། །འབྲུག་སྒྲ་དལ་འདྲའི་<line/>
ཧཱུཾ་རྣམས་དང༌། །ཕཊ་རྣམས་ཀྱིས་ནི་རབ་བསྐུལ་ཏེ། །རྡོ་རྗེ་གཟིར་བའི་ཕྱག་རྒྱ་ཡིས། །བགེགས་རྣམས་ཐམས་ཅད་གཟིར་བར་བྱ། །བདེ་གཤེགས་གོ་འཕང་<line/>
མ་གཏོགས་པར། །རྡོ་རྗེ་ཅན་དང་འཁོར་ལོ་ཅན། །སངས་རྒྱས་སྲས་པོ་གང་ཞིག་གིས། །དེ་ཡིས་ལུས་ལ་མི་སེམས་ན། །ལྷ་དང་དྲི་ཟ་གསང་བ་དང༌། །གཞན་<line/>
ཡང་གང་དག་ཀླུ་རྣམས་དང༌། །ཤིང་བལ་འདབ་མ་རླུང་གཏོར་བཞིན། །ཧཱུཾ་བརྗོད་འཇིགས་འགྱུར་སྨོས་ཅི་དགོས། །ལྷ་མིན་སྲིན་པོ་མ་རུངས་དང༌། །ཡི་དྭགས་<line/>
གྲུལ་བུམ་མངག་གཞུག་དང༌། །བདུད་དང་བདུད་ཀྱི་ཕོ་ཉ་རྣམས། །འདི་ལྟར་འགྱུར་བ་ཅི་ཞིག་སྨོས། །བྱམས་པའི་སེམས་ལ་མཉམ་བཞག་ཅིང༌། །སྙིང་རྗེ་ལ་ཡང་<line/>
</page>
<page index="414" id="208A">༄༅། །མཉམ་བཞག་ནས། །བྱང་ཆུབ་སེམས་དྲན་སྔགས་པ་ཡིས། །ཕྱག་རྒྱ་བསྡུ་བ་བརྩམ་པར་བྱ། །ཉེས་པ་ཅུང་ཟད་ཙམ་གྱི་ཕྱིར། །<line/>
བགེགས་རྣམས་ལ་ནི་གནོད་མི་བྱ། །ཤིན་ཏུ་སྡང་བར་རིག་ནས་ནི། །གལ་ཏེ་བགེགས་ལ་གནོད་བྱ་ན། །ཤིན་ཏུ་སྡང་བ་དྲག་རྣམས་ལ། །འཇམ་དེས་ཉིད་ནི་མི་<line/>
བྱའོ༑ ༑གལ་ཏེ་འཇམ་དེས་ཉིད་བྱས་ན། །དེ་ཡི་མོད་ལ་གནོད་པར་བྱེད། །ཐོག་མར་འཇམ་པོར་སྦྱར་བར་བྱ། །ལན་གཉིས་ཚེ་ནི་དབྱེ་བར་བརྩོན། །གསུམ་<line/>
ཚེ་མཆོད་ཡོན་ཐོགས་ནས་སུ། །མེ་ཏོག་སྙིམ་པར་གནས་བྱས་ལ། །དེ་ནས་བགེགས་ལ་མཆོད་པར་བྱ། །འབྱུང་པོ་ཀུན་ཕན་གཏོར་བྱིན་ནས། །འདི་སྐད་<line/>
ཀྱི་ནི་ཚིག་བརྗོད་ད།<span class="conversion-problem" title="128: Cannot convert ACIP {E} because E is a &quot;vowel&quot; without an associated consonant.">E</span>་།བདག་གིས་དེ་རིང་ཁྱོད་མཆོད་ཀྱི། །སོང་ཞིག་བགེགས་ཆེན་འགྲོ་བར་གྱིས། །ཕྱིན་ཆད་དེ་ལྟར་མ་བྱེད་ཅིག །ཁྱོད་ཀྱི་སྟོབས་དང་<line/>
རྩལ་མཐོང་སྟེ། །ཁྱོད་ནི་བགེགས་ཀྱང་བྱེད་པར་ནུས། །ཁྱོད་ནི་ལྷ་ཡིས་སྤྲུལ་པ་སྟེ། །ཁྱོད་ནི་བགེགས་བྱེད་མི་ནུས་མིན། །སྔོན་ཆད་མཆོད་པ་མ་ཐོབ་པ། །དེ་<line/>
རིང་བདག་གིས་མཆོད་བྱས་ན། །ཁྱོད་ཀྱིས་ད་ནི་མཆོད་ཁྱེར་ལ། །བགེགས་ཀྱི་དབང་པོ་སོང་ཞེས་བརྗོད། །གལ་ཏེ་འདུག་ཀྱང་བགེགས་མིན་ན། །དེ་ཡི་སྤྱོད་<line/>
</page>
<page index="415" id="208B">པ་བཟང་པོ་ཡིན། །སྔགས་པས་མཆོད་བྱས་འོན་ཀྱང་ནི། །ཅི་སྟེ་བགེགས་ནི་ཡང་བྱེད་ན། །ཕྱོགས་བཅུའི་སངས་རྒྱས་དཔང་གྱུར་པས། །མི་མཆོག་རྣམས་ལ་མཁྱེན་<line/>
པ་གསོལ། །བགེགས་ལ་ཆད་པས་གཅད་སླད་དུ། །སྦྱོར་བ་བགྱིས་ཀྱང་ནོངས་མ་མཆིས། །སངས་རྒྱས་རྣམས་དང་སངས་རྒྱས་སྲས། །བྱང་ཆུབ་སེམས་དཔའ་<line/>
རྣམས་ཀྱི་ནི། །བཀའ་དང་བདག་འགལ་མི་བགྱིད་བརྗོད། །ལྷ་དང་ལྷ་མིན་གསང་རྣམས་དང༌། །ཕྱོགས་བཅུ་ཀུན་གྱི་དྲི་ཟ་དང༌། །གཟའ་དང་མིའམ་ཅི་གང་དག།<line/>
མགོན་པོ་མགོན་པོ་ཆེ་རྣམས་ལ། །བགེགས་ཀྱིས་གཙེས་པ་བསྒྲག་པར་བྱ། །གལ་ཏེ་ཅུང་ཞིག་བསྐྱབ་ཅེ་ན། །མྱུར་དུ་ཡོངས་སུ་སྐྱོབས་ཤིག་ཅེས། །བསྒྲགས་པ་<line/>
གང་དག་མཉན་བྱས་ནས། །བགེགས་བྱེད་ཞི་བར་གྱུར་ན་ནི། །དེ་ནས་ཕྱོགས་རྣམས་ཐམས་ཅད་ཀྱི། །ལྷ་རྣམས་ལ་ནི་མཆོད་པ་བྱ། །གལ་ཏེ་དེ་ལྟར་མི་འདུག་ན། །<line/>
མེ་ཏོག་ཐལ་མོ་མཆོད་ཡོན་གྱིས། །སངས་རྒྱས་ལ་སོགས་རབ་བསྐུལ་ལ། །དེ་ལ་ཆད་པས་གཅད་པར་བྱ། །དྲག་པོ་ཤིན་ཏུ་སྡང་སེམས་པ། །བཀའ་ལུང་ལས་ནི་<line/>
འགལ་བྱེད་ཅིང༌། །སྲོག་ཀྱང་ཤིན་ཏུ་འཕྲོག་བྱེད་ལ། །སངས་རྒྱས་རྣམས་ཀྱང་མི་གཡེལ་བར། །དེ་ལ་ཕན་པར་ཤེས་ནས་སུ། །བསྐལ་པ་བྱེ་བ་དུ་མར་ནི། །<line/>
</page>
<page index="416" id="209A">༄༅། །སེམས་དམྱལ་རྣམས་སུ་སྐྱེ་བ་ཡི། །སྡུག་བསྔལ་མང་པོ་འདིར་འགྱུར་ཏེ། །དེ་ལྟར་སྨན་པས་སེམས་ཅན་གྱི། །ནད་རྣམས་མེད་པར་<line/>
བྱེད་པ་བཞིན། །གཟིར་བས་བདག་ལ་ཉེས་པ་མེད། །མཁས་པ་རྣམ་པར་སྦྱངས་པ་ཡི། །དེ་ལྟར་སེམས་ནི་མཉམ་བཞག་ཅིང༌། །སྙིང་རྗེའི་ཡིད་དང་ལྡན་པ་ཡིས།<line/>
བྱང་ཆུབ་སེམས་ནི་བརྟན་བྱས་ཏེ། །དེ་ལ་ཆད་པས་བཅད་པ་བརྩམ། །ཇི་ལྟར་སྨན་པ་མཁས་པ་ཡིས། །ཉེས་ཏེ་ཡལ་བར་མི་འདོར་བཞིན། །ཐབས་དང་ཤེས་རབ་<line/>
མཁས་པ་ཡང༌། །མི་བྱེད་མཁས་ནའང་ཉེས་དང་བཅས། །ཇི་ལྟར་སྨན་པ་མི་མཁས་པ། །ཐབས་དང་ཤེས་རབ་བྲལ་བ་ཡིས། །ནད་པ་ཡལ་བར་འདོར་བྱེད་ཅིང༌།།<line/>
གསོ་བའི་ཆོ་ག་མི་བྱེད་པ། །དེ་བཞིན་ཤེས་དང་བྲལ་བ་ཡིས། །གལ་ཏེ་གསོ་བར་བརྩོན་ན་ཡང༌། །ཐབས་དང་ཤེས་རབ་བྲལ་བ་ལ། །སངས་རྒྱས་རྣམས་ནི་བསྔགས་<line/>
མི་མཛད། །ནད་པ་ནད་པ་རྣམས་ལ་ནི། །སྨན་པས་ཇི་ལྟར་སྨན་བྱིན་པ། །ཚྭ་དང་ཁ་དང་བསྐ་བ་ཡང༌། །འཇིག་རྟེན་སྨོད་པར་མི་བྱེད་པ། །དེ་བཞིན་འདུལ་བའི་<line/>
བྱེ་བྲག་གིས། །ཅི་རིགས་པ་ནི་གསོ་བར་བྱ། །སྡང་བའི་སེམས་ཅན་རྣམས་ལ་ནི། །འཕྱས་ཏེ་སངས་རྒྱས་རྣམས་མི་སྨོད། །འདས་པའི་དུས་ན་སྔོན་བྱུང་བ། །<line/>
</page>
<page index="417" id="209B">ཤིན་ཏུ་རྨད་བྱུང་རྒྱལ་བ་བྱུང༌། །དེ་བཞིན་གཤེགས་པའི་གསུང་རབ་ལ། །འགྲོ་བའི་ཆོས་ནི་འདི་འདྲ་སྟེ། །ཤིན་ཏུ་སྡང་སེམས་དྲག་པོ་ཡི། །སེམས་ཅན་ཐམས་<line/>
ཅད་དེ་ཚེ་བྱུང༌། །ཤིན་ཏུ་དྲག་པོ་མཐོང་ནས་ནི། །འཇམ་པོ་ཉིད་དུ་མི་སྦྱོར་ཏེ། །ཤེས་རབ་ཐབས་ཀྱི་སྙིང་སྟོབས་ཅན། །རྡོ་རྗེ་སེམས་དཔའ་དེ་བཞིན་གཤེགས། །<line/>
རྡོ་རྗེའི་སྙིང་སྟོབས་ཁྲོས་གྱུར་པ། །སེམས་ཅན་རྣམས་ལ་ཕན་བྱེད་པ། །དེ་ནས་ཕ་རོལ་གནོན་པ་ཡིས། །སེམས་ཅན་ཁམས་ནི་དུ་མ་གནོན། །སྡིག་མེད་ནན་གྱིས་<line/>
སྟོབས་གྱིས་སུ། །ཐམས་ཅད་དབང་དུ་དགོད་པར་བྱ། །ཕ་རོལ་གནོན་པའི་རིགས་ཚུལ་གྱིས། །ཇི་ལྟར་བྱང་ཆུབ་འདོད་བྱས་ནས། །སེམས་ཅན་ཁམས་ནི་དུ་མ་དག།<line/>
ཐམས་ཅད་དབང་དུ་དགོད་པར་བྱས། །རྡོ་རྗེ་སློབ་དཔོན་ཆེན་པོ་ཡིས། །ལོག་འདྲེན་བགེགས་རྣམས་དེ་ལྟར་དགོད། །བྱང་ཆུབ་སེམས་དྲན་བསྒྲིམ་བྱས་ནས། །སྐྱོན་<line/>
གྱིས་གོས་པར་མི་འགྱུར་རོ། །དེ་ཕྱིར་སྔགས་པ་ཆེ་ཁྲོས་ལ། །བསྐལ་པའི་མེ་ཡི་མཐུ་ལྟ་བུས། །རྡོ་རྗེ་རལ་གྲིའི་ཕྱག་རྒྱ་ཡིས། །བགེགས་རྣམས་ཐམས་ཅད་གཅད་པར་<line/>
བྱ༑ ༑རྐང་པའི་ཚུལ་ནི་དེ་ཉིད་ཀྱིས། །རྡོ་རྗེའི་གར་གྱིས་གར་བྱས་ལ། །རྐང་པ་གཡོན་པ་བརྐྱང་ཞེས་འདོར། །རྐང་གཡས་བརྐྱང་བའི་གནས་བརྟེན་ཏེ། །རྐེད་པའི་གནས་<line/>
</page>
<page index="418" id="210A">༄༅། །ཀྱི་རལ་གྲི་དེ། །ཤུགས་ནས་ཕྱུང་ནས་གདབ་པར་བྱ། །རྣོ་བ་མེད་པའི་ཚུལ་གྱིས་སུ། །ཤུགས་ཀྱིས་ལག་པ་སར་བསྡམས་ལ། །རྐང་པ་སྤོ་<line/>
བའི་ཚུལ་གྱིས་སུ། །རལ་གྲི་འཕྱར་བ་འདྲ་བར་བཟུང༌། །རལ་གྲི་ཚུལ་དུ་གཞུག་པ་ནི། །མཛུབ་མོ་གུང་མགོ་གཤིབས་པར་བྱ། །དེ་ནས་ལག་པ་གཡོན་པ་ཡིས། །<line/>
རལ་གྲི་ཤུབས་སུ་བྱ་བ་ནི། །མཐེའུ་ཆུང་དང་ནི་སྲིན་ལག་དང༌། །མཐེ་བོས་རལ་གྲི་ཤུབས་སུ་བྱ། །དེ་ནས་རྐང་པ་གཡས་པ་ཡིས། །ས་ལ་བགེགས་ཀྱི་གཟུགས་<line/>
བྲིས་ཏེ། །སོ་ཡིས་མཆུ་མནན་ཁྲོས་བྱས་ལ། །བདག་ནི་རྡོ་རྗེ་ཉི་འབར་བས། །རྐང་པས་མགོ་ནི་མནན་བྱས་ནས། །ལག་པས་རལ་གྲི་ཕྱུང་ནས་སུ། །རྡོ་རྗེ་འགྲོ་བའི་<line/>
གོམ་སྟབས་ཀྱིས། །གར་གྱི་ཚུལ་དུ་ཀུན་བསྐྱོད་དེ། །རྡོ་རྗེ་རལ་གྲིའི་ཕྱག་རྒྱ་ཡིས། །བགེགས་རྣམས་ཐམས་ཅད་གཅད་པར་བྱ། །རྡོ་རྗེ་ལྡན་དེས་གང་བཅོམ་པ། །དེ་<line/>
ནི་སྲོག་ལ་མི་སེམས་སོ། །དེ་ནས་དེ་དག་ཞི་བར་འགྱུར། །ཡང་ན་འཆི་འགྱུར་ཐེ་ཚོམ་མེད། །བརྒྱ་བྱིན་མཚུངས་པའི་བགེགས་ཞིག་ནའང༌། །དེ་ཡང་མོད་ལ་བརླག་<line/>
པར་འགྱུར། །དེ་ནས་རྡོ་རྗེ་སློབ་དཔོན་ཆེ། །སྙིང་རྗེ་སྙིང་བརྩེའི་སེམས་ལྡན་པས། །ཇི་ལྟར་དེ་ཡང་སྐྱེ་འགྱུར་བ། །དེ་ལྟར་དེ་ལ་སྙིང་བརྩེར་བྱ། །རྡོ་རྗེ་རལ་གྲིའི་སྟང་<line/>
</page>
<page index="419" id="210B">སྟབས་སོ། །དེ་ནས་རྡོ་རྗེ་སློབ་དཔོན་ཆེས། །རྡོ་རྗེ་གཏུབ་པར་བྱ་བ་བྱས། །རྡོ་རྗེ་འཁོར་ལོའི་ཕྱག་རྒྱ་ཡིས། །གནོད་པར་སེམས་པ་ཐམས་ཅད་གཏུབ། །རྡོ་རྗེ་འབྱུང་<line/>
བར་འདུག་ནས་སུ། །རྡོ་རྗེ་མཐུ་རྩལ་བརྩམ་བྱས་ལ། །རྐང་པ་བཏེག་ཅིང་བཞག་ཚུལ་གྱིས། །རྡོ་རྗེ་གར་ནི་རབ་ཏུ་བྱ། །འཁོར་ལོས་བསྒྱུར་བར་བྱ་རིམ་གྱི། །པདྨོའི་ཐལ་<line/>
མོ་སྦྱར་བྱས་ལ། །རྐང་པ་རྣམ་པར་བཞག་བྱས་ནས། །ས་ལ་འཁོར་ལོ་འཕང་བར་བྱ། །རྟིང་སྤྲད་གནས་སུ་འདུག་བྱས་ལ། །འབྲུག་སྒྲ་དལ་འདྲའི་ཧཱུཾ་བརྗོད་དེ། །ཐལ་མོ་<line/>
བརྡབ་པའི་ཚུལ་གྱིས་སུ། །ས་ལ་འཁོར་ལོས་བསྣུན་པར་བྱ། །བཟློག་སྟེ་ལན་བུར་བྱས་ནས་སུ། །ལག་པ་སྦྱར་བའི་ཚུལ་གྱིས་ནི། །འཁོར་ལོ་ལྟ་བུར་བྱས་ནས་སུ། །<line/>
གྱེན་དུ་འཕང་ལ་གཞིག་པར་བྱ། །བཀུག་སྟེ་རྐྱང་པས་མགོ་མནན་ནས། །བགེགས་རྣམས་ལ་ནི་བསྣུན་པར་བྱ། །འོན་ཏེ་རབ་ཏུ་ཞི་བར་འགྱུར། །ཡང་ན་ཞི་འགྱུར་ཐེ་<line/>
ཚོམ་མེད། །དེ་ལྟར་རིམ་པའི་ཚུལ་འདི་ཡིས། །བགེགས་རྣམས་ལ་ནི་གནོད་པར་བྱ། །སྡིག་པའི་གནོད་པ་མེད་པར་ནི། །བསྐུལ་ཡང་བདེ་བར་མི་འདོང་ངོ༌། །གལ་ཏེ་རྡོ་<line/>
རྗེ་སེམས་དཔའ་ཆེ། །སྙིང་རྗེའི་སེམས་དང་ལྡན་གྱུར་པས། །བགེགས་ལ་ཞི་བར་བྱ་འདོད་ན། །ཆོ་ག་འདི་ཡིས་ཚུལ་དུ་བྱ། །བ་ལང་གི་ནི་ལྕི་བ་ལས། །དེ་འདྲ་བ་ཡི་གཟུགས་<line/>
</page>
<page index="420" id="211A">༄༅། །བྱས་ལ། །སྔགས་པས་ཞི་བའི་སེམས་ཀྱིས་སུ། །སྔགས་པས་འོ་མམ་བཀྲུས་ནས་ནི། །མོད་ལ་སྔ་མཁོ་བཞིན་དུ་འགྱུར། །དེ་ལྟར་ཀུན་ཏུ་<line/>
བགེགས་རྣམས་ནི། །ཀུན་ལ་ཆོ་ག་འདི་བཞིན་བྱ། །རིམ་པ་འདི་ཡི་ཚུལ་གྱིས་ནི། །གསང་སྔགས་རྣམས་ལའང་སྦྱར་བྱ་སྟེ། །གཅད་དང་གནོད་པ་བྱས་པ་དང༌། །<line/>
བཀག་པ་དང་ནི་བཅིང་བའང་རུང༌། །གལ་ཏེ་བསྒྲུབ་པར་འདོད་པ་ནི། །དེ་ནས་སྔ་མཁོ་བཞིན་དུ་འགྱུར། །འོན་ཀྱང་གསང་སྔགས་རྣམས་ལ་ནི། །བྱེ་བྲག་ཏུ་ནི་སྤོས་<line/>
ཀྱིས་བྱ། །བ་ནི་སེར་མོའི་འོ་མ་དང༌། །ཡང་ན་མར་གྱི་སྦྱིན་སྲེག་བྱ། །ཡང་ན་བརྒྱ་དང་རྩ་བརྒྱད་ཀྱིས། །སྦྱིན་སྲེག་གིས་ནི་ཀུན་ཞི་འགྱུར། །ཞི་བའི་སེམས་ཀྱིས་ཞི་བ་<line/>
སྟེ༑ ༑དགའ་བའི་སེམས་ཀྱིས་རྒྱས་པའོ། །དྲག་ཤུལ་སྤྱོད་ལམ་གང་ཡིན་པ། །དེ་ནི་ཁྲོས་པས་བརྩམ་པར་བྱ། །དེ་ལྟར་ལས་ནི་ཅི་རིགས་པས། །གསང་སྔགས་<line/>
རྣམས་ལ་སྔགས་པས་བྱ། །རྣམ་པ་གཞན་དུ་མི་བྱ་སྟེ། །ལས་ཀྱི་འབྲས་བུ་མེད་པར་འགྱུར། །རྡོ་རྗེ་འཁོར་ལོའི་སྟང་སྟབས་སོ། །རྡོ་རྗེའི་ཚུལ་གྱིས་དེ་ནས་ཀྱང༌། །<line/>
རྡོ་རྗེ་འབྱུང་བར་བྱས་ནས་སུ། །མཚོག་མར་ཐལ་མོ་སྦྱར་བྱས་ཏེ། །རྡོ་རྗེའི་གར་ནི་རབ་ཏུ་བྱས། །རྟིང་སྤྲད་རྣམས་ཀྱི་ཚུལ་གྱིས་སུ། །སྨིན་བསྒྱུར་རྐང་པས་རེག་པར་<line/>
</page>
<page index="421" id="211B">བྱ༑ ༑ལག་པ་གཉིས་ཀས་ས་ལ་བྱུག །དེ་བཞིན་ཕྱོགས་བཞི་རྣམས་སུ་ཡང༌། །ཡིད་ཀྱིས་བསྐོར་བའི་ཚུལ་གྱིས་སུ། །རྐང་པ་འཁོར་ལོ་བཞིན་དུ་བསྐོར། །ལག་གཉིས་<line/>
རྐེད་པའི་གནས་བཞག་ལ། །རྡོ་རྗེའི་བགད་པ་རབ་བྱེད་ཅིང༌། །ལག་པ་གཡས་པ་བསྒྲེང་བར་བྱ། །རྡོ་རྗེའི་མཛུབ་མོས་རབ་ཏུ་བསྡིགས། །ཧཱུཾ་བརྗོད་བསྒྱིངས་དང་བཅས་<line/>
བྱས་ལ། །རྡོ་རྗེ་ཉི་མའི་མིག་ལྡན་པས། །རྡོ་རྗེའི་མཛུབ་མོས་བསྡིགས་ནས་ནི། །བདུད་ཀྱི་དབང་ཕྱུག་བདག་ཉིད་ཀྱང༌། །བལྟས་པས་དེ་ནི་མོད་ལ་འབྲོས། །བྱ་རོག་བོང་རྡོ་<line/>
འཕེན་མཐོང་བཞིན། །རྡོ་རྗེ་བགད་པའོ། །དེ་ནས་རྡོ་རྗེ་སྔགས་པ་ཆེས། །རྡོ་རྗེ་འབྱུང་བར་བྱས་ནས་སུ། །མི་མཐུན་རྐང་སྟབས་བྱས་ནས་སུ། །ལག་པ་བསྣོལ་ཏེ་ཁུ་ཚུར་<line/>
བཅང༌། །མཐེ་བོ་གྱེན་དུ་བསྒྲེང་བྱས་ལ། །གུང་མོ་གཤིབས་ཏེ་བསྒྲེང་བར་བྱ། །མཛུབ་མོ་དེ་གཉིས་ཟླ་ལ་བསྒྲེང༌། །རྡོ་རྗེ་ཁ་ཞེས་བརྗོད་པ་ཡིན། །རྐང་པ་གཡས་པ་བཏེག་<line/>
པར་བྱ། །གཡོན་པ་གཟུགས་ཤིང་དེ་བཞིན་བྱ། །རྡོ་རྗེ་ལྕེ་ནི་མེ་ལྟར་འབར། །རྒོད་མའི་ཁ་ལྟར་མངོན་སུམ་བྱ། །འབྲུག་སྒྲ་དལ་འདྲའི་ཧཱུཾ་བརྗོད་དེ། །ཁ་ཡི་ཐད་ཀར་གཞག་<line/>
པར་བྱ། །ཕྱོགས་རྣམས་དག་ནི་ཐམས་ཅད་ཀྱི། །རྒྱ་མཚོ་བཞི་ཡི་ཆུ་འཐུངས་ན། །མིག་སྔར་སྣང་བར་གྱུར་པ་ཡི། །སྡང་བ་ཀུན་ལྟ་སྨོས་ཅི་དགོས། །དེ་ལྟར་བྱས་ན་ཕྱོགས་<line/>
</page>
<page index="422" id="212A">༄༅། །བཞི་པོ། །ཀུན་ནས་འབྱུང་བ་ཐམས་ཅད་སྐེམས། །འཚུབ་མ་ཀུན་དང་ལྕེ་འབབ་དང༌། །སྤྲིན་རྣམས་ཀུན་ནས་འདུ་བ་དང༌། །རྡོ་རྗེའི་ཁ་ནི་གླལ་<line/>
བ་དང༌། །གཏོར་བས་རབ་ཏུ་འཐོར་བར་འགྱུར། །འཇིག་རྟེན་དུ་ནི་ལྟས་བྱུང་བ། །ཀུན་ནས་གནས་གྲུབ་གང་ཡིན་པ། །སྔགས་པས་རྡོ་རྗེ་མེ་ལྕེ་ཡི། །མེ་ལྟར་བསྒྱུར་ན་<line/>
དེ་ཀུན་ཞི། །རྡོ་རྗེ་ཁ་ཡི་ཕྱག་རྒྱ་ཡིས། །བགེགས་རྣམས་ཐམས་ཅད་བཟའ་བར་བྱ། །རྡོ་རྗེ་འབར་བའི་ཕྱག་རྒྱ་ཡིས། །བགེགས་རྣམས་ཐམས་ཅད་བཅའ་བར་བྱ། །རྡོ་<line/>
རྗེ་ཁ་གླལ་བའི་གར་སྟབས་སོ། །དེ་ནས་རྡོ་རྗེ་རྣལ་འབྱོར་ཆེ། །རྡོ་རྗེ་ཡེ་ཤེས་བསྒྱུར་ནས་སུ། །བགེགས་ལ་གསོ་བ་བྱས་ན་ནི། །ཉེས་པ་ཡོད་པ་མ་ཡིན་ནོ། །རྒྱལ་<line/>
བའི་ཡེ་ཤེས་ལས་བྱུང་བའི། །རྡོ་རྗེ་སློབ་དཔོན་གསོ་བྱེད་པས། །བདག་འདྲར་སྔགས་པ་དེ་འདྲ་སྟེ། །སྔགས་བ་ཅི་འདྲར་རྒྱལ་དེ་བཞིན། །སེམས་ཅན་ཀུན་ལ་<line/>
སྙིང་རྗེ་དང༌། །བྱང་ཆུབ་སེམས་ནི་བརྟན་བྱ་སྟེ། །ཐབས་ཀྱི་དམ་པ་ཐོབ་འགྱུར་པས། །རྣམ་པར་གསོ་བ་ཐམས་ཅད་བྱ། །གཞན་དུ་ན་ནི་ཕྱོགས་རྣམས་ན། །བཞུགས་<line/>
པའི་སངས་རྒྱས་བསྔགས་མི་འགྱུར། །བྱང་ཆུབ་སེམས་དང་བྲལ་བ་ནི། །ལྷ་ཡི་མཆོད་འོས་མ་ཡིན་ནོ། །ཐབས་དང་ཤེས་རབ་བྲལ་གྱུར་པས། །རྒྱལ་བའི་<line/>
</page>
<page index="423" id="212B">སྲས་པོ་ཉན་ཐོས་དང༌། །གང་ཡང་རང་སངས་རྒྱས་དག་ནི། །དཀའ་ཐུབ་གནས་ལ་གནས་པ་སྟེ། །བདག་དོན་ཕན་པའི་སེམས་ལྡན་པས། །དེ་དག་ལ་ནི་བྱ་བ་མེད། །ཐབས་<line/>
དང་ཡེ་ཤེས་ལས་བྱུང་བ། །བྱང་ཆུབ་སེམས་དཔའ་སྙིང་རྗེ་ཅན། །བྱང་ཆུབ་སེམས་ཀྱི་ཤིང་རྟ་དང༌། །བྱམས་དང་སྙིང་རྗེའི་ཁ་བསྒྱུར་དང༌། །ས་དང་ཕ་རོལ་ཕྱིན་པ་དང༌། །<line/>
བསྡུ་བ་བཞི་ཡི་རྡོ་རྗེ་དང༌། །ཐམས་ཅད་མཁྱེན་པ་ཉིད་ས་དང༌། །བྱང་ཆུབ་ཕྱོགས་ཀྱི་རྩ་ལག་ལ། །བརྟེན་ནས་སངས་རྒྱས་སྲས་པོ་རྣམས། །སེམས་ཅན་དོན་<line/>
དགའི་རྩེ་བས་བརྩེ། །དེ་ལྟར་སློབ་དཔོན་རྡོ་རྗེ་འཆང༌། །ཐབས་དང་ཡེ་ཤེས་མཁས་པ་ཡིས། །སྡང་བ་རྣམས་ནི་ཐམས་ཅད་ཀྱི། །སེམས་ནི་རབ་ཏུ་གསོ་བར་<line/>
བྱ༑ ༑རྡོ་རྗེའི་ཚུལ་གྱིས་དེ་ནས་ཡང༌། །རྡོ་རྗེ་འབྱུང་བར་བྱས་ནས་ནི། །རྐང་པ་མཐུན་པའི་གནས་བཞག་སྟེ། །རྡོ་རྗེ་ཐལ་མོ་གཞུམ་བྱས་ལ། །རྡོ་རྗེའི་གར་ནི་<line/>
བྱས་ནས་སུ། །ལག་པ་གཡས་པ་གྱེན་དུ་བསྒྲེང༌། །གཡོན་པ་ཀོས་ཀོར་བརྟེན་ནས་སུ། །གུང་མོ་དང་ནི་མཛུབ་མོ་གཤིབ། །མཐེ་ཆུང་མཐེ་བོ་སྤྲད་པར་བྱ། །<line/>
གཡས་པ་ལྷ་ཡི་བ་དན་གསུམ། །གཡས་བརྐྱང་རྐང་པར་གནས་ནས་སུ། །རྡོ་རྗེ་བགད་པའི་ཚུལ་གྱིས་ནི། །ཀྱེ་མ་བདག་ཉིད་རྡོ་རྗེ་ཅན། །བདག་ཉིད་དུ་ནི་བདག་<line/>
</page>
<page index="424" id="213A">༄༅། །གནས་སོ། །ཧཱུཾ་བརྗོད་བསྙེམས་དང་ཁྲོས་པ་ཡིས། །རྡོ་རྗེ་གར་གྱིས་གཏང་བར་བྱ། །ཕྱག་རྒྱ་འདི་ནི་རྡོ་རྗེས་བསྡིགས། །རྡོ་རྗེ་བགད་པས་<line/>
བསྡིགས་པས་ན། །ལྷ་དང་ལྷ་མིན་གསང་བར་བཅས། །དཀྱིལ་འཁོར་ཚེ་འམ་བསྒྲུབ་པའི་ཚེ། །བགེགས་བྱེད་ཕྱིར་ནི་འགྲོ་མི་འགྱུར། །རྡོ་རྗེ་འཛིན་གྱིས་ཐོག་མར་<line/>
བཅིང༌། །གཙུག་ནས་བྱུང་བ་ཉིད་ཀྱང་ནི། །བགེགས་བྱེད་ཕྱིར་ནི་འགྲོ་མི་འགྱུར། །རྡོ་རྗེ་འཛིན་པ་མངོན་སུམ་ཞེས། །བགེགས་རྣམས་ཕན་ཚུན་སྨྲ་བྱེད་ཅིང༌། །<line/>
བསྲུང་བའི་ཕྱིར་ནི་དེ་དག་ཀུན། །ལྷན་ཅིག་དཀྱིལ་འཁོར་དྲུང་དུ་འདོང༌། །རྡོ་རྗེ་སྟངས་ཀྱིས་བསྐུལ་བས་ན། །རྡོ་རྗེ་སློབ་དཔོན་སྐལ་བ་ཆེ། །བསོད་ནམས་ཚོགས་ནི་<line/>
བསགས་པ་ལ། །གཞན་རྣམས་ཐམས་ཅད་ཕྱག་འཚལ་ལོ། །རྡོ་རྗེའི་ཚུལ་གྱིས་དེ་ན་ཡང༌། །རྡོ་རྗེ་གར་ནི་རབ་བྱས་ལ། །པདྨོའི་ཐལ་མོ་སྦྱར་ནས་སུ། །ཕྱོགས་<line/>
རྣམས་ཀུན་ཏུ་རྒྱས་པར་བྱ། །གཡས་པ་བརྐྱང་བའི་ཚུལ་བྱས་ཏེ། །བསྐལ་པའི་མེ་ཡི་འོད་འདྲ་བས། །ཐལ་མོ་བརྡབས་པའི་ཚུལ་གྱིས་སུ། །ཁྲོས་ཏེ་ལག་པ་<line/>
གདབ་པར་བྱ། །ལག་གཉིས་རྡོ་རྗེའི་ཚུལ་གྱིས་སུ། །མཐེའུ་ཆུང་མཐེ་བོང་སྦྲད་བྱས་ལ། །གཡོན་པས་ཀོས་ཀོར་བརྟེན་ནས་སུ། །གཡས་པ་གྱེན་དུ་བསྒྲེང་<line/>
</page>
<page index="425" id="213B">བྱས་ལ། །ཨཱ་ཧཱུཾ་ཧཱུཾ་ཧཱུཾ་བརྗོད་དེ་བསྐུལ་བ་ཡིས། །སྔགས་པས་ཀུན་ཏུ་སྒྲ་ཡང་བརྗོད། །རྡོ་རྗེའི་སྒྲ་ནི་བྱུང་བ་ན། །སྡང་བ་ཐམས་ཅད་ཕུང་བར་འགྱུར། །བརྒྱ་བྱིན་ཚངས་<line/>
དང་ཟླ་བ་སོགས། །རྫུ་འཕྲུལ་ཆེ་བའི་གཟའ་གཞན་ཡང༌། །ཐོས་པ་ཙམ་གྱིས་ས་གཡོས་ཏེ། །ཀུན་ཏུ་སྒྲ་ཡི་སེམས་ཀྱང་ཉམས། །དེ་ཚེ་ཐལ་མོ་སྦྱར་ཏེ་འདུད། །རྡོ་རྗེ་<line/>
སྒྲ་ཆེན་གང་ན་བར། །ཐམས་ཅད་ལྷན་ཅིག་ལྷགས་ནས་སུ། །རྡོ་རྗེ་སྒྲ་ཡིས་གཟིར་གྱུར་ཏེ། །སྟན་ལས་སེམས་ནི་ཉམས་པས་ན། །མངའ་བདག་སུག་ལས་ཅི་འཚལ་<line/>
བ༑ ༑བདག་ཅག་མྱུར་དུ་བཀའ་སྩོལ་ཅེས། །སྔགས་པ་ལ་ནི་ལུང་ཡང་ནོད། །སྔགས་པས་བསམས་ཏེ་གར་བྱས་ན། །ལྷ་རྣམས་མྱུར་དུ་གྲོལ་བར་འགྱུར། །དེ་ནས་<line/>
བྱམས་པའི་སེམས་བསྐྱེད་ལ། །བརྟུལ་ཞུགས་ཅན་གྱིས་ཕྱག་རྒྱ་དགྲོལ། །རྡོ་རྗེ་ཀུན་ཏུ་སྒྲའོ། །རྡོ་རྗེ་འབྱུང་བར་འདུག་ནས་སུ། །རྡོ་རྗེ་གར་ནི་འབར་བྱས་ལ། །རྡོ་རྗེ་ཐལ་<line/>
མོ་སྦྱར་ནས་སུ། །ཕྱོགས་རྣམས་ཀུན་ཏུ་རྒྱས་བྱས་ཏེ། །མི་མཐུན་རྐང་སྟབས་བྱས་ནས་སུ། །བསྣོལ་ཏེ་ཁུ་ཚུར་བཅངས་བྱས་ལ། །མཐེ་བོང་གཉིས་ནི་གཤིབས་ཏེ་<line/>
བསྒོང༑ ༑གུང་མོ་གཉིས་ནི་གཤིབས་བྱས་ལ། །མཛུབ་མོ་དབུ་མའི་ཚིག་བཀུག་སྟེ། །གུང་མོ་གཉིས་ལ་སྦྱར་བར་བྱ། །རྡོ་རྗེ་ཁ་ནི་བྱས་པས་ན། །སྡང་བ་ཐམས་ཅད་<line/>
</page>
<page index="426" id="214A">༄༅། །ཞི་བར་འགྱུར། །ཁ་ཡི་ཐད་ཀར་བཞག་ན་ནི། །རྡོ་རྗེ་སྒྲ་ཡང་འབྱུང་བར་འགྱུར། །བདག་ནི་རྡོ་རྗེ་ཆེན་པོ་ཅན། །རྡོ་རྗེ་ཡེ་ཤེས་སྟོབས་དང་<line/>
ལྡན༑ ༑ཧྲི་ཧ་ཧཱུཾ་ཧཱུཾ་ཧཱུཾ་ཕཊ་ཕཊ་ཕཊ། །རྡོ་རྗེའི་གོམ་སྟབས་ཚུལ་གྱིས་ནི། །རྡོ་རྗེ་གནོན་པོའི་གོམ་པ་ཡིས། །བཞག་དང་འདེགས་པས་འགྲོ་བྱེད་ཅིང༌། །ཕྱོགས་<line/>
རྣམས་བཞི་པོར་བརྗོད་པར་བྱ། །རྡོ་རྗེ་སྒྲ་བྱུང་བསྐུལ་བས་ན། །བགེགས་ཆེན་རྣམས་དང་གྲགས་རྣམས་དང༌། །རྫུ་འཕྲུལ་ཆེན་པོའི་ལྷ་རྣམས་ཀྱང༌། །དེ་ཡི་<line/>
མདུན་དུ་འགྲོ་བར་བྱེད། །རྡོ་རྗེ་སྒྲ་ཡིས་བདག་ཅག་ཚིག །རྡོ་རྗེ་སྒྲ་ཡིས་བསྐུལ་བས་ན། །བདག་ཅག་རང་གི་གནས་ནས་གཡོས། །རྡོ་རྗེ་དབང་པོ་བཀའ་མྱུར་སྩོལ། །<line/>
གལ་ཏེ་དཔལ་གྱི་སྒོ་བཞེད་དམ། །རྒྱལ་སྲིད་དངུལ་ཆུ་མིག་བསྐུ་དང༌། །ཀུན་ནས་གཏེར་རྣམས་གཟིགས་བཞེད་དམ། །བཀའ་སྩོལ་ཅིག་ཅེས་དེ་སྐད་སྨྲ། །དགའ་བར་<line/>
བྱིན་ནས་སྒྲུབ་པོ་ལ། །ཕྱག་འཚལ་མཆོད་པ་བྱས་ནས་དོང༌། །རྡོ་རྗེའི་ཚུལ་གྱིས་དེ་ནས་ཡང༌། །རྡོ་རྗེའི་སློབ་དཔོན་མཐུ་ཆེན་གྱིས། །རྡོ་རྗེའི་གར་ནི་རབ་བྱས་ལ། །<line/>
རྡོ་རྗེ་ཅན་གྱིས་ཕྱག་རྒྱ་བཅིང༌། །རྐང་བ་བུས་མོར་བཙུགས་ནས་སུ། །ལག་པ་གཉིས་ནི་ཁུ་ཚུར་བཅང༌། །གུང་མོ་གཉིས་ནི་བསྒྲེང་ནས་སུ། །མཛུབ་མོ་གཉིས་ནི་<line/>
</page>
<page index="427" id="214B">ངོས་ལ་སྦྱར། །གཡས་བརྐྱང་གོམ་སྟབས་བྱས་ནས་སུ། །མྱུར་དུ་རྡོ་རྗེའི་གོམ་སྟབས་ཀྱིས། །འཁྲུལ་འཁོར་ཀུན་ལ་བསྣུན་བྱས་ལ། །སྒོ་རྣམས་ཐམས་ཅད་དབྱེ་བར་བྱ། །<line/>
ལྷ་མིན་གནོད་སྦྱིན་རྒྱལ་པོ་དང༌། །སྲིན་པོ་རྫུ་འཕྲུལ་ཆེ་རྣམས་ཀྱང༌། །ཐམས་ཅད་རང་གི་གནས་ནས་གཡོས། །བསྐལ་པ་ཟད་དམ་ཇི་སྙམ་སེམས། །རྡོ་རྗེའི་ཕྱག་རྒྱས་<line/>
བསྣུན་པས་ན། །སེམས་ནི་བློང་ཞེས་གྱུར་ནས་སུ། །ཡེ་ཤེས་རྡོ་རྗེ་ཆེ་ལྡན་པ། །གལ་བ་དེར་ཉེ་བར་དོང༌། །རྡོ་རྗེ་འབར་བས་བདག་ཅག་ཚིག །སྔགས་པས་དཔལ་གྱི་<line/>
སྒོ་བཞེད་དམ། །འོན་ཏེ་དངུལ་ཆུ་བཅུད་ལེན་བཞེད། །རྡོ་རྗེ་དབང་པོས་བཀའ་མྱུར་སྩོལ། །སྨྲས་ནས་ཀུན་གྱིས་དེ་མོད་ལ། །ཡིད་ལ་འདོད་པ་སྦྱིན་པར་བྱེད། །གལ་<line/>
ཏེ་ལྷ་དང་ལྷ་མ་ཡིན། །གསང་བ་བཀོལ་བར་འདོད་ན་ཡང༌། །འདོད་པས་དེ་དག་ལྷགས་ནས་སུ། །འདོད་པ་བཞིན་དུ་ལས་བྱེད་དོ། །ལུང་དང་འགལ་བར་བྱེད་པ་<line/>
དག་༑ཅི་སྟེ་དམ་བཅས་མི་འོང་ན། །སློབ་དཔོན་རྡོ་རྗེ་འཆང་བ་པོ། །རྡོ་རྗེའི་ཕྱག་རྒྱས་ཡོངས་ལྡན་པ། །སོས་ནི་མཆུ་མནན་ཁྲོས་པ་དང༌། །མེ་འབར་ལྟ་བུར་འཇིགས་<line/>
རུང་བས། །མྱུར་དུ་རྡོ་རྗེའི་གོམ་སྟབས་ཀྱིས། །ས་རྣམས་ཀུན་ལ་པ་བསྣུན་པར་བྱ། །གཡས་བརྐྱང་གོམ་སྟབས་བྱས་ནས་སུ། །ཅི་སྟེ་དམ་བཅས་མི་འོང་ན། །རྡོ་རྗེའི་ཕྱག་རྒྱས་<line/>
</page>
<page index="428" id="215A">༄༅། །བསྣུན་པར་བྱ། །རྡོ་རྗེའི་ཕྱག་རྒྱས་བསྣུན་པས་ན། །ཨ་ལ་ལ་ཞེས་དེ་སྐད་སྨྲ། །སྟན་ལས་ལུས་ཀྱང་རབ་ཏུ་ཉམས། །ལུས་ནི་མེ་ཡིས་རབ་ཏུ་འབར།།<line/>
རྡོ་རྗེ་རྣལ་འབྱོར་ཆེན་པོ་པ། །ག་ལ་བ་དེར་ཉེ་བར་དོང༌། །བསྐལ་བ་ཆེན་པོས་ཡོངས་སུ་སྐྱོབས། །བཀའ་ལུང་མྱུར་དུ་བདག་ཅག་སྩོལ། །ལྷ་དང་གསང་བ་ལྷ་མིན་རྣམས། །<line/>
འཕྲལ་དུ་བསྒོ་བའི་ལུང་བཞིན་བྱེད། །བསྒོ་བའི་ལུང་ནི་བསྒྲུབས་ནས་སུ། །རང་རང་གི་ནི་གནས་སུ་དོང༌། །དེ་ལྟ་ན་ནི་ལྷ་དབང་སོང༌། །དེ་ལྟ་མ་ཡིན་མི་གཏོང་ངོ༌། །དེ་ནས་<line/>
བསྒོ་ལུང་བཞིན་བྱས་ནས། །དེ་དག་མྱུར་དུ་གནས་སུ་དོང༌། །སློབ་དཔོན་རྡོ་རྗེ་འཆང་བ་པོས། །དེ་ནས་ཕྱག་རྒྱ་བཏང་བྱས་ཏེ། །རྡོ་རྗེའི་གར་གྱི་ཚུལ་གྱིས་ནི། །རྐེད་པའི་<line/>
གནས་སུ་གཞག་པར་བྱ། །རྡོ་རྗེའི་ཚུལ་གྱིས་དེ་ནས་ཡང༌། །རྡོ་རྗེའི་གར་ནི་རབ་བྱས་ལ། །རྡོ་རྗེ་ཞགས་པའི་ཕྱག་རྒྱ་ཡིས། །སྡང་བ་ཐམས་ཅད་བཅིང་བར་བྱ། །དུས་བཞིན་<line/>
རབ་ཏུ་བསྐུལ་བྱས་ལ། །གལ་ཏེ་བསྒོ་ལུང་འགལ་བྱེད་ན། །རྡོ་རྗེའི་ལྕགས་ཀྱུས་དགུག་བྱ་ཞིང༌། །རྡོ་རྗེའི་ཞགས་པས་བཅིང་བར་བྱ། །རྡོ་རྗེ་རྣམ་པའི་སྒྲའོ། །རྡོ་རྗེ་ཐལ་<line/>
མོ་བཙུམ་ནས་སུ། །མཐུན་པའི་སྟབས་སུ་གནས་བྱ་སྟེ། །ལག་པ་རྒྱབ་ཏུ་བསྣུན་བྱས་ལ། །རྡོ་རྗེ་གྱེན་དུ་འཕང་བར་བྱ། །དེ་ནས་རྡོ་རྗེ་ལ་བལྟས་ལ། །འབྲུག་སྒྲ་དལ་<line/>
</page>
<page index="429" id="215B">འདྲའི་ཧཱུཾ་བརྗོད་དེ། །རྐང་པ་སྤོ་བའི་ཚུལ་གྱིས་སུ། །གཡས་དང་དེ་བཞིན་གཡོན་པས་སོ། །ལག་པ་གཡོན་པའི་མཛུབ་མོ་དང༌། །མཐེ་བོ་རྩེ་སྤྲད་ཞགས་པར་བྱ། །ལག་པ་<line/>
གཡས་པའི་མཛུབ་མོ་ཡིས། །རྩེ་བཀུག་ལྕགས་ཀྱུས་བརྟན་པོར་བྱ། །རྡོ་རྗེ་རྒྱས་པའི་མིག་ལྡན་པ། །སོ་ཡིས་མཆུ་མནན་ཁྲོས་པ་ཡིས། །གང་ལ་བགེགས་ནི་ཡོད་པ་<line/>
དེར༑ ༑རྡོ་རྗེ་ཐབས་ཀྱིས་མྱུར་སོང་ལ། །རྐང་པ་གཡས་བརྐྱང་སྟབས་བྱས་ཏེ། །རྡོ་རྗེའི་ལྕགས་ཀྱུའི་ཕྱག་རྒྱ་ཡིས། །བགེགས་རྣམས་ཐམས་ཅད་བཀུག་བྱ་ཞིང༌། །<line/>
རྡོ་རྗེ་ཞགས་པས་བཅིང་བར་བྱ། །གལ་ཏེ་འཁོར་ལོ་ཅན་དང་ནི། །དབང་བཅས་དྲག་པོ་ཚངས་བཅས་པ། །གལ་ཏེ་རྡོ་རྗེ་འཆང་སྲུང་ཡང༌། །སྔགས་པ་གཞི་ནས་<line/>
དྲངས་ཏེ་དགུག །བཀུག་ནས་རྡོ་རྗེས་བཅིངས་པ་ཡིས། །རྡོ་རྗེའི་གཟེབ་ཏུ་གཞུག་པར་བྱ། །ཇི་སྲིད་འདོད་པ་རྫོགས་འགྱུར་བ། །དེ་སྲིད་བར་དུ་གཞག་པར་བྱ། །<line/>
བསྒོ་བའི་ལུང་ནི་མི་ཉན་ཏེ། །གལ་ཏེ་འདོད་པ་མ་རྫོགས་ན། །བདག་གི་འབྱོར་བ་འབྱོར་འདོད་པས། །དེ་ལ་ཆད་པས་གཅད་པར་བྱ། །དེ་ཡི་གཟུགས་ནི་བྱས་<line/>
ནས་སུ། །རྡོ་རྗེའི་རྐང་བས་གཟིར་བྱས་ན། །ཧ་ཧ་ཧ་ཞེས་སྒྲ་འབྱིན་ཅིང༌། །ལྷ་ཡི་དབང་པོའང་འོང་བར་འགྱུར། །དེ་ལ་བསྒོ་བའི་ལུང་ཡང་འབོག །རྡོ་རྗེ་གར་གྱི།<line/>
</page>
<page index="430" id="216A">༄༅། །དེ་ནས་ཡང༌། །ཐལ་མོ་ཤིན་ཏུ་སྦྱར་བྱས་ལ། །དབང་ཆེན་སྟབས་ཀྱིས་འདུག་ནས་སུ། །ཕྱོགས་རྣམས་ཀུན་ཏུ་རྒྱས་བར་བྱ། །རྐང་པ་<line/>
སྤོ་བའི་ཚུལ་གྱིས་སུ། །གཡས་དང་དེ་བཞིན་གཡོན་པ་སྤོ། །ལག་པ་གཉིས་ནི་སྦྱར་ནས་སུ། །ཕན་ཚུན་བསྣོལ་ཏེ་ཁུ་ཚུར་བཅང༌། །གུང་མོ་གཉིས་ནི་བཤིབས་[?]<line/>
ནས་སུ། །མཛུབ་མོ་དེ་ལ་གཟུགས་པར་བྱ། །ང་ཡི་རྡོ་རྗེ་ཕྱག་རྒྱ་དེ། །བགེགས་རྣམས་ཀུན་གྱི་དམ་ཚིག་ཡིན། །སྔ་མ་བཞིན་དུ་སྟབས་ཚུལ་གྱི། །ཕྱག་རྒྱས་<line/>
བགེགས་རྣམས་བཀུག་ནས་སུ། །ཁྲོ་བོ་ཡི་ནི་རྡོ་རྗེ་འདིས། །དེ་ལ་དམ་ཚིག་སྦྱིན་པར་བྱ། །རྡོ་རྗེ་སྟབས་ཀྱིས་ཕྱག་རྒྱ་བཅིང༌། །ཧཱུཾ་ཞེས་བྱ་བའི་སྒྲ་ཕྱུང་ལ། །བདག་<line/>
ཉིད་རྡོ་རྗེ་བསྒྱུར་ནས་སུ། །བགེགས་རྣམས་ཐམས་ཅད་དགུག་པར་བྱ། །ལན་ནི་སྨྲ་བར་མི་བྱེད་ན། །དེ་ནི་གཏང་བར་མི་བྱ་འོ། །གལ་ཏེ་ཅུང་ཟད་མི་སྨྲ་ན། །དེ་ལ་<line/>
ཆད་པས་གཅད་བྱ་སྟེ། །ཤིང་གི་དུག་དང་སྟར་བུ་དང༌། །ཡུངས་ཀར་དག་ནི་བསྲེགས་པ་ལས། །དེ་ཡི་གཟུགས་ནི་བྱས་ནས་སུ། །མེ་ཡི་ནང་དུ་བོར་བྱས་ན། །<line/>
གལ་ཏེ་ཚངས་པས་བསྲུངས་ན་ཡང༌། །བགེགས་དེ་དེ་ཡི་མོད་ལ་འགྲོ། །སྔགས་པས་དེ་ལ་བསྲོ་བར་བྱ། །དེ་ནས་དེ་ལ་རྒྱས་པར་བྱ། །བྱམས་པའི་སེམས་<line/>
</page>
<page index="431" id="216B">ནི་བསྐྱེད་ནས་སུ། །ཕྱག་རྒྱ་བཏང་བར་བསམ་བྱས་ན། །གཟིར་དང་བཅིང་དང་དགུག་པ་རྣམས། །ཐར་ནས་བདེ་བར་གནས་པར་འགྱུར། །དེ་ནས་སློབ་དཔོན་རྡོ་རྗེ་འཆང༌།།<line/>
ཡེ་ཤེས་ཆེ་ལ་རབ་གཞོལ་ཞིང༌། །སེམས་ཅན་དོན་ལ་སྙིང་རྗེ་བས། །རྡོ་རྗེ་ཉིད་དུ་ཡང་བསྒྱུར་ཏེ། །མཐུན་པའི་རྐང་སྟབས་བྱས་ནས་སུ། །རྡོ་རྗེ་གར་ནི་རབ་བྱས་ལ། །རྡོ་<line/>
རྗེ་ཐལ་མོ་ལེགས་སྦྱར་ཏེ། །ཕྱོགས་རྣམས་ཀུན་ཏུ་རྒྱས་པར་བྱ། །གོམ་པ་སྤོ་བའི་ཚུལ་གྱིས་སུ། །གཡས་དང་དེ་བཞིན་གཡོན་པ་སྤོ། །ལག་པ་གར་བྱེད་ཚུལ་གྱིས་ནི། །<line/>
དེ་ནས་ཐལ་མོ་ཡང་སྦྱར་རོ། །གོམ་པ་བསྐྱོད་པའི་ཚུལ་གྱིས་ནི། །མཁས་པས་ཕྱོགས་བཞི་རྣམས་སུ་བསྐོར། །རྡོ་རྗེ་རེངས་བྱེད་ཕྱག་རྒྱ་ཡིས། །བགེགས་རྣམས་<line/>
ཐམས་ཅད་རེངས་པར་བྱ། །མྱུར་དུ་རྡོ་རྗེ་གོམ་པ་ཡིས། །ཕྱོགས་རྣམས་རྡོ་རྗེ་རེངས་པར་བྱ། །རྩེ་མོ་བརྒྱད་པའི་ལྷུན་པོ་ཆེ། །རྡོ་རྗེ་མཚན་ཅན་བསམ་པར་བྱ། །འོག་<line/>
ཏུ་ལག་པ་རྡོ་རྗེ་ཅན། །སྟེང་དུ་གཡས་པའིང་རྡོ་རྗེ་ཅན། །རྡོ་རྗེ་རེངས་བྱེད་རབ་བྱེད་ཅིང༌། །ཕྱོགས་རྣམས་ཀུན་ཏུ་བསྐོར་བྱས་ན། །གང་དག་སྡང་བའི་སེམས་ལྡན་པ།།<line/>
བགེགས་རྣམས་ཐམས་ཅད་རེངས་པར་འགྱུར། །རྡོ་རྗེ་རེངས་བྱེད་བྱས་པས་ན། །བགེགས་བྱེད་ཕྱིར་ནི་འཚོ་མི་བྱེད། །དེ་ཡི་སྤྱི་བོར་རྡོ་རྗེ་ནི། །ལེགས་པར་འདུག་<line/>
</page>
<page index="432" id="217A">༄༅། །པར་བསམ་བྱས་ན། །ཚངས་པའི་གནས་ལ་ཐུག་པ་ནས། །ས་འོག་བདུན་[?] བའི་བར། །རྡོ་རྗེ་རེངས་པས་རེངས་འགྱུར་ཏེ། །རྨོངས་<line/>
ཤིང་སེམས་ཀྱང་མེད་པར་འགྱུར། །སྔགས་པ་མཁས་པས་འདོད་བར་དུ། །དེ་སྲིད་དུ་ནི་རེངས་པར་བྱེད། །རྡོ་རྗེ་ཚུལ་གྱིས་དེ་ནས་ཀྱང༌། །རྡོ་རྗེའི་གར་ནི་རབ་བྱས་<line/>
ལ༑ ༑མཚོག་མར་ཐལ་མོ་སྦྱར་བྱས་ཏེ། །ཕྱོགས་རྣམས་ཀུན་ཏུ་རྒྱས་བྱས་ན། །ཀུན་ནས་འབྱུང་བའི་ཆུ་རྣམས་ཀྱང༌། །སྔགས་པས་སྐམ་པར་བྱེད་པར་ནུས། །མཐུན་<line/>
པའི་རྐང་སྟབས་བྱས་ནས་སུ། །རྡོ་རྗེའི་ཐལ་མོ་གཞུམ་བྱས་ལ། །ལག་པ་གཡས་པ་གྱེན་དུ་ནི། །ཞགས་པ་བཅས་པས་བརྐྱང་བར་བྱ། །དེ་བཞིན་རྐང་པ་<line/>
གཡོན་པ་ནི། །གཡོན་དང་ལྷན་ཅིག་གདེག་པར་བྱ། །དེ་བཞིན་ཕྱོགས་བཞི་རྣམས་སུ་ཡང༌། །གོམ་པ་འདོར་བའི་ཚུལ་གྱིས་ནི། །མངོན་དུ་བསྐལ་པའི་མེ་ལྟ་<line/>
བུ༑ ༑སོ་ཡིས་མཆུ་མནན་ཁྲོས་པ་ཡིས། །འོག་ལོགས་སུ་ནི་མིག་བལྟས་ཏེ། །རྡོ་རྗེའི་གོམ་པས་མྱུར་སོང་ལ། །རྐང་པ་གཡོན་པ་བསྐུམ་བྱས་ཏེ། །ལྷུན་པོའི་རྩེ་<line/>
མོར་གཞག་པར་བྱ། །འོག་མ་ཤུགས་ནས་འབྱིན་པའི་ལག །གཡས་པ་སྟེང་ནས་དེ་བཞིན་ཏེ། །མཆོང་བའི་རྐང་སྟབས་སྦྱར་བ་ཡིས། །ཁ་ཡི་ཚུལ་དུ་འདུག་པར་<line/>
</page>
<page index="433" id="217B">བྱ༑ ༑རྒོད་མ་རྟ་ཡི་ཁ་ཚུལ་གྱིས། །རྒྱ་མཚོའི་ཆུ་རྣམས་བཏུང་བར་བྱ། །རྡོ་རྗེ་ལྡན་པས་བཤད་པ་ཡིས། །བསམ་གཏན་སྔགས་པ་ལྡན་གྱུར་ནས། །ཆུ་ནི་ཨ་ལ་ལ་ཞེས་<line/>
སུ༑ ༑སྒྲ་འབྱིན་ནས་ནི་འདུ་འགྱུར་ན། །འབབ་ཆུ་དང་ནི་ཆུ་ཀླུང་དང༌། །སྤྲིན་ལས་བྱུང་བ་སྨོས་ཅི་དགོས། །བསྐྱོད་ན་གལ་ཏེ་འོ་མ་ཡི། །ཆུ་ལས་བྱུང་བའང་སྐམ་པར་འགྱུར།<line/>
རྡོ་རྗེའི་ཚུལ་གྱིས་དེ་ནས་ཡང༌། །རྡོ་རྗེའི་ཐལ་མོ་མཚོག་མར་སྦྱར། །ཕྱོགས་རྣམས་ཀུན་ཏུ་རྒྱས་བྱས་ཏེ། །སྤྲིན་བཞིན་ཡོངས་སུ་རྒྱས་པར་བྱ། །དབང་ཆེན་གོམ་སྟབས་<line/>
བྱས་ནས་སུ། །རྐང་པ་སྤོ་བའི་ཚུལ་གྱིས་ནི། །རྐང་པ་གཡོན་པ་གྱེན་བཏེག་སྟེ། །དེ་ནས་ས་ལ་གཞག་པར་བྱ། །རྐང་པ་གཡས་པ་བཏེག་ནས་སུ། །གཡས་ཕྱོགས་སུ་ནི་<line/>
བསྐོར་བར་བྱ། །ལག་གཉིས་ཁུ་ཚུར་ཚུལ་གྱིས་སུ། །རྡོ་རྗེ་ལྡན་པ་གཡས་པ་བསྒྲེང༌། །གཡོན་པ་མཁུར་བར་བརྟེན་ནས་སུ། །འཁོར་ལོ་བཞིན་དུ་ཡོངས་སུ་བསྐོར། །<line/>
དེ་བཞིན་གཡས་པ་གཞག་ནས་སུ། །ལག་པ་གཡོན་པས་ཡོངས་སུ་བསྐོར། །གཡས་པ་མཁུར་བར་བརྟེན་ནས་སུ། །རྡོ་རྗེ་ལྡན་པ་གཡོན་པ་བསྒྲེང༌། །རྡོ་རྗེ་གོམ་པས་<line/>
མྱུར་སོང་ལ། །གཡས་པ་བརྐྱང་བའི་གོམ་སྟབས་ཀྱིས། །ཏི་སེའི་རྩེ་མོར་རྐང་བཞག་སྟེ། །རྐང་སྟབས་སྦྱར་བའི་ཚུལ་གྱིས་ནི། །ལུས་ནི་འདུད་པ་བྱས་ནས་སུ། །<line/>
</page>
<page index="434" id="218A">༄༅། །རེངས་བྱེད་རྩ་བར་སྦྱོར་ལྡན་པས། །སོ་ཡིས་ཆུ་མནན་ཁྲོས་གྱུར་ཅིང༌། །བདག་ཉིད་མེ་དང་འདྲ་འགྱུར་བ། །སྟོབས་ཆེན་སྒྲ་ཡང་ཆེ་ལྡན་པ། །<line/>
གཏུམ་པོ་ཆེན་པོ་ཕ་རོལ་གནོན། །རྡོ་རྗེའི་ཚུལ་གྱིས་སྟེང་བསྐོར་ལ། །ངེས་པར་གནོན་པ་བླང་བར་བྱ། །སྔགས་པ་སྔགས་ལ་འཇིགས་མེད་པ། །དེས་ནི་གང་དུ་ཁྲོས་<line/>
པ་འདོར། །རྡོ་རྗེ་དེས་གནོན་ཚུལ་གྱིས་ནི། །རྐང་པ་གཡོན་པ་བཙུགས་ནས་སུ། །རྡོ་རྗེ་གནོན་པས་བསྣུན་བྱས་ན། །དབང་པོ་ཆེན་པོའང་ཕྱེ་མར་རློག །རྡོ་རྗེ་གནོན་<line/>
པས་བསྣུན་བྱས་ན། །ས་རྣམས་ཐམས་ཅད་རབ་ཏུ་གཡོས། །ལྷུན་པོ་མན་དཱར་ཏི་སེ་དང༌། །ཁོར་ཡུག་རི་རྣམས་གཡོ་འགྱུར་ན། །ལྷ་མི་སྒོ་ལྟ་སྨོས་ཅི་དགོས། །རྡོ་རྗེ་<line/>
ལྡན་པས་བཤད་ནའོ། །བསྣུན་པས་རྣམ་པ་བརྒྱར་འགྱུར་ཏེ། །ཕུབ་མ་སྦར་གང་རླུང་གཏོར་བཞིན། །སློབ་དཔོན་རྡོ་རྗེ་འཆང་བ་པོས། །ས་སྦྱང་བརྩམ་པར་བྱ་བ་<line/>
ནི༑ ༑རྡོ་རྗེ་ཐལ་མོ་སྦྱར་ནས་སུ། །སྙིང་གར་བཞག་སྟེ་རྒྱས་པར་བྱ། །རྐང་པ་རྟིང་པ་སྤྲད་ནས་སུ། །ལག་པ་གར་བྱེད་སྦྱོང་བ་དང༌། །རྐང་པ་བཞག་པའི་ཚུལ་གྱིས་<line/>
སུ༑ ༑གཡས་དང་གཡོན་པ་གཞག་པར་བྱ། །རྐང་པ་བསྐྱོད་པ་བྱས་ནས་སུ། །དེ་ནས་རྟིང་པ་ཡང་སྤྲད་དེ། །གར་གྱི་ཚུལ་ནི་དེ་ཉིད་ཀྱིས། །ཕྱོགས་བཞིར་ཡོངས་<line/>
</page>
<page index="435" id="218B">སུ་བསྐོར་བར་བྱ། །ཁྲོས་པས་དབུས་ཀྱི་གནས་སུ་ནི། །རྡོ་རྗེ་གོམ་པས་མྱུར་སོང་ལ། །རྡོ་རྗེ་ཐལ་མོ་སྦྱར་ནས་སུ། །གུང་མོས་སྲིན་ལག་འཁྱུད་བྱས་ལ། །གཉི་ག་ཁུ་<line/>
ཚུར་བཅང་བྱས་ཏེ། །རྟིང་པ་སྤྲད་པའི་རྐང་སྟབས་ཀྱིས། །ས་ལ་བཞག་དང་བཏེག་བྱས་ཏེ། །གཡས་སུ་ཡོངས་སུ་བརྐྱང་བྱས་ལ། །བར་བུར་ཐམས་ཅད་བསལ་བར་<line/>
བྱ༑ ༑མེ་མེ་ཞེས་ནི་བརྗོད་བྱས་ལ། །ནང་ན་གང་དག་ཅི་ཡོད་པ། །སྔགས་པས་ཐམས་ཅད་བསལ་བར་བྱ། །ཧཱུཾ་དང་བཅས་ཤིང་ཕཊ་བཅས་པའི། །གསང་སྔགས་<line/>
མཁས་པས་བརྗོད་པར་བྱ། །འོག་དང་ས་ཡི་སྟེང་ན་ནི། །བར་བུར་ཐམས་ཅད་ཞི་འགྱུར་ཏེ། །ཀུན་ཏུ་བགེགས་ནི་མེད་གྱུར་ནས། །སྔགས་པས་མཉམ་གཞག་ལས་རྣམས་<line/>
བྱ༑ ༑དེ་ནས་སློབ་དཔོན་རྡོ་རྗེ་འཆང༌། །རྡོ་རྗེ་བཞག་པ་ལེགས་བསླབས་པས། །རྡོ་རྗེ་གར་ནི་རབ་བྱས་ལ། །ཚངས་པའི་རྐེང་སྟབས་བྱས་ནས་སུ། །པདྨའི་ཐལ་མོ་སྦྱར་<line/>
བྱས་ཏེ། །སྙིང་གའི་ཐད་ཀར་བསྐོར་བར་བྱ། །གར་བྱེད་ཚུལ་གྱིས་ལག་པ་གཉིས། །རྡོ་རྗེ་ཁུ་ཚུར་བཅང་བར་བྱ། །གཡོན་པ་གཡོན་དུ་བརྐྱང་བར་བྱ། །གཡས་པ་<line/>
གཡས་སུ་བརྐྱང་བར་བྱ། །མཐུན་པའི་རྐང་ཐབས་བྱས་ནས་སུ། །ཧཱུཾ་ཞེས་བྱ་བའི་སྒྲ་བརྗོད་ལ། །སྔགས་པས་འཁོར་ལོ་བཞིན་དུ་བསྐོར། །རྡོ་རྗེ་གོམ་པས་མྱུར་སོང་<line/>
</page>
<page index="436" id="219A">༄༅། །ལ༑ ༑གཡས་བརྐྱང་གོམ་སྟབས་ཚུལ་གྱིས་ནི། །རྐང་པ་བཞག་པའི་ཚུལ་གྱིས་སུ། །དེ་ཉིད་ཀྱིས་ནི་ཡང་བསྐོར་རོ། །ཧཱུཾ་ཞེས་བྱ་བའི་སྒྲ་<line/>
ཕྱུང་ལ། །དེ་བཞིན་ཕྱོགས་བཞི་རྣམས་སུ་ཡང༌། །རྡོ་རྗེ་ཁུ་ཚུར་བསྐོར་བས་ན། །བགེགས་རྣམས་ཐམས་ཅད་འདར་བར་འགྱུར། །རྡོ་རྗེ་བློ་དང་ལྡན་པ་ཡིས། །ས་<line/>
བསྡུས་འདོར་བར་འདོད་ན་ནི། །གོམ་པ་བཞག་པའི་འགྲོས་ཀྱིས་སུ། །མྱུར་དུ་གཡས་པ་བརྐྱང་བྱས་ལ། །གཅིག་ནི་རི་རབ་རྩེ་ལ་བཞག །གཅིག་ཤོས་ཏི་སེའི་རྩེ་<line/>
མོར་བཞག །དེ་ལྟར་རྐང་སྟབས་བཞག་པ་ནི། །ཀུན་ཏུ་འདོར་བར་རབ་བྱེད་ཅིང༌། །ས་འོག་ན་ནི་ལག་པ་གཡོན། །གཡས་པ་ས་ཡི་སྟེང་ན་སྟེ། །ཧ་ཧ་ཞེས་ནི་<line/>
སྒྲ་འབྱིན་ཅིང༌། །འཇིག་རྟེན་ཁམས་སུ་འཕེན་བྱེད་པ། །བགེགས་རྣམས་གཞན་ལྟ་སྨོས་ཅི་དགོས། །ལོག་འདྲེན་སྡང་བ་དྲག་པོ་རྣམས། །མི་ཡི་འཇིག་རྟེན་འདི་ནས་<line/>
ནི༑ ༑གཞན་དུ་འཕེན་པ་སྨོས་ཅི་དགོས། །ཅི་སྟེ་འཇིག་རྟེན་ཁམས་རྣམས་ཀྱང༌། །ཀུན་ནས་ཚིག་པར་བྱེད་འདོད་ནའང༌། །རྐང་སྟབས་ཚུལ་ནི་དེ་ཉིད་ཀྱིས། །ཕྱོགས་<line/>
བཞི་དག་ཏུ་འཇུག་པར་བྱ། །རྡོ་རྗེའི་གོམ་པས་མྱུར་སོང་ལ། །གཡས་པ་བརྐྱང་བའི་སྟབས་ཚུལ་གྱིས། །ཉི་མ་བཅུ་གཉིས་ལྟ་བུར་ནི། །མེ་ལྕེའི་ཕྲེང་ལྡན་བཟོད་<line/>
</page>
<page index="437" id="219B">དཀའ་བ། །རྐང་པ་གཡོན་པ་བརྟན་བྱས་ལ། །རྡོ་རྗེ་འཛིན་དེ་ལག་པ་བསྒྲེང༌། །ལུས་ནི་བཏུད་པར་བྱས་ནས་སུ། །རྐང་པ་གཡས་པ་བཏེག་བྱས་ལ། །སྔགས་པས་འཁོར་<line/>
ལོ་བཞིན་དུ་བསྐོར། །རླུང་རྣམས་ཀུན་ཀྱང་སྡུད་བྱེད་ཅིང༌། །ནམ་མཁའ་མ་འདྲར་བསྒྱུར་ནས་སུ། །བསྲེག་པའི་བསྐལ་པ་ལྟ་བུར་འཇུག །ལག་ན་འཛིན་པའི་<line/>
རྡོ་རྗེ་ནི། །ཀུན་ཏུ་རི་རབ་འདྲར་བསམས་ལ། །ཧཱུཾ་ཞེས་བྱ་བའི་སྒྲས་གནོན་ཞིང༌། །རྡོ་རྗེ་འོག་ཏུ་འཕང་བྱས་ན། །རི་དང་ནགས་སུ་བཅས་པ་ཡི། །ས་རྣམས་ཐམས་ཅད་<line/>
འཁྲུག་པར་འགྱུར། །དེ་ནས་ཐལ་བ་ཉིད་འགྱུར་ཏེ། །མེར་ནི་ཤིང་བལ་བཅུག་པ་བཞིན། །སློབ་དཔོན་རྡོ་རྗེ་འཆང་བ་པོས། །དེ་ནས་བསྡུ་བ་བརྩམ་བྱས་ཏེ། །རྐང་སྟབས་<line/>
ཚུལ་ནི་དེ་ཉིད་དེ། །བྱེ་བྲག་ཏུ་ནི་ལག་པ་བསྒྲེང༌། །རྡོ་རྗེ་གོམ་པས་མྱུར་སོང་ལ། །མཆོངས་བ་བསྐོར་བ་བྱས་ནས་སུ། །ཕྱག་རྒྱ་ཡི་ནི་སྟང་སྟབས་བྱ། །རྒྱབ་ནས་རྐང་<line/>
སྟབས་ཚུལ་གྱིས་ནི། །དབུས་ཀྱི་གནས་སུ་ཕྱིན་པར་བྱ། །དེ་བཞིན་ཕྱོགས་བཅུ་རྣམས་སུ་ཡང༌། །རྡོ་རྗེ་བསྣུན་པས་བརྡེག་པར་བྱ། །རྐང་སྟབས་ཚུལ་ནི་དེ་ཉིད་དང༌། །<line/>
སྔགས་པ་བློ་ལྡན་ལག་ཚུལ་གྱིས། །ས་རྣམས་ཐམས་ཅད་བླངས་བྱས་ལ། །དེ་ཉིད་དུ་ནི་གཞག་པར་བྱ། །ཀུན་ནས་བསྡུ་བར་རབ་བྱེད་ཅིང༌། །མཁས་པས་གསང་སྔགས་<line/>
</page>
<page index="438" id="220A">༄༅། །བརྗོད་བྱས་ལ། །རྡོ་རྗེ་ཅན་གྱིས་བཤད་པ་བཞིན། །ས་རྣམས་ཀུན་ཏུ་གཞག་པར་བྱ། །རིམ་བའི་ཚུལ་ནི་འདི་ཉིད་ཀྱིས། །མཁས་པས་ཐམས་<line/>
ཅད་ཀུན་ཏུ་བཞག །དེ་ནས་སློབ་དཔོན་རྡོ་རྗེ་འཆང༌། །རྡོ་རྗེ་ཞགས་པ་ལེགས་བསླབས་པས། །སྡང་བ་ལྷ་དང་ལྷ་མིན་དང༌། །མི་རྣམས་གཞག་བྱ་གདུལ་བར་བྱ། །བསམ་<line/>
དབང་བཞིན་དུ་འབྱུང་བ་ཡི། །རྡོ་རྗེའི་ཡེ་ཤེས་ལེགས་བསླབས་པས། །འདུལ་བའི་ཚོགས་ནི་ཐ་དད་པ། །ཐམས་ཅད་རྣམ་པར་གདུལ་བར་བྱ། །གདུང་པས་<line/>
འདུལ་བའི་འཇིག་རྟེན་ན། །གདུང་བ་ཉིད་ཀྱིས་གྲུབ་པར་འགྱུར། །གཡས་དང་གཡོན་གྱི་ཚུལ་གྱིས་ནི། །དཔའ་བོའི་ལྔ་པོ་ཀུན་ཏུ་བྱ། །མཐུན་པའི་རྐང་སྟབས་<line/>
བྱས་ནས་སུ། །གཡས་བརྐྱང་སྟབས་ཀྱིས་གནོན་པར་བྱ། །རྐང་སྟབས་བཞག་པའི་ཚུལ་གྱིས་ནི། །འབེན་ལ་ལྟ་ཞིང་ལག་པས་གཏད། །སྲིན་ལག་མཐེའུ་<line/>
ཆུང་སྤྲད་བྱས་ལ། །ལག་གཉིས་ལུ་གུ་རྒྱུད་དུ་བྱ། །གཡོན་པའི་གུང་མོ་མཐེབ་མཚུངས་སྦྱར། །གཡས་པ་ཡི་ནི་མཛུབ་མོ་དེ། །བརྐྱང་པའི་ཚུལ་དུ་བྱས་<line/>
པ་ནི༑ ༑གཞུ་དང་མདའ་ཞེས་བརྗོད་པ་ཡིན། །གུང་མོ་ཡི་ནི་རྒྱབ་ལོགས་སུ། །མཛུབ་མོ་མདའ་ཡི་ཚུལ་དུ་བཞག །གཡས་བརྐྱང་རྐང་སྟབས་ཚུལ་གྱིས་ནི། །<line/>
</page>
<page index="439" id="220B">ཧཱུཾ་བཅས་བརྗོད་དེ་ཕོག་པར་བསྣུན། །གལ་ཏེ་ས་ཡི་འོག་གནས་སམ། །ཚངས་པ་རབ་ཏུ་གནས་གྱུར་ཏམ། །དྲག་པས་བསྲུངས་པར་གྱུར་ཀྱང་རུང༌། །རྡོ་རྗེ་འཕང་བར་<line/>
བྱས་ནས་སུ། །རྡོ་རྗེ་མདའ་ཡིས་ཕོག་གྱུར་ན། །དེ་ནི་གསོན་པར་མི་བསམ་མོ། །འཕང་བའི་སྟང་སྟབས་སོ། །དེ་ནས་སློབ་དཔོན་རྡོ་རྗེ་འཆང༌། །ཐབས་ཤེས་པ་ལ་<line/>
མཁས་གྱུར་ཅིང༌། །འཕང་བའི་ཚུལ་དུ་ལེགས་བསླབས་པ། །སྡང་བའི་སེམས་ཅན་འདུལ་བར་བྱ། །དེ་ནས་སློབ་དཔོན་རྡོ་རྗེ་འཆང༌། །རྡོ་རྗེ་ཞགས་པ་ལེགས་<line/>
བསླབས་པས། །སྲིད་པ་གསུམ་ལ་ཁྱབ་ལུས་ཀྱིས། །བགེགས་རྣམས་ཐམས་ཅད་འདུལ་བར་བྱ། །མཐུན་པའི་རྐང་སྟབས་བྱས་ནས་སུ། །རྐང་པ་བཞག་པའི་<line/>
ཚུལ་གྱིས་ནི། །ལག་པ་གཡས་དང་གཡོན་པ་ཡིས། །ཐལ་མོ་ཁོང་སྟོང་སྦྱར་བར་བྱ། །དེ་ཡི་ཕྱག་རྒྱ་བཅིངས་ནས་སུ། །ཕྱོགས་རྣམས་ཀུན་ལ་བསྐོར་བྱས་ན། །<line/>
སྲིད་པ་གསུམ་ཡང་འགུགས་འགྱུར་ན། །ལོག་འདྲེན་བགེགས་རྣམས་སྨོས་ཅི་དགོས། །དགུག་པའི་རྡོ་རྗེའི་ཕྱག་རྒྱའོ། །དེ་ནས་སློབ་དཔོན་རྡོ་རྗེ་འཆང༌། །མཐུན་<line/>
པའི་རྐང་སྟབས་བྱས་ནས་སུ། །པདྨའི་ཐལ་མོ་སྦྱར་བྱས་ལ། །ཕྱོགས་རྣམས་ཀུན་ཏུ་རྒྱས་པར་བྱ། །རྐང་སྟབས་བཞག་པའི་ཚུལ་གྱིས་སུ། །གནས་ནི་མྱུར་དུ་བཟུང་<line/>
</page>
<page index="440" id="221A">༄༅། །བྱས་ལ། །རྡོ་རྗེ་ཁུ་ཚུར་སྙིང་གར་བཞག །ཁྲོས་པས་ཧཱུཾ་གི་སྒྲ་བརྗོད་དེ། །རྒྱ་མཚོ་བཞི་པོའི་གནས་རྣམས་ལ། །རྡོ་རྗེའི་ལག་པས་བསྣུན་པར་<line/>
བྱ༑ ༑ཀླུ་སྐྲག་ཐལ་མོ་སྦྱར་བ་དག །རྒྱ་མཚོ་ནས་ནི་འཐོན་པར་འགྱུར། །གང་དག་ས་ཡི་འོག་གནས་པ། །ལྷ་མིན་གསང་བ་སྲིན་པོ་རྣམས། །བསྒོ་བའི་ལུང་ལ་<line/>
བརྩོན་ཡིད་ཀྱིས། །ཅི་འཚོལ་ཅིག་ཅེས་འཁོད་པར་བྱེད། །རྡོ་རྗེ་འབར་བས་བདག་ཅག་གཟིར། །གནོད་སྦྱིན་མོའམ་སྲིན་མོའམ། །ལྷ་མིན་མོའམ་ཀླུ་མོ་འམ།།<line/>
བཅུད་ཀྱིས་ལེན་ནམ་དངུལ་ཆུའམ། །རིན་ཆེན་རྣམས་སམ་ནོར་བུ་རྒྱན། །དཔལ་དང་ཕུན་སུམ་འདོད་ལྡན་ནམ། །ཐུགས་ལ་ཅི་དང་ཅི་བཞེད་པ། །བདག་ཅག་<line/>
རྣམས་ལ་བཀའ་སྩོལ་ཅིག །སྔགས་པས་གང་ཡང་རུང་བླངས་ཏེ། །གསང་བ་པ་ཀུན་གཏང་བར་བྱ། །བསྒོ་བའི་ལུང་དང་འགལ་བྱེད་པ། །ཅི་སྟེ་བསྒོ་ཡང་མི་འོང་<line/>
ན༑ ༑རྐང་སྟབས་ཚུལ་ནི་དེ་ཉིད་ཀྱིས། །གཡོན་བརྐྱང་སྟབས་ཀྱིས་མནན་པར་བྱ། །ལྷུན་པོ་ལ་ནི་རྐང་བཞག་སྟེ། །ལག་པས་དབྱུག་པའི་སྦྱོར་བ་ཡིས། །སྒྲ་སྒྲོག་<line/>
ཅིང་ནི་ཐམས་ཅད་ནས། །ས་འོག་ཐམས་ཅད་མནན་པར་བྱ། །ཧ་ཧ་ཞེས་ནི་སྒྲ་འདོན་ཅིང༌། །བསྒོ་བའི་ལུང་དང་འགལ་བྱེད་པ། །ཐམས་ཅད་ཀྱིས་ནི་གཟུང་<line/>
</page>
<page index="441" id="221B">ནས་སུ། །ཤིན་ཏུ་མྱུར་བར་འབུལ་བར་བྱེད། །སྔགས་པས་དེ་གཅིག་ཚར་བཅད་དེ། །ལྷག་མ་ཐམས་ཅད་གཏང་བར་བྱ། །བསྒོ་བའི་ལུང་ལ་དེ་བཞག་ལ། །མཁས་<line/>
པས་ལེགས་པར་བསླབས་པར་བྱ། །གསང་བ་སྲིན་པོ་ཐམས་ཅད་ལ། །བྱམས་པའི་སེམས་ནི་ཡང་བསྐྱེད་དེ། །དེ་དག་དམ་ཚིག་བྱིན་ནས་ནི། །དེ་རྣམས་ཀུན་ཏུ་གཏང་<line/>
བར་བྱ།། །།འཕགས་པ་ལག་ན་རྡོ་རྗེ་དབང་བསྐུར་བ་ལས།། །།བམ་པོ་བཅུ་གཅིག་པ། །དེ་ནས་སློབ་དཔོན་རྡོ་རྗེ་འཆང༌། །སྙིང་བརྩེ་སྙིང་རྗེའི་སེམས་ལྡན་པས།།<line/>
མི་དང་མི་མིན་ལ་སོགས་པ། །ཤིན་ཏུ་གནོད་བྱེད་ལྷ་རྣམས་དང༌། །ལྷ་མིན་གསང་བར་བཅས་པ་རྣམས། །གཞན་ཡང་སྡང་བའི་གདོན་ལ་སོགས། །ནད་སྤྲུལ་དུག་ལ་<line/>
སོགས་རྣམས་ཀྱིས། །སེམས་ཅན་རྣམས་ལ་གནོད་བྱེད་ཅིང༌། །དམ་ཚིག་ལ་ནི་མི་གནས་ཏེ། །རྒྱགས་པའི་ཡིད་དང་ལྡན་པ་དག །ནད་དང་མུ་གེ་ལ་སོགས་པས། །<line/>
སེམས་ཅན་རྣམས་ལ་གནོད་བྱེད་དེ། །ཕ་རོལ་ལ་གནོད་མངོན་དགའ་བ། །དེ་དག་སྙིང་རྗེ་མེད་པ་དང༌། །བསྟན་པ་ལས་ནི་འགལ་བྱེད་ཅིང༌། །ཤིན་ཏུ་རྒྱགས་པའི་<line/>
ཤས་ཆེ་བ། །མཐོང་ནས་དེ་དག་ཚར་གཅད་ཕྱིར། །སྔགས་པ་མཁས་པས་སྦྱར་བར་བྱ། །བདག་ལ་སྡིག་པར་འགྱུར་སྙམ་དུ། །བདག་ཉིད་ལས་ནི་མི་སེམས་<line/>
</page>
<page index="442" id="222A">༄༅། །ཤིང༌། །བདག་ཉིད་ལ་མིན་ཞུགས་གྱུར་ལ། །གཞན་དང་གཞན་ཡང་ཕུང་བྱེད་པ། །གཞན་ལ་གནོད་བྱེད་དེ་དག་ལ། །སྔགས་པས་བཟོད་<line/>
པར་མི་བྱ་སྟེ། །སྐྲག་པར་བྱ་ཞིང་བཅིང་བར་བྱ། །བཏུབ་པར་བྱ་ཞིང་གསད་པར་བྱ། །དེ་ནས་སློབ་དཔོན་རྡོ་རྗེ་འཆང༌། །རྡོ་རྗེ་ཞགས་པ་ལེགས་བསླབས་པས། །ནམ་<line/>
མཁའ་གོ་སྐབས་མེད་བྱས་ཏེ། །རྡོ་རྗེའི་དབྱིབས་སུ་བསྒྱུར་ནས་སུ། །གུས་པས་བསྒྲིམས་བཅས་འཇོ་ཚུལ་དང༌། །བཞིན་འཛུམ་རྒྱགས་དང་ལྡན་པ་ཡིས། །རྡོ་རྗེའི་<line/>
གར་ནི་རབ་བྱས་ལ། །ལག་པ་བསྐྱོད་པའི་སྦྱོར་བ་ཡིས། །ཕྱོགས་རྣམས་ཀུན་ཏུ་གར་བྱ་ཞིང༌། །དངོས་དང་མཐུན་པར་བཟུང་བྱས་ལ། །བསྒོ་བ་ལ་ནི་སེམས་<line/>
བཞག་ཅིང༌། །རྡོ་རྗེའི་རང་བཞིན་ལུས་སྲ་བས། །མི་མཐུན་རྐང་སྟབས་ཚུལ་གྱིས་ནི། །རྡོ་རྗེ་འཆང་བས་ལག་བསྒྲེང་སྟེ། །རྡོ་རྗེ་མིག་གིས་ཀུན་བལྟས་ལ། །སྲིད་པ་<line/>
གསུམ་པོ་ཐམས་ཅད་མནན། །དཔའ་བོ་གནས་སུ་གནས་ནས་སུ། །རྐང་པ་གདེངས་པའི་ཚུལ་གྱིས་ནི། །ཧཱུཾ་བརྗོད་འཇིགས་པ་འཇིགས་རུང་བ། །མིག་གཉིས་ཉི་མ་<line/>
ཟླ་བ་སྟེ། །ཁ་ནི་རྒོད་མ་རྟ་ཡི་ཁ། །ལྟེ་བ་དགའ་བོ་ཉེ་དགའ་བོ། །ལྟོ་བ་རྒྱ་མཚོར་བསམ་པར་བྱ། །ལྷུན་པོ་དེ་ཡི་མགོ་བོ་བྱ། །དེ་བཞིན་ལག་པ་ཁོར་ཡུག་རི། །<line/>
</page>
<page index="443" id="222B">ས་ནི་རྐང་པ་གཉིས་ཡིན་ཏེ། །ནོར་རྒྱས་བུ་སྤྲུལ་གསང་བསྲེལ་ཡིན། །རླུང་ནི་དེ་ཡི་རྣ་བ་གཉིས། །དེ་ཡི་སྒྲ་རྣམས་མེ་ཡིན་ཏེ། །ལྕེ་ནི་འཇིགས་པ་ཆེན་པོའི་གློག། །ཧ་ཧ་ཧ་<line/>
ཞེས་སྒྲ་ཆེན་ལྡན། །འབྲུག་སྒྲ་ཧཱུཾ་ཞེས་སྒྲ་ཕྱུང་ལ། །ཕྱོགས་རྣམས་ཀུན་ཏུ་ཡོངས་སུ་བསྐོར། །རབ་ཏུ་བསྐུལ་བས་དེ་ནས་ནི། །རྡོ་རྗེའི་སྒྲ་ཡིས་བརྒྱལ་གྱུར་ནས། །ཀླུ་དང་<line/>
དྲི་ཟ་ཆེན་པོ་དང༌། །ལྷ་དང་ལྷ་མིན་སོགས་ཀུན་དོང༌། །ཧཱུཾ་བརྗོད་པ་ནི་འཇིགས་འགྱུར་ཞིང༌། །འཆི་བར་འགྱུར་ཏེ་ཐེ་ཚོམ་མེད། །རྡོ་རྗེ་སྒྲ་ཡིས་ཚིག་གྱུར་ཅིང༌། །བློང་<line/>
བར་གྱུར་ཏེ་དམན་པར་བལྟ། །རྡོ་རྗེ་རྣལ་འབྱོར་ཆེ་ལྡན་པ། །ག་ལ་བ་དེར་ཉེ་བར་དོང༌། །རྡོ་རྗེ་ཆེན་པོ་བཀའ་སྩོལ་ལ། །སླན་ཆད་དེ་ལྟར་མ་མཛད་ཅིག །དེ་ནས་དམ་ཚིག་<line/>
བཞག་བྱས་ལ། །ལྷ་རྣམས་ཐམས་ཅད་གཏང་བར་བྱ། །རྡོ་རྗེ་འཇིགས་པ་གཏུམ་པོ་ཆེ། །འཇིགས་པ་ཆེན་པོ་འཇིགས་བྱེད་པ། །འཇིགས་བྱ་རྣམས་ལ་འཇིགས་<line/>
བསྐྱེད་པ། །ཆེན་པོས་མཆོད་འོས་རྨད་བྱུང་བས། །མི་དང་མི་མ་ཡིན་རྣམས་ལ། །འཇིགས་ཆེན་ལྟས་འབྱུང་ཆེ་འབྱུང་དང༌། །ལྷ་དང་ཀླུ་དང་ཤ་ཟ་དང༌། །གཟའ་<line/>
དང་མ་མོ་བརྩེ་མེད་རྣམས། །ནད་དང་མུ་གེ་ལ་སོགས་དང༌། །ཡུལ་འཁྲུགས་པ་དང་འཆི་བྱེད་དང༌། །བདུད་རྣམས་དང་ནི་ལོག་འདྲེན་དང༌། །སྲུལ་པོ་སྲིན་པོ་ལ་<line/>
</page>
<page index="444" id="223A">༄༅། །སོགས་པ། །བདག་ཡུལ་གཞན་ཡུལ་ལས་བྱུང་བའི། །གནོད་པ་གཞན་ཡང་དུ་མ་རྣམས། །དེ་དག་རྣམ་པར་གཞིག་པའི་ཕྱིར། རྡོ་རྗེ་<line/>
འཇིགས་བྱེད་སྦྱར་བར་བྱ། །རྐང་པ་རྒྱས་པར་བྱ་ཚུལ་གྱིས། །ཧཱུཾ་ཞེས་བྱ་བའི་སྒྲ་བརྗོད་ན། །རྡོ་རྗེ་འཇིགས་པ་རབ་བསྐུལ་བས། །ཐམས་ཅད་མྱུར་དུ་འཇིགས་<line/>
པར་འགྱུར། །འདི་ནི་དོན་ཡོད་ཐོགས་པ་མེད། །རྡོ་རྗེ་འཇིགས་པ་མི་བཟད་པ། །སྔགས་པས་ཀུན་ཏུ་སྦྱོར་བྱས་ནས། །སྲིད་པ་གསུམ་ཡང་དབང་འགྱུར་ན། །མི་<line/>
ཡི་འཇིག་རྟེན་མངག་གཞུག་པ། །བྱེད་པར་འགྱུར་བ་སྨོས་ཅི་དགོས། །ཚིག་གིས་ཅུང་ཟད་བསྐུལ་བས་ན། །གང་དག་ཤིན་ཏུ་དྲེགས་ལྡན་པ། །སྲིན་པོ་ལྷ་མིན་<line/>
གསང་བ་དང༌། །དེ་དག་ཐམས་ཅད་དབང་དུ་འགྱུར། །རྡོ་རྗེ་ཡེ་ཤེས་ལེགས་བསླབས་པས། །དབང་ཕྱུག་ཀུན་དང་ཡོན་ཏན་འཐོབ། །ལྷ་རྣམས་ཀུན་གྱི་རྒྱལ་<line/>
པོར་འགྱུར། །མཁས་པས་དབང་ལ་འགོད་པར་བྱེད། །ཀླུ་ཡི་གནས་སུ་ཀླུ་རྣམས་དང༌། །གནོད་སྦྱིན་རྒྱལ་དང་གནོད་སྦྱིན་དང༌། །དྲི་ཟ་རྣམས་ཀྱི་བདག་པོར་<line/>
འགྱུར། །ལྷ་མིན་གནས་སུ་ལྷ་མིན་དང༌། །མཁའ་ལྡིང་གནས་སུ་མཁའ་ལྡིང་དང༌། །མི་ཅི་རྣམས་ཀྱི་བདག་པོར་འགྱུར། །ལྷ་དང་ལྷ་མིན་མིར་བཅས་པ། །བསྒོ་<line/>
</page>
<page index="445" id="223B">བའི་ལུང་བཞིན་གུས་སེམས་ཀྱིས། །རྡོ་རྗེ་འཇིགས་སྒྲ་ཆེ་ལྡན་པ། །དེ་ཡི་དབང་དུ་ཐམས་ཅད་འགྱུར། །རྡོ་རྗེ་འཇིགས་སུ་རུང་བའི་སྒྲ་ཆེན་པོའི་ཕྱག་རྒྱའོ། །ཀུན་ལ་རྡོ་<line/>
རྗེ་རྣམ་འཕྲུལ་པ། །དེ་ཡི་འོག་ཏུ་བརྗོད་པར་བྱ། །དཔལ་ལྡན་མཆོད་པ་བྱེད་པ་པོས། །ཕྱོགས་བཅུ་དག་ན་བཞུགས་རྣམས་ཀྱི། །སངས་རྒྱས་རྣམ་པ་ཀུན་ཏུ་མཆོད། །སྲིད་<line/>
པར་བདག་ཉིན་ཆེན་རྣམས་ཀྱི། །བསམ་ཡས་མཆོད་མིན་གང་ཡང་མེད། །འཛུམ་དང་བཅས་ཤིང་མིག་རྒྱས་པས། །གཡས་པ་དང་ནི་གཡོན་ཚུལ་གྱིས། །རྡོ་རྗེའི་ཐལ་<line/>
མོ་བཅུམ་བྱས་ལ། །ཕྱོགས་བཅུ་རྣམ་པ་ཀུན་ཏུ་འདུད། །དཔྲལ་བར་ཐལ་མོ་སྦྱར་བྱས་ལ། །ཕྱོགས་རྣམས་ཀུན་ཏུ་ཡོངས་བསྐོར་ཞིང༌། །དུས་གསུམ་རྣམ་པར་བཞུགས་<line/>
པ་ཡི། །སངས་རྒྱས་ཀུན་ལ་ཕྱག་བྱའོ། །བདེ་གཤེགས་ཀུན་ལ་ཕྱག་བྱ་མཆོད། །སེམས་ཅན་གདུལ་བའི་མཆོད་པ་ནི། །བསམ་པ་ཇི་བཞིན་འདུག་པ་སྟེ། །བསམ་<line/>
པ་ཐ་དད་སེམས་ཅན་ཁམས། །བསམ་པ་སྣ་ཚོགས་རྣམ་པར་འཕེལ། །བསམ་པ་སྣ་ཚོགས་རྣམ་པར་རྟོག །བསམ་པ་ཆགས་མེད་དེ་དང་དེས། །སྔགས་པས་རྣམ་པ་<line/>
ཐམས་ཅད་དུ། །སེམས་ཅན་ཁམས་མང་གདུལ་བར་བྱ། །དེ་ནས་སློབ་དཔོན་རྡོ་རྗེ་འཆང༌། །ཀུན་ལ་ཤེས་པས་ཆེར་བྱུང་བའི། །སྒེག་དང་དཔའ་དང་སྙིང་རྗེ་དང༌། །རྒོད་<line/>
</page>
<page index="446" id="224A">༄༅། །དང་ཁྲོས་དང་འཇིགས་བྱེད་དང༌། །འཇིགས་རུང་རྨད་བྱུང་ཞི་བ་རྣམས། །བསམ་པ་ཆགས་པས་རྣམ་དགུར་དགོངས། །དེ་ནས་སློབ་དཔོན་རྡོ་རྗེ་<line/>
འཆང༌། །ཀུན་ལ་ཡེ་ཤེས་འབྱུང་བྱེད་པའི། །རྐང་པ་གཡས་དང་གཡོན་པ་ནི། །གོམ་པ་མཛེས་དང་ལྡན་པ་ཡིས། །ལག་པ་གཡས་དང་གཡོན་པ་ནི། །གར་བྱེད་པ་ཡི་<line/>
ཚུལ་གྱིས་སུ། །མཛུབ་མོ་མཐེ་བོང་རྩེ་སྤྲད་ལ། །གཡོན་ཕྱོགས་སུ་ནི་བལྟ་བར་བྱ། །གཡས་དང་གཡོན་པ་སྦྱར་ཚུལ་གྱིས། །འཛུམ་བྱས་རྒྱས་པ་གུས་བསྒྲིམས་ཤིང༌།།<line/>
ལག་ན་རྡོ་རྗེ་གསོར་ལྡན་པས། །རྗེས་སུ་ཆགས་པས་གར་བྱའོ། །ལྷ་རྣམས་ཀུན་དང་གསང་བ་དང༌། །ལྷ་མ་ཡིན་དང་མི་རྣམས་དང༌། །འདོད་ཁམས་དབང་ཕྱུག་<line/>
བདག་པོ་དང༌། །ས་གསུམ་གནས་རྣམས་ཆགས་བྱེད་ཅིང༌། །མིག་ཟུར་བགྲད་དང་ལྟ་བ་ཡིས། །དེ་དག་ཐམས་ཅད་དབང་དུ་འགྱུར། །ས་གསུམ་ཐམས་ཅད་འགུགས་<line/>
བྱེད་ན། །ས་སྟེང་མི་རྣམས་སྨོས་ཅི་དགོས། །ལྷ་ཡི་རྒྱལ་པོ་སོགས་བཀུག་ནས། །སྡོམ་པ་ཅན་གྱི་དབང་འཇོག་སྟེ། །ཐམས་ཅད་བསྒོ་བ་བཞིན་བྱེད་ཅིང༌། །མངག་<line/>
གཞུག་པར་ནི་རབ་ཏུ་དགོད། །རྡོ་རྗེ་ཆེ་ལྡན་ཀུན་ཤེས་པས། །རྡོ་རྗེ་གླུ་ནི་བླང་བར་བྱ། །རྡོ་རྗེའི་གླུ་ཡིས་བསྐུལ་བས་ན། །རྗེས་སུ་ཆགས་ཤིང་ཆགས་ཆེན་འགྱུར། །<line/>
</page>
<page index="447" id="224B">རྡོ་རྗེ་སེམས་དཔར་སྨོས་པ་ཡིས། །གླུ་དང་གར་ནི་རབ་ཏུ་བྱ། །བསམ་པ་ཆགས་པས་བརྒྱལ་འགྱུར་ནས། །སེམས་ཅན་ཁམས་ནི་རྗེས་ཆགས་བྱ། །རྡོ་རྗེའི་གླུ་ནི་འབྱུང་བ་སྟེ།།<line/>
ས་གསུམ་དག་ན་འབར་བའི་སྐུ་མངའ་རྗེས་སུ་ཆགས་མཛད་འདུལ་ལྡན་པས། །ཉི་མ་སྟོང་ཕྲག་བཅུ་བས་རྣོ་བའི་འོད་ཟེར་སྟོང་དང་ལྡན་པ་པོ། །རྣམ་མང་ཆ་བྱད་གཟུགས་<line/>
ཀྱིས་སེམས་ཅན་འགྲོ་བ་རྗེས་སུ་ཆགས་མཛད་པ། །རྡོ་རྗེ་སེམས་དཔའ་དབང་ཕྱུག་དམ་པ་མཛེས་པའི་སྟོབས་ལྡན་གར་མཛད་གསོལ། །ཥ་ཊ་བ་ལ་སོགས་པའི་གླུ། །<line/>
རྡོ་རྗེ་གར་གྱིས་རབ་བྱས་པས། །ས་གསུམ་ཐམས་ཅད་འགུག་བྱེད་ན། །ས་སྟེང་མི་རྣམས་སྨོས་ཅི་དགོས། །རྡོ་རྗེ་གར་གྱི་ཕྱག་རྒྱའོ། །དེ་ནས་སློབ་དཔོན་རྡོ་རྗེ་འཆང༌། །རྡོ་<line/>
རྗེ་ཉིད་དུ་ཡང་བསྒྱུར་ཞིང༌། །རྡོ་རྗེ་གར་གྱི་སྦྱོར་བ་ཡིས། །ཐམས་ཅད་ལ་ནི་གར་མཁན་བྱ། །གོམ་སྟབས་ཐམས་ཅད་མཛེས་ལྡན་པར། །གཡས་པ་དགུག་པའི་ཕྱག་<line/>
རྒྱ་དང༌། །གཡོན་པས་བཏང་བའི་ཕྱག་རྒྱ་བྱ། །མིག་ཟུར་བགྲད་དང་ལྟ་བ་ཡིས། །ལག་པ་གཡས་དང་གཡོན་པ་ཡིས། །འཁྱུད་པར་བྱེད་པའི་སྦྱོར་ལྡན་པས། །ཚངས་<line/>
པ་ལ་སོགས་ལྷ་རྣམས་ནི། །རྣམ་པ་ཀུན་ཏུ་དབང་འགྱུར་ཏེ། །མངག་གཞུག་པ་ནི་རབ་བྱེད་ཅིང༌། །རྡོ་རྗེ་ཅན་གྱི་ལུང་ལ་བརྩོན། །རྡོ་རྗེ་ཆགས་པས་ཆགས་བྱས་པས། །<line/>
</page>
<page index="448" id="225A">༄༅། །ཤིན་ཏུ་ཆགས་པས་དྲེགས་མྱོས་པའི། །ལྷ་དང་མི་དང་གསང་བ་པས། །བསྒྲུབ་དཀའ་རྣམས་ཀྱང་སྔགས་པས་བསྒྲུབ། །རྡོ་རྗེ་ལུས་ལ་<line/>
ཡོངས་ཆགས་པས། །འདོད་ཆགས་ཐམས་ཅད་ཡོངས་སུ་དོར། །རྡོ་རྗེའི་གླུ་སྙན་ལྡན་པ་ཡིས། །སེམས་ཅན་ཁམས་རྣམས་ཆགས་པར་བྱ། །རྗེས་སུ་<line/>
ཆགས་པས་ཆགས་པའི་ཕྱིར། །ལྷ་རྣམས་ཐམས་ཅད་དབང་དུ་འགྱུར། །རྡོ་རྗེའི་གླུ་ཡི་སྙན་པའི་སྒྲ་རྣམས་ཐམས་ཅད་དང༌། །གཟོད་ནས་རང་བཞིན་དག་<line/>
པས་རྡོ་རྗེ་སེམས་དཔའ་བསྐུལ། །སྒྱུ་མའི་དངོས་པོ་རྣམ་མང་དང༌། །སྙན་པའི་སྒྲ་ནི་དེ་ཉིད་དང༌། །སངས་རྒྱས་རྣམ་འཕྲུལ་ཐམས་ཅད་ཀྱིས། །དབང་བསྒྱུར་<line/>
དེ་ནས་སངས་རྒྱས་སྣང༌། །འཇིག་རྟེན་ཐམས་ཅད་ཡོངས་སུ་འདྲེན། །བདུད་རྣམས་ཐམས་ཅད་ཡོངས་སུ་འདུལ། །ཤེས་པ་ཐམས་ཅད་ཡོངས་སུ་སྦྱོང༌། །<line/>
སེམས་ཅན་ཐམས་ཅད་ཡོངས་སྨིན་བྱེད། །གླུ་འདི་རབ་ཏུ་ལེན་བྱེད་ཅིང༌། །རྡོ་རྗེའི་གར་ནི་རབ་བྱས་ན། །ལྷ་དང་གང་དག་གནོད་སྦྱིན་དང༌། །ལྷ་མིན་ཀླུར་<line/>
བཅས་ཐམས་ཅད་འགྲུབ། །རྡོ་རྗེའི་གླུ་ནི་འདྲེན་པའོ། །དེ་ནས་སློབ་དཔོན་རྡོ་རྗེ་འཆང༌། །རྡོ་རྗེ་སེམས་དཔར་ཡང་བསྒྱུར་ཏེ། །དཔའ་ཆེན་བསམ་པས་ཀུན་ཆགས་<line/>
</page>
<page index="449" id="225B">པས༑ ༑དཔའ་བོས་ལྔ་པོ་བརྟེན་པར་བྱ། །མཐུན་པའི་རྐང་སྟབས་བྱས་ནས་སུ། །གཡས་པ་བརྐྱང་པ་ཕ་རོལ་མནན། །གཡོན་པ་བརྐྱང་པའི་ཚུལ་གྱིས་ནི། །སེང་གེ་བཞིན་དུ་<line/>
བསྒྱིངས་པར་བྱ། །ཚངས་པའི་གནས་ལ་ཡང་གནས་ཏེ། །རྡོ་རྗེ་སེ་གོལ་སྦྱོར་བ་དང༌། །རྡོ་རྗེ་བསྣུན་སྟབས་ཚུལ་གྱིས་ནི། །ཚངས་པ་ལ་སོགས་བསྡུ་བར་བྱ། །རྡོ་རྗེའི་གླུ་ནི་<line/>
ལེན་བྱེད་ཅིང༌། །ས་གསུམ་འབར་བའི་སྐུ་ལྡན་པ། །ཉི་མ་བྱེ་བ་འབར་མཚུངས་པ། །ནམ་མཁའ་མཚུངས་ཤིང་མཉམ་མེད་པ། །ཆོས་དང་རྒྱལ་མཆོག་རྣམས་ཀྱི་<line/>
གཙོ༑ ༑སངས་རྒྱས་སྐུ་མཆོག་དེ་ལ་འདུད། །སོ་ཡིས་མཆུ་ནི་རབ་མནན་ཅིང༌། །ཀུན་ནས་མིག་ཅན་ཁྲོ་གཉེར་བཞིན། །རྐེད་པར་རྡོ་རྗེ་བརྟེན་ནས་སུ། །ཕྱོགས་བཅུ་<line/>
ཀུན་ཏུ་བལྟ་བར་བྱ། །གཡས་པ་རྡོ་རྗེའི་ཚུལ་གྱིས་ནི། །ཕྱོགས་རྣམས་ཀུན་ཏུ་རབ་བསྒྲགས་པས། །ལྟ་འཇིགས་འོད་ཟེར་འབར་ལྡན་ཞིང༌། །བསྲེག་པའི་བསྐལ་པ་<line/>
གཞན་ལྟ་བུ། །གྲུབ་འགྱུར་རྡོ་རྗེ་མེ་འབར་བ། །འཇིགས་པ་ཆེ་ལྟར་བཟོད་དཀའ་བས། །བགེགས་རྣམས་ལ་ནི་སྦྱོར་བར་བྱ། །འཇིག་རྟེན་གསུམ་པོ་ཐལ་བར་རློག །<line/>
ཉེས་པ་ཆེན་པོ་མ་ཡིན་ལ། །ཕྱག་རྒྱ་འདི་ནི་སྦྱར་མི་བྱ། །ཐུན་མོང་མ་ཡིན་དགོས་པ་ནི། །ཐ་མའི་ཚེ་ན་སྦྱར་བར་བྱ། །རྡོ་རྗེ་འཆང་བས་བསྲུངས་གྱུར་ཀྱང༌། །ཧཱུཾ་བརྗོད་<line/>
</page>
<page index="450" id="226A">༄༅། །པས་ནི་ཐལ་བར་རློག །འཇིག་པའི་མེ་ལྟར་བཟོད་དཀའ་བས། །རྡོ་རྗེ་ཆེན་པོའི་ཕྱག་རྒྱའོ། །དེ་ནས་སློབ་དཔོན་རྡོ་རྗེ་འཆང༌། །རྡོ་རྗེའི་ཡེ་<line/>
ཤེས་ལེགས་བསླབས་པས། །སྙིང་གར་རྡོ་རྗེ་ཁུ་ཚུར་གཉིས། །བཞག་ནས་འདི་སྙམ་བསམ་བྱས་ཏེ། །སེམས་དམྱལ་ཡི་དྭགས་དུད་འགྲོ་དང༌། །གང་གཞན་<line/>
སྡུག་བསྔལ་སྡུག་བསྔལ་རྣམས། །ལག་པས་དྲང་བའི་སྦྱོར་བ་ཡིས། །བདེ་བ་ཀུན་གྱིས་བསྟབས་པར་བྱ། །བཟའ་བཏུང་ལ་སོགས་ཆར་པ་དང༌། །གོས་དང་རིན་<line/>
ཆེན་རྒྱན་གྱི་ཆར། །དེ་དག་རྣམས་ལ་ཀུན་ཏུ་དབབ། །ཅི་བདེར་ཡང་དག་བསྟབས་པས་ན། །སྙིང་རྗེ་སྤྱན་རས་གཟིགས་དབང་བཞིན། །ཀུན་ཏུ་ཡོངས་སུ་རྒྱས་པར་<line/>
བྱ༑ ༑སེམས་ཅན་ཀུན་གྱི་བླ་མེད་བདེ། །ཐོབ་པར་ཤོག་ཅིག་བསམ་པར་བྱ། །སྙིང་རྗེའི་ཕྱག་རྒྱའོ། །དེ་ནས་སློབ་དཔོན་རྡོ་རྗེ་འཆང༌། །རྡོ་རྗེ་ཡེ་ཤེས་ལེགས་<line/>
བསླབས་པས། །རྡོ་རྗེའི་ཕྱག་རྒྱ་བཅིང་བྱ་ཞིང༌། །མཚོག་མར་ཐལ་མོ་སྦྱར་བར་བྱ། །བཏེག་དང་སྒེག་པའི་སྦྱོར་བ་ཡིས། །དེ་ནས་མྱུར་དུ་སྨད་པར་བྱ། །རྡོ་རྗེ་བགད་<line/>
ཆེན་ཕྱག་རྒྱ་འདི། །རྡོ་རྗེ་འཆང་ཉིད་བཞིན་དུ་དགོད། །བགད་པ་ཆེན་པོའི་ཕྱག་རྒྱའོ། །དེ་ནས་ལག་གཡས་བཏེག་བྱས་ཏེ། །གཡོན་པ་རྐེད་པའི་ཕྱོགས་སུ་བཞག་<line/>
</page>
<page index="451" id="226B">གཡོན་བརྐྱང་རྐང་སྟབས་བྱས་ནས་སུ། །དེ་ནས་ཐལ་མོ་ཡང་སྦྱར་ཏེ། །འཇིགས་རུང་སྒྲ་ནི་གྲག་བྱེད་ཅིང༌། །ཐལ་མོ་སྦྱར་བ་བཏུད་པར་བྱ། །འཇིགས་སུ་རུང་བ་ཆེན་པོའི་སྒྲའི་<line/>
ཕྱག་རྒྱའོ། །གཡས་བརྐྱང་རྐང་པའི་སྟབས་བྱས་ཏེ། །ལག་པ་གཉིས་ནི་རྒྱབ་རོལ་དུ། །ཁུ་ཚུར་གཉིས་ནི་བཅང་བར་བྱ། །བགེགས་ཀུན་འདར་བར་བྱ་བའི་ཕྱིར། །མགུལ་<line/>
པ་ངེས་པར་སྨད་བྱ་ཞིང༌། །སྒྲ་ཆེན་རབ་ཏུ་བརྗོད་བྱས་ན། །ཕྱག་རྒྱ་འདི་ཡི་སྦྱོར་བ་ཡིས། །བགེགས་རྣམས་ཐམས་ཅད་འདར་བར་འགྱུར། །མཐུན་པའི་རྐང་སྟབས་བྱས་<line/>
ནས་སུ། །མཚོག་མར་ཐལ་མོ་སྦྱར་བྱས་ལ། །ལག་པ་གཉིས་ཀ་ལྟོ་བར་གཞག །གཡས་བརྐྱང་རྐང་སྟབས་སྦྱོར་བ་ཡིས། །སྔགས་པས་འཁོར་ལོ་བཞིན་དུ་བསྐོར། །ཧ་<line/>
ཧ་ཞེས་པས་རབ་བརྒྱན་པ། །ཕྱག་རྒྱ་འདི་ནི་རྒྱ་ཆེ་སྟེ། །རི་རྣམས་ཕྱེ་མར་རློག་བྱེད་ན། །སྡང་བའི་སེམས་ཅན་ཅི་སྨོས་ཏེ། །སྔགས་པའི་འདོད་པ་བཞིན་དུ་འགྱུར། །མཐུན་<line/>
པའི་རྐང་སྟབས་བྱས་ནས་སུ། །ལག་པ་གྱེན་དུ་བསྒྲེང་བྱས་ལ། །གདུ་བུའི་ཕྱག་རྒྱ་བཅིང་བར་བྱ། །དེ་བཞིན་སོ་ཡིས་མཆུ་མནན་ཅིང༌། །གཡོན་པ་བརྐྱང་བ་ལེགས་<line/>
སྦྱར་བས། །བགེགས་རྣམས་ཀུན་ལ་བསྣུན་པར་བྱ། །ཕྱག་རྒྱ་འདི་ནི་སྒྲ་ཆེན་ཏེ། །བགེགས་རྣམས་ཐམས་ཅད་བཟློག་པ་ཡིན། །ཕྱག་རྒྱ་འདི་ནི་ལེགས་སྦྱར་བས། །<line/>
</page>
<page index="452" id="227A">༄༅། །ཐམས་ཅད་བཟློག་པར་གྱུར་པ་ཡིན། །མཐུན་པའི་རྐང་སྟབས་བྱས་ནས་སུ། །ལག་གཉིས་བྲང་ལ་སྦྱར་བ་ལས། །ལག་པ་གཡས་པ་བསྒྲེང་<line/>
བྱས་ཏེ། །རྐང་པ་གཡོན་བརྐྱང་ལེགས་སྦྱར་བས། །ཐོ་བ་ཡི་ནི་ཕྱག་རྒྱ་ཡིས། །རྡོ་རྗེ་འཆང་ཉིད་ཡིན་ནའང་བསྣུན། །རྡོ་རྗེ་ཐོ་བས་བསྣུན་པས་ན། །དེ་ཡི་མོད་ལ་ཕྱེ་མར་<line/>
འགྱུར༑ ༑ཐོ་བའི་སྟང་སྟབས་སོ། །གཡས་དང་གཡོན་པའི་སྦྱོར་བ་ཡང༌། །ལག་པ་མཆན་ཁུང་གཞུག་པར་བྱ། །ཉི་མ་འབར་འདྲའི་ལྟ་འདྲ་བས། །ཧཱུཾ་བརྗོད་བསྙེམས་<line/>
པས་ཐུར་དུ་བལྟ། །ལག་ན་རྡོ་རྗེ་ཉིད་བསྒྱུར་ཏེ། །འཇིགས་སུ་རུང་བའི་སྒྲ་བྱུང་ལ། །རྒྱ་མཚོ་མན་དཱ་ར་བཅས་པ་ཡིས། །ས་རྣམས་ཐམས་ཅད་གཡོ་བར་བྱ། །སོ་<line/>
ཡིས་མཆུ་ནི་མནན་བྱ་ཞིང༌། །རྡོ་རྗེ་རྐང་པས་བསྣུན་པར་བྱ། །ཕྱག་རྒྱ་འདི་ནི་ལེགས་སྦྱར་བྱས། །དེ་དག་ཐམས་ཅད་འདར་བར་འགྱུར། །གཡས་བརྐྱང་རྐང་<line/>
སྟབས་བྱས་ནས་སུ། །ལག་གཉིས་ཁུ་ཚུར་བཅངས་ཚུལ་གྱིས། །གཡོན་པ་བྲང་ལ་སྦྱར་བར་བྱ། །གཡས་པ་གྱེན་དུ་བསྒྲེང་བྱས་ལ། །མཛུབ་མོ་མྱུར་དུ་བསྒྲེང་<line/>
བྱས་ཤིང༌། །རྡོ་རྗེའི་སྒྲ་ནི་དབྱུང་བྱས་ན། །གལ་ཏེ་སངས་རྒྱས་ཉིད་གྱུར་ཀྱང༌། །བགེགས་རྣམས་ཐམས་ཅད་བསྒྱེལ་བར་བྱ། །རྡོ་རྗེ་ཅན་གྱིས་བཤད་ཡིན་ན། །<line/>
</page>
<page index="453" id="227B">སྡང་བའི་སེམས་ཅན་སྨོས་ཅི་དགོས། །ཕྱག་རྒྱ་འདིས་ནི་བསྐྱོད་པས་ན། །དེ་དག་ཐམས་ཅད་དུལ་བར་འགྱུར། །མཐུན་པའི་རྐང་སྟབས་བྱས་ནས་སུ། །གཡས་པ་གྱེན་དུ་<line/>
བསྒྲེད་བྱས་ལ། །ལག་པ་ཐལ་མོ་བརྐྱང་བར་བྱ། །གཡོན་པ་བྲང་དུ་སྦྱར་བར་བྱ། །ལག་པས་མྱུར་དུ་བསྣུན་སྟབས་ཀྱིས། །ཧཱུཾ་དང་བཅས་པས་ས་ལ་བསྣུན། །ནམ་<line/>
མཁའ་མེ་འབར་འདྲ་བ་ཡི། །རལ་གྲིའི་ཕྱག་རྒྱ་བཅིངས་བྱས་ལ། །བགེགས་རྣམས་ཐམས་ཅད་བཏུབ་པར་བྱ། །རྡོ་རྗེ་ཅན་གྱིས་བཤད་ཡིན་ནོ། །མཐུན་པའི་རྐང་<line/>
སྟབས་བྱས་ནས་སུ། །ལག་པ་འོག་ཏུ་བཏང་ནས་ནི། །རྐང་པའི་དབུས་ནས་གཟུང་བྱས་ལ། །དེ་ནི་གྱེན་དུ་བཏེག་པར་བྱ། །རྡོ་རྗེ་ཧཱུཾ་བརྗོད་སྒྲ་དང་ནི། །ཁྲོས་ཤིང་ཁྲོ་གཉེར་<line/>
བཅས་པ་ཡིས། །རྐང་པ་དེ་ཡིས་ཡང་བསྣུན་ལ། །དེར་ནི་བགེགས་ནི་བསམ་པར་བྱ། །རྡོ་རྗེའི་རྐང་པས་བསྣུན་བྱས་ན། །རི་རབ་རྣམས་ཀྱང་ཕྱེ་མར་རློག །རྡོ་རྗེ་རྐང་<line/>
པའི་སྟད་སྟབས་སོ། །གཡས་བརྐྱང་རྐང་སྟབས་སྦྱོར་བ་ཡིས། །ལག་གཉིས་འཁོར་ལོའི་ཚུལ་དུ་བརྐྱང༌། །སོ་ཡིས་མཆུ་མནན་ཁྲོས་པ་ཡིས། །ཀུན་ཏུ་འཁོར་ལོ་<line/>
འཕང་བར་བྱ། །ཕྱོགས་རྣམས་ཀུན་ན་གནས་པ་ཡི། །སངས་རྒྱས་ཞིང་རྣམས་གཞིག་པར་འགྱུར། །ཞིག་པར་གྱུར་པའི་ཞིང་རྣམས་ནས། །རྒྱལ་བ་དམ་པ་རྣམས་<line/>
</page>
<page index="454" id="228A">༄༅། །ཀྱང་འབྱོན། །བྱང་ཆུབ་སེམས་དཔའ་རྫུ་འཕྲུལ་ཆེ། །གང་གཞན་དབང་ནི་ཐོབ་འགྱུར་རྣམས། །བློང་ཞེས་གྱུར་ནས་བློ་ལྡན་པ། །ལག་ན་རྡོ་རྗེའི་<line/>
གན་དུ་དོང༌། །སྲོག་ཟད་ན་ནི་མི་རུང་གི །བུ་གཅིག་ངེད་ཀྱིས་ཅི་ཞིག་བྱ། །ཁྱོད་ནི་ཇི་ལྟར་འདོད་པ་བཞིན། །ངེད་ཀྱིས་མྱུར་དུ་སྒྲུབ་པོ་ཞེས། །རྡོ་རྗེ་སེམས་<line/>
དཔའ་བློ་ལྡན་པས། །ལུང་ནི་ཡོངས་སུ་ནོད་པར་མཛད། །བསྐལ་པའི་མེ་ལྟར་གྱུར་པ་ཡིས། །གཡས་བརྐྱང་རྐང་སྟབས་བྱས་ནས་སུ། །འབར་བའི་<line/>
ཕྱག་རྒྱ་ལེགས་སྦྱར་བས། །ས་གསུམ་ཐམས་ཅད་འབར་བར་བྱ། །ས་གསུམ་འབར་བར་མཐོང་གྱུར་ནས། །སྔགས་པ་རྣམས་ལ་རྟག་འཚེ་བ། །<line/>
གེགས་བྱེད་མ་རུངས་ཆེན་པོ་པ། །སྲིན་པོ་སྡང་བ་རྣམས་སྐྲག་གོ །ཕྱག་རྒྱ་འདི་འདྲ་མཐོང་གྱུར་ནས། །དེ་ནས་དེ་དག་ཞི་བར་འགྱུར། །མཐུན་པའི་<line/>
རྐང་སྟབས་བྱས་ནས་སུ། །དེ་ཚེ་ངེས་པར་བསྣུན་བླངས་ལ། །སྔགས་པས་གྱེན་དུ་འཕང་བར་བྱ། །དེ་ཚེ་སོ་ཡིས་མཆུ་མནན་ལ། །མྱུར་དུ་གོམ་པ་<line/>
གཅིག་བོར་ཏེ། །ངེས་པར་བསྣུན་པས་བསྣུན་དེ་ཚེ། །སྲིན་པོ་སྡང་བ་གེགས་བྱེད་པ། །དེ་དག་ཐམས་ཅད་ཕྱེ་མར་འགྱུར། །རྡོ་རྗེ་ངེས་བསྣུན་ཕྱག་རྒྱ་<line/>
</page>
<page index="455" id="228B">ཡིས། །དེ་དག་ཐམས་ཅད་བཟློག་པར་བྱ། །དབང་ཆེན་གནས་ལ་གནས་ནས་སུ། །ལག་པ་གཉིས་ནི་བསྒྲེང་བྱས་ལ། །ལྷུན་པོའི་རྒྱལ་བོ་བླངས་ནས་སུ།།<line/>
ལག་པ་གཉིས་སུ་དེ་བཞག་ནས། །སྔགས་པ་ལ་ནི་བགེགས་བྱེད་པ། །སྡང་བའི་སེམས་ཅན་རྣམས་ལ་བསྣུན། །བསྣུན་པས་རྣམ་པར་ཕུང་འགྱུར་ཞིང༌། །<line/>
འཆི་བར་འགྱུར་ཏེ་ཐེ་ཚོམ་མེད། །རྣལ་འབྱོར་གཞོལ་བའི་སྔགས་པ་ལ། །གང་ཚེ་བགེགས་ཤིག་བགེགས་བྱེད་པ། །དེ་ཚེ་སྔགས་པ་སྟོབས་ཆེན་གྱིས། །<line/>
ཕྱག་རྒྱ་འདི་ལ་སྦྱར་བར་བྱ། །ཕྱག་རྒྱ་འདི་ལ་སྦྱར་བ་ན། །མཐོང་ནས་དེ་དག་འདར་བར་འགྱུར། །དེ་ནས་སློབ་དཔོན་རྡོ་རྗེ་འཆང༌། །རྡོ་རྗེ་ཡེ་ཤེས་ལེགས་<line/>
བསླབས་པས། །རྒྱལ་བ་ཀུན་ལ་ཕྱག་བྱས་ནས། །ཅོད་པན་སྟབས་ཀྱིས་ཐབས་བཤད་དོ། །སྔགས་པས་ཤར་ཕྱོགས་ཁ་བལྟས་ལ། །ལག་པ་གཡས་པ་མཚོག་<line/>
མར་བཞག །གཡོན་པ་རྐེད་པའི་ཕྱོགས་སུ་བཞག །ཧཱུཾ་ཞེས་བྱ་བའི་སྒྲ་ཕྱུང་ལ། །འབྲུག་སྒྲ་དལ་འདྲའི་ཕྱག་རྒྱ་ཡིས། །ཕྱོགས་རྣམས་ཀུན་ཏུ་བསྐོར་བར་<line/>
བྱ༑ ༑གཡས་པ་བརྐྱང་བའི་ཚུལ་གྱིས་ཀྱང༌། །ངང་པའི་རྩལ་གྱི་སྦྱོར་བ་ཡིས། །ལག་པ་གཡས་པ་གདེངས་བྱས་ན། །རྒྱ་མཚོ་རྣམས་ཀྱང་བཏེག་པར་<line/>
</page>
<page index="456" id="229A">༄༅། །འགྱུར། །ངང་པའི་རྩལ་གྱི་ཕྱག་རྒྱའོ། །རྐང་པ་གཡས་པ་བཏེག་ནས་སུ། །ལག་པ་གཉིས་ནི་སར་བཙུགས་ལ། །ཧ་ཧ་<line/>
ཞེས་པས་རྣམ་བརྒྱན་པས། །ས་གསུམ་ཐམས་ཅད་བཏེག་བྱས་ན། །རྒྱ་མཚོར་བཅས་པའི་རི་རབ་ཀྱང༌། །ཐམས་ཅད་ཤིན་ཏུ་བཏེག་པར་འགྱུར།།<line/>
མན་དཱ་ར་དང་ཏི་ས་དང༌། །གཞན་ཡང་གང་དག་རི་རྣམས་ཀྱང༌། །ཧ་ལ་ཧ་ལའི་ཕྱག་རྒྱ་ཡིས། །བསྣུན་པ་དེ་དག་སླར་མི་འཆགས། །གཡས་དང་<line/>
གཡོན་པའི་སྦྱོར་བ་ཡང༌། །ལག་པ་གཉིས་ནི་མཆན་ཁུང་བཞག །ཧཱུཾ་བརྗོད་བསྙེམས་པས་མར་བལྟས་ཏེ། །སོ་ཡིས་མཆུ་ནི་མནན་བྱས་ལ། །རྡོ་རྗེའི་<line/>
ཅོད་པན་ཕྱག་རྒྱ་ཡིས། །བགེགས་རྣམས་ཐམས་ཅད་བཟའ་བར་བྱ། །གཡོན་པ་བརྐྱང་བའི་སྦྱོར་བ་ཡིས། །དེ་ཡི་ཚེ་ན་གཡོན་བཏེག་སྟེ། །ཁྲོས་<line/>
དང་བཅས་པས་རྐང་བཞག་པས། །ས་གསུམ་ཐམས་ཅད་དྲང་བར་བྱ། །དྲང་བའི་ཅོད་པན་ཕྱག་རྒྱའོ། །མཐུན་པའི་རྐང་སྟབས་བྱས་ནས་སུ། །<line/>
ལག་པ་གཉིས་ནི་བཏེག་བྱས་ལ། །བགེགས་རྣམས་ཐམས་ཅད་འཆིང་བྱེད་ཅིང༌། །འཁོར་ལོ་བཞིན་དུ་ཕྱོགས་སུ་བསྐོར། །ཕྱག་རྒྱ་འདི་ལ་ལེགས་<line/>
</page>
<page index="457" id="229B">སྦྱར་བས། །དེ་དག་འཆིང་དང་གཟིར་བར་འགྱུར། །བགེགས་རྣམས་ཐམས་ཅད་སེལ་བྱེད་པ། །རྡོ་རྗེ་ཅན་ནི་ཉིད་ཀྱིས་བཤད། །བགེགས་རྣམས་སྐྲག་པར་<line/>
བྱེད་པའི་ཕྱག་རྒྱའོ། །རྣལ་འབྱོར་སྟན་ལ་འདུག་ནས་སུ། །རྐང་པ་གཡས་པ་བཏེག་ནས་ནི། །ལག་གཉིས་འཁོར་ལོའི་ཚུལ་དུ་བྱ། །རྐང་པ་གཅིག་<line/>
གིས་ཡོངས་སུ་བསྐོར། །འཁོར་ལོ་ཅོད་པན་ཕྱག་རྒྱ་ཡིས། །བགེགས་རྣམས་ཐམས་ཅད་བསྒྱེལ་བར་བྱ། །མཐུན་པའི་རྐང་སྟབས་བྱས་ནས་སུ། །མེ་<line/>
ཏོག་ཐལ་མོ་སྦྱར་ཚུལ་གྱིས། །དེ་ཡི་ཚེ་ན་ས་ལ་བཞག །དེ་ནས་མྱུར་དུ་ཡང་བཏེག་གོ །འདིས་མཆོད་པས་ན་སྔགས་པ་ལ། །ཐམས་ཅད་བགེགས་<line/>
བྱེད་མི་འགྱུར་རོ། །མཆོད་པའི་ཅོད་པན་གྱི་ཕྱག་རྒྱའོ། །དེ་ནས་བཅོམ་ལྡན་འདས་རྣམ་པར་སྣང་མཛད་ཀྱིས། །བྱང་ཆུབ་སེམས་དཔའ་ལག་ན་རྡོ་རྗེ་<line/>
ལ་བཀའ་སྩལ་པ། གསང་བའི་བདག་པོ། སྐྲག་པ་ཞེས་བྱ་བའི་སྟང་སྟབས་ཡོད་དེ། ང་བྱང་ཆུབ་སེམས་དཔར་གྱུར་པ་ན། བསྐལ་པ་དཔག་ཏུ་མེད་པར་<line/>
གྱུར་པ་དེའི་ཚེ་དེའི་དུས་ན་བཅོམ་ལྡན་འདས་དེ་བཞིན་གཤེགས་པ་སངས་རྒྱས་ཀྱི་དབྱངས་ལས་ངས་ཐོས་ཀྱི་དེ་ལེགས་པར་རབ་ཏུ་ཉོན་ལ་ཡིད་ལ་ཟུངས་<line/>
</page>
<page index="458" id="230A">༄༅། །ཤིག་དང་ངས་ཁྱོད་ལ་བཤད་དོ། །དེ་ཡིས་སྐྲག་པར་བྱས་ནས་བགེགས། །ལོག་འདྲེན་ཐམས་ཅད་གདུངས་པར་འགྱུར། །ཕྱོགས་<line/>
རྣམས་ཀུན་ཏུ་འབྲོས་བྱེད་ཅིང༌། །འཆི་བར་གྱུར་ཏེ་ཐེ་ཚོམ་མེད། །ལག་གཉིས་ཕན་ཚུན་བསྣོལ་ནས་སུ། །གཡོན་པ་བརྐྱང་བར་རབ་སྦྱར་ཏེ། །ཕྱོགས་རྣམས་<line/>
ཀུན་ཏུ་བསྐོར་བར་བྱ། །དེ་ནས་རྐང་པས་ཡང་མནན་ནོ། །སྐྲག་བྱེད་འདི་ནི་སྐྲག་པ་ཆེ། །བགེགས་རྣམས་ཐམས་ཅད་བཟློག་པ་སྟེ། །སྐྲག་པས་རྣམ་པར་ཕུང་འགྱུར་<line/>
ཞིང༑ ༑འཆི་བར་གྱུར་ཏེ་ཐེ་ཚོམ་མེད། །དེ་ནས་རྐང་པའི་ཚུལ་གྱིས་ཀྱང༌། །མིག་ནི་ཐུར་དུ་བལྟས་བྱས་ལ། །ལག་པ་གཡས་པ་བསྒྲེང་ནས་ནི། །གཡོན་པ་བྲང་ལ་<line/>
བཅར་བྱས་ཏེ། །ལག་པ་ས་ལ་བརྡབས་ནས་ནི། །རྡོ་རྗེའི་ཐལ་མོས་བསྣུན་པར་བྱ། །རྡོ་རྗེ་ཐལ་མོའི་སྟང་སྟབས་སོ། །རྣལ་འབྱོར་སྟན་ལ་ཡང་འདུག་སྟེ། །<line/>
མཚོག་མར་ཐལ་མོ་སྦྱར་བྱས་ལ། །རྐང་པ་གཡས་པ་བཏེག་ནས་སུ། །འཁོར་ལོ་བཞིན་དུ་ཡོངས་སུ་བསྐོར། །འདི་ནི་རླུང་འཆིང་ཆེན་པོ་སྟེ། །སྔོན་གྱི་རྒྱལ་<line/>
བ་རྣམས་ཀྱིས་གསུངས། །གལ་ཏེ་རྣམ་འཐོར་རླུང་བྱུང་ཡང༌། །དེ་ཡང་མི་གཡོ་འདུག་པར་འགྱུར། །རླུང་འཆིང་བའི་སྟང་སྟབས་སོ། །གར་གྱི་ཚུལ་གྱིས་<line/>
</page>
<page index="459" id="230B">ལེགས་བསླབས་པས། །རྐང་པ་སྤོ་བར་བྱས་པས་ཡང༌། །ལག་པ་ཐུར་དུ་སྨད་བྱས་ལ། །ལག་གཉིས་མཐེ་བོང་སྲིན་ལག་སྤྲད། །གཡོན་པ་བརྐྱང་བ་ལེགས་སྦྱར་<line/>
ཏེ༑ ༑ལག་པ་གཡས་པས་གར་བྱའོ། །གར་གྱིས་བགེགས་རྣམས་ཐམས་ཅད་ནི། །ཤིན་ཏུ་དགའ་བ་སྐྱེ་བར་འགྱུར། །དགའ་བས་སྔགས་པ་དེ་ལ་ནི། །དེ་དག་ཕྱིན་<line/>
ཆད་བགེགས་མི་བྱེད། །མཐུན་པའི་རྐང་སྟབས་བྱས་ནས་སུ། །ལག་པ་གཡས་པ་བསྒྲེང་བྱས་ཏེ། །གཡོན་པ་རལ་གྲིའི་ཚུལ་བྱས་ལ། །གཉི་ག་གཅིག་ཏུ་སྦྱར་བར་བྱ། །<line/>
གལ་ཏེ་རྡོ་རྗེ་འཆང་གྱུར་ཀྱང༌། །བགེགས་རྣམས་ཐམས་ཅད་དྲང་བར་བྱ། །ཀུན་ནས་ཤིན་ཏུ་དྲངས་ནས་ཀྱང༌། །དེ་ནས་ཕྱག་རྒྱ་གཏང་བར་བྱ། །རྡོ་རྗེའི་ཞགས་པས་<line/>
བཅིངས་བྱས་ན། །གནོད་པར་གྱུར་པས་ཀུན་ཏུ་ཡང༌། །ཧ་ཧ་ཞེས་པའི་སྒྲ་འབྱིན་ཅིང༌། །སེམས་ནི་བློང་ཞེས་གྱུར་པ་ཡིས། །བློ་ལྡན་ལག་ན་རྡོ་རྗེ་ལ། །ལུང་ནི་ཡོངས་<line/>
སུ་ནོད་པར་བྱེད། །ཕྱིན་ཆད་བགེགས་ནི་མ་བྱེད་ཅེས། །ལག་ན་རྡོ་རྗེས་ལུང་བསྒོའོ། །རྡོ་རྗེས་གཟིར་བའི་ཕྱག་རྒྱའོ། །སྔགས་པས་ཇི་ལྟར་འདོད་པ་བཞིན། །དེ་ནས་<line/>
སྙིང་རྗེ་ཡང་བསྐྱེད་དེ། །སྔགས་པས་མཉམ་པར་གཞག་པ་ལ། །མེ་ཏོག་ཐལ་མོ་སྦྱར་ནས་སུ། །དེ་ཡི་ཚེ་ན་དེ་དག་ལ། །གང་ཚེ་སྔགས་པས་མཉམ་གཞག་<line/>
</page>
<page index="460" id="231A">༄༅། །ཚེ༑ ༑ཁྱེད་ཅག་བགེགས་ནི་མ་བྱེད་པར། །གནས་སུ་དེངས་ཤིག་བརྗོད་པར་བྱ། །གཡས་བརྐྱང་སྟང་སྟབས་བྱས་ནས་སུ། །ལག་པ་གྱེན་<line/>
དུ་བསྒྲེང་བར་བྱ། །གཡས་དང་གཡོན་པའི་ཚུལ་གྱིས་ཀྱང༌། །ཁུ་ཚུར་མཆན་ཁུང་གཉིས་སུ་གཞག །ཧཱུཾ་ཞེས་བྱ་བའི་སྒྲ་ལྡན་པ། །སྔགས་པ་དྲག་པོའི་ལས་<line/>
བྱེད་པས། །ཕྱོགས་རྣམས་ཐམས་ཅད་ཀུན་ནས་ཀྱང༌། །རྡོ་རྗེ་གཟིར་བས་གཟིར་བར་བྱ། །གཞན་ཡང་གང་དག་ལོག་འདྲེན་བགེགས། །སྲིན་པོ་གང་དག་གྲགས་<line/>
པ་དང༌། །རྒོད་མ་རྟ་ཡི་ཁ་གདངས་པར། །དེ་དག་ཐམས་ཅད་གཟིར་གྱུར་ཅིག །རྡོ་རྗེ་གཟིར་བའི་ཕྱག་རྒྱ་ཡིས། །གཟིར་ནས་དེ་དག་ལྷགས་འགྱུར་ཏེ། །ཤིན་ཏུ་<line/>
མི་བཟད་འདར་བྱེད་ཅིང༌། །སྲོག་ཟད་གྱུར་ན་མི་རུང་གི། །ཅི་འཚལ་བཀའ་ནི་མྱུར་སྩོལ་ཅེས། །བསྒོ་བའི་ལུང་ནི་ནོད་པར་བྱེད། །སྔགས་པས་ཅི་འདོད་ལུང་<line/>
བཞིན་དུ། །གལ་ཏེ་ལུང་ནི་ནོད་བྱེད་ན། །དེ་ལྟ་ན་ནི་ཐར་བར་འགྱུར། །གཞན་དུ་ན་ནི་ནམ་ཡང་མིན། །ཤིན་ཏུ་མི་ཟད་གཟིར་བས་ན། །ཁྱོད་ནི་ཅི་བཞེད་<line/>
དེ་བཞིན་དུ། །བགྱིད་ཀྱི་བཀའ་ལུང་སྩོལ་ཅིག་ཅེས། །དེ་ཚེ་དེ་དག་དེ་སྐད་སྨྲ། །མཚོག་མར་རྡོ་རྗེ་ཐལ་བཞག་ནས། །དེ་ནས་དེ་དག་དམ་ཚིག་སྦྱིན། །ས་ལ་<line/>
</page>
<page index="461" id="231B">བགེགས་ཀྱི་གཟུགས་བྲིས་ཏེ། །གཡས་པ་བརྐྱང་བས་གནས་ནས་སུ། །རྡོ་རྗེ་རལ་གྲིའི་ཕྱག་རྒྱ་ཡིས། །བགེགས་རྣམས་ཐམས་ཅད་བཏུབ་པར་བྱ། །བཏུབ་པར་<line/>
བྱས་པས་དེ་དག་ཀུན། །དེ་ལ་སྐྱབས་སུ་འགྲོ་བར་བྱེད། །སྙིང་རྗེར་ལྡན་པའི་སེམས་ཀྱིས་སུ། །དེ་ནས་ཕྱག་རྒྱ་བཏང་བར་བྱ། །སྙིང་རྗེའི་སེམས་ཀྱིས་དེ་དག་ལ།།<line/>
མ་འཇིགས་ཤིག་ཅེས་སྨྲ་བར་བྱ། །སྔགས་པས་དེ་ཡི་འདོད་པ་བཞིན། །དེ་ནས་དེ་དག་རང་གནས་འདོད། །དེ་ནས་བཅོམ་ལྡན་འདས་རྣམ་པར་སྣང་མཛད་ཀྱིས།<line/>
ཐམས་ཅད་དང་ལྡན་པའི་འཁོར་ལ་བཀའ་སྩལ་པ། རིགས་ཀྱི་བུ་དག་ཕྱག་རྒྱ་གསུམ་ཡོད་དེ། གང་ངས་བསྐལ་པ་དགུ་བཅུ་རྩ་གཅིག་ཏུ་བྱང་ཆུབ་སེམས་དཔའི་<line/>
སྤྱད་པ་སྤྱོད་པའི་ཚེ། བཅོམ་ལྡན་འདས་དེ་བཞིན་གཤེགས་པ་སྤྱོད་པའི་རྒྱན་གྱི་སྙིང་པོ་ལས་ཕྱག་རྒྱ་གསུམ་ཐོབ་སྟེ། བསྐལ་པ་དུ་མར་དེ་བསྟན་པ་ཙམ་གྱིས་<line/>
བགེགས་རྣམས་ཀྱིས་ང་ལ་མ་གཙེས་ཀྱི། སེམས་རྩེ་གཅིག་ཏུ་བསྒྲིམས་ལ་དེ་ཉོན་ཅིག །གཡས་བརྐྱང་རྐང་སྟབས་བྱས་ནས་སུ། །ལག་པ་གཡོན་པ་སྙིང་<line/>
གར་བཞག །གཡས་པ་གར་དང་བཅས་པ་ཡིས། །མཚོག་མར་ལེགས་པར་གཞག་པར་བྱ། །བགེགས་རྣམས་རྟག་ཏུ་གཞིག་པ་ཡིས། །དམ་ཚིག་འདི་ནི་<line/>
</page>
<page index="462" id="232A">༄༅། །བརྗོད་པ་ཡིན། །འདི་ནི་བསྟན་པ་ཙམ་གྱིས་ཀྱང༌། །འབྲོས་པར་འགྱུར་ཏེ་ཐེ་ཚོམ་མེད། །ཕྱིར་བཟློག་པ་ནི་ཡང་བྱས་ལ། །<line/>
ས་ལ་ལག་པ་བརྡབ་པར་བྱ། །ལག་པ་གཉིས་ནི་བཏེག་ནས་སུ། །དེ་ཚེ་མཁུར་བ་བུད་པར་བྱ། །རྡོ་རྗེའི་ཕྱག་རྒྱ་བཅིང་བས་ན། །དེ་ཚེ་བགེགས་རྣམས་བཅོམ་<line/>
པར་འགྱུར། །རྡོ་རྗེ་ཅན་ནི་ཉིད་གྱུར་ཀྱང༌། །རྡོ་རྗེའི་ཕྱག་རྒྱས་བཅོམ་འགྱུར་ན། །མཐོང་བ་ཙམ་གྱིས་བགེགས་རྣམས་ཀུན། །ཕུང་བར་གྱུར་པ་སྨོས་ཅི་དགོས།།<line/>
སྔགས་པས་ཤར་ཕྱོགས་བལྟས་འདུག་ལ། །ལག་པ་གཡས་པ་དཀུར་བརྟེན་ཏེ། །གཡོན་པ་བརྐྱང་བ་ལེགས་བྱས་ལ། །གཡོན་པས་ཐམས་ཅད་དགུག་པར་བྱ།།<line/>
ས་བཅུར་གནས་པ་ཀུན་ཀྱང་དགུག །ཐམས་ཅད་ནས་ནི་བཀུག་ནས་སུ། །རྡོ་རྗེའི་ཕྱག་རྒྱས་བསྣུན་པས་ན། །དེ་ཡི་མོད་ལ་ཕྱེ་མར་འགྱུར། །དེ་ནས་བཅོམ་ལྡན་<line/>
འདས་རྣམ་པར་སྣང་མཛད་ཀྱིས། །བྱང་ཆུབ་སེམས་དཔའ་ལག་ན་རྡོ་རྗེ་ལ་བཀའ་སྩལ་པ། ལག་ན་རྡོ་རྗེ། ངའི་སློབ་མ་རྣམས་མ་གཏོགས་པར་ཁྱོད་ཀྱིས་སུ་<line/>
ལ་ཡང་བསྙད་པར་མི་བྱའོ། །དེ་ཅིའི་ཕྱིར་ཞེ་ན། སེམས་ཅན་མ་དད་པ་དེ་དག་ནི་ཚུལ་འདི་ལ་ཡིད་མི་ཆེས་ཤིང༌། དེ་དག་འདི་སྐད་དུ་འདི་ནི་སངས་རྒྱས་ཀྱིས་<line/>
</page>
<page index="463" id="232B">གསུངས་པ་མ་ཡིན་ནོ་ཞེས་སྨྲ་བར་འགྱུར་བས་དེ་དག་གི་རྣ་ལམ་དུ་ཡང་བསྒྲགས་པར་མི་བྱ་ན་ཕྱག་རྒྱ་ལྟ་ཅི་སྨོས། གསང་བ་བའི་བདག་པོ། དེ་ལ་སློབ་དཔོན་གྱིས་སློབ་<line/>
མ་རྣམས་ཀྱི་མཚན་ཉིད་ཤེས་ནས་སྦྱིན་པར་བྱ་ཡི། གཞན་དུ་ནི་མ་ཡིན་ནོ། །དེ་ནས་ལག་ན་རྡོ་རྗེས་བཅོམ་ལྡན་འདས་ཀྱི་ཞབས་ལ་གཏུགས་ཏེ། བཅོམ་ལྡན་འདས་<line/>
ལ་འདི་སྐད་ཅེས་གསོལ་ཏོ། །བཅོམ་ལྡན་འདས། གང་སློབ་དཔོན་ལ་བརྙས་པར་བགྱིད་པ་དེ་རང་གི་རྣམ་པར་སྨིན་པ་ཇི་ལྟ་བུ་ལགས། བཅོམ་ལྡན་འདས་ཀྱིས་བཀའ་<line/>
སྩལ་པ། ལག་ན་རྡོ་རྗེ། ལྷ་དང་བཅས་པའི་འཇིག་རྟེན་སྐྲག་པར་འགྱུར་གྱི་དེ་སྐད་མ་སྨྲ་ཞིག་གསང་བ་པའི་བདག་པོ། འོན་ཀྱང་འགའ་ཞིག་བརྗོད་པར་བྱ་ཡི། དཔའ་བོ་<line/>
བསྒྲིམས་ཏེ་ཉོན་ཅིག །མཚམས་མེད་ལ་སོགས་མི་བཟད་པ། །དམྱལ་བ་གང་དག་ངས་བཤད་པ། །དེ་དག་རྣམས་ཀྱི་གནས་སུ་བརྗོད། །དེར་ནི་བསྐལ་པ་མཐའ་ཡས་<line/>
སོ༑ ༑དེ་ལྟ་བས་ན་རྣམ་ཀུན་དུ། །དེ་ལ་ནམ་ཡང་བརྙས་མི་བྱ། །གསང་བ་པའི་བདག་པོ། སློབ་དཔོན་ལ་སློབ་མས་ཇི་ལྟ་བར་བྱ་ཞེ་ན། སངས་རྒྱས་བཅོམ་ལྡན་<line/>
འདས་རྣམས་ལ་ཇི་ལྟ་བ་བཞིན་དུའོ། །དེ་ཡི་སེམས་ནི་དེ་ལྟ་ན། །རྟག་ཏུ་དགའ་བ་སྐྱེ་བར་འགྱུར། །དེ་ནི་འཇིག་རྟེན་ཐམས་ཅད་ལ། །ཕན་པར་བྱེད་པའི་<line/>
</page>
<page index="464" id="233A">༄༅། །སངས་རྒྱས་འགྱུར། །ལག་ན་རྡོ་རྗེ་དབང་བསྐུར་བ་མདོ་སྡེའི་དབང་པོའི་རྒྱལ་པོ་ལས། སྟང་སྟབས་ཀྱི་རིམ་པ་ཕྱེ་བ་རྫོགས་སོ།། །།<line/>
དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་ལག་ན་རྡོ་རྗེ་དེ་བཞིན་གཤེགས་པ་ཐམས་ཅད་ཀྱི་ཡེ་ཤེས་ཤིན་ཏུ་རྒྱས་པ་ཆེན་པོས་བདག་ཉིད་རྒྱས་<line/>
པ་དེ་དག་གི་ཚིག་གི་འཁོར་ལོའི་དཀྱིལ་འཁོར་ལ་འཇུག་པར་བྱ་བའི་ཕྱིར། ཆོས་ཀྱི་དབྱིངས་ཡངས་པ་ལ་དམིགས་ནས་འཇུག་ཅིང༌། བཅོམ་ལྡན་འདས་<line/>
རྣམ་པར་སྣང་མཛད་དུ་བདག་བྱིན་གྱིས་བརླབས་ནས་སངས་རྒྱས་འབྱུང་བ་མངོན་དུ་བྱེད་ཅིང༌། །སངས་རྒྱས་ཀྱི་གསུང་དབྱངས་བཀོད་པའི་རྒྱན་གྱི་སྙིང་པོ་ཞེས་<line/>
བྱ་བའི་ཏིང་ངེ་འཛིན་ལ་སྙོམས་པར་ཞུགས་སོ། །བཅོམ་ལྡན་འདས་སྙོམས་པར་ཞུགས་མ་ཐག་ཏུ་དེ་ནས་དེའི་མོད་ལ་དེ་བཞིན་གཤེགས་པ་སངས་རྒྱས་<line/>
ཀྱི་ཞིང་བཅུའི་རྡུལ་ཕྲ་རབ་ཀྱི་རྡུལ་ཇི་སྙེད་དག་གིས་ཡེ་ཤེས་ཤིན་ཏུ་རྒྱས་པ་དཔག་ཏུ་མེད་པའི་དོན་ཐུགས་སུ་ཆུད་ནས་དེ་དག་ཉིད་ན་བཞུགས་བཞིན་དུ་<line/>
ཕྱག་བརྐྱང་སྟེ། ལག་ན་རྡོ་རྗེའི་སྤྱི་བོར་བཞག་གོ །བཞག་ནས་ལག་ན་རྡོ་རྗེ་ལ་འདི་སྐད་ཅེས་བཀའ་སྩལ་ཏོ། །སེམས་ཅན་ཆེན་པོ་ལེགས་སོ་ལེགས། །ཡེ་<line/>
</page>
<page index="465" id="233B">ཤེས་རྡོ་རྗེ་རྫོགས་བྱེད་པ། །ཁྱོད་ནི་སངས་རྒྱས་བྱས་པ་གཟོ། །སངས་རྒྱས་སྲས་པོ་རྫུ་འཕྲུལ་ཆེ། །ཐམས་ཅད་མཁྱེན་པའི་ཡེ་ཤེས་མཆོག །དམ་པ་གསང་<line/>
བ་ཁྱོད་ཀྱིས་ཤོད། །གཟུངས་སྔགས་ཚུལ་དུ་དགོངས་བྱོས་ལ། །གང་དུ་ཞུགས་མ་ཐག་ཏུ་ནི། །སྡིག་པ་ཐམས་ཅད་མེད་འགྱུར་པ། །དཀྱིལ་འཁོར་འདིར་<line/>
ནི་བཤད་པར་གྱིས། །དེ་ནས་དེ་བཞིན་གཤེགས་པ་སངས་རྒྱས་ཀྱི་ཞིང་བཅུའི་རྡུལ་ཕྲ་རབ་ཀྱི་རྡུལ་སྙེད་དེ་དག་ཐམས་ཅད་ཕྱག་སླར་བསྐུམས་སོ། །དེ་ནས་ལག་<line/>
ན་རྡོ་རྗེ་ཏིང་ངེ་འཛིན་དེ་ལས་ལངས་ཏེ། དེ་བཞིན་གཤེགས་པ་ཐམས་ཅད་སྐྱེད་མ། །སྡིག་པ་ཐམས་ཅད་བྱང་བར་བྱེད་མ། །ནད་ཐམས་ཅད་རབ་ཏུ་ཞི་བར་བྱེད་མ། །<line/>
བགེགས་ཐམས་ཅད་འཇིགས་པར་བྱེད་མ། །ཕུན་སུམ་ཚོགས་པ་ཐམས་ཅད་བྱེད་མ། །གཟུངས་སྔགས་ཆེན་པོའི་མཆོག་འདི་སྨྲས་སོ། །ན་མཿ་སརྦ་ཏ་ཐཱ་ག་ཏེ་<line/>
བྷྱཿ། སརྦ་མུ་ཁེ་བྷྱཿ། སརྦ་ཐཱ་ཧེ་བུདྡྷ་མ་ཏི་རི། སརྦ་བཱ་པ་ནི་ཥ་ཎི། གརྗ་གརྫ། བྷཉྫ་བྷཉྫ། མྲྡ་མརད། གམྦྷཱི་རི་གམྦྷཱི་རི། ཧ་ས་ཧ་ས། ད་མ་ད་མ། མ་ཐ་མ་ཐ། བིདྷྭཱ་ན་<line/>
ས་ཡ་བིདྷྭཱ་ན་ས་ཡ། སརྦ་ཤ་ཏྲུན་ཏ་ར་མ་ཏི། བིམ་ལེ། པཱུ་ར་ཡ་པཱུ་ར་ཡ། པྲ་ཏི་ཛྙཱ་ན། སརྦ་བྷུ་ཏ། རཱུ་པ་སི་ཏེ། བྷ་ག་བ་ཏེ། ག་ན་ག་ན། ཛ་ཧི་ཛ་ཧི། བི་མ་ལ་སི་ནི། ཀྲ་<line/>
</page>
<page index="466" id="234A">༄༅། །མ་ཎི། ཧ་ད་པ་ནི། ར་མ་ཎི། མ་ཏཾ་གི་ཀེ་སྭཱཧཱ། ལག་ན་རྡོ་རྗེས་གཟུངས་སྔགས་གསང་བ་འདི་སྨྲས་མ་ཐག་ཏུ་དེ་ནས་དེ་ཡི་མོད་<line/>
ལ་ས་ཆེན་པོ་འདི་འགུལ་ཏོ། །འུར་འུར། རབ་ཏུ་འུར་འུར་རོ། །ལྡེག །རབ་ཏུ་ལྡེག་གོ །ཤར་ཕྱོགས་མཐོ་ན་ནུབ་ཕྱོགས་དམའོ། །ནུབ་ཕྱོགས་མཐོ་<line/>
ན་ཤར་ཕྱོགས་དམའོ། །ཉི་མ་དང༌། ཟླ་བ་ཡང་ས་ལ་ལྷུང་ངོ༌། །རིག་སྔགས་འཆང་རྣམས་ཀྱང་ལྷུང་ངོ༌། །བྱང་ཆུབ་སེམས་དཔའ་གང་དག་གཟུངས་<line/>
ཐམས་ཅད་ལ་དབང་ཐོབ་པ་དེ་དག་ཀྱང་མོག་མོག་པོར་གྱུར་ཏོ། །ཐམས་ཅད་དང་ལྡན་པའི་འཁོར་དེ་བློང་བློང་པོར་གྱུར་ཏོ། །འཇམ་དཔལ་གཞོན་ནུར་<line/>
གྱུར་ཕ་ལ་ཡིད་ཀྱིས་ཕྱག་འཚལ་ཞིང་གནས་པར་གྱུར་ཏེ། དེ་ནས་འཇམ་དཔལ་གཞོན་ནུར་གྱུར་པས་འཁོར་དེ་བློང་བློང་པོར་གྱུར་པ་མཐོང་ནས་དེ་དག་ལ་<line/>
འདི་སྐད་ཅེས་སྨྲས་སོ། །ཀྱེ་གྲོགས་པོ་དག །ཁྱེད་ཀྱིས་ཡེ་ཤེས་ཆེན་པོར་དབང་བསྐུར་བའི་གཟུང་སྔགས་ཆེན་མོ་དྲན་པར་གྱིས་ཤིག །དེ་ནས་འཇམ་<line/>
དཔལ་གཞོན་ནུར་གྱུར་པས་བྱང་ཆུབ་སེམས་དཔའ་ལག་ན་རྡོ་རྗེ་ལ་འདི་སྐད་ཅེས་སྨྲས་སོ། །ལག་ན་རྡོ་རྗེ། གཟུངས་འདི་ནི་མཐུ་ཆེན་པོ་ནི་ཡིན་ན། སྒྲུབ་<line/>
</page>
<page index="467" id="234B">པ་བོ་གང་ལ་ལ་ཞིག་འདི་འཛིན་པ་དང༌། ཡིད་ལ་བྱེད་པ་དང༌། མཆོད་པར་བྱེད་པ་དེའི་མཐུ་ཇི་ལྟ་བུར་རིག་པར་བྱ། དེ་སྐད་ཅེས་སྨྲས་པ་དང༌། བྱང་ཆུབ་སེམས་<line/>
དཔའ་ལག་ན་རྡོ་རྗེས་འཇམ་དཔལ་གཞོན་ནུར་གྱུར་པ་ལ་འདི་སྐད་ཅེས་སྨྲས་སོ། །འཇམ་དཔལ། གཟུངས་སྔགས་འདིའི་མཐུ་འམ། ནུས་མཐུ་འམ། མཐུ་བསྒྱིངས་<line/>
པ་ཅི་འདྲ་བ་ནི། འཇམ་དཔལ། ཤར་ཕྱོགས་ལོགས་ན་འཇིག་རྟེན་གྱི་ཁམས་འོད་ཟེར་དྲི་མ་མེད་པ་ཞེས་བྱ་བ་ཡོད་དེ། འཇིག་རྟེན་གྱི་ཁམས་དེར་དེ་བཞིན་<line/>
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འོད་ཟེར་དྲི་མ་མེད་པ་ཞེས་བྱ་བ་འཇིག་རྟེན་དུ་བྱུང་ནས་བཅོམ་ལྡན་འདས་དེས་ཐམས་ཅད་<line/>
འབྱུང་བ་ཞེས་བྱ་བའི་གཟུངས་སྔགས་འདི་བྱང་ཆུབ་སེམས་དཔའ་སེམས་དཔའ་ཆེན་པོ་རྡོ་རྗེ་ཏོག་ལ་འཛིན་དུ་གཞུག་པའི་ཕྱིར་བྱིན་ནོ། །བྱང་ཆུབ་སེམས་དཔའ་དེ་<line/>
ལ་བྱིན་མ་ཐག་ཏུ་དེའི་མོད་ལ་གཟུངས་སྔགས་འདིའི་མཐུས་དེའི་སྤུའི་ཁུང་བུ་ཐམས་ཅད་ནས་སངས་རྒྱས་ཀྱི་གཟུགས་རྣམས་འབྱུང་ཞིང་ཞུགས་ཏེ་མཐའ་རྟོགས་པར་<line/>
མི་ནུས་སོ། །སངས་རྒྱས་ཀྱིས་བྱིན་གྱིས་བརླབས་པ་མ་གཏོགས་པར། བྱང་ཆུབ་སེམས་དཔའ་སེམས་དཔའ་ཆེན་པོ་གང་དག་གཟུངས་ཐམས་ཅད་ལ་དབང་ཐོབ་པ་<line/>
</page>
<page index="468" id="235A">༄༅། །གང་དག་གིས་ཀྱང་འདི་ཅི་འདྲ་བ་ཡིན་ཞེས་བསྟན་པར་མི་ནུས་སོ། །དེ་བཞིན་གཤེགས་པའི་གཟུགས་དེ་དག་གིས་ནམ་མཁའི་དཀྱིལ་འཁོར་<line/>
ཏིལ་གྱི་གང་བུ་བཞིན་དུ་གང་བར་གྱུར་ནས་གནས་ཏེ། དེ་བཞིན་གཤེགས་པའི་གཟུགས་དེ་དག་གིས་བྱང་ཆུབ་སེམས་དཔའ་ཆེན་པོ་དེ་ལ་འོད་ཟེར་གྱིས་དབང་བསྐུར་<line/>
ནས་སྐུ་དེ་ཉིད་དུ་ཞུགས་སོ། །དེ་ཅིའི་ཕྱིར་ཞེ་ན། གཟུངས་སྔགས་ཆེན་པོ་འདི་ཉིད་ཀྱི་མཐུས་སོ། །དེ་སྐད་ཅེས་སྨྲས་པ་དང༌། འཇམ་དཔལ་གཞོན་ནུར་གྱུར་པས་བྱང་ཆུབ་སེམས་<line/>
དཔའ་ལག་ན་རྡོ་རྗེ་ལ་འདི་སྐད་ཅེས་སྨྲས་སོ། །བྱང་ཆུབ་སེམས་དཔའ་ཆེན་པོ། ཁྱོད་དེ་བཞིན་གཤེགས་པ་ཐམས་ཅད་ཀྱིས་ཆོས་ཐམས་ཅད་ཀྱི་དབང་པོར་དབང་<line/>
བསྐུར་བ་ཡིན་ན། ཁྱོད་ཀྱིས་ཀྱང་གཟུངས་སྔགས་ཆེན་པོའི་དཀྱིལ་འཁོར་བསྟན་པའི་ཕྱིར་གཟུངས་སྔགས་ཆེན་པོའི་དཀྱིལ་འཁོར་ཤོད་ཅིག །དེ་སྐད་<line/>
ཅེས་སྨྲས་པ་དང༌། བྱང་ཆུབ་སེམས་དཔའ་ལག་ན་རྡོ་རྗེས་འཇམ་དཔལ་གཞོན་ནུར་གྱུར་པ་ལ་འདི་སྐད་ཅེས་སྨྲས་སོ། །འཇམ་དཔལ། དོན་ཡོད་པར་གྲུབ་<line/>
པར་བྱ་བའི་ཕྱིར་དེ་བཞིན་གཤེགས་པ་ཐམས་ཅད་ཀྱི་ཡེ་ཤེས་གང་དག་གཟུངས་སྔགས་ཀྱི་ཚུལ་དུ་གནས་ཤིང་དེ་བཞིན་གཤེགས་པ་ཐམས་ཅད་ཀྱི་བྱིན་<line/>
</page>
<page index="469" id="235B">གྱིས་བརླབས་པ་དག་ཉོན་ཅིག །དེ་དག་གང་ཞེ་ན། ན་མཿ་སརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ། ཨ་མ་རི་[?] ཨ་མ་རི། ཊ་ཏ། བྷཉྫ་ཛྷ་ཛྷ། མི་ཙིཾ་མི་ཙི། སྥོ་ཊ་སྥོཊ། མ་ཏ་མ་ཏ་<line/>
དུ་རྡཱནྟ་ད་མ་ཀ་སྭཱ་ཧཱ། ན་མཿ་སརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ། ཧེ་ཧེ། ཀ་ཎི་ཊི་ཀ་ནི་ཏི། སརྦ་ཏ་ཐཱ་ག་ཏ་བ་ན་ཀེ །བོ་ད་ནི་ད་དེ། ཏྲ་ཊ་ཊ་ཏྲ་ཊ་ཊ། ཧཱུཾ་ཕཊ་ཧཱུཾ་ཕཊ། གརྫ་<line/>
གརྫ། པ་ར་མ་ཏི། བི་ཧཱུཾ་རི་ཀ་སྭཱ་ཧཱ། ན་མཿ་སརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ། བྷ་ག་བ་ཏེ། པྲ་ཛྙཱ་པར་མི་ཏཱ་ཨཱ། སརྦ་པཱ་པཀྵ་ཡཾ་ཀ་རི། ཛྙཱ་ན་ཨ་པ་སྥ་ར་ཎི།<line/>
བྷཉྫ་བྷཉྫ། མ་ཐ་མ་ཐ། ད་མ་ད་མ། ཨཱ་ན་ཡ་ཨཱ་ན་ཡ། ས་ར་ས་ར། མཱ་ར་ཡ་མཱ་ར་ཡ། སརྦ་བྷ་ཏེ་ཛ་ན་ཏྲི་ཡེ་སྭཱཧཱ། ན་མཿ་སརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ་སརྦ་ཐཱ། གརྫ་གརྫ། མ་ཐ་<line/>
མ་ཐ། ཧཱ་མ་ཧཱ་མ། བྷཉྫ་བྷཉྫ། དུནྡུ་བྷི་སྭ་ར་ནིར་གྷོ་ཥེ། ཧ་ན་ཧ་ན། བི་དྷྭཱ་ན་ས་ཡ་བི་དྷྭཱ་ན་ས་ཡ། མོ་ཊ་ཡ་མོ་ཊ་ཡ། ད་ཧ་ད་ཧ། བི་པུ་ལ་ནི་རྨ་ལ་ནིར་ཛཱ་ཏེ། ཨཱ་ཧ་ར་<line/>
ཨཱ་ཧ་ར། ཨཱ་གཙྪ་ཨ་གཙྪ། སརྦ་བུདྡྷ་ས་རཱུ་པ་པི་ཏེ་མཱ་བི་ལམྦ་སྭཱཧཱ། འཇམ་དཔལ། གཟུངས་ཆེན་པོ་འདི་ནི་དེ་བཞིན་གཤེགས་པ་ཐམས་ཅད་ཀྱི་དབྱིངས་<line/>
དབང་ཕྱུག་མ་ཞེས་བྱ་བ། དེ་བཞིན་གཤེགས་པ་ཐམས་ཅད་སྐྱེད་མ། བྱང་ཆུབ་ཀྱི་སྙིང་པོ་སྟོན་པར་བྱེད་མ། དེ་བཞིན་གཤེགས་པ་ཐམས་ཅད་ཀྱི་གསུང་མ་ནོར་བའོ།།<line/>
</page>
<page index="470" id="236A">༄༅། །དེ་ནས་འཇམ་དཔལ་གཞོན་ནུར་གྱུར་པས་མིག་མི་འཛུམས་པར། བྱང་ཆུབ་སེམས་དཔའ་ལག་ན་རྡོ་རྗེ་ལ་བལྟས་ཏེ་འདི་སྐད་ཅེས་སྨྲས་སོ། །རིགས་<line/>
ཀྱི་བུ། ཁྱོད་ཀྱང་དེ་བཞིན་གཤེགས་པ་རྣམས་སུ་བལྟ་བར་བྱའོ། །དེ་ཅིའི་ཕྱིར་ཞེ་ན། ཁྱོད་ནི་དེ་བཞིན་གཤེགས་པ་ཐམས་ཅད་ཀྱི་ཡེ་ཤེས་ཆེན་པོ་སྔོན་མ་མཐོང་བ་རྣམས་<line/>
དང༌། དམ་ཚིག་ལ་སོགས་པ་སངས་རྒྱས་ཀྱི་མཛད་པ་གཅིག་ནས་གཅིག་ཏུ་རྒྱུན་མི་འཆད་པར་བྱ་བའི་ཕྱིར་ཡེ་ཤེས་ཆེན་པོར་དབང་བསྐུར་བ་དང་ལྡན་པའི་གཟུངས་<line/>
སྔགས་འདི་ཡིད་ལ་བྱེད་པའི་ཕྱིར་རོ། །དེ་ནས་དེའི་མོད་ལ་འཇམ་དཔལ་གཞོན་ནུར་གྱུར་པས་དབང་ཆེན་པོ་བསྐུར་བའི་གཟུངས་སྔགས་ལ་སོགས་པ་ཡེ་ཤེས་བྱེ་བ་ཕྲག་<line/>
དགུ་བཅུ་རྩ་དགུ་ལས་ངེས་པར་བྱུང་བའི་ཡེ་ཤེས་ཆེན་པོའི་རྡོ་རྗེ་རྟོགས་པར་གྱུར་ཏོ། །ཡེ་ཤེས་ཆེན་པོའི་རྡོ་རྗེ་དེ་རྟོགས་མ་ཐག་ཏུ་དེ་བཞིན་གཤེགས་པ་ཐམས་ཅད་ཀྱི་<line/>
འཁོར་གྱི་དཀྱིལ་འཁོར་དུ་མཆོད་པའི་སྤྲིན་ཆེན་པོ་དག་བྱུང་བར་གྱུར་རོ། །ཀྱེ་མའོ་ཡེ་ཤེས་ཆེན་པོར་དབང་བསྐུར་བས། འཇམ་དཔལ་འདི་དབང་བསྐུར་ཏོ། །ཞེས་སྟོང་<line/>
གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཐམས་ཅད་དུ་སྒྲ་འུར་ཞེས་གྲག་གོ །དེའི་མཐུས་འཇམ་དཔལ་གཞོན་ནུར་གྱུར་པས་དེ་བཞིན་གཤེགས་པའི་གཟུགས་<line/>
</page>
<page index="471" id="236B">སངས་རྒྱས་ཀྱི་ཞིང་བཅུའི་རྡུལ་ཕྲ་རབ་ཀྱི་རྡུལ་སྙེད་དག་ཨུཏྤལ་ཆེན་པོའི་ནང་དུ་ཞུགས་པར་མཐོང་ངོ༌། །དེ་བཞིན་གཤེགས་པའི་གཟུགས་རྣམས་ཞུགས་མ་དག་[?] ཏུ་དེ་ནས་ཆོས་ཀྱི་<line/>
སྐུ་རྟོགས་པའི་མཐུས་དེའི་མོད་ལ་འཇམ་དཔལ་གཞོན་ནུར་གྱུར་པའི་སྤུའི་ཁུང་བུའི་མཚམས་རྣམས་དང༌། ཅོད་པན་དང༌། རྒྱན་དང༌། ཡན་ལག་དང༌། ཉིང་ལག་ཐམས་ཅད་<line/>
ནས་དེ་བཞིན་གཤེགས་པའི་གཟུགས་རྣམས་བྱུང་ཞིང་ཞུགས་ཏེ། བྱང་ཆུབ་སེམས་དཔའ་སེམས་དཔའ་ཆེན་པོ་ས་བཅུ་ལ་གནས་པ། སེམས་ཀྱི་དབང་ཐམས་ཅད་ཐོབ་པ་དེ་<line/>
དག་གིས་ཀྱང་སྤུའི་ཁུང་བུ་གཅིག་གི་ཚད་ཀྱང་རྟོགས་པར་མ་ནུས་ན། ཉན་ཐོས་དང༌། རང་སངས་རྒྱས་རྣམས་དང༌། གཞན་འཇིག་རྟེན་པ་རྣམས་ཀྱིས་ལྟ་ཅི་སྨོས། དེ་ནས་འཇམ་<line/>
དཔལ་གཞོན་ནུར་གྱུར་པས་ཡིད་ལ་བྱེད་པ་དེ་བཏང་སྟེ། བྱང་ཆུབ་སེམས་དཔའ་ལག་ན་རྡོ་རྗེ་ལ་མིག་མི་འཛུམ་པར་རིང་དུ་བལྟས་ནས། ཞིང་རྣམས་འདི་དག་ཡོངས་སུ་སྦྱང་<line/>
བར་བྱ། །རྒྱལ་སྲས་ཀུན་གྱི་སྨོན་ལམ་མཐུན་རྫོགས་བྱ། །སེམས་ཅན་ཕན་དང་སྙིང་བརྩེས་ནད་མེད་ཅིང༌། །ཞི་བ་བདུད་རྩི་རྙེད་དཀའ་ཡེ་ཤེས་བསྟན། །ཡེ་ཤེས་དམ་པ་<line/>
གཅེས་པ་འདི་ཐོབ་ནས། །སངས་རྒྱས་ཞིང་ནས་སེམས་ཅན་ཁྲག་ཁྲིག་ཕྲག །གྲངས་མེད་ཁྱོད་ཀྱིས་བརྗོད་པ་དགྲོལ་བར་བྱ། །ཁྱོད་ཀྱི་ཏིང་འཛིན་བསྟན་པ་མཆོག་ཏུ་བྱ། །ཞེས་<line/>
</page>
<page index="472" id="237A">༄༅། །ཆེད་དུ་བརྗོད་པ་འདི་ཆེད་དུ་བརྗོད་དོ། །དེ་ནས་བྱང་ཆུབ་སེམས་དཔའ་ལག་ན་རྡོ་རྗེས་འཇམ་དཔལ་གཞོན་ནུར་གྱུར་པ་ལ་འདི་སྐད་ཅེས་སྨྲས་སོ། །འཇམ་<line/>
དཔལ་ཁྱོད་ཀྱིས་ཚིག་སྨྲས་པ་ནི་ཤིན་ཏུ་གཙིགས་ཏེ་ཁྱོད་ཡང་ལེགས་སོ། །འཇམ་དཔལ། ཁྱོད་འདི་ལྟ་བུའི་གཟུངས་སྔགས་ཆེན་པོའི་གསང་སྔགས་ཀྱི་གཞི་རྣམས་ཡིད་ལ་<line/>
བྱེད་པ་ནི་ཤིན་ཏུ་དཀའ་བ་བྱེད་པའོ། །འཇམ་དཔལ། ཡང་བྱང་ཆུབ་སེམས་དཔའ་ཆེན་པོ་གང་དག་ཡེ་ཤེས་ཆེན་པོ་འདི་ལྟ་བུ་དག་ཡིད་ལ་བྱེད་པ་དང༌། འཛིན་པ་དང༌།<line/>
བསྒྲུབ་པ་དང༌། གླེགས་བམ་དུ་བྱས་ནས་ཉིན་གཅིག་བཞིན་དུ་ཕྱག་འཚལ་བ་དེ་དག་ནི། ཤིན་ཏུ་དཀའ་བ་བྱེད་པ་སྟེ། དེ་ནི་ངེས་པར་བླ་ན་མེད་པ་ཡང་དག་པར་རྫོགས་<line/>
པའི་བྱང་ཆུབ་ཏུ་འགྱུར་རོ། །དེ་དག་འཆི་བའི་དུས་ཀྱི་ཚེ་ཉེ་བར་གནས་ན་ཡང་དེ་བཞིན་གཤེགས་པ་སངས་རྒྱས་ཀྱི་ཞིང་བཅུའི་ཕྲ་རབ་ཀྱེ་རྡུལ་སྙེད་སྦྱིན་པ་མཐོང་བར་<line/>
འགྱུར་ཏེ། རྟག་ཏུ་དེ་བཞིན་གཤེགས་པ་རྣམས་ཀྱི་བྱིན་གྱིས་བརླབས་པར་འགྱུར་རོ། །དེ་ནས་འཇམ་དཔལ་གཞོན་ནུར་གྱུར་པས་བྱང་ཆུབ་སེམས་དཔའ་ལག་ན་རྡོ་རྗེ་ལ་<line/>
འདི་སྐད་ཅེས་སྨྲས་སོ། །གང་གི་ཚེ་འདི་ཉིད་ལ་བྱང་ཆུབ་སེམས་དཔའ་རྣམས་ཆོས་ཀྱི་ཚུལ་འདི་རྟོགས་ནས་ཐམས་ཅད་མཁྱེན་བ་ཉིད་ཀྱི་གོ་འཕང་ཐོབ་པར་བྱ་བའི་ཕྱིར་<line/>
</page>
<page index="473" id="237B">མངོན་པར་བརྩོན་པར་བྱེད་པ་དག་གོ་འཕང་དེ་ཐོབ་པར་གྱུར་པ་ཡེ་ཤེས་ཆེན་པོར་དབང་བསྐུར་བའི་གཟུངས་སྔགས་ཀྱི་དཀྱིལ་འཁོར་ཆོས་ཀྱི་འཁོར་ལོ་བསྐོར་བ་སྔོན་མ་བྱུང་བ་དེ་<line/>
སེམས་ཅན་ཆེན་པོ་ཤོད་ཅིག་དེ་སྐད་ཅེས་སྨྲས་པ་དང༌། བྱང་ཆུབ་སེམས་དཔའ་ལག་ན་རྡོ་རྗེས་འཇམ་དཔལ་གཞོན་ནུར་གྱུར་པ་ལ་འདི་སྐད་ཅེས་སྨྲས་སོ། །འཇམ་དཔལ། གང་<line/>
དུ་ཞུགས་པ་ཙམ་གྱིས་མཚམས་མེད་པ་ལྔ་པོ་དག་ཡོངས་སུ་བྱང་བར་འགྱུར་བ་དང༌། དོན་ཐམས་ཅད་ཀྱང་འབྱོར་པར་འགྱུར་བ་དང༌། དཔལ་ཐམས་ཅད་སྐྱེ་བར་འགྱུར་བ་དང༌།<line/>
སྡིག་པ་ཐམས་ཅད་ལས་རབ་ཏུ་གྲོལ་བར་འགྱུར་བ་དང༌། ཡེ་ཤེས་ཆེན་པོར་དབང་བསྐུར་བའི་གཟུངས་སྔགས་ཀྱི་དཀྱིལ་འཁོར་གྱི་རྣམ་པར་དགོད་པ་དེ་ཉོན་ཅིག །འཇམ་དཔལ།<line/>
དཀྱིལ་འཁོར་བརྗོད་པར་བྱའོ། །འཇམ་དཔལ། དེ་ལ་ལུས་ཅན་ཐམས་ཅད་ལ་གསང་ཆེན་དང་བཅས་པ། སློབ་དཔོན་རྣམས་ཀྱི་གསང་ཆེན་མཆོག་གསང་བ་བས་ཀྱང་ཆེས་<line/>
གསང་བ། དེ་བཞིན་གཤེགས་པ་ཐམས་ཅད་གཟུངས་སྔགས་འདི་དག་གི་མིང་དུ་གྱུར་བའི་དཀྱིལ་འཁོར་བརྗོད་པར་བྱའོ། །འཇམ་དཔལ། དེ་ལ་དཀྱིལ་འཁོར་གྱི་ཚད་ལ། །ཚད་<line/>
ནི་ཁྲུ་བརྒྱད་ཐམ་པ་སྟེ། །སློབ་དཔོན་ཉིད་ཀྱི་ཁྲུ་ཡིས་བྱ། །ཡེ་ཤེས་འབྱུང་བའི་དཀྱིལ་འཁོར་དེར། །ཆ་ནི་རྣམ་པ་གསུམ་དུ་བྱ། །བློ་དང་ལྡན་པས་ཆ་གསུམ་དུ། །དེར་ནི་སྒོ་ཁྱུད་རྣམས་<line/>
</page>
<page index="474" id="238A">༄༅། །བྱ་སྟེ༑ ༑དེར་ནི་སྒོ་ཡང་བཞི་གཏོད་དོ། །གྲུ་བཞི་ལྷམ་པ་ཁ་ཁྱེར་བཅས། །སྔོན་གྱི་བཞིར་དུ་ཆ་གསུམ་ལ། །ཆ་ནི་རྣམ་པ་བརྒྱད་བྱ། མཁས་<line/>
པས་ཆ་བརྒྱད་ནས་སུ། །དབུས་ཀྱི་ཆར་ནི་འཇུག་པར་བྱ། །ཆོས་རྣམས་ཐམས་ཅད་མ་སྐྱེས་པར། །ཐང་ཅིག་ཐང་ཅིག་བསམ་བྱས་ལ། །ཕུན་སུམ་ཚོགས་པ་ཀུན་བྱེད་པ། །<line/>
དཀྱིལ་འཁོར་རྒྱལ་པོ་བྲི་བར་བྱ། །སྔགས་པས་དེ་ཡི་དབུས་སུ་ནི། །པདྨ་མཆོག་ཏུ་མཛེས་པ་བྲི། །ཀུན་ཀྱང་མརྒད་འདྲ་བ་སྟེ། །འདབ་མ་བརྒྱད་པར་བརྗོད་པ་ཡིན། །དེ་ཡི་སྟེང་<line/>
དུ་བུམ་པ་སྟེ། །བུམ་པའི་སྟེང་དུ་ཨུཏྤལ་ལོ། །ཨུཏྤལ་སྟེང་དུ་དུང་བྲི་སྟེ། །མེ་ལྕེ་ཕྲེང་བ་འཁྲིགས་པས་མཛེས། །ཤེས་རབ་ཕ་རོལ་ཕྱིན་དེ་ནི། །ཡེ་ཤེས་ཆེན་པོར་དབང་བསྐུར་<line/>
ལྡན༑ ༑ཆ་བརྒྱད་གང་དག་བརྗོད་པ་ཡང༌། །དབུས་ཀྱི་ཆ་ལས་བྱུང་བ་སྟེ། །གཟུངས་ཀྱི་ཚུལ་དུ་བྲི་བ་ཡང༌། །ཆོ་གའི་རིམ་བཞིན་མཐུན་པར་བྱ། །དེ་ལ་ཤར་ཕྱོགས་སུ་ནི་བཅོམ་<line/>
ལྡན་འདས་མ་སོ་སོར་འབྲང་བ་ཆེན་མོ། དབང་པོ་ཆེན་པོའི་དཀྱིལ་འཁོར་ལ་གནས་པ། ཨུཏྤ་ལའི་ཕྱག་རྒྱར་བྲི་བར་བྱ་སྟེ། མཐའ་རྣམས་སུ་ཨུཏྤ་ལ་བཀྲ་ཞིང་མེ་ལྕེ་<line/>
འབར་བའི་དཀྱིལ་འཁོར་གྱི་དབུས་སུ་གནས་པར་བྱའོ། །བཅོམ་ལྡན་འདས་མ་སོ་སོར་འབྲང་བ་ཆེན་མོའི་གཟུངས་སྔགས་ནི་འདི་ཡིན་ཏེ། ན་མཿ་སརྦ་ཏ་ཐཱ་ག་ཏེ་བྷྱཿ།<line/>
</page>
<page index="475" id="238B">སརྦ་མུ་ཁེ་བྷྱཿ། སརྦ་ཐཱ་རཱ་ཨོཾ་བྷ་ག་བ་ཏི། སརྦ་ཏ་ཐཱ་ག་ཏེ་ཛ་ནི་ཀེ། སུ་རཱ་ཡ་པྲ་ཏི་ཛྙཱ་ན། ཏ་ཊ་ཊ་ཊ། མརད་མརད། ཨཱ་ཧ་ར་ཨཱ་ཧ་ར། ཧཱུཾ་ཧཱུཾ་ཛ་ཧི་ཛ་ཧི་སྭཱཧཱ། དབང་ལྡན་གྱི་ཕྱོགས་སུ་བཅོམ་<line/>
ལྡན་འདས་མ་རྡོ་རྗེ་མི་ཕམ་པ་མེ་ལྕེ་ཞེས་བྱ་བའི་གཟུངས་བྲི་བར་བྱ་སྟེ། ཆུ་ཡི་དཀྱིལ་འཁོར་དབུས་སུ་ནི། །པདྨ་ཤིན་ཏུ་མཛེས་པ་བྲི། །དེ་ཡི་སྟེང་དུ་འཁོར་ལོ་སྟེ། །མེ་ལྕེའི་ཕྲེང་བ་འཁྲིགས་<line/>
པ་མཛེས། །དེ་ལ་གཟུངས་སྔགས་ནི་འདི་ཡིན་ཏེ། ན་མཿ་སརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱ། སརྦ་ཐཱ་ཧཱུཾ་ཧྲཱིཿ། སརྦ་པད་མ། ཏ་ཧྲཱིཿ་བྷཉྫ་བྷཉྫ། མ་ཐ་མ་ཐ། དམ་མ་ནི་ད་མ་མ་ནི།<line/>
གརྒྷ་རི་གརྒྷ་རི་ཧྲཱིཿ་སྭཱཧཱ། མེའི་ཕྱོགས་སུ་བརྟེན་ནས་བཅོམ་ལྡན་འདས་མ་སྡིག་པ་ཐམས་ཅད་སྤོང་བ་ཞེས་བྱ་བའི་གཟུངས་བྲི་བར་བྱ་སྟེ། ཆུ་དང་དབང་ཆེན་ལྡན་པ་ཡི། །ཕྱག་རྒྱ་<line/>
གཟུགས་བཟང་བྲི་བར་བྱ། །པདྨའི་སྟེང་དུ་རྡོ་རྗེ་སྟེ། །མེ་ལྕེའི་ནང་དུ་ཤིན་ཏུ་མཛེས། །དེ་ལ་གཟུངས་སྔགས་ནི་འདི་ཡིན་ཏེ། ན་མཿ་སརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ་ཏྲ་<line/>
ཊ་ཏྲ་ཊ། མུ་ཧཱུ་མུ་ཧཱུ། སརྦ་པཱ་པཾ་ཤོ་དྷ་ནེ་སྭཱཧཱ། ལྷོ་ཕྱོགས་སུ་ནི་གདུལ་དཀའ་བ་ཞེས་བྱ་བའི་གཟུངས་བྲི་བར་བྱ་སྟེ། མེ་དང་རླུང་དང་ལྡན་པ་ཡིས། །ཨུཏྤལ་ནི་དེར་བྲིའོ། །དེ་ཡི་<line/>
སྟེང་དུ་རིན་པོ་ཆེ། །བསམ་པ་ཐམས་ཅད་ཡོངས་སྐོང་བ། །མེ་ལྕེའི་ཕྲེང་བ་འཁྲིགས་ཞི་བ། །པདྨ་རྣམས་ཀྱི་ཡོངས་སུ་བསྐོར། །དེ་ལ་གཟུངས་སྔགས་ནི་འདི་ཡིན་ཏེ། ན་མཿ་སརྦ་<line/>
</page>
<page index="476" id="239A">༄༅། །ཏ་ཐཱ་ག་ཏ་བྷྱཿ། སརྦ་མུ་ཁེ་བྷྱཿ་སརྦ་ཐཱ་།དྷ་ཀ་དྷ་ཀ །མོ་ཊ་མོ་ཊ། ད་ཧ་ད་ཧ། སརྦ་ཏ་ཐཱ་ག་ཏ་ཛྙཱ་ན་ནིར་ཛཱ་ཏེ་སྭཱཧཱ། བདེན་བྲལ་ཕྱོགས་སུ་ནི་བདུད་<line/>
ཐམས་ཅད་རྣམ་པར་འཇོམས་པ་ཞེས་བྱ་བའི་གཟུངས་བྲི་བར་བྱ་སྟེ། དེ་ཡི་མེ་ཡི་དཀྱིལ་འཁོར་ཏེ། །པདྨའི་དབུས་སུ་གནས་པ་ཡིན། །དེ་ཡི་སྟེང་དུ་སྔགས་པ་ཡིས། །ལྕགས་ཀྱུ་<line/>
ཤིན་ཏུ་མཛེས་པ་བྲིས། །ཕན་ཚུན་འབྲེལ་པའི་རྡོ་རྗེ་དག །བློ་དང་ལྡན་པས་དེར་དགོད་དོ། །དེ་ལ་གཟུངས་སྔགས་ནི་འདི་ཡིན་ཏེ། ན་མཿ་སརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ།<line/>
སརྦ་ཐཱ་ཧ་ཧ། མི་ཧུ་མི་ཧུ། ད་མ་ད་མ། ཁཱ་ཧི་ཁཱ་ཧི། དྷུ་ན་དྷུ་ན། མི་ཙི་མི་ཅི། དུརྡཱནྟ་ད་མ་ནི་སྭཱཧཱ། བྱང་གི་ཕྱོགས་སུ་བཅོམ་ལྡན་འདས་མ་སྒོ་མཐའ་ཡས་པ་བསྒྲུབ་པ་ཞེས་<line/>
བྱ་བའི་གཟུངས་བྲི་བར་བྱ་སྟེ། དེ་ཡི་དཀྱིལ་འཁོར་བྲི་བ་ནི། །ཟླ་བའི་དཀྱིལ་འཁོར་འདྲ་བ་ཡིན། །དེ་ཡི་སྟེང་དུ་པདྨ་སྟེ། །འོད་ནི་དུས་མཐའི་མེ་ལྟ་བུ། །དེ་ཡི་སྟེང་དུ་རལ་གྲི་<line/>
སྟེ༑ ༑འོད་ཟེར་རྣམས་ཀྱིས་ཡོངས་སུ་བསྐོར། །མེ་ལྕེའི་ཕྲེང་བ་འཁྲིགས་ལྡན་པའི། །ཨུཏྤལ་རྣམས་ཀྱིས་ཀུན་ཁེབས་བྱ། །དེ་ལ་གཟུངས་སྔགས་ནི་འདི་ཡིན་ཏེ། ན་མཿ་<line/>
སརྦ་ཏ་ཐ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ། མི་ཙི་མི་ཙི། གརྫ་གརྫ། སྥོ་ཊ་ཡ་སྥོ་ཊ་ཡ། མ་ཐ་མ་ཐ། ད་མ་ད་མ་སྭཱཧཱ། རླུང་གི་ཕྱོགས་སུ་ནི་དཀོན་མཆོག་འབྱུང་<line/>
</page>
<page index="477" id="239B">གནས་ཞེས་བྱ་བའི་གཟུངས་བྲི་བར་བྱ་སྟེ། དེ་ཡི་རླུང་གི་དཀྱིལ་འཁོར་ཏེ། །ཆ་གསུམ་ལ་ནི་གཙུག་ཏོར་གནས། །ལྕགས་ཀྱུས་ཐམས་ཅད་དགབ་པར་བྱ། །མེ་ལྕེ་འབར་བའི་ཕྲེང་<line/>
བར་ལྡན། །ནུབ་ཕྱོགས་སུ་ནི་བཅོམ་ལྡན་འདས་མ་སྐུལ་བྱེད་མ་བྲི་བར་བྱ་སྟེ། དེ་ལ་དབང་ཆེན་དཀྱིལ་འཁོར་ཏེ། །དེ་ལ་རྡོ་རྗེ་ལེགས་པར་གནས། །དེ་ཡི་སྟེང་དུ་པདྨ་ཆེ། །པདྨའི་<line/>
སྟེང་དུ་བགྲང་ནོར་ཕྲེང༌། །དེ་དག་མེ་ལྕེའི་ཕྲེང་བ་འཁྲིགས། །སྟེང་དུ་པདྨ་རྣམས་ཀྱིས་དགབ། །དེ་ནས་ཆ་གསུམ་པ་ལ་ནི། །བྱང་ཆུབ་སེམས་དཔའ་རྫུ་འཕྲུལ་ཆེ། །སྔགས་པས་<line/>
ཅི་རིགས་བྲི་བར་བྱ། །བརྒྱད་རྣམས་སུ་ཡང་སྔ་མ་བཞིན། །དེ་ལ་ཤར་དུ་རྣལ་འབྱོར་པས། །འཇིག་རྟེན་དབང་པོ་འོད་ཆེན་བྲི། །པདྨ་ཤིན་ཏུ་མཛེས་པ་ནི། །དེ་ཡི་ཕྱག་རྒྱར་བརྗོད་<line/>
པ་ཡིན། །མེའི་ཕྱོགས་སུ་ནི་བྱང་ཆུབ་སེམས་དཔའ་ཆེན་པོ་ཀུན་ཏུ་བཟང་པོའི་ཕྱག་རྒྱ་ཡིད་བཞིན་གྱི་ནོར་བུ་བྲི་བར་བྱའོ། །དབང་བདག་གི་ཕྱོགས་སུ་ནི་འཇམ་དཔལ་གཞོན་ནུར་<line/>
གྱུར་པའི་ཕྱག་རྒྱ་ཨུཏྤལ་བྲི་བར་བྱའོ། །ལྷོ་ཕྱོགས་སུ་ནི་ལག་ན་རྡོ་རྗེའི་ཕྱག་རྒྱ་རྡོ་རྗེ་དྲི་བར་བྱའོ། །བྱང་ཕྱོགས་སུ་ནི་བྱམས་པའི་ཕྱག་རྒྱ་རིལ་བ་སྤྱི་བླུགས་བྲི་བར་བྱའོ། །རླུང་<line/>
གི་ཕྱོགས་སུ་ནི་སྒྲིབ་པ་ཐམས་ཅད་རྣམ་པར་སེལ་བའི་ཕྱག་རྒྱ་པདྨ་བྲི་བར་བྱའོ། །བདེན་བྲལ་གྱི་ཕྱོགས་སུ་ནི་ནམ་མཁའི་སྙིང་པོའི་ཕྱག་རྒྱ་རལ་གྲི་བྲི་བར་བྱའོ། །ནུབ་ཕྱོགས་<line/>
</page>
<page index="478" id="240A">༄༅། །སུ་ནི་སའི་སྙིང་པོའི་ཕྱག་རྒྱ་པདྨ་བྲི་བར་བྱའོ། །དེ་ནས་འཇམ་དཔལ་གཞོན་ནུར་གྱུར་པས་བྱང་ཆུབ་སེམས་དཔལ་ལག་ན་རྡོ་རྗེ་ལ་འདི་སྐད་ཅེས་སྨྲས་སོ། །<line/>
ལག་ན་རྡོ་རྗེ། ལེགས་སོ། །ལེགས་སོ། །ལག་ན་རྡོ་རྗེ། ཁྱོད་ཀྱིས་སེམས་ཅན་ཐམས་ཅད་ལ་ཕན་པ་དང༌། བདེ་བའི་ཕྱིར་ཡེ་ཤེས་ཆེན་པོ་དབང་བསྐུར་བའི་གཟུངས་སྔགས་ཆེན་<line/>
པོའི་དཀྱིལ་འཁོར་བརྗོད་པ་ཁྱོད་ཡང་ལེགས་སོ། །དེ་སྐད་ཅེས་སྨྲས་པ་དང༌། ལག་ན་རྡོ་རྗེས་འཇམ་དཔལ་གཞོན་ནུར་གྱུར་པ་ལ་འདི་སྐད་ཅེས་སྨྲས་སོ། །འཇམ་དཔལ། ཡེ་<line/>
ཤེས་ཆེན་པོར་དབང་བསྐུར་བའི་དཀྱིལ་འཁོར་ཆེན་པོ་འདི་སུའི་ལག་ན་གནས་པ་དེ་ཉོན་མོངས་པ་དང་བྲལ་བར་འགྱུར། འཇིགས་པ་དང༌། དགྲ་དང་བྲལ་བར་འགྱུར། གལ་ཏེ་<line/>
ཆོམ་རྐུན་གྱི་ནང་ན་འདུག་གམ། སྲིན་པོའི་ནང་ན་འདུག་གམ། དགྲའི་ནང་ན་འདུག་གམ། འཐབ་པའི་ནང་ན་འདུག་ཀྱང་རུང་སྟེ། དེའི་ལུས་ལ་མཚོན་གྱིས་མི་ཚུགས་པར་<line/>
འགྱུར༑ ཆོམ་རྐུན་གྱིས་འཇོམས་པར་མི་འགྱུར། སྲིན་པོ་ལ་སོགས་པས་གཙེས་པར་མི་འགྱུར། དེ་ལ་དུས་མ་ཡིན་པར་འཆི་བའི་འཇིགས་པ་མི་འབྱུང༌། རྟག་ཏུ་དཔལ་དང་<line/>
ལྡན་པར་འགྱུར། སྡིག་པ་ཐམས་ཅད་ཡོངས་སུ་བྱང་བར་འགྱུར། སངས་རྒྱས་བྱེ་བ་ཁྲག་ཁྲིག་བརྒྱ་སྟོང་ལ་དགེ་བའི་རྩ་བ་བསགས་པ་ཡང་དེ་ལ་ཉིན་གཅིག་བཞིན་<line/>
</page>
<page index="479" id="240B">མངོན་དུ་འགྱུར། འཆི་བའི་དུས་ཀྱི་ཚེ་ན་ཡང་སངས་རྒྱས་དང༌། བྱང་ཆུབ་སེམས་དཔའ་ཡོངས་སུ་ཟིན་པར་འགྱུར། ཤི་ནས་ཀྱང་བདེ་བ་ཅན་དུ་འགྲོ་བར་འགྱུར་ན། གང་འཛིན་པ་<line/>
དང༑ ཀློག་པ་དང༌། ཡིད་ལ་བྱེད་པ་དང༌། མིང་ཙམ་ཡང་འཛིན་པ་ལྟ་ཅི་སྨོས་ཏེ། དེའི་སྒྲིབ་པ་ཐམས་ཅད་འབྱང་པར་འགྱུར་རོ། །དེས་ངན་སོང་གི་སྒོ་ཐམས་ཅད་གཅད་པར་འགྱུར་<line/>
རོ༑ ༑དེས་ངན་སོང་དང༌། ངན་འགྲོ་རྣམས་རྒྱང་བསྲིང་བར་འགྱུར་རོ། །གང་ཞིག་ནང་པར་ལངས་ནས་སུ། །ལན་གཅིག་ཀློག་པར་བྱེད་པའི་མི། །སྲིན་པ་ཉམ་ངར་གང་བྱས་པའི། །<line/>
སྡིག་ལས་གྲོལ་བར་དེ་འགྱུར་རོ།། །།འཕགས་པ་ལག་ན་རྡོ་རྗེ་དབང་བསྐུར་བ། བམ་པོ་བཅུ་གཉིས་པ་སྟེ་ཐམ། དེ་ནས་བྱང་ཆུབ་སེམས་དཔའ་སེམས་དཔའ་<line/>
ཆེན་པོ་འཇམ་དཔལ་གཞོན་ནུར་གྱུར་བས། བྱང་ཆུབ་སེམས་དཔའ་ལག་ན་རྡོ་རྗེ་ལ་འདི་སྐད་ཅེས་སྨྲས་སོ། །གསང་བ་པའི་བདག་པོ། སུས་དཀྱིལ་འཁོར་གྱི་རྒྱལ་པོ་འདི་བྲིས་<line/>
ནས་དེར་ཞུགས་པར་གྱུར་ན་དེའི་བསོད་ནམས་ཀྱི་ཕུང་པོ་ཇི་ཙམ་དུ་འགྱུར། ལག་ན་རྡོ་རྗེས་སྨྲས་པ། འཇམ་དཔལ། ཁོ་བོས་ནི་དེའི་བསོད་ནམས་ཀྱི་ཕུང་པོའི་ཚད་བསྟན་པར་<line/>
མི་ནུས་མོད་ཀྱི། འོན་ཀྱང༌། འཇམ་དཔལ། རིགས་ཀྱི་བུ་འམ། རིགས་ཀྱི་བུ་མོ་དེའི་བསོད་ནམས་ཀྱི་ཕུང་པོ་ནི་སའི་རྡུལ་ཇི་སྙེད་ཡོད་པ་དེ་དེ་སྙེད་དུ་རིག་པར་བྱའོ། །འཇམ་<line/>
</page>
<page index="480" id="241A">༄༅། །དཔལ༑ མ་འོངས་པའི་དུས་ན་སེམས་ཅན་སྡིག་ཅན་གང་ཚུལ་འདི་ལ་ཡིད་མི་ཆེས་པ་དག་ཡོད་དེ། འཇམ་དཔལ། ཐེ་ཚོམ་མེད་པ་དང༌། རྣམ་པར་རྟོག་<line/>
པ་སྣ་ཚོགས་ཀྱི་རང་བཞིན་ཅན་དང༌། མི་དགེ་བའི་བཤེས་གཉེན་གྱིས་རབ་ཏུ་ཟིན་པ་དང༌། ཕ་ལམ་གུས་པ་དང༌། མ་ལ་མ་གུས་པ་དང༌། སློབ་དཔོན་དང༌། བླ་མ་ལ་སྨོད་པ་<line/>
དང༑ བླ་མའི་སྐྱོན་འབྲུ་བའི་སེམས་ཅན་དེ་དག་ལ་ནི་ཡེ་ཤེས་ཆེན་པོར་དབང་བསྐུར་བའི་གཟུངས་སྔགས་ཀྱི་དཀྱིལ་འཁོར་འདི་ལག་ཏུ་ཡང་འཆང་དུ་མི་གཞུག་གོ །རྣ་ལམ་<line/>
དུ་ཡང་གྲག་པར་མི་བྱའོ། །འཇམ་དཔལ། དེ་དག་གི་མདུན་དུ་ནི་གཏམ་ཡང་མི་བྱའོ། །གླེགས་བམ་དུ་བྲིས་པ་ཡང་དེ་དག་གི་མདུན་དུ་དབྱེ་བར་ཡང་མི་བྱ་སྟེ། སེམས་ཅན་<line/>
སྡིག་པ་ཅན་དེ་དག་གིས་སྤོང་བ་ཅུང་ཟད་བྱས་པས་ཀྱང༌། ངན་སོང་སེམས་ཅན་དམྱལ་བར་འགྲོ་བར་འགྱུར་དུ་འོང་ངོ༌། །འདི་སྐད་དུ། འདི་ནི་སངས་རྒྱས་ཀྱིས་གསུངས་པ་<line/>
མ་ཡིན་ནོ། །ཞེས་ཟེར་ཏེ་དེ་དག་ནི་བདག་ཀྱང་ཕུང་ལ། གཞན་དག་ཀྱང་ཕུང་བར་བྱེད་དོ། །དེ་ལྟར་བྱེད་པའི་སེམས་ཅན་དེ་དག་ལ་ནི་གསང་སྔགས་གྱི་དངོས་གྲུབ་མེད་དོ་<line/>
ཞེས་ཁོ་བོས་སྨྲ་ན་སངས་རྒྱས་དང༌། བྱང་ཆུབ་སེམས་དཔའ་རྣམས་ཀྱང་རྟག་ཏུ་རྒྱབ་ཀྱིས་ཕྱོགས་པར་འགྱུར་ཏེ། དེ་དག་རྒྱབ་ཀྱིས་ཕྱོགས་པར་འགྱུར་ན་ངེས་པར་འབྱིན་<line/>
</page>
<page index="481" id="241B">པ་དང༌། གསང་སྔགས་ཀྱི་དངོས་གྲུབ་གཏན་མེད་དོ། །དེ་སྐད་ཅེས་སྨྲས་པ་དང༌། འཇམ་དཔལ་གཞོན་ནུར་གྱུར་པས་བྱང་ཆུབ་སེམས་དཔའ་ལག་ན་རྡོ་རྗེ་ལ་འདི་སྐད་ཅེས་སྨྲས་སོ། །<line/>
གསང་སྔགས་ཀྱི་ཚུལ་འདི་ལ་དད་པ་གང་ཡིན་པའི་བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་ནི་ཤིན་ཏུ་བཀའ་བ་བྱེད་པ་ཡིན་ནོ། །འཇམ་དཔལ། ཁྱོད་ཀྱིས་ཇི་སྐད་སྨྲས་<line/>
པ་བཞིན་ཏེ། དེ་དག་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལ་ངེས་པ་ཡིན་ཏེ། དེ་དག་ལ་ནི་དེ་བཞིན་གཤེགས་པ་རྣམས་བྱིན་གྱིས་རློབ་པར་འགྱུར་རོ། །དེ་ནས་འཇམ་<line/>
དཔལ་གཞོན་ནུར་གྱུར་པས་བྱང་ཆུབ་སེམས་དཔའ་ལག་ན་རྡོ་རྗེ་ལ་འདི་སྐད་ཅེས་སྨྲས་སོ། །བྱང་ཆུབ་སེམས་དཔའ་ཆེན་པོ་གང་ཡེ་ཤེས་ཆེན་པོར་དབང་བསྐུར་བའི་གཟུངས་<line/>
སྔགས་ཆེན་པོའི་དཀྱིལ་འཁོར་ཆེན་པོ་འདི་ཡི་གེར་འདྲི་བ་དང༌། ཀློག་པ་དང༌། འཇིན་པ་དེའི་བསོད་ནམས་ཀྱི་ཕུང་པོ་ཇི་ཙམ་ཡོད་པར་རིག་པར་བྱ། ལག་ན་རྡོ་རྗེས་སྨྲས་པ།<line/>
འཇམ་དཔལ། སངས་རྒྱས་ཀྱི་ཞིང་བཅུའི་རྡུལ་ཕྲ་རབ་ཀྱི་རྡུལ་ཇི་སྙེད་ཀྱི་དེ་བཞིན་གཤེགས་པ་རྣམས་ཀྱི་བསོད་ནམས་ཀྱི་ཕུང་པོ་ཇི་ཙམ་པ་དེའི་བསོད་ནམས་ཀྱི་ཕུང་པོ་ཡང་དེ་ཙམ་དུ་<line/>
རིག་པར་བྱའོ། །དེ་ཅིའི་ཕྱིར་ཞེ་ན། དེ་བཞིན་གཤེགས་པ་ཉིད་གཟུངས་སྔགས་འདིའི་རང་བཞིན་དུ་བཞུགས་ཏེ། ཚུལ་འདི་མ་རྟོགས་པ་བླུན་པོ་དེ་དག་གིས་ནི་མི་ཤེས་སོ། །<line/>
</page>
<page index="482" id="242A">༄༅། །འཇམ་དཔལ། གཞན་ཡང༌། བྱང་ཆུབ་སེམས་དཔའ་གཟུངས་ཐོབ་པ་དང༌། སེམས་ཅན་ཐམས་ཅད་ལ་དབང་ཐོབ་པ་ཇི་སྙེད་པ་རྣམས་རྫུ་འཕྲུལ་དང༌། ཆོ་<line/>
འཕྲུལ་སྣ་ཚོགས་བྱེད་པ་དང༌། དེ་བཞིན་གཤེགས་པ་ཐམས་ཅད་ཀྱི་འཁོར་གྱི་དཀྱིལ་འཁོར་དུ་མཆོད་པའི་སྤྲིན་རྣམ་པ་སྣ་ཚོགས་སྟོན་པ་དེ་དག་ཐམས་ཅད་ཀྱང་གཟུངས་སྔགས་<line/>
འདི་དག་གི་མཐུ་ཡིན་ནོ། །བྱང་ཆུབ་སེམས་དཔའ་ཆེན་པོ་གང་བདུད་ཕམ་པར་བྱེད་པ་དང༌། བྱང་ཆུབ་མངོན་པར་རྫོགས་པར་རྟོགས་པ་དང༌། ཆོས་ཀྱི་འཁོར་ལོ་བསྐོར་བ་<line/>
དེ་དག་ཀྱང་གཟུངས་སྔགས་འདི་དག་གི་མཐུ་ཡིན་ནོ། །འཇམ་དཔལ། སུ་གསང་བའི་ཡེ་ཤེས་ཆེན་པོར་དབང་བསྐུར་བའི་དཀྱིལ་འཁོར་འདིར་དབང་བསྐུར་བ་དེ་ནི་དམ་ཚིག་ཐམས་<line/>
ཅད་ལ་ཞུགས་པ་ཡིན་ནོ། །དེ་ཅིའི་ཕྱིར་ཞེ་ན། དེ་བཞིན་གཤེགས་པ་ཉིད་དེ་ལྟ་བུའི་རང་བཞིན་ནམ། གཟུངས་སྔགས་ཀྱི་རང་བཞིན་ནམ། དཀྱིལ་འཁོར་གྱི་རང་བཞིན་དུ་<line/>
གནས་པའི་ཕྱིར་ཏེ། དེ་བས་ན་གཟུངས་སྔགས་ཀྱི་དཀྱིལ་འཁོར་འདི་མ་གཏོགས་པ་དེ་ལས་གཞན་མེད་དོ། །དེ་ཅིའི་ཕྱིར་ཞེ་ན། དཀྱིལ་འཁོར་འདི་ནི་དེ་བཞིན་<line/>
གཤེགས་པའི་རང་བཞིན་ཡིན་པའི་ཕྱིར་རོ། །སུ་འདིར་དབང་བསྐུར་བ་དེ་ནི་དཀྱིལ་འཁོར་ཐམས་ཅད་ཀྱི་དབང་བསྐུར་བ་ཡིན་ནོ། །འཇམ་དཔལ། ཕྱོགས་གང་དུ་<line/>
</page>
<page index="483" id="242B">ཡེ་ཤེས་ཆེན་པོར་དབང་བསྐུར་བའི་གཟུངས་སྔགས་ཀྱི་དཀྱིལ་འཁོར་འདི་བྱེད་པ་འམ། གང་གི་ལག་ན་འཆང་བའམ། གང་གི་ཕྱིར་འདྲི་བ་འམ། གང་ཞིག་ཉིན་གཅིག་ཏུ་ནང་པར་<line/>
ལངས་ནས་ལན་རེ་ཀློག་པ་དེ་ལ་འཇིགས་པ་རྣམས་མི་འབྱུང་ངོ༌། །དེ་བཞིན་གཤེགས་པ་ཐམས་ཅད་ཀྱང་དེ་ལ་ཉིན་གཅིག་བཞིན་དུ་གཟིགས་པར་འགྱུར་རོ། །འཆི་ཁར་ཡང་དེ་ལ་<line/>
དེ་བཞིན་གཤེགས་པ་ཐམས་ཅད་སྐུ་སྟོན་པར་མཛད་དོ། །འཇམ་དཔལ། ལྟོས་དང༌། ས་ལ་གནས་པའི་ཤིང་དང༌། ནགས་ཚལ་ཐམས་ཅད་ནི་ས་མེད་ན་དེ་དག་ཀྱང་མེད་དོ། །འཇམ་<line/>
དཔལ། དེ་བཞིན་དུ་དེ་བཞིན་གཤེགས་པ་ཐམས་ཅད་དང༌། བྱང་ཆུབ་སེམས་དཔའ་ཆེན་པོ་སེམས་ལ་དབང་ཐོབ་པ་རྣམས་ཀྱང༌། གཟུངས་སྔགས་འདི་དག་ལ་གནས་ཏེ། འདི་དག་<line/>
གི་བྱིན་གྱིས་བརླབས་པས་ཐམས་ཅད་མཁྱེན་པའི་གོ་འཕང་རྙེད་དོ། །བདུད་ལས་རྣམ་པར་རྒྱལ་བར་བྱེད་དོ། །ཆོས་ཀྱི་འཁོར་ལོ་བསྐོར་རོ། །བྱང་ཆུབ་མངོན་པར་རྫོགས་པར་<line/>
འཚང་རྒྱ་འོ། །དེ་ནས་སེམས་ཅན་གྱི་དོན་རྣམ་པ་སྣ་ཚོགས་ཀྱང་བྱད་དེ། འདི་ལྟར་ཐམས་ཅད་གཟུངས་སྔགས་འདི་དག་གི་མཐུ་ཡིན་ནོ། །འཇམ་དཔལ། དེ་ལྟ་བས་ན་ཁྱོད་<line/>
ཀྱིས་ཀྱང་ཆོངས་ཤིག། ལྷོགས་ཤིག། ཡིད་ལ་གྱིས་ཤིག། གཞན་དག་ལ་རྒྱ་ཆེར་ཡང་དག་པར་སྟོན་ཅིག་དང་དེ་སེམས་ཅན་ཐམས་ཅད་ལ་ཕན་པ་དང༌། བདེ་བར་འགྱུར་<line/>
</page>
<page index="484" id="243A">༄༅། །རོ༑ ༑འཇམ་དཔལ། ས་ཕྱོགས་གང་ན་ཡེ་ཤེས་ཆེན་པོར་དབང་བསྐུར་བའི་གཟུངས་སྔགས་ཆེན་པོའི་དཀྱིལ་འཁོར་འདི་བྱེད་པའི་ས་ཕྱོགས་དེ་མཆོད་རྟེན་<line/>
ལྟ་བུར་འགྱུར་རོ། །གང་གི་ལག་ན་འཆང་བའི་སྔགས་པ་དེ་ལ་ཡང་སྟོན་པའི་འདུ་ཤེས་བསྐྱེད་པར་འགྱུར་རོ། །འཇམ་དཔལ། སྔགས་པ་དེ་ལ་ནི་དེ་བཞིན་གཤེགས་པ་ཐམས་<line/>
ཅད་རྟག་ཏུ་བྱིན་གྱིས་རློབ་པར་འགྱུར་རོ། །སྔགས་པ་དེས་ཀྱང་གཟུངས་སྔགས་ཆེན་པོའི་དཀྱིལ་འཁོར་འདི་རིན་པོ་ཆེ་ཟ་མ་ཏོག་བཞིན་དུ་རྟག་ཏུ་བསྲུང་བར་བགྱིའོ། །དེ་ཅིའི་ཕྱིར་<line/>
ཞེ་ན། འཇམ་དཔལ། སེམས་ཅན་གང་སངས་རྒྱས་དང༌། བྱང་ཆུབ་སེམས་དཔའ་རྣམས་ལམ་གུས་པའི་རང་བཞིན་ཅན་དང༌། སློབ་དཔོན་གྱི་སྐྱོན་འདྲུ་བ་དག་ཡོད་པའི་ཕྱིར་<line/>
ཏེ༑ འཇམ་དཔལ། དེ་དག་ལ་ནི་ཆུང་ངུ་ན་གཏམ་དུ་ཡང་བཟླས་པར་མི་བྱ། གླེགས་བམ་ཡང་བསྟན་པར་མི་བྱ་ན་དཀྱིལ་འཁོར་དུ་དབང་བསྐུར་བ་དང༌། ཀློག་ཏུ་གཞུག་པ་དང་<line/>
བལྟར་གཞུག་པ་ལྟ་ཅི་སྨོས། འཇམ་དཔལ། འདི་ལྟ་བུ་དག་བལྟར་གཞུག་པ་དང༌། ཚིག་ཏུ་དབྱུང་བ་ནི་བྱང་ཆུབ་སེམས་དཔའ་དེའི་འཁྲུལ་པ་ཡིན་ཏེ། འཇམ་དཔལ། བྱང་<line/>
ཆུབ་སེམས་དཔའི་བག་མེད་པ་ཆེན་པོར་རིག་པར་བྱའོ། །དེ་ནི་འཁྲུལ་པ་ཆེན་པོ་དང༌། ཤིན་ཏུ་ཁ་ན་མ་ཐོ་བ་ཆེན་པོ་ཡིན་ནོ། །འཇམ་དཔལ། སངས་རྒྱས་དང༌། བྱང་ཆུབ་<line/>
</page>
<page index="485" id="243B">སེམས་དཔའ་ཆེན་པོ་ལ་བསླུ་བ་ནི་སླ་ཡི། གཟུངས་སྔགས་ཀྱི་ཚིག་འདི་དག་སྤོང་བ་དེ་ནི་དེ་ལྟ་མ་ཡིན་ནོ། །འཇམ་དཔལ། སངས་རྒྱས་འབྱུང་བ་ནི་དཀོན་ཏེ། དབེར་ན། ཨུ་དུ་མ་ཝ་<line/>
རའི་མེ་ཏོག་བཞིན་ནོ། །དེ་བས་ཀྱང་གཟུངས་སྔགས་འདི་འདྲ་བ་དག་སྟོན་པ་ནི་དཀོན་ནོ། །དེ་བས་ཀྱང་ནན་ཏན་གྱིས་སྒྲུབ་པ་ནི་དཀོན་ནོ། །དེ་བས་ཀྱང་འདི་གང་གི་ལག་ན་འཆང་བ་<line/>
དང༑ གང་དག་འདི་ཉན་པ་དང༌། གང་དག་འདི་ཀློག་པ་དང༌། འཛིན་པ་དང༌། ཡང་ན་དཀྱིལ་འཁོར་འདྲི་བའི་སེམས་ཅན་དེ་དག་ནི་ཤིན་ཏུ་དཀོན་ཏེ། སེམས་ཅན་དེ་དག་གི་བསོད་<line/>
ནམས་ཀྱི་ཕུང་པོའི་མཐའ་ཡང་རྟོགས་པར་མི་ནུས་ན། གང་དག་ནང་པར་ལངས་ནས་ལན་གཅིག་ཀློག་པ་ལྟ་སྨོས་ཀྱང་ཅི་དགོས་ཏེ། དེའི་མཚམས་མེད་པ་ལྔ་ལ་སོགས་པ་རྣམས་<line/>
ཡོངས་སུ་བྱང་བར་འགྱུར་རོ། །དེ་ལ་འཇིགས་པ་ཐམས་ཅད་འབྱུང་བར་མི་འགྱུར་རོ། །དུས་མ་ཡིན་པར་འཆི་བ་ཐམས་ཅད་དང༌། ཕྱིར་རྒོལ་བའི་འཇིགས་པ་ཐམས་ཅད་ཀྱང་<line/>
འབྱུང་བར་མི་འགྱུར་རོ། །དེའི་ལུས་ལ་ནད་ཐམས་ཅད་འབྱུང་བར་མི་འགྱུར་རོ། །གང་ལ་ལས་དབེན་པའི་ཕྱོགས་སུ་བ་ལང་གི་ལྕི་བས་དཀྱིལ་འཁོར་བྱུགས་ལ། མེ་ཏོག་ཕུལ་<line/>
ནས་ཚེས་གྲངས་དང༌། ཞག་ཕྱེད་པ་དང༌། ཡུད་ཙམ་དང༌། དུས་བཟང་པོ་ལ་གྲོ་ག་ལ་བྲིས་སམ། ཡང་ན་ཡར་ངོའི་ཚེས་བརྒྱད་དམ། ཆེས་བཅོ་ལྔ་ལ་སྤོས་དང༌། མེ་ཏོག་དང༌།<line/>
</page>
<page index="486" id="244A">༄༅། །བདུག་པ་དང༌། ལྷ་བཤོས་ཕུལ་ལ་མར་གྱི་མར་མེ་བརྒྱད་དང༌། གསེར་གྱི་བུམ་པ་ལྔ་བཞག་ནས་གྲོ་ག་ལ་བྲིས་ཏེ་མགུལ་པའམ། དཔུང་པ་འམ།<line/>
ལག་ངར་རམ། རྐེད་པར་བཏགས་ལ་འཐབ་མོ་འགྱེད་པའི་ནང་དུ་འགྲོ་བའམ། ལམ་དུ་འགྲོ་བ་དང༌། རྒྱལ་པོའི་ཕོ་བྲང་དུ་འགྲོ་ན། དེ་ལ་འཇིགས་པ་ཐམས་ཅད་འབྱུང་བར་<line/>
མི་འགྱུར་རོ། །འཇམ་དཔལ། འདི་ནི་སེམས་ཅན་རྣམས་བསྲུང་བའི་མཆོག་ཡིན་ཏེ། ཁྱིམ་མམ། གཙུག་ལག་ཁང་ངམ། གནས་ཁང་གང་ན་གཟུངས་སྔགས་འདི་དག་<line/>
འདུག་པའི་གནས་དེར་བསྲུང་བའི་མཆོག་ཏུ་འགྱུར་རོ། །འཇམ་དཔལ། གང་གིས་གཟུངས་སྔགས་འདི་དག་ལས་གང་ཡང་རུང་བས་བསྲུང་བར་བྱས་པ་ལ་འགལ་བར་བྱེད་<line/>
བ་ནི་ལྷ་དང་བཅས་པ་དང༌། བདུད་དང་བཅས་པའི་འཇིག་རྟེན་ན་ངས་མ་མཐོང་སྟེ། དེའི་མགོ་བོ་ལག་ན་རྡོ་རྗེ་ངས་ཀུན་ཏུ་འབར་ཞིང་མེ་ལྕེ་གཅིག་ཏུ་གྱུར་པས་འགེམས་<line/>
སོ། །འཇམ་དཔལ། ཆར་མི་འབབ་ན་ཡང་གཟུངས་སྔགས་འདི་བཀླག་པར་བྱའོ། །ཕ་རོལ་གྱི་དམག་ཚོགས་འོང་ན་ཡང་བཀླག་པར་བྱའོ། །མི་ནད་ཀྱི་གནོད་པ་འབྱུང་བ་<line/>
ལ་ཡང་བཀླགས་ན་འཇིགས་པ་ཐམས་ཅད་རབ་ཏུ་ཞི་བར་འགྱུར་ཏེ། དེའི་མོད་ལ་ཞི་བར་འགྱུར་རོ། །དེ་ནས་འཇམ་དཔལ་གཞོན་ནུར་གྱུར་པས་བྱང་ཆུབ་སེམས་དཔའ་<line/>
</page>
<page index="487" id="244B">ལག་ན་རྡོ་རྗེ་ལ་འདི་སྐད་ཅེས་སྨྲས་སོ། །བྱང་ཆུབ་སེམས་དཔའ་ཆེན་པོ། གཟུངས་སྔགས་ཆེན་པོའི་དཀྱིལ་འཁོར་ཤིན་ཏུ་རྒྱ་ཆེ་བ་འདི་དང༌། ཤིན་ཏུ་ཟབ་པ་འདི་དང༌། གཏིང་<line/>
དཔག་དཀའ་བ་དང༌། གསང་བ་བས་ཀྱང་ཆེས་གསང་བ། སེམས་ཅན་སྡིག་ཅན་རྣམས་ལ་བསྟན་དུ་མི་རུང་བ་འདི་ནི་ལག་ན་རྡོ་རྗེ་ཁྱོད་ཀྱིས་ཤིན་ཏུ་དཀོན་པ་ཞིག་སྨྲས་ཏེ། འདི་ནི་<line/>
སྔོན་མ་ཐོས་ན་འདི་སེམས་ཅན་ཇི་ལྟ་བུ་དག་ལ་བཤད་པར་བྱ། ལག་ན་རྡོ་རྗེས་སྨྲས་པ། འཇམ་དཔལ། གང་དག་བྱང་ཆུབ་ཀྱི་སེམས་སྒོམ་པ་ལ་ཞུགས་པ་དང༌། གང་གི་ཚེ་དེ་<line/>
དག་གི་བྱང་ཆུབ་ཀྱི་སེམས་གྲུབ་པར་གྱུར་པ་དེའི་ཚེ། འཇམ་དཔལ། བྱང་ཆུབ་སེམས་དཔའི་སྤྱད་པ་གསང་སྔགས་ཀྱི་སྒོ་སྤྱོད་པའི་བྱང་ཆུབ་སེམས་དཔའ་དེ་དག་ཡེ་ཤེས་<line/>
ཆེན་པོར་དབང་བསྐུར་བའི་གཟུངས་སྔགས་ཀྱི་དཀྱིལ་འཁོར་འདིར་གཞུག་པར་བྱ་ཡི། གང་དག་གིས་བྱང་ཆུབ་ཀྱི་སེམས་རྫོགས་པར་མ་གྱུར་པ་དེ་དག་ནི་གཞུག་པར་མི་བྱ་སྟེ།<line/>
དེ་དག་གིས་དཀྱིལ་འཁོར་ཡང་ལྟར་མི་གཞུག་གོ །དེ་དག་ལ་ནི་ཕྱག་རྒྱ་དང༌། གསང་སྔགས་ཀྱང་བསྟན་པར་མི་བྱའོ། །འཇམ་དཔལ། གཟུངས་སྔགས་ཆེན་པོའི་དཀྱིལ་<line/>
འཁོར་འདི་བྱིན་གྱིས་བརླབ་པར་བྱ་བའི་ཕྱིར་ཕྱག་རྒྱ་ཆེན་པོ་བཅིངས་པ་ཙམ་གྱིས་ཐམས་ཅད་བྱིན་གྱིས་རློབ་པར་འགྱུར་བ་བཤད་ཀྱི་ཉོན་ཅིག །ལག་པ་གཉིས་སྦྱར་ལ་<line/>
</page>
<page index="488" id="245A">༄༅། །གཡས་པའི་གུང་མོ་བཀུག་པ་ནི་གཟུངས་སྔགས་ཐམས་ཅད་འདྲེན་པའི་ཕྱག་རྒྱ་སྟེ། གསང་སྔགས་ལ། ན་མཿ་སརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་དྷྱཿ།<line/>
སརྦ་ཐཱ་ཨཱ་གཙྪ་པུ་ནིཏྟཱི། པ་རི་པཱུ་ར་ཎི། ས་མི་ས་མི། མཾ་ག་ལི་མཾ་ག་ལི་ཧཱུཾ་ཕཊ། དེ་ཉིད་ཀྱི་གུང་མོ་སྔ་མ་བཞིན་དུ་བཞག་ན། དཀྱིལ་འཁོར་དུ་གཟུངས་སྔགས་རྣམས་ཀྱི་བྱིན་<line/>
གྱིས་རློབ་པར་འགྱུར་རོ། །བྱང་ཆུབ་སེམས་དཔའ་རྣམས་ཀྱི་ཕྱག་རྒྱ་ནི་ལག་པ་གཉིས་ཁུ་ཚུར་བཅངས་ལ་མཛུབ་མོ་གཉིས་བཀུག་ན་ཐམས་ཅད་དྲངས་པར་འགྱུར་རོ། །<line/>
དེའི་གསང་སྔགས་ལ། ན་མཿ་སརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཏ་ཐཱ་ག་ཏ་བོ་དྷི་སཏྭ་མ་དྷ་རི། ཨཱ་གཙྪ་ཨཱ་གཙྪ། ས་ནི་ད་དྷཾ། ཀུ་རུ་ཀུ་རུ། ཧཱུཾ་ཧཱུཾ་ཕཊ་ཕཊ། དེ་ནས་<line/>
མཆོད་པ་མཆོག་འབྱུང་བའི་ཕྱག་རྒྱ་བཅིང་བར་བྱ་སྟེ། ལག་པ་གཉིས་སྦྱར་ནས་མཛུབ་མོ་གཉིས་བཀྱེད་པ་ནི་མཆོད་པ་འབྱུང་བའི་ཕྱག་རྒྱ་སྟེ། འདིས་མཆོད་པའི་ཆོ་ག་བྱིན་<line/>
གྱིས་བརླབ་པར་བྱའོ། །གསང་སྔགས་ལ། ན་མཿ་སརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ། མ་ཧཱ་པཱུ་ཛ། པྲ་བརྟ་ནི་ཧཱུཾ་ཕཊ། པྲ་བརྟ་ཡ་པྲ་བརྟ་ཡ། སརྦ་ཏ་ཐཱ་ག་ཏ་<line/>
སམ་ཡེ་སྭཱཧཱ། འཇམ་དཔལ། དེ་ནས་སློབ་དཔོན་གྱིས་ཆོ་ག་སྔ་མ་བཞིན་དུ་སློབ་མ་ཡོངས་སུ་གཟུང་བར་བྱ་སྟེ། བྱང་ཆུབ་ཀྱི་སེམས་སྒོམ་པ་འགྲུབ་པ་ལ་དཀྱིལ་འཁོར་<line/>
</page>
<page index="489" id="245B">འདི་དང༌། ཕྱག་རྒྱ་བསྟན་པར་བྱའོ། །དེ་མ་ཡིན་པ་གཞན་པ་ལ་ནི་གླེགས་བམ་ཡང་བལྟར་གཞུག་པར་མི་བྱའོ། །འཇམ་དཔལ། གལ་ཏེ་བྱང་ཆུབ་སེམས་དཔའི་སྤྱད་པ་གསང་<line/>
སྔགས་ཀྱི་སྒོ་སྤྱོད་པའི་བྱང་ཆུབ་སེམས་དཔའ་དམ་ཚིག་མི་ཤེས་པའི་སེམས་ཅན་ལ་དཀྱིལ་འཁོར་བསྟན་ཏམ། ཕྱག་རྒྱ་བསྟན་ན་དེས་སངས་རྒྱས་དང༌། བྱང་ཆུབ་སེམས་<line/>
དཔའ་རྣམས་བསླུས་པར་འགྱུར་རོ། །མཚམས་མེད་པ་ལྔ་ཡང་བྱས་པར་འགྱུར་རོ། །འཇམ་དཔལ། བྱང་ཆུབ་སེམས་དཔའ་མཚམས་མེད་པ་ལྔ་བྱས་པ་ནི་སླ་ཡི། དམ་ཚིག་<line/>
མི་ཤེས་པ་དང༌། ལུས་ཡོངས་སུ་མ་སྦྱངས་པ་དང༌། བྱང་ཆུབ་ཀྱི་སེམས་སྒོམ་པ་མ་གྲུབ་པ་ལ་སྟོན་པ་ནི་དེ་ལྟ་མ་ཡིན་ཏེ། འཇམ་དཔལ། སེམས་ཅན་དེ་དག་གི་མདུན་དུ་ནི་<line/>
ནམ་ཀྱང་ཚིག་ཏུ་བརྗོད་པར་མི་བྱའོ། །དེ་ཅིའི་ཕྱིར་ཞེ་ན། སེམས་ཅན་སྡིག་ཅན་དེ་དག་ནི་སངས་རྒྱས་དང༌། བྱང་ཆུབ་སེམས་དཔའ་རྣམས་ལ་དྲིན་དུ་མི་གཟོ་བ་དང༌། དད་པ་<line/>
པ་མེད་པ་ཡིན་པའི་ཕྱིར་རོ། །དེ་ནས་འཇམ་དཔལ་གཞོན་ནུར་གྱུར་པ་སེམས་ཅན་དེ་ལ་ཡ་མཚན་དུ་འཛིན་པར་འགྱུར་ཏེ། སངས་རྒྱས་ཀྱི་ཡུལ་འདི་ནི་བསམ་གྱིས་མི་ཁྱབ་བོ་<line/>
སྙམ་ནས་ཅང་མི་ཟེར་བར་གྱུར་ཏོ། །དེ་ནས་འཇམ་དཔལ་གཞོན་ནུར་གྱུར་པས་བྱང་ཆུབ་སེམས་དཔའ་ལག་ན་རྡོ་རྗེ་ལ་འདི་སྐད་ཅེས་སྨྲས་སོ། །བྱང་ཆུབ་སེམས་དཔའ་<line/>
</page>
<page index="490" id="246A">༄༅། །སེམས་དཔའ་ཆེན་པོ། གཟུངས་སྔགས་འདི་དག་ཉན་པ་དང༌། དཀྱིལ་འཁོར་དུ་འཇུག་པ་དང༌། ཀློག་པ་དང༌། དྲན་པར་བྱེད་པ་དང༌། ཆུང་ངུ་ནི་རྣ་ལམ་དུ་<line/>
གྲག་པ་ཙམ་དུ་གྱུར་པ་དེ་ཡང་ཤིན་ཏུ་དཀོན་པ་ཡིན་ནོ། །ལག་ན་རྡོ་རྗེས་སྨྲས་པ། འཇམ་དཔལ། དེ་དེ་བཞིན་ནོ། །ཇི་སྐད་སྨྲས་པ་བཞིན་ཏེ། འཇམ་དཔལ། གང་དག་གཟུངས་<line/>
སྔགས་འདི་དག་ལ་མཆོད་པ་བྱེད་པ་དང༌། ཡི་གེར་འདྲི་བའི་སེམས་ཅན་དེ་དག་ནི་ཤིན་ཏུ་དཀོན་པར་རིག་པར་བྱའོ། །སུ་གྲོ་གའམ། གཞན་ལ་བྲིས་ནས་ཡན་ལག་དང༌།<line/>
ཉིད་ལག་གང་ཡང་རུང་བ་ལ་འཆང་ན་དེ་ལ་འཇིགས་པ་ཐམས་ཅད་མི་འབྱུང་ཞིང༌། སྡིག་པ་ཐམས་ཅད་ལས་གྲོལ་བར་འགྱུར་ཏེ། དེའི་དགེ་བའི་རྩ་བ་ཉིན་གཅིག་བཞིན་དུ་<line/>
སངས་རྒྱས་སྟོང་ལས་བསགས་པར་འགྱུར་རོ། །འཇམ་དཔལ། ཕྱོགས་གང་ན་གཟུངས་སྔགས་ཆེན་པོའི་དཀྱིལ་འཁོར་བསྟན་པ་འདི་གནས་པ་འམ། གང་གི་ལག་ན་ཡོད་<line/>
པའི་ས་ཕྱོགས་དེ་ནི་མཆོད་རྟེན་ལྟ་བུར་འགྱུར་རོ། །དེ་ནས་འཇམ་དཔལ་གཞོན་ནུར་གྱུར་པས་བྱང་ཆུབ་སེམས་དཔའ་ལག་ན་རྡོ་རྗེ་ལ་འདི་སྐད་ཅེས་སྨྲས་སོ། །བྱང་ཆུབ་སེམས་<line/>
དཔའ་ཆེན་པོ། གཟུངས་སྔགས་འདི་དག་འཆང་བ་དང༌། ཀློག་པ་དང༌། ཁ་ཏོན་བྱེད་པ་གང་ཡིན་པ་དེ་ལ་ནི་ཁོ་བོས་མཆོད་པ་དང༌། བསྙེན་བཀུར་བྱའོ། །དེའི་ཕྱི་བཞིན་<line/>
</page>
<page index="491" id="246B">དུ་ཡང་རྟག་ཏུ་འབྲང་བར་བྱའོ། །གང་གི་ཚེ་འཆི་བའི་དུས་བྱེད་པ་དེའི་ཚེ་ན་ཡང་ཁོ་བོས་དེའི་དགེ་བའི་བཤེས་གཉེན་བྱས་ཏེ། རྟག་ཏུ་བྱང་ཆུབ་ཀྱི་ལམ་ཉེ་བར་སྟོན་པར་བྱའོ། །འཇམ་<line/>
དཔལ། ལེགས་སོ། །ལེགས་སོ། །ཚིག་འདི་ནི་ལེགས་པར་སྨྲས་སོ། །འཇམ་དཔལ། ཁོ་བོས་ཀྱང་དེ་ལ་མཆོད་པ་བྱའོ། །རྟག་ཏུ་དེའི་ཕྱི་བཞིན་དུ་ཡང་འབྲང་བར་བྱའོ། །རྟག་ཏུ་<line/>
བསྲུང་བར་ཡང་བྱའོ། །འཆི་བའི་ཚེ་ན་ཡང་དེ་ལ་ལུང་བསྟན་པར་བྱའོ། །དེ་ནས་འཇམ་དཔལ་གཞོན་ནུར་གྱུར་པས་བྱང་ཆུབ་སེམས་དཔའ་ལག་ན་རྡོ་རྗེ་ལ་འདི་སྐད་ཅེས་སྨྲས་སོ། །<line/>
བྱང་ཆུབ་སེམས་དཔའ་ཆེན་པོ། གང་བསྒྲུབས་པས་བྱང་ཆུབ་སེམས་དཔའི་སྤྱད་པ་གསང་སྔགས་ཀྱི་སྒོ་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་དེ་བཞིན་<line/>
གཤེགས་པའི་རིགས་སུ་སྐྱེ་བར་འགྱུར་བ་དང༌། གཟུངས་སྔགས་གང་བསྒྲུབས་ན་སྔགས་པས་ཚེ་འདི་ཉིད་ལ་ཡིད་ལ་ཅི་འདོད་པའི་དངོས་གྲུབ་ཐོབ་པར་འགྱུར་པའི་གཟུངས་<line/>
སྔགས་འདི་དག་གི་དངོས་གྲུབ་སྒྲུབ་པའི་རིམ་པར་ཕྱེ་བ་རྒྱས་པར་ཤོད་ཅིག །དེ་སྐད་ཅེས་སྨྲས་པ་དང༌། བྱང་ཆུབ་སེམས་དཔའ་ལག་ན་རྡོ་རྗེས་འཇམ་དཔལ་གཞོན་ནུར་གྱུར་<line/>
པ་ལ་འདི་སྐད་ཅེས་སྨྲས་སོ། །འཇམ་དཔལ། གཟུངས་སྔགས་འདི་དག་གི་སྒྲུབ་པ་སངས་རྒྱས་རྣམས་ཀྱིས་ཇི་སྐད་གསུངས་པ་བཤད་ཀྱིས་ཉོན་ཅིག །ཚེས་གྲངས་དང༌། རྒྱུ་སྐར་<line/>
</page>
<page index="492" id="247A">༄༅། །དང་ཡང་སྦྱར་མི་དགོས། སྨྱུང་བ་ཡང་བྱ་མི་དགོས། བགེགས་ཀྱང་འབྱུང་བར་མི་འགྱུར་ཏེ། གཟུངས་སྔགས་བསྒྲུབ་པའི་ཚེ་ཡང་རྟག་ཏུ་སངས་<line/>
རྒྱས་རྫུ་འཕྲུལ་ཆེན་པོ་ཐམས་ཅད་ཀྱི་བྱིན་གྱིས་བརླབས་པར་འགྱུར་རོ། །འཇམ་དཔལ། ཐོག་མར་རེ་ཞིག་གཟུངས་སྔགས་འདི་དག་གི་རི་མོའི་སྐུ་གཟུགས་ཀྱི་ཆོ་ག་འབྱུང་<line/>
སྟེ༑ ཁ་ཐབས་བཞིན་དུ་རས་ཉོས་ལ་སྐྲ་ལ་སོགས་པ་མེད་པར་བྱའོ། །དེ་ནས་བ་ལས་བྱུང་བའི་སྣ་ལྔས་བཀྲུས་ལ་སྤོས་ཆུས་བཀྲུའོ། །དེ་ནས་ཚེས་གྲངས་དང༌། ཞག་<line/>
ཕྱེད་པ་དང༌། ཡུད་ཙམ་བཟང་པོ་ལ་རི་མོ་བྲིས་ཏེ། རི་མོ་མཁན་གསོ་སྦྱོང་དང་ལྡན་པ་འདྲིར་གཞུག་གོ། རི་མོ་མཁན་དེ་ཡང་འཁོར་ལོས་བསྒྱུར་བས་བསྲུང་བར་<line/>
བྱའོ༑ ༑ཉིན་གཅིག་བཞིན་དུ་ལྷ་བཤོས་དང༌། མཆོད་པ་ཡང་དབུལ་བར་བྱའོ། །དེ་ནས་རི་མོ་མཁན་གྱིས་དབུས་སུ་བཅོམ་ལྡན་འདས་མ་ཤེས་རབ་ཀྱི་ཕ་རོལ་ཏུ་<line/>
ཕྱིན་པ་བྲི་བར་བྱ་སྟེ། སྐྱིལ་མོ་ཀྲུང་དུ་འདུག་ལ་ཐོར་ཚུགས་ཅན་ཏིང་ངེ་འཛིན་ལ་སྙོམས་པར་ཞུགས་པར་བྱའོ། །བཅོམ་ལྡན་འདས་མའི་གཡོན་རོལ་དུ་སོ་སོར་<line/>
འབྲང་བ་ཆེན་མོ་བྲི་བར་བྱ་སྟེ། ཨུཏྤ་ལའི་རྒྱལ་པོ་ཆེན་པོ་ལ་འདུག་ཅིང༌། ཏིང་ངེ་འཛིན་ལ་སྙོམས་པར་ཞུགས་ལ་ལྕང་ལོ་འཕྱང་བར་བྱའོ། །གཡས་ལོགས་སུ་རྡོ་<line/>
</page>
<page index="493" id="247B">རྗེ་མི་ཕམ་པའི་མེ་པདྨ་དཀར་པོ་ལ་འདུག་ཅིང་རྒྱན་རྣམ་པ་སྣ་ཚོགས་ཀྱིས་ལུས་བརྒྱན་ལ་ལག་པ་གཡོན་པར་འཁོར་ལོ་ཐོགས་པ། གཡས་པ་བཅོམ་ལྡན་འདས་མ་ལ་ཕྱག་འཚལ་<line/>
པར་བྱའོ། །སྟེང་གི་ཕྱོགས་སུ་ཡང་རིག་སྔགས་འཆང་གཉིས་མེ་ཏོག་གི་ཆར་འབེབས་པ་བྲིའོ། །འོག་ལོགས་སུ་སྒྲུབ་པ་བོ་ལག་ན་བོག་ཕོར་ཐོགས་པ་བཅོམ་ལྡན་འདས་མ་ལ་<line/>
བལྟ་ཞིང༌། ཡལ་ག་མེ་ཏོག་ཅན་ཐོགས་པ་སྐྱིལ་མོ་ཀྲུང་གིས་འདུད་པར་བྱའོ། །དེ་ནས་བྱང་ཆུབ་སེམས་དཔའི་སྤྱད་པ་གསང་སྔགས་ཀྱི་སྒོ་སྤྱོད་པའི་བྱང་ཆུབ་སེམས་དཔའ་ས་<line/>
ཕྱོགས་གཙང་མ་འམ། དབེན་པ་འམ། རི་འམ། ནགས་ཚལ་ལམ། གཙུག་ལག་ཁང་ངམ། གང་ཡིད་དང་འཐད་པ་དེར་འདུག་ལ་སློང་མོའི་ཟས་ཟ་ཞིང༌། ནང་གི་གཙང་<line/>
སབྲ་སྤྱོད་པས་རི་མོའི་སྐུ་གཟུགས་དེའི་མདུན་དུ་གཟུངས་སྔགས་གང་ཡང་རུང་བ་ཅིག་བཟུང་སྟེ་བཞི་འབུམ་བཟླས་བརྗོད་བྱས་ལ། ཐ་མར་ཟླ་བ་ཉ་ལ་ཅི་འབྱོར་པས་མཆོད་པ་<line/>
བྱས་ཏེ་མཚན་རངས་བཟླས་བརྗོད་བྱས་ན་ནང་པར་རམ། ཉི་མ་འཆར་ཀར་མཚན་མ་འབྱུང་སྟེ། སྔགས་པའི་ལུས་ལ་འོད་སྣང་བ་འབྱུང་ཞིང༌། སྐུ་གཟུགས་ལ་མེ་ཏོག་གི་<line/>
ཆར་འབབ་པར་འགྱུར། །རིག་སྔགས་འཆང་རྣམས་ཅ་ཅོའི་སྒྲ་འདོན་པར་འགྱུར། འབྲུག་སྒྲ་གྲག་པར་འགྱུར། བཅོམ་ལྡན་འདས་མ་ཡང༌། བུ༑ང་གྲུབ་ཟིན་གྱིས་ལོངས་<line/>
</page>
<page index="494" id="248A">༄༅། །ཞེས་ཚིག་བརྗོད་པར་འགྱུར་རོ། །དེ་ནས་རིག་སྔགས་འཆང་གིས་མཆོད་ཡོན་ཕུལ་ནས་བཅོམ་ལྡན་འདས་མ་ལ། འདི་སྐད་དུ། བདག་གི་བསམ་པ་རྫོགས་<line/>
པར་མཛོད་ཅིག་ཅེས་སྨྲོས་ཤིག །འོན་ཏང་བཅོམ་ལྡན་འདས་མས་རིག་སྔགས་འཆང་གི་ལག་པ་ནས་བཟུང་ནས་དེ་བཞིན་གཤེགས་པ་ཐམས་ཅད་ཀྱི་འཁོར་གྱི་དཀྱིལ་<line/>
འཁོར་དུ་འཇོག་སྟེ། བཅོམ་ལྡན་འདས་མའི་མཐུས་སྐད་ཅིག་ཐང་ཅིག་ཡུད་ཙམ་དེ་ལ་དེ་བཞིན་གཤེགས་པ་ཐམས་ཅད་ཀྱི་མཆོད་པ་སྒྲུབ་པར་བྱེད་ཅིང༌། སེམས་<line/>
ཅན་གྱི་ཁམས་ཐམས་ཅད་སྐད་ཅིག་རེ་རེ་ལ་དགའ་བར་བྱེད་དོ། །རིགས་སྔགས་འཆང་གི་འཁོར་དུ་མ་དང༌། དེ་བཞིན་གཤེགས་པ་ཐམས་ཅད་ཀྱི་འཁོར་གྱི་དཀྱིལ་<line/>
འཁོར་དུ་གནས་པར་འགྱུར་རོ། །འཇམ་དཔལ། བཅོམ་ལྡན་འདས་མའི་རི་མོའི་སྐུ་གཟུགས་ཀྱི་ཆོ་ག་རྒྱས་པའི་མདོ་འདི་ནི་དོན་ཐམས་ཅད་སྒྲུབ་པ། སྡིག་པ་ཐམས་<line/>
ཅད་རབ་ཏུ་སེལ་བ། འཇིགས་པ་ཐམས་ཅད་རྣམ་པར་སྦྱོང་བ། དུས་མ་ཡིན་པར་འཆི་བ་ཐམས་ཅད་རབ་ཏུ་ཞི་བར་བྱེད་པ་ཡིན་ནོ། །འཇམ་དཔལ། གང་རི་མོའི་སྐུ་<line/>
གཟུགས་འདི་མཐོང་བ་དང༌། མཆོད་པ་བྱེད་པ་དང༌། སུའི་ལག་ན་འདུག་པ་དང༌། སུ་ཡི་གེར་འདྲི་བ་དེ་ལ་ནི་བྱང་ཆུབ་སེམས་དཔའ་རྣམས་བྱང་ཆུབ་ཀྱི་ལམ་སྟོན་པར་<line/>
</page>
<page index="495" id="248B">འགྱུར་ཞིང་སྡིག་པ་ཐམས་ཅད་དང་བྲལ་བར་འགྱུར། དེ་བཞིན་གཤེགས་པ་ཐམས་ཅད་ཀྱི་བསོད་ནམས་ལས་སྐྱེས་པར་འགྱུར། འཇིགས་པ་ཐམས་ཅད་དང་བྲལ་བར་<line/>
འགྱུར། བདུད་སྡིག་ཅན་རྣམས་ཀྱིས་གཙེ་བར་མི་འགྱུར། འཆི་བའི་ཚེ་སངས་རྒྱས་མཐོང་བར་འགྱུར་རོ། །ལག་ན་རྡོ་རྗེ། དེ་དེ་བཞིན་ནོ། །ཇི་སྐད་སྨྲས་པ་དེ་བཞིན་ཏེ། བྱང་<line/>
ཆུབ་སེམས་དཔའ་ཆེན་པོ། རིགས་ཀྱི་བུའམ། རིགས་ཀྱི་བུ་མོ་གང་རི་མོའི་སྐུ་གཟུགས་འདི་མཐོང་བ་དང༌། རི་མོར་འདྲི་བ་དང༌། གང་གི་ལག་ན་འདུག་པ་དེ་ནི་ཡོན་ཏན་<line/>
དཔག་ཏུ་མེད་པ་དང་ལྡན་པར་འགྱུར། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ངེས་པར་འགྱུར་ཞིང༌། ངན་སོང་ངན་འགྲོར་ཡང་འགྲོ་བར་མི་འགྱུར། དེ་བཞིན་<line/>
གཤེགས་པའི་རིགས་སུ་ཡང་རྟག་ཏུ་སྐྱེ་བར་འགྱུར་ཏེ། སྨོན་ལམ་ཐམས་ཅད་ཡོངས་སུ་རྫོགས་པར་འགྱུར་རོ། །དེ་ནས་འཇམ་དཔལ་གཞོན་ནུར་གྱུར་པས་བྱང་ཆུབ་སེམས་<line/>
དཔའ་ལག་ན་རྡོ་རྗེ་ལ་གསོལ་བ་བཏབ་པ། བྱང་ཆུབ་སེམས་དཔའ་ཆེན་པོ། གཟུངས་སྔགས་འདི་དག་གི་སྦྱིའི་དངོས་གྲུབ་བསྒྲུབ་པའི་རིམ་པར་དབྱེ་བ་གང་གིས་བྱང་ཆུབ་<line/>
ཀྱི་སྤྱོད་པ་གསང་སྔགས་ཀྱི་སྒོ་སྤྱོད་པ་རྣམས་ཀྱིས་ཚེགས་ཆུང་དུས་སངས་རྒྱས་དང༌། བྱང་ཆུབ་སེམས་དཔའ་རྣམས་མཉེས་པར་བྱ་བར་འགྱུར་བ་དང༌། རྫུ་འཕྲུལ་གྱི་ཆོ་<line/>
</page>
<page index="496" id="249A">༄༅། །འཕྲུལ་རྣམ་པ་སྣ་ཚོགས་བྱེད་པར་འགྱུར་བ་དང༌། དེ་བཞིན་གཤེགས་པ་ཐམས་ཅད་ཀྱི་འཁོར་གྱི་དཀྱིལ་འཁོར་དུ་སེམས་ཅན་ཐམས་ཅད་སྡུག་<line/>
བསྔལ་ཐམས་ཅད་ལས་ཐར་བར་བྱེད་པར་འགྱུར་བ་ཁྱོད་ཀྱིས་ཤོད་ཅིག །དེ་སྐད་ཅེས་སྨྲས་པ་དང༌། བྱང་ཆུབ་སེམས་དཔའ་ལག་ན་རྡོ་རྗེས་འཇམ་དཔལ་གཞོན་<line/>
ནུར་གྱུར་པ་ལ་འདི་སྐད་ཅེས་སྨྲས་སོ། །འཇམ་དཔལ། སེམས་ཅན་རྣམས་ལ་ཕན་གདགས་པའི་ཕྱིར། གཟུངས་སྔགས་འདི་དག་གི་སྤྱིའི་སྒྲུབ་པའི་རྣམ་པར་ཕྱ་<line/>
བ་བཤད་ཀྱིས་ཉོན་ཅིག །འཇམ་དཔལ། དེ་ལ་བྱང་ཆུབ་ཀྱི་སྤྱད་པ་གསང་སྔགས་ཀྱི་སྒོ་སྤྱོད་པའི་བྱང་ཆུབ་སེམས་དཔའ་གང་དུ་ཡང་རུང་སྟེ། རི་མོའི་སྐུ་གཟུགས་<line/>
བཞག་ལ་བཅོམ་ལྡན་འདས་མ་གཟུགས་སམ། ཁ་དོག་གམ། དབྱིབས་སམ། ཡི་གེར་ཡིད་ལ་བསམས་ཏེ། ཟླ་བ་དྲུག་གི་བར་དུ་བསྒོམས་ན་ལས་ཐམས་ཅད་ནུས་པར་<line/>
འགྱུར་ཏེ། དུག་ནི་མཐོང་བ་ཙམ་གྱིས་འབྲོས་པར་འགྱུར་རོ། །གདོན་གྱིས་ཟིན་པ་ནི་བསྡིགས་པ་ཙམ་གྱིས་འབྲོས་པར་འགྱུར་རོ། །གཞན་ཅི་ཡང་རུང་བས་ཟིན་པ་ཡང་<line/>
མཐོང་བ་ཙམ་གྱིས་གཏོང་བར་འགྱུར་རོ། །དཔག་ཚད་བརྒྱའི་ཕ་རོལ་ན་གནས་པ་ཡང་ལས་ཐམས་ཅད་བྱེད་དོ། །འཇིགས་པ་ཐམས་ཅད་ལ་ནི་ལན་བརྒྱ་རྩ་བརྒྱད་བཟླས་<line/>
</page>
<page index="497" id="249B">བརྗོད་བྱས་པའི་སྐུད་པས་བསྲུང་བ་བྱས་པར་འགྱུར་རོ། །བགེགས་ཐམས་ཅད་ལ་ནི་ཆུས་སྲུང་བ་བྱེད་དོ། །སྒྲུབ་པོ་རྣམས་སམ། རོ་ལངས་གྲུབ་པ་རྣམས་ལ་གཟུངས་སྔགས་འདི་<line/>
དག་ལས་གང་ཡང་རུང་བ་གཅིག་གིས་བདག་བསྲུང་བ་དང༌། གཞན་བསྲུང་བ་དང༌། ཕྱོགས་བཅིང་བ་དང༌། དཀྱིལ་འཁོར་གྱི་མཚམས་གཅད་པར་བྱའོ། །དེ་ནས་ལུས་མི་སྣང་<line/>
བར་བྱེད་འདོད་ན་སྐར་མ་རྒྱལ་ལ་ལྡོང་རོས་ཁ་ཐབས་བཞིན་དུ་ཉོས་ཏེ། རང་གི་ཁྲག་གིས་བསྒོས་ལ་དེ་ནས་ཕྱུང་སྟེ། རི་མོའི་སྐུ་གཟུགས་ཀྱི་མདུན་དུ་གཞག་གོ །དེ་ནས་<line/>
ཟས་སུ་འོ་མ་དང༌། ཕྱེའི་འདི་གུ་ཟ་ཞིང་ཞག་བདུན་གྱི་བར་དུ་དུས་གསུམ་དུ་ལན་བརྒྱ་རྩ་བརྒྱད་བཟླས་བརྗོད་བྱའོ། །དེ་ནས་མར་གྱི་ངོ་ཞག་བརྒྱད་ལ་ཁ་ཟས་མི་ཟ་བར་ལག་<line/>
པ་གཡོན་པར་བཞག་སྟེ། བཅོམ་ལྡན་འདས་མ་བཟླས་བརྗོད་བྱས་ན་འགྲུབ་པར་འགྱུར་ཏེ། ཐིག་ལེ་བྱས་པས་ལུས་མི་སྣང་བར་འགྱུར་ཞིང་འདོད་དགུར་སྒྱུར་བའི་གཟུགས་<line/>
ཅན་ལོ་ལྔ་སྟོང་ཐུབ་པར་འགྱུར་རོ། །བཅོམ་ལྡན་འདས་མ་མཐོང་བར་འདོད་ན་ཟླ་བ་གཅིག་གི་བར་དུ་སློང་མོའི་ཟས་ཟ་ཞིང་རིའི་རྩེ་མོར་སོང་སྟེ། བཅོམ་ལྡན་འདས་མ་བཟླས་<line/>
བརྗོད་བྱའོ། །དེ་ནས་ཞག་གསུམ་སྨྱུང་བ་བྱས་ཏེ། ཟླ་བ་ཉ་ལ་བྱང་ཆུབ་ཀྱི་ཤིང་དྲུང་དུ་ཅི་འབྱོར་པས་ལྷ་བཤོས་དབུལ་ཞིང་མཆོད་པ་བྱས་ཏེ་བཅོམ་ལྡན་འདས་མ་ལ་བཟླས་<line/>
</page>
<page index="498" id="250A">༄༅། །བརྗོད་བྱའོ། །དེ་ནས་ནམ་ཕྱེད་ན་བཅོམ་ལྡན་འདས་མ་ཉིད་འོང་བར་འགྱུར་ཏེ། དེ་ལ་མེ་ཏོག་དཀར་པོ་དག་གིས་མཆོད་ཡོན་དབུལ་ལོ། །དེ་ནས་བཅོམ་<line/>
ལྡན་འདས་མས་སྒྲུབ་པ་པོའི་སྤྱི་བོར་བྱུགས་ནས། བུ་ལེགས་སོ། ཁྱོད་ལ་མཆོག་ཅི་ཞིག་སྦྱིན་པར་བྱ་ཞེས་དེ་ཉིད་ཟེར་བ་དང༌། ཅི་འདོད་པ་དེ་བ་སླང་བར་བྱ་སྟེ། འདོད་<line/>
ན་ཞོ་འམ། རིགས་སྔགས་འཆང་ཉིད་དམ། ལུས་མི་སྣང་བའམ། སའི་འོག་ཏུ་འགྲོ་བ་འམ། གཞན་ཡང༌། ཡིད་ལ་གང་འདོད་པ་ཅི་ཡང་རུང་བ་དེ་ཐམས་ཅད་བསླང་<line/>
པར་བྱའོ། །ཅི་སྟེ་ངང་པ་བསྒྲུབ་པར་འདོད་ན་ལི་ཁྲི་ལས་ངང་པའི་གཟུགས་བྱས་ཏེ། རི་མོའི་སྐུ་གཟུགས་ཀྱི་མདུན་དུ་གཞག་ལ་ཀུནདའི་མེ་ཏོག་གིས་མཆོད་པ་རྒྱས་པར་<line/>
བྱས་ནས། མཚན་རངས་བཅོམ་ལྡན་འདས་མ་བཟླས་བརྗོད་བྱས་ན་ནང་བར་རམ། ཉི་མ་འཆར་ཀར་འགྲུབ་པར་འགྱུར་ཏེ་དེ་ལ་ཞོན་ནས་ནམ་མཁའ་ལ་འཕགས་པ་<line/>
དང༑ ཚངས་པ་གཉིས་པར་འགྱུར་རོ། །ཅི་སྟེ་རྨ་བྱ་བསྒྲུབ་པར་འདོད་ན་འཇིམ་པ་ལ་རྨ་བྱའི་གཟུགས་བྱས་ཏེ། རི་མོའི་སྐུ་གཟུགས་ཀྱི་མདུན་དུ་བཞག་ལ། ཟླ་བ་དྲུག་<line/>
ཏུ་བཅོམ་ལྡན་འདས་མ་བཟླས་བརྗོད་བྱས་པའི་མཇུག་ཏུ་ཟླ་བ་ཉ་ལ་ཅི་འབྱོར་བས་མཆོད་པ་བྱས་ཏེ། མཚན་རངས་བཟླས་བརྗོད་བྱས་ན་ཉི་མ་འཆར་ཀར་རྨ་བྱའི་<line/>
</page>
<page index="499" id="250B">སྐད་འབྱིན་པར་འགྱུར་ཏེ། སྐད་ཕྱུང་མ་ཐག་ཏུ་སྔགས་པས་བསླང་བར་བྱའོ། །དེ་བླངས་པ་ཙམ་གྱིས་སྔགས་པ་སྨིན་དྲུག་གི་བུ་དང་འདྲ་བར་འགྱུར་རོ། །ཆོ་ག་དེ་བཞིན་དུ་ས་<line/>
སྲུང་གི་བུ་བསྒྲུབ་ན་བརྒྱ་བྱིན་དང་འདྲ་བར་འགྱུར་རོ། །ལུས་མི་སྣང་བར་བསྒྲུབ་པར་འདོད་ན་མིའི་ཐོད་བ་བླངས་ལ་ཤིང་མངར་དང་ལྷན་ཅིག་ཏུ་ཞིབ་མོར་བཏགས་ཏེ། ཐ་མར་<line/>
ཡར་གྱི་ངོ་ཚེས་བརྒྱད་ལ་ཨརྒའི་ཤིང་གི་མེ་བུས་ལ་རི་མོའི་སྐུ་གཟུགས་ལ་མཆོད་པ་རྒྱས་པར་བྱས་ནས་མཚན་རངས་སྦྱིན་སྲེག་བྱས་ཏེ་ནང་པར་དེའི་ཐལ་བས་སེན་མོའི་<line/>
སེན་རིས་བྱས་ན་ལུས་མི་སྣང་བར་འགྱུར་ཏེ། ལུས་མི་སྣང་བ་ཐམས་ཅད་ཀྱི་རྒྱལ་པོར་འགྱུར་རོ། །སྦྱོར་བ་གཞན་ཡང་འབྱུང་སྟེ། ལི་ཁྲི་མར་དང་ལྷན་ཅིག་ཏུ་བསྲེགས་<line/>
ལ༑ དེ་ནས་ཟངས་ཀྱི་སྣོད་དུ་བཞག་སྟེ་རི་མོའི་སྐུ་གཟུགས་ལ་མཆོད་པ་རྒྱས་པར་བྱས་ན་ཤེལ་བཞིན་འབར་བར་འགྱུར་གྱི་བར་དུ་མཚན་རངས་བརྗོད་པར་བྱའོ། །དེ་ནས་<line/>
འགྲུབ་པར་འགྱུར་ཏེ་དེས་ཐིག་ལེ་བྱས་ན་ལུས་མི་སྣང་བར་འགྱུར་ཏེ་ལོ་ལྔ་སྟོང་ཐུབ་པར་འགྱུར་རོ། །ཅི་སྟེ་མིག་སྨན་བསྒྲུབ་པར་འདོད་ན་སྣ་མའི་མེ་ཏོག་དང༌། ལིག་བུ་<line/>
མིག་བླངས་ཏེ་ཞིབ་མོར་བྱས་ལ་དེ་ནས་སྔ་མ་བཞིན་དུ་ཟངས་ཀྱི་སྣོད་དུ་བཞག་སྟེ་མཆོད་པ་བྱས་ནས་ཟླ་བ་གཅིག་གི་བར་དུ་བཟླས་བརྗོད་བྱའོ། །དེ་ནས་དེ་སྔ་མ་བཞིན་དུ་<line/>
</page>
<page index="500" id="251A">༄༅། །གྱུར་ནས་དེས་མིག་བསྐུས་ན་ཕྱོགས་གང་དུ་བལྟས་པ་དེ་ཐམས་ཅད་དབང་དུ་འགྱུར་རོ། །ཅི་སྟེ་དེས་མིག་བསྐུས་ན་རྒྱལ་པོ་དང༌། བློན་པོ་དང༌། རྒྱལ་<line/>
པོའི་བཙུན་མོ་དམ་པ་དང༌། རྒྱལ་པོའི་བུ་མོ་དང༌། གཞན་ཡང༌། གང་སུ་ལ་བལྟས་པ་དེ་ཐམས་ཅད་དེའི་དབང་དུ་འགྱུར་རོ། །དེ་ནས་མིག་སྨན་གྱི་མཆོག་བསྒྲུབ་པར་འདོད་ན་<line/>
མར་གྱི་ངོ་ཞག་བརྒྱད་ལ་མི་རོ་རྨ་མེད་པ་བླངས་ཏེ་ཙནྡན་དམར་པོ་དང་ལྡན་པའི་ལྷ་བ་ཤོས་ཕུལ་ལ། དེ་ནས་མི་རོའི་ལག་ཏུ་མིག་སྨན་བཞག་སྟེ་བཟླས་བརྗོད་བྱའོ། །བཟླས་<line/>
བརྗོད་བྱས་པ་དང༌། མི་རོའི་ལག་ན་མིག་སྨན་འདུག་པ་འགུལ་བར་འགྱུར་རོ། །དེ་ནས་འགྲུབ་པར་འགྱུར་ཏེ། དེས་མིག་ལ་བསྐོས་ན་གནག་ལ་བལྟས་པ་དེ་དབང་དུ་འགྱུར་<line/>
རོ༑ ༑སྣ་མའི་མེ་ཏོག་བརྒྱད་སྟོང་གི་སྦྱིན་སྲེག་བྱས་ན་ལས་ཐམས་ཅད་བདེ་བླག་ཏུ་འགྲུབ་པར་འགྱུར་རོ། །རྒྱ་མཚོར་འབབ་པའི་ཆུ་ཀླུང་གི་ནང་དུ་ཞུགས་ཏེ། མར་གྱི་ངོ་<line/>
ཞག་བརྒྱད་ལ་བརྩམས་ནས་བསོད་སྙོམས་ཀྱི་ཟས་ཟ་ཞིང་ལན་འབུམ་བཟླས་བརྗོད་བྱས་ན། ཡར་གྱི་ངོ་ཚེས་བརྒྱད་ལ་ཡང་ཡུལ་སྦྱིན་པར་འགྱུར་རོ། །ཡར་གྱི་ངོ་ཚེས་<line/>
བརྒྱད་ལ་བསོད་སྙོམས་ཀྱི་ཟས་ཟ་ཞིང་རི་མོའི་སྐུ་གཟུགས་ཀྱི་མདུན་དུ་ལན་སྟོང་རྩ་བརྒྱད་བཟླས་བརྗོད་བྱས་ན་ཕ་རོལ་གྱི་དམག་ཚོགས་རབ་ཏུ་ཞི་བར་འགྱུར་རོ། །དེ་ནས་<line/>
</page>
<page index="501" id="251B">ཟས་སུ་འོ་མ་འཐུང་ཞིང་ལན་འབུམ་བཟླས་བརྗོད་བྱས་ན་ཕ་རོལ་གྱི་དམག་འབྱེར་བར་འགྱུར། མར་གྱི་ངོ་ཞག་བརྒྱད་ལ་ཞག་ཅིག་སྨྱུང་བར་བྱས་ཏེ། རི་མོའི་སྐུ་གཟུགས་ཀྱི་<line/>
མདུན་དུ་མཆོད་པ་རྒྱས་པར་བྱས་ལ་མཚན་རངས་བཟླས་བརྗོད་བྱས་ན་དེ་ནས་རི་མོའི་སྐུ་གཟུགས་ལས་འོད་ཟེར་འབྱུང་བར་འགྱུར་རོ། །དེ་ནས་འགྲུབ་པར་འགྱུར་ཏེ། རཱ་ཛྱཾ་ཉད་[?] དཱ་<line/>
ཏི་ལོ་ལྔ་བརྒྱ་ཐུབ་པར་འགྱུར་རོ། །རྒྱ་མཚོར་འབབ་པའི་ཆུ་ཀླུང་དུ་ཞུགས་ལ་ལན་འབུམ་བཟླས་བརྗོད་བྱས་ཏེ་ཟས་སུ་ཆུ་འཐུངས་ན་དེ་ནས་ནམ་མཁའ་ལ་རལ་གྲི་ཐོགས་པར་<line/>
འགྱུར་ཏེ། དེས་མཆོད་ཡོན་ཕུལ་ལ་བླང་བར་བྱའོ། །དེས་བླངས་པ་ཙམ་གྱིས་སྐྲ་ལྕང་ལོར་འཁྱིལ་ཞིང་ལོ་བཅུ་དྲུག་ལོན་པའི་ཤ་ཚུགས་དང་འདྲ་བར་འགྱུར་ལ། རིག་སྔགས་<line/>
འཆང་དུ་མས་བསྐོར་ཞིང་སིལ་སྙན་དང༌། ཕེག་རྡོབ་པ་མང་པོས་རོལ་མོ་བྱེད་ཅིང་འགྲོ་བར་འགྱུར་རོ། །ཉིན་གཅིག་བཞིན་དུ་སངས་རྒྱས་ཀྱི་ཞིང་དུ་མ་ཡང་མཐོང་པར་འགྱུར་<line/>
རོ༑ ༑ཐམས་ཅད་དུ་ཡང་མཆོད་པ་རྣམ་པ་སྣ་ཚོགས་ཀྱི་སྤྲིན་དག་གྲུབ་པར་བྱེད་དོ། །གང་གི་ཚེ་ཤི་བར་གྱུར་པ་དེའི་ཚེ་ཡང་སངས་རྒྱས་ཀྱི་ཞིང་རྣམ་པར་དག་པ་རྣམས་སུ་སྐྱེ་བར་<line/>
འགྱུར་ཞིང་དེ་བཞིན་གཤེགས་པ་ཐམས་ཅད་ཀྱི་རིགས་སུ་སྐྱེ་བར་འགྱུར་རོ། །ཅི་སྟེ་རལ་གྲི་བསྒྲུབ་པར་འདོད་ན་དགོན་པར་སོང་ལ་ཆུ་འཐུང་ཞིང་ཟླ་བ་གཅིག་བཟླས་བརྗོད་བྱས་<line/>
</page>
<page index="502" id="252A">༄༅། །ལ་དེའི་འོག་ཏུ་ཟླ་བ་ཉ་ལ་ཅི་འབྱོར་པས་རི་མོའི་སྐུ་གཟུགས་ཀྱི་མདུན་དུ་མཆོད་པ་རྒྱ་ཆེར་བྱས་ཏེ་མཚན་རངས་བཟླས་བརྗོད་བྱས་ན་དེ་ནས་རལ་གྲི་<line/>
འབར་བར་འགྱུར་ཏེ། དེ་བླངས་པ་ཙམ་གྱིས་རིག་སྔགས་འཆང་དུ་འགྱུར་ཏེ། རིག་སྔགས་འཆང་ཐམས་ཅད་ཀྱི་རྒྱལ་པོར་འགྱུར་རོ། །ལོ་དྲུག་ཁྲིར་འཚོ་བར་འགྱུར་རོ། །དེ་<line/>
ཡང་མཆོད་པ་བྱེད་པར་འགྱུར་རོ། །འདོད་པ་བཞིན་དུ་དགོས་པ་ཐམས་ཅད་བྱེད་དོ། །གང་གི་ཚེ་ཤི་བར་གྱུར་པ་དེའི་ཚེས་དང་པོ་ལ་དབང་པར་འགྱུར་རོ། །ཅི་སྟེ་ཟས་མི་ཟད་<line/>
པར་འབྱུང་བར་འདོད་ན། སྦོ་མའི་རྩ་བ་བླངས་ལ་སླེ་ཏྲེས་དང་ལྷན་ཅིག་སྦྱིན་སྲེག་བྱས་ན་ཁ་ཟས་མི་ཟད་པར་འབྱུང་ངོ༌། །མིག་ན་ན་རྒྱམ་ཚ་བཏགས་པ་ལ་ལན་བདུན་<line/>
སྔགས་ཏེ་མིག་བཀབ་ན་མིག་ནད་སོས་པར་འགྱུར་རོ། །ཀ་ལ་པིངྐའི་རྩ་བ་སྲོག་ཆགས་མེད་པའི་ཆུ་དང་བཏགས་ལ་ལྟེ་བའི་ཕྱོགས་སུ་བསྐུས་ན་བུད་མེད་བདེ་བར་བུ་བཙས་<line/>
པར་འགྱུར་རོ། །ཟླ་བ་སྤྱང་ཀྱིས་ཟིན་པའི་ཚེ་བ་དམར་སེར་གྱི་མར་ཟངས་ཀྱི་སྣོད་དུ་བཅུག་སྟེ། ཙེར་རི་རི་ཟེར་གྱི་བར་དུ་བཟླས་བརྗོད་བྱས་ལ། དེ་འཐུངས་ན་ཐོས་པ་འཛིན་<line/>
པར་འགྱུར་རོ། །ཉེ་བའི་གསོ་སྤྱོང་བྱས་པས་ཚེས་བཅུ་དྲུག་ནས་བརྩམས་ཏེ་ཏིལ་དང་སྦྲང་རྩི་བསྲེས་པས་སྦྱིན་སྲེག་བྱས་ན་རཱ་ཛྱཾ་པྲ་ཏི་ལ་བྷྱ་ཏེ་རི་མོའི་གཟུགས་ཀྱི་མདུན་<line/>
</page>
<page index="503" id="252B">དབྱེ་[?] པ་ཕྲག་ཅིག་བཟླས་བརྗོད་བྱས་ན། བཅོམ་ལྡན་འདས་མ་ཤེས་རབ་ཀྱི་ཕ་རོལ་ཏུ་ཕྱིན་པ་མཐོང་བར་འགྱུར་ཏེ། ཆོས་སྟོན་པ་ཡང་བྱེད་དོ། །དེ་ཐོས་པས་ཕྱིར་མི་ལྡོག་པར་ཡང་<line/>
འགྱུར་རོ། །ཙནྡན་དམར་པོ་ལས་རྡོ་རྗེ་བྱས་ལ་དེ་གློར་བཞག་སྟེ་འབར་བའི་བར་དུ་བཟླས་བརྗོད་བྱས་ན་དེ་ལ་རེག་པ་ཙམ་གྱིས་གླིང་བཞིའི་རྒྱལ་པོར་འགྱུར་རོ། །ཤིང་པ་ཏའི་འབྲས་<line/>
སུ་སྦྱིན་སྲེག་བྱས་ན་གང་གིས་མིང་ནས་བརྗོད་པ་དེ་དབང་དུ་འགྱུར་རོ། །རྒྱ་ཤུག་གི་འབྲས་བུ་རྣམས་ཀྱང་དེ་བཞིན་ཏེ། གང་གི་མིང་ནས་བརྗོད་ཅིང་སྦྱིན་སྲེག་བྱས་པ་དེ་དབང་དུ་<line/>
འགྱུར་རོ། །ཡང་ན་ནིམ་པའི་འབྲས་བུ་སྤྱིན་སྲེག་བྱས་ན་གང་གི་མིང་ནས་བརྗོད་པ་དེ་དབང་དུ་འགྱུར་རོ། །བ་རུ་རའི་མེ་ཏོག་གི་སྦྱིན་སྲེག་བྱས་ན་ཡུལ་ཆེན་པོ་རྙེད་པར་འགྱུར་རོ། །མ་<line/>
ལི་ཀའི་མེ་ཏོག་གི་སྦྱིན་སྲེག་བྱས་ན་ཟས་ཟད་མི་ཤེས་པར་འགྱུར་རོ། །ཀ་ར་བཱི་རའི་མེ་ཏོག་འབྲས་བུ་འབུམ་ཕྲག་གཅིག་སྦྱིན་སྲེག་བྱས་ན་ཏི་ན་ར་འབུམ་རྙེད་པར་འགྱུར་རོ། །སྣ་<line/>
མའི་མེ་ཏོག་ཁྲི་སྦྱིན་སྲེག་བྱས་ན་མདུན་ན་འདོན་མཆོག་ཏུ་འགྱུར་རོ། །བྲ་མའི་ཁུ་བ་དང༌། སྦྲང་རྩི་ལྷན་ཅིག་ཟངས་ཀྱི་སྣོད་དུ་བཞག་སྟེ། ཏི་ན་ར་རྙེད་ཀྱི་བར་དུ་བཟླས་བརྗོད་བྱའོ།།<line/>
གུ་གུལ་གྱི་སྦྱིན་སྲེག་གིས་ནི་རྒྱལ་ཕྲན་ཐོབ་པར་འགྱུར་རོ། །ཤིང་བིལ་བའི་མེའི་མེ་བུས་ལ་མ་ལི་ཀའི་མེ་ཏོག་འབུམ་ཕྲག་གཅིག་སྦྱིན་སྲེག་བྱས་ན་ཀླུ་ཐམས་ཅད་དབང་དུ་འགྱུར་<line/>
</page>
<page index="504" id="253A">༄༅། །རོ༑ ༑བ་རུ་རའི་ཤིང་གི་མེ་བུས་ལ་ཨ་ག་རུའི་ཡམ་སྲེག་ཤིང་ཁྲིའི་སྦྱིན་སྲེག་བྱས་ན་གནོད་སྦྱིན་ཐམས་ཅད་དབང་དུ་འགྱུར་རོ། །ལྷ་ཆེན་པོའི་གནས་སུ་<line/>
སོང་སྟེ་བའི་ལྕི་བས་ལ་མ་ལྷུང་བས་དཀྱིལ་འཁོར་བྱས་ལ་ཨརྒའི་མེ་ཏོག་སྟོང་རྩ་བརྒྱད་ཕུལ་ན་ལྷ་ཆེན་པོ་མཐོང་བར་འགྱུར་ཏེ། དངོས་གྲུབ་གང་འདོད་པ་སྦྱིན་པར་བྱེད་དོ། །ལྷ་<line/>
ཆེན་པོའི་གནས་སུ་རི་མོའི་སྐུ་གཟུགས་བྲིས་ཏེ་འབུམ་ཕྲག་གཅིག་བཟླས་བརྗོད་བྱས་ན་དཀའ་ཐུབ་བཟློག་གི་ཁྱོ་མཐོང་བར་འགྱུར་ཏེ། དངོས་གྲུབ་ཅི་འདོད་པ་སྦྱིན་པར་བྱེད་དོ། །དུར་<line/>
ཁྲོད་ཆེན་པོར་རི་མོའི་སྐུ་གཟུགས་བྲིས་ཏེ། ལན་བརྒྱ་རྩ་བརྒྱད་བཟླས་བརྗོད་བྱས་ན་རོ་ལངས་ཆེན་པོ་མཐོང་པར་འགྱུར་ཏེ། མཆེ་བ་མི་སྡུག་པར་གཙིགས་མེའི་ཕུང་པོ་<line/>
ཆེན་པོ་ལྟར་བྱུང་ན་ཡང་དེ་ལ་འཇིགས་པར་མི་བྱ་བར་ཕྱག་རྒྱ་བཅིངས་ལ་བསྣུན་ན། དེས་འགྱེལ་བར་འགྱུར་ཏེ། དེ་ལ་དམ་པ་བསླངས་ན་རྒྱལ་སྲིད་དམ། གཏེར་རམ།<line/>
མི་སྣང་བ་འམ། ཡུལ་ལམ། རྐང་མགྱོགས་ཀྱང་རུང་སྟེ། དམ་པ་ལྔ་པོ་དག་ལས་གང་ཡང་རུང་བ་ཅིག་སྦྱིན་པར་བྱེད་དོ། །ལན་ཚྭའི་སྦྱིན་སྲེག་གིས་ནི་ལྷའི་བུད་<line/>
མེད་འགུགས་པར་བྱེད་དོ། །སྣ་མའི་མེ་ཏོག་ཁ་མ་བྱེ་བ་བརྒྱད་སྟོང་སྦྱིན་སྲེག་བྱས་ན་ཉིན་གཅིག་བཞིན་ཏི་ན་ར་རེ་རེ་རྙེད་པར་འགྱུར་རོ། །ཅི་སྟེ་དགྲ་སྲོག་དང་བྲལ་བར་<line/>
</page>
<page index="505" id="253B">འདོད་ན་སྲེག་བླུགས་ལན་ཚྭ་འབུམ་སྦྱིན་སྲེག་བྱས་ན་སྲོག་དང་བྲལ་བར་འགྱུར་རོ། །ཅི་སྟེ་ནམ་མཁའ་ལྡི་[?] བསྒྲུབ་པར་འདོད་ན་གྲོག་མཁར་གྱི་ས་ལས་ནམ་མཁའ་ལྡིང་གི་<line/>
གཟུགས་བྱས་ཏེ། བ་ལས་བྱུང་བའི་རྣམ་ལྔས་བཀྲུས་ལ། དེ་ནས་ནམ་མཁའ་ལྡིང་གི་གཟུགས་དེ་རི་མོའི་སྐུ་གཟུགས་ཀྱི་མདུན་དུ་བཞག་ལ། འབུམ་ཕྲག་གཅིག་བཟླས་<line/>
བརྗོད་བྱས་ན་དེ་ནས་འགྲུབ་པར་འགྱུར་ཏེ། དེ་ལ་ཞོན་ནས་གང་དུ་འདོད་པ་དེར་འགྲོའོ། །དེ་ལ་ཡོ་བྱད་ཐམས་ཅད་ཀྱང་སྒྲུབ་པར་བྱེད་དོ། །འཇིགས་པ་ཐམས་ཅད་དང་བྲལ་<line/>
བར་འགྱུར་རོ། །ཀླུ་ཐམས་ཅད་དེའི་དབང་དུ་འགྱུར་རོ། །ཅི་སྟེ་འཁོར་ལོས་བསྒྱུར་བ་བསྒྲུབ་པར་འདོད་ན་ལྕགས་ཨུར་མོའི་འཁོར་ལོ་བྱས་ལ་སྤོས་ཆུས་བཀྲུས་ལ་གུར་གུམ་<line/>
གྱིས་བྱུགས་ལ། དེ་ནས་ཨ་ཤྭད་ཐའི་ལོ་མའི་སྟེང་དུ་བཞག་སྟེ། རི་མོའི་སྐུ་གཟུགས་ཀྱི་མདུན་དུ་བཞག་ལ་སུམ་འབུམ་བཟླས་བརྗོད་བྱས་ན་དེས་འགྲུབ་པར་འགྱུར་ཏེ།<line/>
དེས་གཟུང་བ་ཙམ་གྱིས་རིག་སྔགས་འཆང་འཁོར་ལོས་བསྒྱུར་པར་འགྱུར་ཏེ། རིག་སྔགས་འཆང་ཐམས་ཅད་ཀྱི་རྒྱལ་པོར་འགྱུར་རོ། །རིག་སྔགས་འཆང་བྱེ་བ་ཕྲག་དུ་<line/>
མས་ཡོངས་སུ་བསྐོར་ཞིང་ལྷའི་བུ་མོ་བྱེ་བ་ཕྲག་དུ་མས་ཀྱང་ཡོངས་སུ་བསྐོར་ནས་ལྷའི་གཞལ་མེད་ཁང་གི་ནང་ནས་ནམ་མཁའ་ལ་འགྲོ་ཞིང༌། རྟག་ཏུ་མཆོད་པ་བྱེད་པར་<line/>
</page>
<page index="506" id="254A">༄༅། །འགྱུར་རོ། །ཅི་སྟེ་བཅོམ་ལྡན་འདས་མ་སྒྲུབ་པར་འདོད་ན་རི་མོའི་སྐུ་གཟུགས་ཀྱི་མདུན་དུ་བཟླས་བརྗོད་དྲུག་འབུམ་བྱས་ན་བཅོམ་ལྡན་འདས་མ་མངོན་<line/>
སུམ་དུ་འགྲུབ་པར་འགྱུར་ཏེ། མཐོང་བ་ཙམ་གྱིས་དེ་བཞིན་གཤེགས་བའི་རྗེས་སུ་སྦྱོད་པར་འགྱུར་རོ། །ཏིང་ངེ་འཛིན་ཀྱང་ཐོབ་པར་འགྱུར་རོ། །བྱང་ཆུབ་སེམས་དཔའ་རྣམས་<line/>
དང་འགྲོགས་པར་འགྱུར་རོ། །ཅི་སྟེ་ཞི་བར་བྱེད་པར་འདོད་ན་པདྨ་ཁ་མ་བྱེ་བ་བརྒྱད་སྟོང་ཕུལ་ན་སུའི་ཆིང་དུ་ཕུལ་བ་དེ་ཞི་པར་འགྱུར་རོ། །སྣ་མའི་མེ་ཏོག་བརྒྱད་སྟོང་སྦྱིན་<line/>
སྲེག་བྱས་ན་དེའི་ནད་ཐམས་ཅད་མེད་པར་འགྱུར་རོ། །བ་རུ་རའི་མེ་ཏོག་བརྒྱད་སྟོང་སྦྱིན་སྲེག་བྱས་ན་དུས་མ་ཡིན་པར་འཆི་བ་མེད་པར་འགྱུར་རོ། །དཔལ་གྱིས་ཟིན་པར་<line/>
འགྱུར་རོ། །ཨ་ཏི་མུ་ཀ་ཏ་ཀ་ཁ་མ་བྱེ་བ་ཁྲི་སྦྱིན་སྲེག་བྱས་ན་གང་གི་ཆེད་དུ་བྱས་པ་དེ་གདོན་གང་གིས་ཟིན་པར་གྱུར་པ་དེ་ལ་བལྟས་པ་ཙམ་གྱིས་གཏོང་བར་འགྱུར་རོ། །ཟླ་<line/>
བ་སྤྱང་ཀྱིས་ཟིན་པའི་ཚེ་མར་ཟངས་ཀྱི་སྣོད་དུ་བཞག་སྟེ་དུ་བ་འཐུལ་གྱི་བར་དུ་བཟླས་བརྗོད་བྱས་ནས་དེ་འཐུངས་ན་ཐོས་པ་འཛིན་པར་འགྱུར་རོ། །ཅི་སྟེ་རྨ་བྱ་བསྒྲུབ་པར་<line/>
འདོད་ན་ཆུ་ངོགས་གཉིས་ཀ་ནས་ས་བླངས་ཏེ་ཙནྡན་དང་བསྲེས་ལ་རྨ་བྱའི་གཟུགས་བྱས་ཏེ། དེ་ནས་རྨ་བྱེད་རི་མོའི་སྐུ་གཟུགས་ཀྱི་མདུན་དུ་བཞག་ལ། རྨ་བྱའི་སྒྲ་འབྱིན་<line/>
</page>
<page index="507" id="254B">གྱི་བར་དུ་བཟླས་བརྗོད་བྱས་ན་དེ་ནས་དངོས་གྲུབ་ཏུ་འགྱུར་རོ། །ཅི་སྟེ་རྫས་སྒྲུབ་པར་འདོད་ན་ཀ་ར་བི་རའི་མེ་ཏོག་འབུམ་ཕུལ་ན་ཉིན་གཅིག་བཞིན་ཏི་ན་ར་ལྔ་ལྔ་རྙེད་པར་འགྱུར་རོ།།<line/>
མིད་པ་ནུབ་པ་ཙམ་གྱི་ཆུར་ཞུགས་ལ་འབུམ་བཟླས་བརྗོད་བྱས་ན་གཏེར་རྙེད་པར་འགྱུར་རོ། །སྣ་མའི་མེ་ཏོག་ཁ་མ་བྱེ་བ་འབུམ་སྦྱིན་སྲེག་བྱས་ན་བུད་མེད་གང་འདོད་པ་དེ་<line/>
རྙེད་པར་འགྱུར་རོ། །ཨ་ཏི་མུ་ཀ་ཏ་ཀའི་མེ་ཏོག་ཁྲི་ཕུལ་ན་ལུས་ལ་ནད་ཅི་ཡོད་པ་ཐམས་ཅད་བྱ་བས་བྱེད་པར་འགྱུར་ཞིང་ཕྱིས་མི་ལྡང་ངོ༌། །ཚེ་རིང་བར་ཡང་འགྱུར་རོ། །<line/>
ལུས་ལ་སྐལ་བ་བཟང་པོ་འབྱུང་བར་འགྱུར་རོ། །ལོ་བརྒྱར་འཚོ་བར་འགྱུར་རོ། །ཅི་སྟེ་ཕ་རོལ་གྱི་དམག་གཞིག་པར་འདོད་ན་མཛུབ་མོ་ལ་ལན་བདུན་སྔགས་ཏེ་བསྡིགས་ན་<line/>
དམག་འབྲོས་པར་འགྱུར་རོ། །འཐབ་པར་འདོད་ན་འུག་པའི་སྒྲོ་འབུམ་སྦྱིན་སྲེག་བྱས་ན་ཆེར་འཐབ་པར་འགྱུར་རོ། །དགྲ་ཕུང་བར་བྱེད་པར་འདོད་པས་སྐྱེ་ཚེ་འབུམ་སྦྱིན་<line/>
སྲེག་བྱས་ན་དགྲ་སྲོག་དང་བྲལ་བར་འགྱུར་རོ། །རྒྱ་ཤུག་གི་འབྲས་བུ་ཚྭ་བ་གསུམ་གྱི་མར་དུ་སྙུགས་པ་ཁྲི་སྦྱིན་སྲེག་བྱས་ན་བགེགས་ཐམས་ཅད་ཀྱང་མི་གཙོ་བར་འགྱུར་<line/>
རོ༑ ༑བ་རུ་རའི་འབྲས་བུ་ཡུངས་ཀར་གྱི་མར་དུ་སྨྱུགས་པ་བརྒྱད་སྟོང་སྦྱིན་སྲེག་བྱས་ན་ཉི་མ་ལྔས་དགྲ་ཕུང་བར་འགྱུར་རོ། །དབང་དུ་བྱ་ན་འབྲས་སཱ་ལུའི་ཕྱེ་མ་ལས་<line/>
</page>
<page index="508" id="255A">༄༅། །གཟུགས་བྱས་ལ་གཏུབ་ཅིང་སྦྱིན་སྲེག་བྱས་ན་ཞག་བདུན་གྱིས་བརྒྱ་བྱིན་ཡང་དབང་དུ་འགྱུར་རོ། །ཀ་ར་བཱི་རའི་མེ་ཏོག་ཁ་མ་བྱེ་བ་སྦྱིན་སྲེག་བྱས་ན་<line/>
གནོད་སྦྱིན་མོ་དབང་དུ་འགྱུར་རོ། །སྣ་མའི་ལོ་མ་སྦྱིན་སྲེག་བྱས་ན་གང་འདོད་པ་དེ་སྨྱོ་བར་བྱེད་དོ། །ཛ་ཏི་ཀ་ལི་ཀ་ནན་ལ་ཀྵཾ་ཛུ་ཧུ་ཡང་རཱ་ཛ་ནཾ་བ་ཤི་ཀ་རོ་ཏི། ཨ་ཏི་མུ་ཀ་<line/>
ཏ་ཀའི་མེ་ཏོག་བརྒྱད་སྟོང་སྦྱིན་སྲེག་བྱས་ན་ཡུལ་དབང་དུ་འགྱུར་རོ། །མར་གྱི་སྦྱིན་སྲེག་གིས་ཞག་བཞི་པ་མེད་པར་འགྱུར་རོ། །སྣ་མའི་མེ་ཏོག་སྦྲང་རྩི་དང་བསྲེས་པ་<line/>
སྦྱིན་སྲེག་བྱས་ན་ཉིན་གཅིག་བཞིན་དུ་ཏི་ན་ར་རེ་རེ་རྙེད་པར་འགྱུར་རོ། །དེ་ནས་ཀླུ་བསྒྲུབ་པར་འདོད་པས་མ་ལི་ཀའི་མེ་ཏོག་ཁ་མ་བྱེ་བ་འབུམ་སྦྱིན་སྲེག་བྱས་ན་ཀླུ་ཐམས་<line/>
ཅད་འགྲུབ་པར་འགྱུར་ཏེ། དེ་ད་གྱོད་པ་ཐམས་ཅད་ཀྱིས་ཅི་འདོད་པ་བཞིན་འགྲུབ་པོ། །མྱ་ངན་འཚང་གི་མེ་ཏོག་ཁ་མ་བྱེ་བ་ཁྲི་སྦྱིན་སྲེག་བྱས་ན་གནོད་སྦྱིན་མོ་ཐམས་<line/>
ཅད་འགྲུབ་པར་འགྱུར་ཏེ། ཉིན་གཅིག་བཞིན་གཡོག་ལྔ་བརྒྱའི་གོས་ཟས་འབུལ་ལོ། །ཅི་སྟེ་གནོད་སྦྱིན་མོ་དབང་དུ་བྱ་བར་འདོད་པས་ཨ་ག་རུའི་ཡམ་སྲེག་ཤིང་<line/>
འབུམ་སྦྱིན་སྲེག་བྱས་ན་གནོད་སྦྱིན་མོ་ཐམས་ཅད་དབང་དུ་འགྱུར་ཏེ་དེ་དག་ཅི་འདོད་པ་བཞིན་དུ་འགྲུབ་བོ། །ཅི་སྟེ་ལག་ན་རྡོ་རྗེ་བསྒྲུབ་པར་འདོད་ན་རི་མོའི་སྐུ་གཟུགས་<line/>
</page>
<page index="509" id="255B">ཀྱི་མདུན་དུ་བཞི་འབུམ་བཟླས་བརྗོད་བྱས་ལ་ཐ་མར་ཟླ་བ་ཉ་ལ་ཨུཏྤ་ལའི་མེ་ཏོག་ཅི་འབྱོར་པས་མཆོད་པ་བྱས་ཏེ། མཚན་རངས་བཟླས་བརྗོད་བྱས་ན་ནང་པར་རམ། ཉི་མ་<line/>
ཤར་ན་ལག་ན་རྡོ་རྗེ་འོང་སྟེ། འོངས་ནས་སྔགས་པའི་མགོ་ལ་རེག་པ་བྱེད་དེ། རེག་པ་ཙམ་གྱིས་མངོན་པར་ཤེས་པ་ལྡ་དང་ལྡན་པར་འགྱུར་རོ། །རིག་སྔགས་འཆང་ཉིད་<line/>
དམ༑ གཞན་ཅི་ཡང་རུང་བ་ཞིག་ཀྱང་རྙེད་པར་འགྱུར་རོ། །དེས་ཅི་འདོད་པ་དེ་ཐམས་ཅད་རྙེད་པར་འགྱུར་རོ། །ལག་ན་རྡོ་རྗེའི་གཟུགས་ཀྱི་མདུན་དུ་ཤིང་ཀིང་ཤུ་ཀའི་མེ་<line/>
ཏོག་འབུམ་ཕུལ་ན་ཏི་ན་ར་སྟོང་རྙེད་པར་འགྱུར་རོ། །ལག་ན་རྡོ་རྗེའི་གཟུགས་ཀྱི་ལག་པ་ནས་བཟུང་སྟེ། ཟླ་བ་གཅིག་བཟླས་བརྗོད་བྱས་ན་ཉིན་གཅིག་བཞིན་ཏི་ན་ར་རེ་རེ་སྦྱིན་<line/>
པར་བྱེད་དོ། །ལག་ན་རྡོ་རྗེའི་གཟུགས་པདྨའི་འདབ་མའི་སྟེང་དུ་བཞག་སྟེ། སྣ་མའི་མེ་ཏོག་ཁ་མ་བྱེ་བ་ཁྲི་ཕུལ་ན་ཉིན་གཅིག་བཞིན་ཀར་ཤཱ་པ་ཎ་རེ་རེ་སྦྱིན་པར་བྱེད་དོ། །ཟླ་<line/>
པ་གཅིག་ཏུ་ནམ་ཕྱེད་ན་ལངས་ཏེ་ཉིན་གཅིག་བཞིན་གི་ཝང་གིས་དཀྱིལ་འཁོར་བྱས་ལ་བཅོམ་ལྡན་འདས་མ་བཟླས་བརྗོད་བྱས་ན་ལས་ཐམས་ཅད་ནུས་པར་འགྱུར་རོ། །<line/>
བགེགས་རྣམས་ཀྱིས་མི་འཚེ་བར་འགྱུར་རོ། །ཟླ་བ་གཅིག་ཏུ་ཙནྡན་དམར་བོས་དཀྱིལ་འཁོར་བསྐུས་ལ་བཅོམ་ལྡན་འདས་མ་བཟླས་བརྗོད་བྱས་ན་ཤ་ཟ་ཐམས་ཅད་<line/>
</page>
<page index="510" id="256A">༄༅། །དབང་དུ་འགྱུར་ཏེ་ཅི་འདོད་པ་བྱེད་དོ། །རང་གི་ཁྲག་གིས་དཀྱིལ་འཁོར་བསྐུས་ཏེ། ཟླ་བ་གཅིག་བཟླས་བརྗོད་བྱས་ན་མཁའ་འགྲོ་མ་ཐམས་ཅད་<line/>
དབང་དུ་འགྱུར་ཏེ་ཅི་འདོད་པ་བྱེད་དོ། །ཤུ་དག་དཀར་པོ་འབུམ་སྦྱིན་སྲེག་བྱས་ན་མ་མོ་ཐམས་ཅད་འགྲུབ་པར་འགྱུར་ཏེ། དེ་དག་ཅི་འདོད་པ་དེ་ཐམས་ཅད་བསྒྲུབ་བོ། །<line/>
ལི་ག་དུར་འབྲུ་སྟོང་སྦྱིན་སྲེག་བྱས་ན་ཉིན་གཅིག་བཞིན་སྣོད་གང་བ་རྙེད་པར་འགྱུར་རོ། །སྒེའུ་གཤེར་གྱི་རྩ་བ་སྦྱིན་སྲེག་བྱས་ན་ཉིན་གཅིག་བཞིན་ཀར་ཤཱ་པ་ཎ་<line/>
བཞི་བཞི་རྙེད་པར་འགྱུར་རོ། །ཨ་པ་མརྒའི་སྙིང་པོ་ཁྲི་སྦྱིན་སྲེག་བྱས་ན་ལོངས་སྤྱོད་ཟད་མི་ཤེས་པ་འབྱུང་བར་འགྱུར་རོ། །ན་ལེ་ཤམ་གྱི་འབྲུ་བརྒྱད་སྟོང་སྦྱིན་<line/>
སྲེག་བྱས་ལ་ཐལ་བ་བླངས་ཏེ་ཐིག་ལེ་བྱས་ལ་མོན་སྲན་སྡེའུ་ལ་སོགས་པའི་ཕུང་པོའི་ནང་དུ་གཏོར་ན་དེ་མི་ཟད་པར་འགྱུར་རོ། །ཅི་སྟེ་འཇམ་དཔལ་བསྒྲུབ་པར་<line/>
འདོད་ན་ཨ་ག་རུ་དང་བསྲེས་པའི་གི་ཝང་གིས་དཀྱིལ་འཁོར་བསྐུས་ལ་དེར་གཟུགས་བཞག་སྟེ། ཟླ་བ་གཅིག་གི་བར་དུ་བཟླས་བརྗོད་བྱས་ན་བདག་ཉིད་འཇམ་<line/>
དཔལ་མཐོང་བར་འགྱུར་ཏེ་དེས་ཆོས་སྟོན་ཏོ། །དེ་ཐོས་ནས་ཐོས་པ་འཛིན་པར་འགྱུར་རོ། །རིག་སྔགས་འཆང་ཉིད་ཀྱང་ཐོབ་པར་འགྱུར་རོ། །དེ་ཇི་སྲིད་འདོད་<line/>
</page>
<page index="511" id="256B">ཀྱི་བར་དུ་ཡོངས་སུ་རྫོགས་པར་བྱེད་དོ། །པདྨ་དཀར་པོ་བརྒྱད་སྟོང་ཕུལ་ན་དེ་ལ་འཇམ་དཔལ་འགྲུབ་པར་འགྱུར་ཏེ་རྒྱལ་སྲིད་དམ་པ་འམ། ས་འོག་ཏུ་འཇུག་པ་འམ། མི་སྣང་<line/>
བར་བྱ་བ་འམ། ཐོས་པ་འཛིན་པ་འམ། སྨན་བཅུད་ཀྱིས་ལེན་ཡང་རུང་སྟེ། དམ་པ་ལྔ་ལས་གང་ཡང་རུང་བ་གཅིག་སྦྱིན་བར་བྱེད་དོ། །སྒྱུ་རུ་རའི་ཡམ་སྲེག་ཤིང་བརྒྱད་སྟོང་<line/>
སྦྱིན་སྲེག་བྱས་ན་གནོད་སྦྱིན་མོ་ཇི་སྙེད་ཡོད་པ་དེ་དག་ཐམས་ཅད་དབང་དུ་འགྱུར་ཏེ་དེ་དག་ཅི་འདོད་པ་གྲུབ་པར་བྱེད་དོ། །བིལ་བའི་འབྲས་བུ་འབུམ་སྦྱིན་སྲེག་བྱས་ན། དཔལ་<line/>
ཇི་སྙེད་ཡོད་པ་དེ་དག་ཐམས་ཅད་གྲུབ་པར་འགྱུར་ཏེ། ཅི་འདོད་པ་བཞིན་དུ་སྒྲུབ་བོ། །ན་ཛྱ་དི་མ་པྲ་ཡད་ཙནྟི། བ་རུ་རའི་འབྲུ་འབུམ་སྦྱིན་སྲེག་བྱས་ན། དབྱངས་ཅན་ཐམས་<line/>
ཅད་གྲུབ་པར་འགྱུར་ཏེ། དེ་དག་གྲུབ་པས་ཚིག་ཐོགས་པ་མེད་པར་འགྱུར་རོ། །པྲི་ཡང་ཀུའི་མེ་ཏོག་ཁ་མ་བྱེ་བ་ཁྲི་སྦྱིན་སྲེག་བྱས་ན་ཉིན་གཅིག་བཞིན་དུ་ཀར་ཤཱ་པ་ཎ་ལྔ་ལྔ་<line/>
རྙེད་པར་འགྱུར་རོ། །ཅི་སྟེ་ཐམས་ཅད་གཉིད་ཀྱིས་ལོག་པར་བྱེད་འདོད་ན་གྲོང་ཁྱེར་གྱི་བདག་པོའི་ལྷའི་གཟུགས་རི་མོར་བྲིས་པ་བྲིས་ལ་སྐེ་ཚེའི་སྦྱིན་སྲེག་བྱས་ཏེ། དེ་ནི་<line/>
ཐལ་བ་ཐོགས་ལ་གྲོང་ཁྱེར་དུ་སོང་སྟེ། གཏོར་ན་དེ་དག་ཐམས་ཅད་གཉིད་ཀྱིས་ལོག་ཅིང་འདུག་པར་འགྱུར་ཏེ་ཅི་འདོད་པ་བྱེད་དོ། །གྲོང་ཁྱེར་ལ་ཇི་ལྟ་བ་བཞིན་དུ་ཡུལ་ལ་<line/>
</page>
<page index="512" id="257A">༄༅། །ཡང་དེ་བཞིན་དུ་བྱའོ། །མཚེའུ་སྐམ་པར་འདོད་ན་སྐེ་ཚེའི་སྲེག་བླུགས་རང་གི་ཁྲག་དང་སྦགས་པ་ཁྲི་སྦྱིན་སྲེག་བྱས་ལ་དེའི་ཐལ་བ་བླངས་ཏེ་<line/>
མཚེའུ་དེར་གཏོར་ན་མཚེའུ་སྐམ་པར་འགྱུར་ཏེ། དེ་ན་གནས་པའི་ཀླུ་རྣམས་ཀྱིས་ཅི་འདོད་པ་བཞིན་དུ་རིན་པོ་ཆེ་རྣམས་འབུལ་ལོ། །ཨ་བ་མརྒའི་ཡམ་སྲེག་ཤིང་འབུམ་<line/>
སྦྱིན་སྲེག་བྱས་ན་ལྷ་མོ་དཔལ་མཐོང་བར་འགྱུར་ཏེ། ས་ཙ་རཱ་ཛྱ་མ་པྲ་ཡཙྪ་ཏི། བིལ་བའི་འབྲས་བུ་སྟོང་སྦྱིན་སྲེག་བྱས་ན་རྒྱལ་པོ་ཆེན་པོའི་མདུན་ན་འདོན་དུ་འགྱུར་རོ། །མྱ་<line/>
ངན་འཚང་གི་ཡམ་སྲེག་ཤིང་འབུམ་སྦྱིན་སྲེག་བྱས་ན་རྐང་པ་བཞི་པ་ཐམས་ཅད་དབང་དུ་འགྱུར་རོ། །སྣ་མའི་མེ་ཏོག་འབུམ་སྦྱིན་སྲེག་བྱས་ན་རྒྱལ་པོའི་ཕོ་བྲང་འཁོར་<line/>
དུ་ཚིག་གཟུང་བར་འོས་པར་འགྱུར་རོ། །སྣ་མའི་མེ་ཏོག་འབུམ་སྦྱིན་སྲེག་བྱས་ན་བུད་མེད་ཐམས་ཅད་དབང་དུ་བྱས་པར་འགྱུར་རོ། །སྐེ་ཚེའི་སྡོང་བུའི་ཡམ་སྲེག་<line/>
ཤིང་སྦྲང་རྩི་ལ་སྨྱུགས་པ་བརྒྱ་སྦྱིན་སྲེག་བྱས་ན་གདོན་ཐམས་ཅད་དེ་ལ་ཞི་བར་བྱེད་པར་འགྱུར་རོ། །འབྲས་ཀྱི་འོ་ཐུག་དང༌། སྦྲང་རྩི་འབབ་ཆུའི་ནང་དུ་གཏོར་ན་ཀླུ་<line/>
མོ་ཐམས་ཅད་དེའི་དབང་དུ་འགྱུར་ཏེ་རང་རང་གི་གནས་སུ་ཡང་ཁྲིད་པར་བྱེད་དོ། །ལོག་འདྲེན་བསྒྲུབ་པར་འདོད་ན་ཨ་ཏི་མུཀྟ་ཀའི་མེ་ཏོག་འབུམ་གཏོར་ན་ལོག་འདྲེན་<line/>
</page>
<page index="513" id="257B">ཐམས་ཅད་དངོས་གྲུབ་སྦྱིན་པར་བྱེད་དོ། །ཨ་ཤྭཏྠ་ཨཱི་ལོ་མ་སྦྲང་རྩི་ལ་སྨྱུགས་ཏེ། བརྒྱད་སྟོང་སྦྱིན་སྲེག་བྱས་ན་གནོད་སྦྱིན་མོ་ཐམས་ཅད་སྔགས་པ་དེ་ལ་ཉིན་གཅིག་བཞིན་དུ་<line/>
སྣོད་གང་བ་ཅི་འདོད་པ་འབུལ་ལོ། །རྨ་བྱའི་སྒྲ་བརྒྱད་སྟོང་སྦྱིན་སྲེག་བྱས་ན་བདུད་ཀྱི་གདོན་ཐམས་ཅད་བསལ་བར་འགྱུར་རོ། །ཨ་ག་རུ་ས་མརད་ནན་ཨསྟ་ཧ་ས་སྲན་ཛུ་ཧུ་ཡཱད་<line/>
རཱ་ཛ་བ་ཤོ་བྷ་བ་ཏི། པྲི་ཡང་ཀུའི་ཡམ་སྲེག་ཤིང་གིས་ནི། མ་ཧཱ་རཱ་ཛ་གྲ་མ་ཧི་ཤི་བ་ཤོ་བྷ་བ་ཏི། ཨ་ག་རུའི་ཡམ་སྲེག་ཤིང་གི་མེ་བུས་ལ་ཏིལ་འབྲུ་ཁྲི་སྦྱིན་སྲེག་བྱས་ན་<line/>
ཡུལ་དབང་དུ་འགྱུར་རོ། །ཤིང་འོ་མ་ཅན་གྱི་མེ་བུས་ལ་ཏིལ་འབྲུ་འབུམ་སྦྱིན་སྲེག་བྱས་ན་ཤ་ཟ་ཐམས་ཅད་དབང་དུ་འགྱུར་ཏེ་ཅི་འདོད་པ་བྱེད་དོ། །ཤིང་མ་ད་ཀས་མེ་བུས་ལ་<line/>
ན་ལེ་ཤམ་གྱི་འབྲུ་བརྒྱད་སྟོང་སྦྱིན་སྲེག་བྱས་ན་འབྱུང་པོ་ཐམས་ཅད་དབང་དུ་འགྱུར་ཏེ་འབྱུང་པོའི་བདག་པོ་རེ་རེ་ལ་ཡང་ཉིན་གཅིག་བཞིན་དུ་གཡོག་བརྒྱའི་གོས་ཟས་སྦྱིན་<line/>
པར་བྱེད་དོ། །གར་འགྲོ་འདོད་པ་དེར་ཕྲག་པ་ལ་བསྐྱེན་ཏེ་འགྲོའོ། །མོན་སྲན་གྲེའུ་འབྲུ་འབུམ་སྦྱིན་སྲེག་བྱས་ན་འབྱུང་མོ་ཐམས་ཅད་དབང་དུ་འགྱུར་ཏེ། དེ་དག་སྔགས་པ་<line/>
དེའི་ཡོ་བྱད་ཐམས་ཅད་སྒྲུབ་བོ། །འཇམ་དཔལ། འདི་དག་ལ་སོགས་པ་གཟུངས་འདི་རྣམས་ཀྱི་བསྒྲུབ་པ་དག་ནི་གང་དུ་སྦྱོར་བ་དེའི་དངོས་གྲུབ་སྦྱིན་པར་བྱེད་དོ། །འདོད་པ་<line/>
</page>
<page index="514" id="258A">༄༅། །དང༑ སྦྱོར་བ་ཐ་དད་པ་དང༌། སྦྱོར་བ་མང་ཡང་རུང་[?]། ཉུང་ཡང་རུང་བས་ཀྱང་སྒྲུབ་པར་བྱེད་དོ། །འཇམ་དཔལ། གཞན་ཡང༌། གཟུངས་སྔགས་འདི་<line/>
དག་འཛིན་པ་དང༌། སྒྲུབ་པ་རྣམས་ལ་ནི་བགེགས་རྣམས་ཀྱི་སྐབས་མེད་དོ། །ལག་ན་རྡོ་རྗེ་དབང་བསྐུར་བ་ལས། དེ་བཞིན་གཤེགས་པ་ཐམས་ཅད་ཀྱི་ཡུམ་རྣམས་ཀྱི་<line/>
དངོས་གྲུབ་བསྒྲུབ་པའི་ཆོ་ག་རྫོགས་སོ།། །།འཕགས་པ་ལག་ན་རྡོ་རྗེ་དབང་བསྐུར་བའི་རྒྱུད་ཆེན་པོའི་རྒྱལ་པོ་རྫོགས་སོ།། །།རྒྱ་གར་གྱི་མཁན་<line/>
པོ་ཤཱི་ལེནྡྲ་བོ་དྷི་དང༌། ཞུས་ཆེན་གྱི་ལོ་ཙྪ་བ་བནྡེ་ཡེ་ཤེས་སྡེས་བསྒྱུར་ཅིང་ཞུས་ཏེ་གཏན་ལ་ཕབ་པ།། <line/>
</page>
</pageset>
<copyright>Copyright &#169; 2012 by the Asian Classics Input Project. All rights reserved.</copyright>
</text>
