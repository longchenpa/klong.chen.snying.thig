<?xml-stylesheet href="../tibxml.css" type="text/css" version="1.0" encoding="UTF-8"?>
<text>
<info>
<location organization="acip" collection="k_lha_sa" volume="98" index="1"/>
<offset page="0" line="0" col="0"/>
<range start="1" end="350"/>
<title>དེ་བཞིན་གཤེགས་པ་ཐམས་ཅད་ཀྱི་ཐུགས་གསང་བའི་ཡེ་ཤེས་དོན་གྱི་སྙིང་པོ་ཁྲོ་བོ་རྡོ་རྗེའི་རིགས་ཀུན་འདུས་རིག་པའི་མདོ་རྣལ་འབྱོར་གྲུབ་པའི་རྒྱུད་ཞེས་བྱ་བ་ཐེག་པ་ཆེན་པོའི་མདོ། </title>
<section>རྒྱུད། </section>
<volume>ཝ</volume>
<status asof="31Jan2012">not checked</status>
</info>
<pageset>
<page index="1" id="1B">༄༅༅། །རྒྱ་གར་སྐད་དུ། སརྦ་ཏ་ཐཱ་ག་ཏ་ཙིཏྟ་གུ་ཧྱ་ཛྙཱ་ན་ཨརྠ་གརྦྷ་བཛྲ་ཀྲོ་<line/>
དྷ་ཀུ་ལ་ཏནྟྲ་པིཎྜ་ཐཱརྠ་བིདྱཱ་ཡོ་ག་སིདྡྷ་ནཱ་མ་མ་ཧཱ་ཡ་ན་སཱུ་ཏྲ། བོད་སྐད་དུ། དེ་བཞིན་<line/>
གཤེགས་པ་ཐམས་ཅད་ཀྱི་ཐུགས་གསང་བའི་ཡེ་ཤེས་དོན་གྱི་སྙིང་པོ་ཁྲོ་བོ་རྡོ་རྗེའི་རིགས་<line/>
ཀུན་འདུས་རིག་པའི་མདོ་རྣལ་འབྱོར་གྲུབ་པའི་རྒྱུད་ཅེས་བྱ་བ་ཐེག་པ་ཆེན་པོའི་མདོ། །<line/>
</page>
<page index="2" id="2A">༄༅། །བཅོམ་ལྡན་འདས་དཔལ་སྒྲོལ་བྱེད་ཐུགས་རྗེའི་རྒྱལ་པོ་ལ་ཕྱག་འཚལ་ལོ། །<line/>
འདི་སྐད་བདག་གིས་ཐོས་པ་དུས་གཅིག་ན། དེ་བཞིན་གཤེགས་པ་ཐམས་ཅད་ཀྱི་བཅོམ་ལྡན་<line/>
འདས་དཔལ་ཀུན་ཏུ་བཟང་པོ་རྡོ་རྗེ་ས་ང་ཧེ་རུ་ཀ་གསང་བ་མཆོག་གི་བདག་པོ་བྱིན་གྱི་རླབས་ཀྱི་དབང་<line/>
ཕྱུག །མི་ཟད་མཛོད་ཀྱི་བཀོད་པ། ཆེ་བའི་དོན་ལ་དམ་པའི་སྤྱོད་པས་བསྐྱོད་པ་དེ། རྨད་དུ་བྱུང་བའི་<line/>
དོན་འདི་ཉིད་བཤད་པའི་གནས་གསང་བའི་ཡང་གསང་བ་ཀུན་གཞི་ཆོས་ཀྱི་དབྱིངས་ཀྱི་ཕོ་བྲང་<line/>
</page>
<page index="3" id="2B">ཐིག་ལེ་བདལ་བའི་ཀློང༌། ཡེ་འབྱམས་རྨད་དུ་གྲགས་པའི་གཞལ་ཡས་རྒྱ་ཕྱོགས་སུ་ཡོངས་སུ་མ་ཆད་པ། ཆོས་ཉིད་ཀྱི་<line/>
ནམ་མཁའ་ལས་ཆོ་འཕྲུལ་གྱི་སྤྲིན་ཀུན་ཏུ་འཐིབས་པ། བྱང་ཆུབ་ཀྱི་ཆར་མངོན་པར་འབབ་པ། ཉོན་མོངས་པའི་<line/>
གདུང་བ་བངས་པར་གྱུར་པ། ཡེ་ཤེས་ཀྱི་མྱུ་གུ་མངོན་པར་བསྐྱེད་པ། མཐའ་དང་དབུས་མེད་པ། རྩེ་མོ་ཀུན་ཏུ་རྒྱ་<line/>
མཉམ་པ། རིན་པོ་ཆེའི་རྒྱལ་པོས་རྣམ་པར་བརྒྱན་པ། མུ་ཏིག་གི་ལྕང་ལོ་དང༌། ཆུན་འཕྱང་དང༌། ལྔ་ལྡིས་<line/>
མཛེས་པ། ཉི་མ་ཆེན་པོས་གསལ་བཏབ་པ། ཟླ་བ་ཆེན་པོས་ཕྲ་བཀོད་པ། སྐར་མ་དང་ཤིན་ཏུ་སྐར་མ་དག་<line/>
གིས་གཟེར་སྤྲས་པ། རྡོ་རྗེ་རིན་པོ་ཆེའི་འོད་སྣང་བས་ཀུན་ཏུ་མདངས་ཕྱུང་བའི་མཁའ་ལ་རླུང་ནག་གི་ཕུང་པོ་རྒྱ་<line/>
</page>
<page index="4" id="3A">༄༅། །ཡོངས་སུ་མ་ཆད་པར་མཉམ་པ། ཁྲག་གི་ཕུང་པོ་དཔའ་ཀློང་དུ་འཁྲུག་པ། རྒྱ་ཕྱོགས་<line/>
སུ་ཡོངས་སུ་མ་ཆད་པ། མ་ཏང་གི་གནས་དང༌། བྲིས་མ་འབུར་འཕང་བར་ཆགས་པ། རུས་པ་ཕུང་པོ་རྒྱ་<line/>
ཀུན་ཏུ་མཉམ་པའི་གཞི་ལ་འབར་བའི་གཞལ་ཡས་ཁང་འོད་ཟེར་ཀུན་ཏུ་འཕྲོ་བ། ག་བུ་ཅུང་བརྩེགས་<line/>
པའི་རྩིག་པ་ལ་གནམ་ལྕགས་ཀྱི་གཟེར་ཏ་ལེ་བར་བཏབ་པ། རྩིབས་ཀུན་ཏུ་ཉི་མ་དང་ཟླ་བ་རངས་པར་འཕྱོ་<line/>
བ༑ ༑ཉ་ཆེན་པོའི་ཀ་གདུང་ལ་ཉ་ཕྲན་དྲལ་དྲབ་གཏམས་པ། ཟླ་བའི་ཀ་རྟེན་དང༌། ཉི་མའི་ཀ་ལོ་དང༌། སྦྲུལ་<line/>
ཆུན་གྱི་ཀ་རྒྱན་ལ་སོགས་པ་ལས་ཧཱུཾ་གི་ཐོག་དང༌། མེའི་ཆར་མངོན་པར་འབབ་པ། ཆོས་ཉིད་ཀྱི་བླ་རེས་<line/>
</page>
<page index="5" id="3B">རྣམ་པར་བརྒྱན་པ། ཡེ་ཤེས་ཀྱི་ལྔ་ལྡིས་མངོན་པར་བྲེས་པ། རྡོ་རྗེའི་རྒྱན་དང་འཕན་གྱིས་ཀླུབས་པ། སྤྲུལ་ནག་གི་ཟ་ར་ཚགས་དང༌། སྤྲིན་ནག་གི་གྲིབ་སོ་<line/>
ལྟ་བུས་གཞོལ་བའི་བར་བར་ཐམས་ཅད་ན་རིན་པོ་ཆེ་དང༌། མུ་ཏིག་དང༌། མེ་ཏོག་གིས་མཛེས་པ། འཁོར་བའི་མཎྜལ་ཡོ་བཀྲམ་ལ་བམ་རིལ་ཆེ་ཆུང་དང༌། ཁོག་སྐམ་<line/>
སྟོད་སྨད་དང༌། ཡན་ལག་རིང་ཐུང་དང༌། དབང་པོའི་ཕྲེང་བ་དང༌། རྡོ་རྗེས་ཀུན་ཏུ་སྤྲས་པ། སྒོ་དགུས་ཀུན་ཏུ་གསལ་བར་གྱུར་པའི་གནས་ན་རྡོ་རྗེ་རྒྱལ་ཚབ་ཅེས་<line/>
བྱ་བའི་ཞེ་སྡང་རྡོ་རྗེ་དང༌། རྡོ་རྗེ་གོ་ཕུར་ཞེས་བྱ་བའི་ང་རྒྱལ་རིན་ཆེན་དང༌། རྡོ་རྗེ་གིང་ཞེས་བྱ་བའི་འདོད་ཆགས་པདྨོ་དང༌། རྡོ་རྗེ་ཀརྨ་ཞེས་བྱ་བའི་ཕྲག་དོག་<line/>
སྣ་ཚོགས་དང༌། རྡོ་རྗེ་བྱ་རོག་ཅེས་བྱ་བའི་དྲོད་ཀྱི་རྟགས་འཛིན་དང༌། རྡོ་རྗེ་དུས་མཚམས་ཞེས་བྱ་བའི་མཐུན་འཇུག་གི་བཀའ་སྡོད་དང༌། རྡོ་རྗེ་སྤུན་ཐམས་ཅད་<line/>
དང༌། རྡོ་རྗེ་མིང་ཐམས་ཅད་དང༌། རྡོ་རྗེ་རིག་འཛིན་ཐམས་ཅད་དང༌། རྡོ་རྗེ་ལུས་ཐམས་ཅད་དང༌། རྡོ་རྗེ་རྣལ་འབྱོར་ཐམས་ཅད་དང༌། རྡོ་རྗེ་ངག་ཐམས་ཅད་དང༌། རྡོ་རྗེ་<line/>
ལས་ཐམས་ཅད་དང༌། རྡོ་རྗེ་ཡིད་ཐམས་ཅད་དང༌། རྡོ་རྗེ་མ་ཐམས་ཅད་དང༌། རྡོ་རྗེ་གིང་ཐམས་ཅད་དང༌། རྡོ་རྗེ་མཁའ་འགྲོ་ཐམས་ཅད་དང༌། རྡོ་རྗེ་ཤུགས་ཀྱིས་འགྲོ་བ་<line/>
</page>
<page index="6" id="4A">༄༅། །ཐམས་ཅད་དང༌། རྡོ་རྗེ་ཕྲ་མེན་མ་ཐམས་ཅད་དང༌། རྡོ་རྗེ་ཀུན་ཏུ་འབར་མ་ཐམས་ཅད་དང༌། རྡོ་རྗེ་གནོད་སྦྱིན་ཐམས་ཅད་དང༌། རྡོ་རྗེ་<line/>
སྲིན་མོ་ཐམས་ཅད་དང༌། རྡོ་རྗེས་ལས་དང༌། བྱི་མོ་དང༌། བྲན་མོ་ལ་སོགས་པ་བུད་མེད་ཐམས་ཅད་དང༌། རྡོ་རྗེ་མངག་པ་ལ་སོགས་པའི་རྡོ་རྗེ་ཁྲོ་བོ་ཐམས་ཅད་<line/>
འདུ་བར་གྱུར་པ། རྡོ་རྗེ་རིགས་ཀྱི་སངས་རྒྱས་ཐམས་ཅད་དང༌། འགྱིང་བག་གི་ཚུལ་གྱིས་བསྙེངས་པ་མི་མངའ་བར་རྡོ་རྗེའི་གདན་ལ་འཁོར་མང་པོ་དང་ཐབས་<line/>
ཅིག་ཏུ་བཞུགས་པ་ནི། འདི་ལྟ་སྟེ། ཆོ་འཕྲུལ་ཆེན་པོ་ནམ་མཁའི་དབང་ཕྱུག་ཅེས་བྱ་བའི་སངས་རྒྱས་དང༌། ཆོ་འཕྲུལ་ཆེན་པོ་རྣམ་གྲོལ་སྦྱིན་པ་ཞེས་བྱ་བའི་<line/>
སངས་རྒྱས་དང༌། ཆོ་འཕྲུལ་ཆེན་པོ་རྣམ་གྲོལ་སྒྲོག་པ་ཞེས་བྱ་བའི་སངས་རྒྱས་དང༌། ཆོ་འཕྲུལ་ཆེན་པོ་ཐམས་ཅད་གྲུབ་པ་ཞེས་བྱ་བའི་སངས་རྒྱས་དང༌། ནམ་<line/>
མཁའི་བུ་མོ་དབང་མོ་ཞེས་བྱ་བའི་རྣལ་འབྱོར་མ་ཆེན་མོ་དང༌། ནམ་མཁའི་བུ་མོ་དགའ་སྡུད་མ་ཞེས་བྱ་བའི་རྣལ་འབྱོར་མ་ཆེན་མོ་དང༌། ནམ་མཁའི་བུ་མོ་རྣམ་<line/>
པར་གདུང་མ་ཞེས་བྱའི་རྣལ་འབྱོར་མ་ཆེན་མོ་དང༌། ནམ་མཁའི་བུ་མོ་སྒྲོལ་མ་ཞེས་བྱ་བའི་རྣལ་འབྱོར་མ་ཆེན་མོ་ལ་སོགས་ཏེ། ཤིན་ཏུ་གསང་བ་ཆེན་<line/>
</page>
<page index="7" id="4B">པོའི་འཁོར་དང༌། གཞན་ཡང་དམ་ཚིག་ཆེན་པོའི་འཁོར་འདི་ལྟ་སྟེ། དམ་ཚིག་ཆེན་པོ་རྡོ་རྗེའི་སྙིང་པོ་ཞེས་བྱ་བའི་སངས་རྒྱས་དང༌། དམ་ཚིག་ཆེན་པོ་ནོར་བུའི་<line/>
སྙིང་པོ་ཞེས་བྱ་བའི་སངས་རྒྱས་དང༌། དམ་ཚིག་ཆེན་པོ་པདྨའི་སྙིང་པོ་ཞེས་བྱ་བའི་སངས་རྒྱས་དང༌། དམ་ཚིག་ཆེན་པོ་བཀོད་པའི་སྙིང་པོ་ཞེས་བྱ་བའི་སངས་རྒྱས་<line/>
དང༌། དམ་ཚིག་ཆེན་མོ་རྡོ་རྗེ་དབང་ཕྱུག་མ་ཞེས་བྱ་བའི་རྣལ་འབྱོར་མ་ཆེན་པོ་དང༌། དམ་ཚིག་ཆེན་མོ་ནོར་བུའི་དབང་ཕྱུག་མ་ཞེས་བྱ་བའི་རྣལ་འབྱོར་མ་ཆེན་མོ་དང༌།<line/>
དམ་ཚིག་ཆེན་མོ་པདྨའི་དབང་ཕྱུག་མ་ཞེས་བྱ་བའི་རྣལ་འབྱོར་མ་ཆེན་མོ་དང༌། དམ་ཚིག་ཆེན་མོ་རྒྱན་གྱི་དབང་ཕྱུག་མ་ཞེས་བྱ་བའི་རྣལ་འབྱོར་མ་ཆེན་མོ་ལ་<line/>
སོགས་ཏེ། ཤིན་ཏུ་མི་འདའ་བ་ཆེན་པོའི་འཁོར་དང༌། གཞན་ཡང་ཚད་མེད་པའི་འཁོར་འདི་ལྟ་སྟེ། གསང་བ་ཆེན་པོ་བྱམས་པའི་སྙིང་པོ་ཞེས་བྱ་བའི་སངས་རྒྱས་<line/>
དང༌། གསང་བ་ཆེན་པོ་སྙིང་རྗེའི་སྙིང་པོ་ཞེས་བྱ་བའི་སངས་རྒྱས་དང༌། གསང་བ་ཆེན་པོ་དགའ་བའི་སྙིང་པོ་ཞེས་བྱ་བའི་སངས་རྒྱས་དང༌། གསང་བ་ཆེན་པོ་བཏང་<line/>
སྙོམས་ཀྱི་སྙིང་པོ་ཞེས་བྱ་བའི་སངས་རྒྱས་དང༌། གསང་བ་ཆེན་པོ་བདེ་བའི་དབང་ཕྱུག་མ་ཞེས་བྱ་བའི་རྣལ་འབྱོར་མ་ཆེན་མོ་དང༌། གསང་བ་ཆེན་མོ་འཇོམས་<line/>
</page>
<page index="8" id="5A">༄༅། །བྱེད་དབང་ཕྱུག་མ་ཞེས་བྱ་བའི་རྣལ་འབྱོར་མ་ཆེན་མོ་དང༌། གསང་བ་ཆེན་མོ་དགའ་བའི་དབང་ཕྱུག་མ་ཞེས་བྱ་བའི་རྣལ་འབྱོར་མ་ཆེན་<line/>
མོ་དང༌། གསང་བ་ཆེན་མོ་ཁྱབ་པའི་དབང་ཕྱུག་མ་ཞེས་བྱ་བའི་རྣལ་འབྱོར་མ་ཆེན་མོ་དང༌། ཤིན་ཏུ་ཚད་མེད་པའི་འཁོར་དང༌། གཞན་ཡང་རོལ་པ་ཆེན་པོའི་<line/>
འཁོར་འདི་ལྟ་སྟེ། རོལ་པ་ཆེན་པོའི་སངས་རྒྱས་ཡཀྵ་ཧེ་རུ་ཀ་ཞེས་བྱ་བ་དང༌། རོལ་པ་ཆེན་པོའི་སངས་རྒྱས་རཀྵ་ཧེ་རུ་ཀ་ཞེས་བྱ་བ་དང༌། རོལ་པ་ཆེན་པོའི་སངས་<line/>
རྒྱས་བྷིག་ཤ་ཧེ་རུ་ཀ་ཞེས་བྱ་བ་དང༌། རོལ་པ་ཆེན་པོའི་སངས་རྒྱས་བི་ཤྭ་ཧེ་རུ་ཀ་ཞེས་བྱ་བ་དང༌། རོལ་པ་ཆེན་མོའི་རྣལ་འབྱོར་མ་ཡཀྵ་ཤོ་རི་ཀ་ཞེས་བྱ་བ་དང༌།<line/>
རོལ་པ་ཆེན་མོའི་རྣལ་འབྱོར་མ་རཀྵ་ཤོ་རི་ཀ་ཞེས་བྱ་བ་དང༌། རོལ་པ་ཆེན་མོའི་རྣལ་འབྱོར་མ་བྷིག་ཤ་ཤོ་རི་ཀ་ཞེས་བྱ་བ་དང༌། རོལ་པ་ཆེན་མོའི་རྣལ་འབྱོར་མ་བི་<line/>
ཤྭ་ཤོ་རི་ཀ་ཞེས་བྱ་བ་དང༌། ཤིན་ཏུ་རོལ་པ་ཆེན་པོའི་འཁོར་དང༌། གཞན་ཡང་འཇིགས་བྱེད་ཆེན་པོའི་འཁོར་འདི་ལྟ་སྟེ། འཇིགས་བྱེད་ཆེན་པོའི་སངས་རྒྱས་ཏེ་ཤ་<line/>
ཧེ་རུ་ཀ་ཞེས་བྱ་བ་དང༌། འཇིགས་བྱེད་ཆེན་པོའི་སངས་རྒྱས་ཀེ་ཤ་ཧེ་རུ་ཀ་ཞེས་བྱ་བ་དང༌། འཇིགས་བྱེད་ཆེན་པོའི་སངས་རྒྱས་པ་ཤ་ཧེ་རུ་ཀ་ཞེས་བྱ་བ་དང༌། འཇིགས་<line/>
</page>
<page index="9" id="5B">བྱེད་ཆེན་པོའི་སངས་རྒྱས་བི་ཤྭ་ཧེ་རུ་ཀ་ཞེས་བྱ་བ་དང༌། འཇིགས་བྱེད་ཆེན་མོའི་རྣལ་འབྱོར་མ་ཏེ་ཤ་ཤོ་རི་ཀ་ཞེས་བྱ་བ་དང༌། འཇིགས་བྱེད་ཆེན་མོའི་རྣལ་འབྱོར་མ་ཀེ་ཤ་<line/>
ཤོ་རི་ཀ་ཞེས་བྱ་བ་དང༌། འཇིགས་བྱེད་ཆེན་མོའི་རྣལ་འབྱོར་མ་པེ་ཤྭ་ཤོ་རི་ཀ་ཞེས་བྱ་བ་དང༌། འཇིགས་བྱེད་ཆེན་མོའི་རྣལ་འབྱོར་མ་བི་ཤྭ་ཤོ་རི་ཀ་ཞེས་བྱ་བ་ལ་སོགས་<line/>
པ་ཤིན་ཏུ་འཇིགས་བྱེད་ཆེན་པོའི་འཁོར་དང༌། གཞན་ཡང་འཇོམས་བྱེད་ཆེན་པོའི་འཁོར་འདི་ལྟ་སྟེ། འཇོམས་བྱེད་ཆེན་པོའི་སངས་རྒྱས་ཏྲག་ཤ་ཧེ་རུ་ཀ་ཞེས་བྱ་བ་<line/>
དང༌། འཇོམས་བྱེད་ཆེན་པོའི་སངས་རྒྱས་ཧྲི་ཤ་ཧེ་རུ་ཀ་ཞེས་བྱ་བ་དང༌། འཇོམས་བྱེད་ཆེན་པོའི་སངས་རྒྱས་ཀ་ཤ་ཧེ་རུ་ཀ་ཞེས་བྱ་བ་དང༌། འཇོམས་བྱེད་ཆེན་པོའི་སངས་<line/>
རྒྱས་པགྴ་ཧེ་རུ་ཀ་ཞེས་བྱ་བ་དང༌། །འཇོམས་བྱེད་ཆེན་མོའི་རྣལ་འབྱོར་མ་ཏྲག་ཤ་ཤོ་རི་ཀ་ཞེས་བྱ་བ་དང༌། འཇོམས་བྱེད་ཆེན་མོའི་རྣལ་འབྱོར་མ་ཏྲི་ཤ་ཤོ་རི་ཀ་ཞེས་བྱ་བ་དང༌།<line/>
འཇོམས་བྱེད་ཆེན་མོའི་རྣལ་འབྱོར་མ་ཀ་ཤ་ཤོ་རི་ཀ་ཞེས་བྱ་བ་དང༌། འཇོམས་བྱེད་ཆེན་མོའི་རྣལ་འབྱོར་མ་བཀ་ཤ་ཤོ་རི་ཀ་ལ་སོགས་ཏེ། ཤིན་ཏུ་འཇོམས་བྱེད་ཆེན་པོའི་འཁོར་<line/>
དང༌། གཞན་ཡང་ཟ་བྱེད་ཆེན་པོའི་འཁོར་འདི་ལྟ་སྟེ། ཟ་བྱེད་ཆེན་པོའི་སངས་རྒྱས་རུ་ཏི་ཧེ་རུ་ཀ་ཞེས་བྱ་བ་དང༌། ཟ་བྱེད་ཆེན་པོའི་སངས་རྒྱས་རཀྟི་ཧེ་རུ་ཀ་ཞེས་བྱ་བ་དང༌། ཟས་<line/>
</page>
<page index="10" id="6A">༄༅། །བྱེད་ཆེན་པོའི་སངས་རྒྱས་ཁ་ཧི་ཧེ་རུ་ཀ་ཞེས་བྱ་བ་དང༌། ཟ་བྱེད་ཆེན་པོའི་སངས་རྒྱས་ས་ཧ་ཧེ་རུ་ཀ་ཞེས་བྱ་བ་དང༌། ཟ་བྱེད་ཆེན་མོའི་རྣལ་<line/>
འབྱོར་མ་རུ་ཏི་ཤོ་རི་ཀ་ཞེས་བྱ་བ་དང༌། ཟ་བྱེད་ཆེན་མོའི་རྣལ་འབྱོར་མ་ཏགྟི་ཤོ་རི་ཀ་ཞེས་བྱ་བ་དང༌། ཟ་བྱེད་ཆེན་མོའི་རྣལ་འབྱོར་མ་ཁ་ཧི་ཤོ་རི་ཀ་ཞེས་བྱ་བ་དང༌། ཟ་<line/>
བྱེད་ཆེན་མོའི་རྣལ་འབྱོར་མ་ས་ཧ་ཤོ་རི་ཀ་ཞེས་བྱ་བ་ལ་སོགས་པ་རྣལ་འབྱོར་མའི་འཁོར་རབ་ཏུ་མང་ཞིང་བསམ་གྱིས་མི་ཁྱབ་པའི་ཧེ་རུ་ཀ་མཐའ་ཡས་པ་ཤ་<line/>
སྟག་རྣམས་དང༌། གཞན་ཡང་གསང་བའི་བུ་མོའི་འཁོར་འདི་ལྟ་སྟེ། གསང་བའི་བུ་མོ་དཀར་མོ་ཞེས་བྱ་བ་དང༌། གསང་བའི་བུ་མོ་རྐུན་མོ་ཞེས་བྱ་བ་དང༌། གསང་<line/>
བའི་བུ་མོ་རྨོངས་མོ་ཞེས་བྱ་བ་དང༌། གསང་བའི་ཡུམ་རོ་ལངས་མ་ཞེས་བྱ་བ་དང༌། གསང་བའི་བུ་མོ་ལྦོས་མོ་ཞེས་བྱ་བ་དང༌། གསང་བའི་བུ་མོ་གཏུམ་མོ་ཞེས་<line/>
བྱ་བ་དང༌། གསང་བའི་བུ་མོ་སྨེ་ཤ་ཅན་ཞེས་བྱ་བ་དང༌། གསང་བའི་བུ་མོ་མ་ཚོགས་མ་ཞེས་བྱ་བ་ལ་སོགས་པ་ཤིན་ཏུ་གསང་བའི་བུ་མོའི་འཁོར་བསམ་གྱིས་མི་<line/>
ཁྱབ་པ་དང༌། གཞན་ཡང་དགའ་བའི་བུ་མོའི་འཁོར་འདི་ལྟ་སྟེ། དགའ་བའི་བུ་མོ་སེང་གདོང་མ་ཞེས་བྱ་བ་དང༌། དགའ་བའི་བུ་མོ་བྱ་རྒོད་གདོང་མ་ཞེས་བྱ་བ་དང༌།<line/>
</page>
<page index="11" id="6B">དགའ་བའི་བུ་མོ་སྟག་གདོང་མ་ཞེས་བྱ་བ་དང༌། དགའ་བའི་བུ་མོ་ཝ་གདོང་མ་ཞེས་བྱ་བ་དང༌། དགའ་བའི་བུ་མོ་ཁྱི་གདོང་མ་ཞེས་བྱ་བ་དང༌། དགའ་བའི་བུ་མོ་དུར་བྱ་<line/>
གདོང་མ་ཞེས་བྱ་བ་དང༌། དགའ་བའི་བུ་མོ་ཁྭ་གདོང་མ་ཞེས་བྱ་བ་དང༌། དགའ་བའི་བུ་མོ་མུན་གདོང་མ་ཞེས་བྱ་བ་ལ་སོགས་པ་ཤིན་ཏུ་དགའ་བའི་བུ་མོའི་འཁོར་<line/>
བསམ་གྱིས་མི་ཁྱབ་པ་དང༌། གཞན་ཡང་ཤིན་ཏུ་གུས་པའི་བུ་མོའི་འཁོར་འདི་ལྟ་སྟེ། ཤིན་ཏུ་གུས་པའི་བུ་མོ་རྟ་གདོང་མ་ཞེས་བྱ་བ་དང༌། ཤིན་ཏུ་གུས་པའི་<line/>
བུ་མོ་ཕག་གདོང་མ་ཞེས་བྱ་བ་དང༌། ཤིན་ཏུ་གུས་པའི་བུ་མོ་སྤྲེའུ་གདོང་མ་ཞེས་བྱ་བ་དང༌། ཤིན་ཏུ་གུས་པའི་བུ་མོ་ཐལ་བྱེད་མ་ལ་སོགས་པ་ཤིན་ཏུ་གུས་པའི་བུ་མོའི་<line/>
འཁོར་དང༌། གཞན་ཡང་ཤིན་ཏུ་གསོད་པ་ཆེན་པོའི་སྲས་ཀྱི་འཁོར་ལ་འདི་ལྟ་སྟེ། ཤིན་ཏུ་གསོད་པ་ཆེན་པོ་དཔལ་སྟག་གི་མགྲིན་ཞེས་བྱ་བ་དང༌། ཤིན་ཏུ་གསོད་<line/>
པ་ཆེན་པོ་དཔལ་གཡག་གི་མགྲིན་ཞེས་བྱ་བ་དང༌། ཤིན་ཏུ་གསོད་པ་ཆེན་པོ་དཔལ་ཤ་བའི་མགྲིན་ཞེས་བྱ་བ་དང༌། ཤིན་ཏུ་གསོད་པ་ཆེན་པོ་དཔལ་གཟིག་གི་མགྲིན་<line/>
ཞེས་བྱ་བ་དང༌། ཤིན་ཏུ་གསོད་པ་ཆེན་པོ་དཔལ་རྟ་མགྲིན་ཞེས་བྱ་བ་དང༌། ཤིན་ཏུ་གསོད་པ་ཆེན་པོ་དཔལ་སྤྱང་ཀིའི་མགྲིན་ཞེས་བྱ་བ་དང༌། ཤིན་ཏུ་གསོད་པ་ཆེན་པོ་<line/>
</page>
<page index="12" id="7A">༄༅། །དཔལ་སེངྒེའི་མགྲིན་ཞེས་བྱ་བ་དང༌། ཤིན་ཏུ་གསོད་པ་ཆེན་པོ་དཔལ་དོམ་གྱི་མགྲིན་ཞེས་བྱ་བ་དང༌། ཤིན་ཏུ་གསོད་པ་ཆེན་པོ་དཔལ་<line/>
ཕག་གི་མགྲིན་ཞེས་བྱ་བ་དང༌། ཤིན་ཏུ་གསོད་པ་ཆེན་པོ་དཔལ་དྲེད་མོའི་མགྲིན་ཞེས་བྱ་བ་དང༌། ཤིན་ཏུ་གསོད་མ་ཆེན་མོ་རྡོ་རྗེ་གསོད་མ་ཞེས་བྱ་བ་དང༌། ཤིན་ཏུ་<line/>
གསོད་མ་ཆེན་མོ་རྡོ་རྗེ་དུར་ཁྲོད་ཅེས་བྱ་བ་དང༌། ཤིན་ཏུ་གསོད་མ་ཆེན་མོ་རྡོ་རྗེ་གཏུན་ཁུང་ཞེས་བྱ་བ་དང༌། ཤིན་ཏུ་གསོད་མ་ཆེན་མོ་རྡོ་རྗེ་གཏུམ་མོ་ཞེས་བྱ་བ་<line/>
དང༌། ཤིན་ཏུ་གསོད་མ་ཆེན་མོ་རྡོ་རྗེ་མདའ་སྙེམས་མ་ཞེས་བྱ་བ་དང༌། ཤིན་ཏུ་གསོད་མ་ཆེན་མོ་རྡོ་རྗེ་སྒྲ་འབྱིན་མ་ཞེས་བྱ་བ་དང༌། ཤིན་ཏུ་གསོད་མ་ཆེན་མོ་རྡོ་རྗེ་<line/>
ཟ་བྱེད་མ་ཞེས་བྱ་བ་དང༌། ཤིན་ཏུ་གསོད་མ་ཆེན་མོ་རྡོ་རྗེ་འདྲེན་མ་ཞེས་བྱ་བ་དང༌། ཤིན་ཏུ་གསོད་མ་ཆེན་མོ་རྡོ་རྗེ་སྦོར་མ་ཞེས་བྱ་བ་དང༌། ཤིན་ཏུ་གསོད་མ་ཆེན་<line/>
མོའི་འཁོར་རབ་ཏུ་མང་པོ་རྣམས་དང༌། དེ་དག་ལ་སོགས་ཏེ་རྡུལ་ཕྲ་རབ་སྙེད་དང་ཐབས་ཅིག་གོ །ཡུམ་རྡོ་རྗེ་ཀུན་ཏུ་བཟང་མོ་ས་ང་ཤོ་རི་ཀས་ཀྱང་ཉིད་ཀྱི་སྐུ་ལ་རྣམ་<line/>
པར་འཁྲིལ་ཏེ་མདུན་གྱིས་བལྟས་ནས་ཐབས་ཅིག་གོ །དེ་ནས་བཅོམ་ལྡན་འདས་གསང་བ་མཆོག་གི་བདག་པོ་དེས་ཆོས་ཐམས་ཅད་དགོངས་པ་མཉམ་པ་ཉིད་ལ་<line/>
</page>
<page index="13" id="7B">ཤར་བར་མཁྱེན་ནས་སྐུ་མཉམ་པ་ཉིད་མི་དམིགས་པ་ཞེས་བྱ་བའི་ངང་ལ་སྙོམས་པར་ཞུགས་སོ། །གསུང་མཉམ་པ་ཉིད་མི་དམིགས་པ་ཞེས་བྱ་བའི་ངང་ལ་རྣམ་པར་<line/>
ཞུགས་སོ། །ཐུགས་མཉམ་པ་ཉིད་མི་དམིགས་པ་ཞེས་བྱ་བའི་ངང་ལ་རྣམ་པར་བཞུགས་ཏེ་འཇུག་པའམ། ལྡོག་པའམ། རྣམ་པར་ལྡོག་པ་མི་དམིགས་སོ། །དེ་ནས་<line/>
བཅོམ་ལྡན་འདས་གསང་བ་མཆོག་གི་བདག་པོ་དེས་དབྱིངས་ཀྱི་ངང་ལ་མི་གཡོ་བར་མནལ་བཞིན་དུ་ཡུམ་རྡོ་རྗེ་ཀུན་ཏུ་བཟང་མོས་སྟོང་པ་ཉིད་ཀྱི་གླུ་འདི་བླངས་ཏེ་<line/>
རྣམ་པར་བསྐུལ་ལོ། །ཡོད་མེད་སྟོང་པ་ཤིན་ཏུ་རྣལ་འབྱོར་མཐུས། །ནམ་མཁའ་བཞིན་ལས་དམ་ཚིག་ཉེ་བར་གཤེགས། །ཡེ་ཤེས་རྒྱ་མཚོ་རྣམ་པར་གྲོལ་བའི་<line/>
ཀློང༌། །མི་གནས་མི་དམིགས་ནམ་མཁའི་དབྱིངས་ནས་བཞེངས། །ཞེས་བསྐུལ་ནས་བཅོམ་ལྡན་འདས་གསང་བ་མཆོག་གི་བདག་པོ་དེས་ཆོས་ཐམས་ཅད་བྱང་<line/>
ཆུབ་སེམས་ལ་ཤར་བར་མཁྱེན་ནས་སྟོང་པ་ཉིད་ཀྱི་ངང་ལས་རྡོ་རྗེའི་སྐུ་མངོན་དུ་ཕྱུང་སྟེ། དཔེར་ན། ནམ་མཁའ་དྭངས་པ་ལས་ཟླ་བ་དྲི་མ་མེད་པར་ཤར་བ་ལྟ་<line/>
བུའོ༑ ༑དེ་ནས་ཡུམ་ས་ང་ཤོ་རི་ཀ་ལ་གཟིགས་ཏེ་འཛུམ་པ་རྣམ་པར་མཛད་དོ། །དཔེར་ན། ཉི་མ་སྟོང་ལས་འོད་ཀྱི་ཟེར་བཀྱེ་བ་ལྟ་བུའོ། །དེ་ནས་འོད་ཀྱི་ཟེར་དེ་དག་ལས་<line/>
</page>
<page index="14" id="8A">༄༅། །བྱང་ཆུབ་ཀྱི་སྤྲིན་མངོན་པར་འཁྲིགས་ཏེ་རོལ་པའི་ཆར་མངོན་པར་ཕབ་པས་རོལ་པ་སྣ་ཚོགས་ཀྱི་འབྲུག་དང༌། རོལ་པ་སྣ་ཚོགས་ཀྱི་གློག་<line/>
དང༌། རོལ་པ་སྣ་ཚོགས་ཀྱི་མཆོད་པ་དང༌། རོལ་པ་སྣ་ཚོགས་ཀྱི་གླུ་དང༌། རོལ་པ་སྣ་ཚོགས་ཀྱི་གར་དང༌། རོལ་པ་སྣ་ཚོགས་ཀྱི་རྔ་དང༌། དུང་དང༌། ཀེར་ཀོར་དང༌།<line/>
གླིང་བུ་དང༌། རོལ་པ་སྣ་ཚོགས་ཀྱི་རྒྱན་དང༌། རོལ་པ་སྣ་ཚོགས་ཀྱི་སྒེག་པ་དང༌། སྟེག་པ་དང༌། འཁྱུད་པ་དང༌། སྟེང་པ་དང༌། སྦྱོར་བ་དང༌། བསྟིམ་པ་དང༌།<line/>
མཉེས་པ་དང༌། རོལ་པ་སྣ་ཚོགས་ཀྱིས་གསོལ་པ་དང༌། མྱང་བ་དང༌། འཆའ་བ་དང༌། བདེ་བ་དང༌། སྤྲོ་བ་དང༌། འཇོ་བ་དང༌། འཇུག་པ་དང༌། རོལ་པ་སྣ་<line/>
ཚོགས་ཀྱིས་དགའ་བ་ཆེན་པོ་ལ་འཇུག་པ་རྣམ་པར་མཛད་དོ། །དེ་ནས་ཡུམ་ཀུན་ཏུ་བཟང་མོ་དེས་སྤྱན་ཟིམ་བག་གིས་རྣམ་པར་འདུད་པའི་ཚུལ་དུ་བཅོམ་ལྡན་<line/>
འདས་གསང་བ་མཆོག་གི་བདག་པོ་ལ་རྣམ་པར་བལྟས་ཏེ་རྣལ་འབྱོར་སྦྱོར་བའི་ཕྱག་ལུས་ཀུན་ཏུ་ས་ལ་བརྡབས་ནས་རོལ་པ་ཆེན་པོའི་གླུ་འདིས་གསོལ་པ་<line/>
བཏབ་བོ། །ཚོགས་ཆེན་གཉིས་རྫོགས་ཐུགས་དམ་དབྱིངས་ཀྱི་ལྷ། །ལོངས་སྤྱོད་རྫོགས་མཛད་རོལ་པ་ཆེན་པོའི་སྐུ། །རྡོ་རྗེ་སེམས་དཔའ་སྐལ་བཟང་དཔལ་ཁྱོད་<line/>
</page>
<page index="15" id="8B">བདག །ཐབས་ཀྱིས་རོལ་པ་བདེ་ཆེན་དབྱིངས་ནས་བཞེངས། །དེ་ནས་བཅོམ་ལྡན་འདས་གསང་བ་མཆོག་གི་བདག་པོ་དེས་གླུ་དེས་བསྐུལ་བར་ཐུགས་སུ་ཆུད་ནས་བདེ་བ་<line/>
ཆེན་པོའི་ངང་དེ་ལས་ཆོ་འཕྲུལ་ཆེན་པོར་རྣམ་པར་བཞེངས་ཏེ་རྣམ་པར་འགྱིང་བ་དང༌། རྣམ་པར་བརྗིད་པ་དང༌། གར་གྱི་ཕྱག་རྒྱ་ཆེན་པོ་དང༌། རྣམ་པར་བཤད་པ་སྣ་<line/>
ཚོགས་དང༌། ཞབས་ཀྱི་བརྐྱང་བསྐུམ་དང༌། སྐུའི་འགྱུར་བག་དང༌། སྨིན་རིས་ཀྱི་འབྲི་ཀུ་ཏ་བསྒྱུར་བ་དང༌། སྤྲུལ་པའི་འོད་ཟེར་གྱིས་ནམ་མཁའ་ཐམས་ཅད་ཀུན་<line/>
ཏུ་ཁྱབ་པར་མཛད་དོ། །དེ་ནས་ཐམས་ཅད་དང༌། ཐམས་ཅད་ལ་མཚན་མ་དང༌། རྣམ་པ་དང༌། ཡོད་པ་དང༌། མེད་པ་ཐམས་ཅད་ལ་གསང་བ་མཆོག་གི་བདག་<line/>
པོ་དེས་ཀུན་ལ་ཁྱབ་པར་མཛད་དོ། །དེ་དག་གི་རང་བཞིན་དུ་རྣམ་པར་གནས་སོ། །དེ་ནས་རྡོ་རྗེ་ཀུན་ཏུ་བཟང་མོ་དེ་ངོ་མཚར་དུ་གྱུར་ཏེ། ཡང་རྣལ་འབྱོར་པའི་ཕྱག་<line/>
ལུས་ཀུན་ཏུ་ས་ལ་བརྡབས་ཏེ་ཆོ་འཕྲུལ་འབྱུང་བའི་གླུ་འདིས་གསོལ་བ་བཏབ་བོ། །ཡེ་ཤེས་སྒྱུ་མ་རྣམ་པར་རོལ་པའི་སྐུ། །ཐབས་དང་ཤེས་རབ་ཆེ་ལ་མངའ་བརྙེས་<line/>
པའི༑ ༑འཕགས་རྗེ་སྤྲུལ་པ་མང་པོ་འབྱུང་བའི་གནས། །བདེ་གཤེགས་བདེ་བར་གཤེགས་མཛད་བཞེས་སུ་གསོལ། །དེ་ནས་བཅོམ་ལྡན་འདས་གསང་བ་མཆོག་གི་<line/>
</page>
<page index="16" id="9A">༄༅། །བདག་པོ་དེས་རྡོ་རྗེ་རོལ་པའི་དེ་ཁོ་ན་ཉིད་ཅེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་ཅང་མི་གསུང་བར་བཞུགས་སོ། །དེ་ནས་<line/>
ཡུམ་རྡོ་རྗེ་ཀུན་ཏུ་བཟང་མོ་དང༌། དམ་ཚིག་ཆེན་པོ་རྡོ་རྗེ་སེམས་དཔའ་ལ་སོགས་པ་ལ་འཁོར་ཤིན་ཏུ་མང་པོ་རྣམས་ངོ་མཚར་དུ་གྱུར་ཏེ། དེ་དག་ཐམས་ཅད་<line/>
མགྲིན་གཅིག་ཏུ་རྡོ་རྗེ་རོལ་པའི་དེ་ཁོ་ནའི་གླུ་འདིས་བསྐུལ་ཏེ་གསོལ་བ་བཏབ་བོ། །ཨེ་མ་ཧོ། །ཡིད་བཞིན་སྐུ་མཆོག་ནམ་མཁའ་ལྟ་བུ་ལས། །ཁྱབ་པའི་བྱིན་<line/>
རླབས་རྡོ་རྗེ་གར་མཛད་ཅིང༌། །གཟི་བརྗིད་སྤྲིན་དཔུང་རོལ་པས་བསྒྱིངས་པའི་སྐུ། །ཐོགས་མེད་རྡོ་རྗེ་རོལ་པའི་ཆོ་འཕྲུལ་སྟོན། །ཨེ་མ་ཧོ། །ཡིད་བཞིན་གསུང་<line/>
མཆོག་སྒྲ་བརྙན་ལྟ་བུ་ལས། །སྙན་པའི་བྱིན་རླབས་རྡོ་རྗེ་བརྗོད་མཛད་ཅིང༌། ཡན་ལག་རྒྱ་མཚོ་མི་ཟད་བཀོད་པའི་གསུང༌། །སེངྒེ་སྒྲ་ཡིས་གསང་སྔགས་རྒྱ་མཚོ་<line/>
སྟོན༑ ༑ཨེ་མ་ཧོ། །ཡེ་ཤེས་སྙིང་པོ་ཉི་མ་ལྟ་བུ་ལས། །ཡེ་ཤེས་བྱིན་རླབས་རྡོ་རྗེ་བདེ་མཛད་ཅིང༌། །ཐིག་ལེ་སྤྲོས་བྲལ་རྣམ་པར་མི་རྟོག་ཐུགས། །རྣམ་གྲོལ་དེ་ཉིད་<line/>
ངེས་པའི་ཆོ་འཕྲུལ་སྟོན། །མི་ཤེས་བླུན་རྨོངས་འདམ་བྱིང་འགྲོ་བ་རྣམས། །སྡུག་བསྔལ་རྒྱ་མཚོས་བཅིངས་པ་ཐབས་ཀྱིས་གྲོལ། །མ་རིག་མུན་པས་ལྡོངས་<line/>
</page>
<page index="17" id="9B">པའི་དོན་གྱི་ཕྱིར། །འཁོར་བའི་རྒྱ་མཚོ་རོལ་པའི་གྲུ་ཡིས་སྒྲོལ། །དེ་བཞིན་གཤེགས་པ་ཀུན་གྱི་ཐུགས་ཆེན་པོ། །ཡེ་ཤེས་དོན་གྱི་སྙིང་པོ་མཆོག་དང་ལྡན། །རྣལ་འབྱོར་<line/>
ཐེག་ཆེན་རྡོ་རྗེ་ཀུན་འདུས་རྒྱུད། །འདུས་པའི་ཚོགས་ལ་རྒྱ་ཆེར་བཤད་དུ་གསོལ། །ཨ་ལ་ལ་ཧོ། །ཞེས་ངེས་པར་བཏུད་དེ་གསོལ་བ་བཏབ་བོ། །དེ་ནས་བཅོམ་ལྡན་འདས་<line/>
གསང་བ་མཆོག་གི་བདག་པོ་དེས་རྡོ་རྗེ་རོལ་པ་དེ་ཁོ་ན་ཉིད་ཀྱི་གླུ་དེས་གསོལ་བ་བཏབ་པ་མཁྱེན་ནས་འཁོར་ཐམས་ཅད་ལ་རྣམ་པར་གཟིགས་ཏེ་འཛུམ་པ་མཛད་དོ། །འཛུམ་<line/>
པ་མཛད་པས་ཐུགས་རྣམ་པར་དག་པའི་ཀློང་ནས་རིག་པའི་ཉི་མ་བརྗོད་ཀྱིས་མི་ལང་བའི་འོད་ཟེར་དང་བཅས་པ་འབྱམས་ཀླས་པ་ཁྱབ་པར་ཤར་བར་མཛད་དོ། །འོད་ཟེར་<line/>
དེ་དག་རེ་རེ་ལས་རྡོ་རྗེ་ཧེ་རུ་ཀ་རབ་ཏུ་མང་པོའི་ཚོགས་ཤར་བར་མཛད་དོ། །དེ་དག་རེ་རེ་ལས་ཀྱང་སངས་རྒྱས་འབུམ་ཕྲག་འཁོར་སོ་སོའི་ཞམ་འབྲིང་བཅས་པ་ལྷུན་གྱིས་<line/>
གྲུབ་པར་མཛད་དོ། །དེ་དག་ལས་རིག་པའི་ཉི་མའི་ཆར་མངོན་པར་ཕབ་པས་མུན་པའི་ཀློང་ཐམས་ཅད་གསལ་བར་མཛད་དོ། །རིག་པའི་ཆོས་ཀྱི་འབྲུག་སྒྲ་དང༌། རིག་<line/>
པའི་ཆོས་ཀྱི་ཆར་དང༌། རིག་པའི་ཆོས་ཀྱི་གླུ་སྣ་ཚོགས་དང༌། གར་སྣ་ཚོགས་དང༌། རིག་པའི་ཆོས་ཀྱི་མཆོད་པ་སྣ་ཚོགས་བྱུང་སྟེ་འབྱམས་ཀླས་པའི་ནམ་མཁའ་<line/>
</page>
<page index="18" id="10A">༄༅། །ལ་སྒྲ་སྣ་ཚོགས་ཕན་ཚུན་དང༌། ཡན་མན་དང༌། སྣྲེལ་ཞི་ལ་སོགས་པ་ཐམས་ཅད་དུ་ཁྱབ་པར་ལིང་ལོང་ཆད་པར་བྱུང་ངོ༌། །མཆོད་<line/>
པའི་ཆར་ཡང་མངོན་པར་ཕབ། རྨད་དུ་བྱུང་བའི་སྐུ་བསམ་གྱིས་མི་ཁྱབ་པ་ཡང་ལིང་ལོང་ཆད། རྨད་དུ་བྱུང་བའི་ཐུགས་ཀྱང་ལྷང་ངེའོ། །རྨད་དུ་བྱུང་བའི་གསུང་<line/>
བསམ་གྱིས་མི་ཁྱབ་པ་ཡང་ཨ་ལ་ལ་ཧོ། །ཞེས་སྒྲ་སྒྲོག །སངས་རྒྱས་འབུམ་ཕྲག་ཀྱང་གསུང་དབྱངས་བསམ་གྱིས་མི་ཁྱབ་པའི་སྒྲ་གཅིག་ཏུ། ཨེ་མ་ཧོ། །རྨད་བྱུང་<line/>
རོལ་པའི་ཆོས་ཀྱི་དོན་བྱུང་ངོ་ཞེས་སྒྲོག །འཁོར་འབུམ་ཕྲག་དང་གདུལ་བྱ་སྣ་ཚོགས་སྤྲོ་བའི་ངོ་མཚར་བསྐྱེད། རིག་པའི་རྩལ་སྦྱངས། དོན་གྱི་ཆེ་བ་ཕྱུང༌།<line/>
ངམ་ཞིང་ངོ་མཚར་བར་གྱུར་ཏེ་ཐམས་ཅད་ཉེ་བར་གནས་སོ། །དེ་ནས་ཡང་བཅོམ་ལྡན་འདས་གསང་བ་མཆོག་གི་བདག་པོ་དེས་འཁོར་རྣམ་པར་སྦྱོར་བའི་རྡོ་<line/>
རྗེ་རྒྱན་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་སོ། །སྙོམས་པར་ཞུགས་ནས་རྡོ་རྗེ་སྔགས་ཀྱི་ཚིག་འདི་གསུངས་སོ། །ཧཱུཾ་ཧཱུཾ་ཧཱུཾ། རྡོ་རྗེ་འདུ་བར་བསྡུས་<line/>
པ་ཡི༑ ༑དམ་ཚིག་ཆེན་པོའི་རིག་འཛིན་རྣམས། །བླ་འོག་རིམ་པ་ཇི་བཞིན་དུ། །རྡོ་རྗེ་གསང་བའི་གྲལ་འཁོད་དེ། །རིགས་མ་ཡིན་པ་རིགས་མིན་འགྱུར། །སྐལ་<line/>
</page>
<page index="19" id="10B">པ་བཟང་པོའི་དམ་ཚིག་འདི། །སྐལ་པ་ངན་ལ་འབབ་མི་འགྱུར། །དེ་ལས་འདས་ན་དེ་རླག་བྱེད། །ཧཱུཾ་ཀྲོ་དྷ་ཛྭ་ལ་ས་མ་ཡ། རཀྵ་ཛྭ་ལ་ས་མ་ཡ། ཡཀྵ་ཛྭ་ལ་ས་མ་<line/>
ཡ༑ ཙིཏྟ་ཛྭ་ལ་ས་མ་ཡ། ཞེས་གསུངས་པ་ཙམ་གྱིས་ཞལ་ལྗགས་ཀྱི་དབང་པོ་འོད་མེ་དཔུང་ཆེན་པོ་ལས་ཁྲོ་བོ་འོད་ཀྱི་ཕྲེང་བ་འབར་བ་དང༌། སྲིན་པོ་འོད་ཀྱི་ཕྲེང་བ་འབར་བ་དང༌།<line/>
གནོད་སྦྱིན་འོད་ཀྱི་ཕྲེང་བ་འཁྲུག་པ་དང༌། ཟ་བྱེད་འོད་ཀྱི་ཕྲེང་བ་འབར་བ་བརྒྱུད་མར་བྱུང་བས་རུ་ཏྲ་ཅན་དང༌། བདུད་དང༌། སྲིན་མོ་དང༌། གནོད་སྦྱིན་དང༌། སྲིན་པོ་དང༌། འཇུག་སྲེད་<line/>
དང༌། སྲེད་མེད་དང༌། དབང་ཕྱུག་དང༌། སྟོབས་ལྡན་དང༌། སྤྲེའུ་དང༌། ར་དང༌། ལུ་འདེ་དང༌། སྦྲང་མ་དང༌། བྱ་རོག་དང༌། མེ་ཁྱེར་དང༌། འཁོར་བ་དང༌། ཆུ་<line/>
དང༌། ས་དང༌། ནམ་མཁའ་དང༌། མེ་དང༌། སྒྲ་དང༌། བསམ་ངན་ལ་སོགས་པ་བརླགས་ཏེ་མི་གནས་པར་གྱུར་ཅིང༌། རྨད་དུ་བྱུང་བ་ཉིད་དུ་མཛད་དོ། །དེ་ནས་<line/>
འོད་ཟེར་དེ་དག་མཁའ་ལ་འཁྱིལ་བ་དང༌། འཁོར་མང་པོ་དག་ཤིན་ཏུ་སྐྲག་སྟེ་གསོལ་བ་བཏབ་པ། ཨེ་མ་ཧོ། །ཨེ་མ་བདག་ཅག་བཅོམ་ལྡན་འདས་ཀྱིས་བྱིན་<line/>
གྱིས་བརླབ་ཏུ་གསོལ་ཞེས་གསོལ་བ་བཏབ་པ་ལས། བཅོམ་ལྡན་འདས་གསང་བ་མཆོག་གི་བདག་པོ་དེས་ཞལ་གྱི་མདངས་ཕྱུང་སྟེ་འོད་ཟེར་དེ་དག་ཡེ་ཤེས་ཀྱི་<line/>
</page>
<page index="20" id="11A">༄༅། །འོད་ཞི་ཞིང་འཁྱིལ་བ་དང༌། མཛེས་ཤིང་བདེ་བ་དང་ལྡན་པས་ཐམས་ཅད་རངས་པར་བྱས་པས་སྣོད་དུ་རུང་བར་རྣམ་པར་སྦྱངས་ནས་<line/>
འོད་དེ་དག་འོད་ཀྱི་གནས་སུ་ཐིམ་པར་གྱུར་ཏོ། །དེ་ནས་བཅོམ་ལྡན་འདས་གསང་བ་མཆོག་གི་བདག་པོ་དེ་མི་གནས་པའི་ཡེ་ཤེས་ཆེན་པོའི་ཀློང་ནས་ངེས་པར་བཞེངས་<line/>
ནས་སེངྒེ་རྣམ་པར་རྒྱལ་བའི་སྒྲ་ལྟ་བུས་དོན་གྱི་བཀོད་པ། གསང་བའི་ངེས་པ་རྒྱུད་མི་འགྲེལ་པ། རྟགས་ཀྱི་རོལ་པ། རྡོ་རྗེ་རྣམ་པར་བསྒྱིངས་པའི་གཞུང་ཆེན་པོ་<line/>
སྒྲ་འདིས་བཤད་དོ། །ཨ་ཨོ་ཨོཾ། །ས་མ་ཡ། ཨ་དྷི། གུ་ཧྱ། པུ་ཏི་ཨ་ཧོ་ཀུ་ལ་མ་ཏོང་བྱིད་ཏ་བ་དྲ་ཨ་མོ་གྷ་ཨཱི་ཤྭ་ར་ས་ཡ་ན། གུ་ཏི་ཨ་ལ་ལ་ཧོ་ཞེས་ཅང་མི་གསུང་<line/>
ངོ༌། །ཀུན་ཏུ་མི་གསུང༌། རབ་ཏུ་མི་གསུང༌། གསུངས་པ་མི་འགོག །འགོག་པ་མ་ཡིན། མ་གསུངས་པ་ཉིད་ན་རྒྱ་ཆེར་བཤད་པའི་ངོ་བོར་བཞུགས་སོ། །རྣམ་པར་<line/>
བཞུགས་ནས་དམ་ཚིག་ཆེན་པོ་རྡོ་རྗེ་སེམས་དཔའ་ལ་ཞལ་གཟིགས་ཏེ་འཛུམ་པས་བསྐུལ་བ་རྣམ་པར་མཛད་དོ། །དེ་ནས་དམ་ཚིག་ཆེན་པོ་རྡོ་རྗེ་སེམས་དེས་བསྐུལ་བར་<line/>
རྣམ་པར་རིག་ནས་རང་གི་སྟན་ལས་ལངས་ནས་རང་གི་མཆན་མ་གནས་ལྡར་རེག་པར་བྱས་ན་ལྕེ་པདྨོའི་སྟེང་དུ་བཞག་ནས་ལུས་ས་ལ་བརྡབས་པའི་ཕྱག་རྣལ་འབྱོར་<line/>
</page>
<page index="21" id="11B">གྱི་ལུགས་སུ་སེངྒེའི་ལྟ་སྟངས་ཀྱིས་བྱས་ནས་སྟོང་པའི་ཞལ་དུ་བལྟས་ཏེ་རྡོ་རྗེ་རྒྱལ་པོ་ཚོགས་བདག་དགོངས་སུ་གསོལ། ཆོས་ཀྱི་རྒྱལ་པོ་མི་གཡོ་རྒྱལ་ཚུལ་མཛད། །རྒྱལ་<line/>
མཆོག་རྒྱལ་པོ་ཆོས་ཀྱི་རྒྱལ་པོའི་མཐུས། །འདུས་པའི་ཚོགས་ལ་རྒྱ་ཆེར་བཤད་དུ་གསོལ། །ཨ་ལ་ལ་ཧོ། །ཞེས་གསོལ་བ་བཏབ་པ་ལས། བཅོམ་ལྡན་འདས་གསང་བ་<line/>
མཆོག་གི་བདག་པོ་དེས་རྡོ་རྗེ་ལས་ཀྱི་བཀའ་བ་དེ་བྱིན་གྱིས་བརླབ་པའི་ཕྱིར་རྡོ་རྗེ་རྣམ་པར་སྤྲོ་བ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་འདི་སྐད་ཅེས་བཀའ་<line/>
སྩལ་ཏོ༑ ༑བཛྲ་ཀརྨ་ཙཀྲ་སཏྭ་རཾ། ཞེས་གསུངས་ཏེ། རྡོ་རྗེ་རྒྱ་གྲམ་གྱི་འཁོར་ལོ་གཅིག་སེམས་དཔའ་རྡོ་རྗེའི་ལག་ཏུ་བབས་པར་གྱུར་ནས་ལས་ཀྱི་རྡོ་རྗེའི་དབང་ཐོབ་པར་གྱུར་<line/>
ཏེ༑ རྣམ་པར་རོལ་པ་ཆེན་པོ་ཤིན་ཏུ་བླ་བརྐྱལ་བའི་སྤོབས་པ་ཅན་དུ་གྱུར་ཏོ། །བྱིན་གྱིས་བརླབས་ནས་ཀུན་ཏུ་མི་བཟོ་བར་རབ་ཏུ་བག་དང་ལྡན་པ་ཆེན་པོར་གྱུར་ཏོ། །དེ་ནས་<line/>
སེམས་དཔའ་རྡོ་རྗེ་དེས་ལས་ཀྱི་མཚན་མ་དེ་ལག་ཏུ་གླངས་ཏེ་སྟོབས་སྣ་ཚོགས་དང༌། གར་དང༌། གླུ་སྣ་ཚོགས་རྡོ་རྗེ་ཚིག་ཏུ་ལེན་ཅིང་རྡོ་རྗེ་རྒྱ་གྲམ་ལས་ཀྱི་འཁོར་ལོ་དེ་<line/>
ལན་རྣམ་པ་བཅུ་གཉིས་སུ་བསྐོར་ནས་གྲངས་གཉིས་དང་ལྔ་བསྒྱུར་བས་ཞིང་ཁམས་མཐའ་དག་རྣམ་པར་གཡོས་ཏེ། གཡོས། རབ་ཏུ་གཡོས། ཀུན་ཏུ་རབ་ཏུ་<line/>
</page>
<page index="22" id="12A">༄༅། །གཡོས༑ འགུལ། རབ་ཏུ་འགུལ། །ཀུན་ཏུ་རབ་ཏུ་འགུལ། ལྡེག། རབ་ཏུ་ལྡེག །ཀུན་ཏུ་རབ་ཏུ་ལྡེག །འཁྲུགས། རབ་ཏུ་<line/>
འཁྲུགས། །ཀུན་ཏུ་རབ་ཏུ་འཁྲུགས། འུར། རབ་ཏུ་འུར། ཀུན་ཏུ་རབ་ཏུ་འུར། ཆེམ། རབ་ཏུ་ཆེམ། ཀུན་ཏུ་རབ་ཏུ་ཆེམ་པར་གྱུར་ཏེ། ཞིང་ཁམས་ཐམས་<line/>
ཅད་ནི། གསང་བའི་དཀྱིལ་འཁོར་ཤ་སྟག་ཏུ་གྱུར། བཅུད་ཡུལ་ཐམས་ཅད་ནི། ཕྱག་རྒྱ་ཆེན་པོར་གྱུར། །རྣམ་པར་རྔམ་པའི་ཚུལ་གྱིས་སྟོན་པའི་<line/>
མདུན་ལོགས་སུ་སེངྒེ་རྡོ་རྗེས་མཚན་པའི་གདན་ལ་འགྱིང་བག་གི་ཚུལ་གྱིས་རྣམ་པར་གནས་སོ། །དེ་ནས་འདུས་པའི་འཁོར་ཚོགས་ཕལ་མོ་ཆེ་རྣམས་ཀྱིས་<line/>
བཅོམ་ལྡན་འདས་ལ་འདི་སྐད་ཅེས་གསོལ་ཏོ། །ཨེ་མ་བཅོམ་ལྡན་འདས། སེམས་དཔའ་རྡོ་རྗེ་འདི་ནི། འདི་ལྟར་མཐུ་ཆེ་བ། འདི་ལྟར་བྱིན་རླབས་ཆེ་བ། འདི་<line/>
ལྟར་རྒྱ་ཆེ་བ། འདི་ལྟར་མཁས་པ། འདི་ལྟར་གསལ་ཞིང་ཟབ་པ་ནི། བཅོམ་ལྡན་འདས་ཀྱི་ཐུགས་ལས་སྐྱེས་པ་ལགས་སོ། །ཞེས་གསོལ་བ་དང༌། བཅོམ་<line/>
ལྡན་འདས་ཀྱིས་བཀའ་སྩལ་བ། འདུས་པ་ཆེན་པོའི་ཚོགས། སེམས་དཔའ་རྡོ་རྗེ་འདི་ནི། བྱང་ཆུབ་ཀྱི་སེམས་ཐམས་ཅད་ཀྱི་ཕྱི་མོ། །སྙིང་རྗེ་ཐམས་ཅད་ཀྱི་བདག་<line/>
</page>
<page index="23" id="12B">པོ༑ ༑སངས་རྒྱས་ཐམས་ཅད་ཀྱི་རྗེ་བཙུན། བྱང་ཆུབ་སེམས་དཔའ་རིག་པ་འཛིན་པ་ཐམས་ཅད་ཀྱི་ཡབ། རྣལ་འབྱོར་པ་ཐམས་ཅད་ཀྱི་མེས་ཆེན་པོ། །མྱ་ངན་ལས་འདས་<line/>
པ་ཐམས་ཅད་ཀྱི་དད་དཔོན། །བདུད་ཐམས་ཅད་ཀྱི་ཡང་བདུད་ཆེན་པོ། །ཆོས་ཐམས་ཅད་ཀྱི་མཛོད། ཡེ་ཤེས་ཐམས་ཅད་ཀྱི་འབྱུང་གནས་ཆེན་པོར་གྱུར་པ་ཡིན་ནོ། །དེ་ཅིའི་<line/>
ཕྱིར་ཞེ་ན། ཐོག་མ་དང་ཐ་མ་མེད་པ་མཉམ་པའི་དུས། ཕ་མཐའ་ལས་ཀྱང་ཕ་མཐའ། དཔག་ཏུ་མེད་ཅིང་བསམ་དུ་མེད་པ། འབྱམས་ཀླས་པའི་དུས་ནས་བྱ་བ་བྱས་<line/>
ཤིང་བྱེད་པ་བྱས་པ། མངོན་པར་རྫོགས་པར་སངས་རྒྱས་པ་ཡིན་ཏེ། ཆོས་ཐམས་ཅད་ཀྱི་རང་བཞིན་དུ་སྦྱོར་ཞིང་གནས་པས་ན། རྒྱལ་བ་ཐམས་ཅད་ཀྱི་ཐུགས་ལས་སྐྱེས་ཤིང་ཐམས་ཅད།<line/>
ཀྱི་ཡབ་ཏུ་གྱུར་པ་ཡིན་ཏེ། དེ་འདྲའོ་ཞེས་བཀའ་སྩལ་པ་ལས་འདུས་པའི་འཁོར་ཐམས་ཅད་ངོ་མཚར་དུ་འགྱུར་ཏེ། བཅོམ་ལྡན་འདས། འདིས་ནི། འདི་ལྟར་ངོ་མཚར་ལགས་སོ།།<line/>
བདེ་བར་གཤེགས་པ། འདི་ངོ་མཚར་ལགས་སོ། །སེམས་དཔའ་རྡོ་རྗེ་དམ་པ་ལ་ལོགས་སུ་བཏུད་དེ་ལུས་ས་ལ་བརྡབས་པའི་ཕྱག་རྣལ་འབྱོར་ལུགས་སུ་བྱས་ཏེ་རྨད་<line/>
དུ་བྱུང་བའི་མེ་ཏོག་དང༌། ཚོགས་ཀྱི་མཆོད་པ་སྣ་ཚོགས་བྱས་ཏེ། འདི་ལྟར་རྨད་བྱུང་ངོ་མཚར་ཁྱོད། །སངས་རྒྱས་ཐུགས་ལས་རྒྱལ་སྐྱེས་པ། །ཇི་ལྟར་ཞིང་འདིར་<line/>
</page>
<page index="24" id="13A">༄༅། །སྣང་ཞིག་གུ། །རྣལ་འབྱོར་ཡབ་གྱུར་རྒྱལ་བའི་སྲས། །ངོ་མཚར་ཁྱོད་ཀྱིས་སྤྱོད་པས་ན། །བཀའ་ཡི་འཁོར་ལོ་རབ་བསྐོར་བ། སྒྲུབ་<line/>
པའི་ལམ་མཆོག་དམ་པ་དག །ཚིག་གིས་མཚོན་ཏེ་གསལ་བར་མཛོད། །ཨ་ལ་ལ་ཧོ་ཞེས་གསོལ་བ་བཏབ་བོ། །དེ་ནས་དམ་པ་རྡོ་རྗེས་རྡོ་རྗེ་བསྐོར་ཏེ་བསྒྱུར་<line/>
ནས་བརྗིད་བག་ཏུ་ཚིག་ཏུ་མཚོན་ཏེ་སྨྲས་པ། ཨོཾ་ཨཱཾ་ཧཱུཾ། ཨ་ལ་ལ་ཧོ། །རྒྱལ་བའི་སྲས་པོས་ཅང་མི་གསུང༌། །མི་གསུང་བས་ནི་རྒྱ་ཆེར་བཤད། །བཤད་དུ་མེད་<line/>
པའི་ཆོས་འདི་ནི། །རྒྱལ་བ་རྣམས་ཀྱིས་མ་བཤད་དེ། །དེ་ལྟར་སྟོན་པ་རྒྱལ་མཆོག་ཀྱང༌། །རྣམ་པར་བརྗོད་པར་མི་བཞེད་དེ། །རྒྱ་ཆེར་བཤད་པར་དགོངས་པ་འོ། །སྐྱེ་བ་<line/>
མེད་པའི་ཆོས་རྣམས་ནི། །མ་སྐྱེས་པར་ཡང་སྙིང་པོར་བཞེད། །སྙིང་པོའི་དོན་དུ་གང་གྱུར་པ། །ཚིག་ཏུ་སྨྲ་བ་ལེགས་མ་ཡིན། །སྤྲོས་པ་ཉིད་ན་གོལ་བ་ཞེས། །རྒྱལ་<line/>
བ་རྣམས་ཀྱིས་ཡང་དག་བཤད། །དེ་བས་རྡོ་རྗེ་རྒྱལ་པོ་ཉིད། །བཀའ་མི་སྩལ་བར་དགོངས་པའོ། །དགོངས་པའི་དོན་རྣམས་གང་འབྱིན་པ། །ཇི་ལྟར་མེ་ལོང་གཟུགས་<line/>
བརྙན་ལྟར། །དགོངས་དོན་རིག་ལ་སྣང་གྱུར་པ། །མ་སྐྱེས་སྙིང་པོའི་དོན་གྱིས་ན། །ཚིག་ཏུ་སྤྲོ་བ་མ་ཡིན་ནའང༌། །མཚན་མ་ཚིག་གི་རྣལ་འབྱོར་པ། །ཚིག་ལ་<line/>
</page>
<page index="25" id="13B">ཞིབ་ཅིང་དོན་ལ་རྩིང༌། ཚིག་ཕྱིར་བློ་འབྲང་རྩལ་ཞན་རྣམས། །དཀྲི་ཕྱིར་བསམ་པ་རངས་བྱ་བ། །མ་དམིགས་པ་ལས་དམིགས་པ་ཡི། །ཆོ་འཕྲུལ་ཚིག་གིས་མཚོན་<line/>
པ་ནི༑ ༑བདེར་གཤེགས་རྒྱལ་བ་ཀུན་གྱི་ཐུགས། །གསང་བ་དེ་ཉིད་སྙིང་པོའི་དོན། །མཉམ་ཉིད་བྱང་ཆུབ་ཐེག་ཆེན་པོ། །གསལ་བར་བཀོད་དེ་ངེས་བརྗོད་ཀྱིས། །རྒྱ་<line/>
ཆེན་འདུས་པའི་ཚོགས་རྣམས་ཉོན། །ང་ནི་དུས་གསུམ་བཞུགས་པ་ཡི། རྒྱལ་བ་ཀུན་གྱི་སྙིང་པོ་སྟེ། །སྟོང་པར་སྦས་པའི་དོན་འདི་ལ། །དཔེས་མཚོན་ཚིག་གི་ལྡེ་མིག་<line/>
གིས༑ ༑མཉམ་ཉིད་རིག་པའི་སྒོ་དབྱེ་བྱས། །སྦས་པའི་དོན་འབྱིན་གསལ་བྱེད་པ། །སཱ་ལུ་ཕུབ་ཁྲོས་སྣང་མེ་བཞིན། །གསལ་བཏེག་སྣང་རྙེད་ལ་ལེར་འདུག །ཟབ་མོར་<line/>
སྤྱོད་པ་ལ་མོས་པས། །གང་ཞིག་དོན་ལ་འདྲིས་པ་ཡི། །གསང་སྔགས་སྤྱོད་པའི་རང་བཞིན་ནི། །མཐུན་པའི་དམིགས་བཅུ་དཔེར་བཞག་སྟེ། །རྣལ་འབྱོར་ཅན་གྱིས་<line/>
ཤེས་པར་བྱ། །སྒྱུ་མ་སྨིག་རྒྱུ་རྨི་ལམ་དང༌། །གཟུགས་བརྙན་དྲི་ཟ་གྲོང་ཁྱེར་དང༌། བྲག་ཅ་ཆུ་ཟླ་མིག་ཡོར་དང༌། །ཆུ་བུར་འཁྲུལ་དང་མགལ་མེར་སྣང༌། །སྒྲུབ་དང་གསང་<line/>
སྔགས་སྤྱོད་པ་དང༌། གྲུབ་པ་དང་ནི་གནས་དག་དང༌། །བཟླས་པའི་སྒྲ་དང་ཕྱག་རྒྱར་རྟོག། ཏིང་འཛིན་ལྟ་བ་ཆོ་འཕྲུལ་བརྟག །ཇི་ལྟར་སྒྱུ་མའི་མཚན་ཉིད་ནི། །སྐྱེས་བུ་<line/>
</page>
<page index="26" id="14A">༄༅། །དག་གི་རྩོལ་བ་དང༌། །སྨན་དང་སྔགས་ཀྱི་སྦྱོར་བ་ལས། །དབང་པོ་ཡིད་འཕྲོག་ཅིར་སྣང་ཡང༌། །དེ་ལ་འགྲོ་འོང་ག་ལ་ཡོད། །དེ་ལྟར་སྒྲུབ་<line/>
པའི་མཚན་ཉིད་ཀྱང༌། །ཡིག་འབྲུ་རྫས་ཀྱི་སྦྱོར་པ་ལས། །གྲུབ་པར་སྣང་ཡང་རང་བཞིན་མེད། །ཇི་ལྟར་སྨིག་རྒྱུའི་མཚན་ཉིད་ནི། །ཞིང་པའི་དུས་ཀྱི་ཟླ་བ་ལ། །དྲོད་<line/>
དང་ཉི་མའི་སྦྱོར་བ་ལས། །བྱིས་པ་གདུངས་པའི་རང་བཞིན་གྱིས། །ཆུ་ཡིས་འདུ་ཤེས་ཅི་བསྐྱེད་ཀྱང༌། །ཚིམ་པའི་རྒྱུད་ནི་ག་ལ་འགྱུར། །གསང་སྔགས་མིང་གི་<line/>
ཁྱད་པར་ཡང༌། །རང་བཞིན་མི་དམིགས་སྟོང་པ་ལ། །མཚན་མའི་ཐ་སྙད་མིང་དུ་བཏགས། །དེ་ཉིད་སྟོང་པས་མིང་མི་དམིགས། །དཔེར་ན་རྨི་ལམ་རང་བཞིན་ནི། །སྐྱེས་<line/>
བུ་གཉིད་ཀྱི་དབང་གྱུར་ན། །ཐང་གཅིག་སྐད་ཅིག་ཡུད་ཙམ་དང༌། །ལོ་ལ་སོགས་པ་དེ་བཞིན་དུ། །བདེ་དང་སྡུག་བསྔལ་དེ་བཞིན་མྱོང༌། །སངས་ནས་ཅི་ཡང་མི་དམིགས་<line/>
ལྟར༑ ༑དེ་བཞིན་སྔགས་ཀྱི་སྤྱོད་པ་དག །སྟོང་པ་ཉིད་ཀྱི་རང་བཞིན་ལ། །སྤྱོད་པའི་རྣམ་པ་ཅིར་སྣང་ཡང༌། །བརྟགས་ན་དམིགས་པ་ཀུན་དང་བྲལ། །གཟུགས་<line/>
བརྙན་སྣང་བའི་མཚན་ཉིད་ནི། །དཔེར་ན་གདོང་དང་མེ་ལོང་ལ། །བརྟེན་ནས་བཞིན་གྱི་གཟུགས་བྱུང་ཡང༌། །རེད་པར་གྱུར་པ་ག་ལ་ཡོད། །དེ་བཞིན་སྔགས་ཀྱི་<line/>
</page>
<page index="27" id="14B">དངོས་གྲུབ་ཀྱང༌། །སྒྲུབ་དང་ཏིང་འཛིན་ཡོ་བྱད་ལ། །བརྟེན་ནས་དངོས་གྲུབ་ཚུལ་བྱུང་ཡང༌། །གསོལ་ཐོབ་དམིགས་པ་ག་ལ་ཡོད། །དྲི་ཟ་གནས་པའི་རང་བཞིན་ནི། །<line/>
མཁའ་འམ་ཡིད་ཀྱི་མཁའ་ངོས་ལ། །དྲི་ཟའི་གསུངས་ནི་གར་བྱུང་ཡང༌། །གྲོང་ཁྱེར་དེ་ཡང་དེ་ནས་བྱུང༌། །བྱུང་ནས་དེ་ཡང་མི་རྟག་ལྟར། །གསང་སྔགས་གྲུབ་པའི་གནས་<line/>
དག་ཀྱང༌། །ཆོས་སམ་ཡིད་ཀྱི་མཁའ་ངོས་ལ། །རྣལ་འབྱོར་གསང་བདག་གར་བསྐྱེད་པ། །དེ་ཉིད་གནས་པའི་གཞལ་མེད་ཁང༌། །བྱུང་ཡང་དེ་ལ་གནས་མི་འགྱུར།།<line/>
བྲག་ཅ་གྲགས་པའི་མཚན་མ་ནི། །དཔེར་ན་ངོས་ལ་སྒྲས་རྐྱེན་པས། །ཇི་བཞིན་སྒྲ་ལྟར་བྲག་ཅ་འབྱུང༌། །བྱུང་ཡང་སྒྲར་ཐོས་དམིགས་པ་མེད། །དེ་བཞིན་སྔགས་ཚིག་<line/>
བཟླས་པའི་སྒྲ། །དཔེར་ན་མེད་ལས་ཡོད་བཏགས་པའི། །མཚན་མ་ལ་བརྟེན་སྟོང་པའི་སྒྲ། །བརྗོད་པ་ཙམ་དུ་བསྟན་པར་ཟད། །ཇི་ལྟར་ཆུ་ཡི་ཟླ་བ་ནི། །སྒྲིབ་མེད་<line/>
མཁའ་ལས་ཟླ་ཤར་བ། །གཟུགས་བརྙན་དྭངས་པའི་ཆུ་ནང་སྣང༌། །སྣང་ཡང་གཟུང་པའི་རྟོག་མེད་པ། །དེ་བཞིན་གཟུགས་སྣང་ཕྱག་རྒྱ་ཡང༌། །སེམས་ཀྱི་མཁའ་<line/>
ལས་སྐུར་གསལ་བ། །ཕྱག་རྒྱའི་རིགས་འཛིན་ངོ་ལ་སྣང༌། །དེ་ལྟར་སྣང་ཡང་འཛིན་རྟོག་བྲལ། །ཇི་ལྟར་ཆར་གྱི་རྒྱུན་བཞིན་དུ། །ཆུ་ལས་ཆུ་བུར་རྣམ་པར་འབྱུང༌།།<line/>
</page>
<page index="28" id="15A">༄༅། །དེ་ཡང་གཅིག་གི་རྣམ་པ་ལས། །མང་པའི་རྣམ་གྲངས་དུ་མ་འབྱུང༌། །སྡུད་ཅིང་ཕྱིར་ཡང་དུམ་བུར་འཆད། །དེ་བཞིན་རྣལ་འབྱོར་སྒྲུབ་<line/>
པ་ཡི༑ ༑ཏིང་འཛིན་རྣམ་པ་མང་པོར་འདོད། །འཁྲུལ་པ་སྣང་བའི་རང་བཞིན་ནི། །སྤྲོས་བྲལ་དངོས་པོ་སྟོང་པ་ལས། །སྲོག་དང་ཤེད་ཅན་བྱེད་པ་པོ། །སེམས་<line/>
ཅན་པ་ལ་སོགས་པར་སྣང༌། །མིག་ནད་ངོ་ལ་རྫས་ལྟར་སྣང༌། །འཁྲུལ་པ་ཁོ་ན་སྣང་བར་ཟད། །དེ་བཞིན་སྔགས་ཀྱི་ལྟ་བ་ཡང༌། །ཆོ་འཕྲུལ་མང་པོ་ཅིར་འཕྲུལ་<line/>
པ༑ ༑སྣང་བ་མེད་པའི་རང་བཞིན་ལ། །འཁྲུལ་པ་སྣ་ཚོགས་སྣང་བར་ཟད། །རྣལ་འབྱོར་ཅན་གྱིས་དེ་ལྟར་བལྟ། །ཇི་ལྟར་མགལ་མེའི་རང་བཞིན་ནི། །གང་དག་ལག་<line/>
ན་མགལ་མེ་ཐོགས། །བསྐོར་ན་འཁོར་ལོའི་རྒྱུན་ལྟར་སྣང༌། །དེ་ལ་འཁོར་ལོའི་རང་བཞིན་མེད། །དེ་བཞིན་སྔགས་ཀྱི་ཆོ་འཕྲུལ་ཡང༌། །མི་མཉམ་མཉམ་<line/>
པའི་རང་བཞིན་ལས། །ཇི་ལྟར་དམིགས་པའི་དོན་འབྱུང་སྟེ། །ཆོ་འཕྲུལ་སྣ་ཚོགས་རྒྱུན་མི་འཆད། །དེ་ཕྱིར་མཚན་མའི་ཆོས་ཐམས་ཅད། །མཚན་མེད་ངང་<line/>
དུ་གཅིག་པས་ན། །རྟོག་པའི་བག་ཆགས་ཅི་བྱུང་ཡང༌། །ཆོས་ཀུན་དབྱིངས་སུ་གཅིག་པའི་ཕྱིར། །རྟོག་འཇུག་སྤྲོས་པའི་མཚན་མ་ཀུན། །མ་བྱུང་མ་སྐྱེས་<line/>
</page>
<page index="29" id="15B">དབྱིངས་ཉིད་ལ། །གཡོས་པ་མེད་ཅིང་ཆོ་འཕྲུལ་འབྱུང༌། །ཡོན་ཏན་སྣ་ཚོགས་ཆེར་འབྱུང་བའི། །གཏེར་གྱི་དབྱིག་འདི་གང་མཐོང་བ། །སངས་རྒྱས་ཀུན་གྱི་ཡོན་ཏན་<line/>
ཡང༌། །སྐད་ཅིག་གཅིག་ལ་དེ་ལ་འདུས། །དེ་བས་ཡིད་བཞིན་རིན་ཆེན་འདི། །ལྡོག་པ་མེད་པས་དང་དུ་བླང༌། །དོན་དམ་ཡང་དག་གཏེར་གྱི་མཆོག །རྣལ་འབྱོར་ཀུན་གྱི་<line/>
ནོར་མཆོག་སྟེ། །གང་རྟོགས་དེ་འཐོབ་གཅིག་པུ་ཉིད། །འབྲེལ་མེད་གཞན་གྱིས་ཐོབ་པར་དཀའ། །བདག་མེད་གཉིས་བྲལ་བདེ་ཆེན་ཀློང༌། །སངས་རྒྱས་ཀུན་གྱི་བདེ་བ་<line/>
ཆེ༑ ༑ཡེ་ནས་ལྷུན་གྲུབ་འདུས་མ་བྱས། །ཐིག་ལེ་ཆོས་ཉིད་ཡེ་འབྱམས་པས། །ཀུན་ཁྱབ་བརྡལ་བས་སྙིང་པོར་འདུས། །མི་དམིགས་སྤྲོས་བྲལ་བྱང་ཆུབ་སེམས། །<line/>
ཟབ་མོར་སྣང་བའི་ངེས་དོན་འདི། །མཁའ་ལ་མདུད་པ་གཏིང་དཔག་དཀའ། །རྣལ་འབྱོར་དམིགས་ལྡན་བློ་ཆུང་ཞིང༌། །གང་ཞིག་རྩལ་ཞན་དེ་རྟོག་པ། །གཡོར་མོའི་<line/>
ཚུལ་དུ་བདག་བརྟག་པ། །བརྟགས་ཀྱང་རྟོགས་པར་མི་འགྱུར་རོ། །དཔེར་ན་ཉི་མའི་སྙིང་པོ་ལ། །མིག་གི་དབང་པོས་རབ་བརྟགས་ན། །དེ་བརྟགས་དོན་དེ་མི་རྟོགས་ཀྱི། །<line/>
འོད་ཀྱི་ཟེར་གྱིས་མིག་རྫིར་འགྱུར། །དེ་འདྲར་བྱིས་པའི་རང་བཞིན་གྱིས། །ཟབ་མོའི་དོན་ལ་ཅིར་བརྟགས་ཀྱང༌། །ཡང་དག་དོན་དེ་མི་མཐོང་གི །བློ་ཞན་བྱིས་པ་ག་ཆད་བརྒྱལ།<line/>
</page>
<page index="30" id="16A">༄༅། །བརྟག་ཏུ་མེད་པའི་ཆོས་རྣམས་ནི། །རྟོག་པ་ཅན་གྱིས་མི་རྟོགས་ཏེ། །གང་ཞིག་དེ་དོན་མི་རྟོགས་ཕྱིར། །གཡང་སར་ལྟུང་བ་ཅི་ཆ་ཡོད། །<line/>
གདོད་ནས་མ་ཐོས་ཤིན་ཏུ་དགེ །བསམ་དང་བྲལ་བས་དེ་བཞིན་གཞག །མི་རྟག་བཞག་པའི་ཆོས་འདི་གང༌། །བྱིས་པ་རྣམས་ལ་ངས་མ་བསྟན། །བསྟན་ཀྱང་<line/>
གོ་བར་མི་འགྱུར་ཏེ། །བསྟན་དུ་མེད་ཅིང་གོ་བར་དཀའ། །ཚིག་གིས་བརྗོད་པ་ཀུན་དང་བྲལ། །འདི་ཞེས་བསྟན་དུ་ག་ལ་ཡོད། །མེད་པས་བསྟན་པའི་དམིགས་མི་ཕྱེད།<line/>
མི་དམིགས་ཆོས་ལ་བློ་སྦྱངས་ཤིང༌། །ཡིད་ཀྱི་མེ་ལོང་གསལ་བྱས་ན། །ནམ་མཁའ་དག་ལ་རབ་བརྟགས་ན། །སྣང་བ་མེད་པའི་རང་བཞིན་ནི། །ནམ་མཁའ་ལྟ་བུར་དེ་<line/>
ཉིད་འགྱུར། །ཆོས་ཉིད་ནམ་མཁའ་ལྟ་བུ་སྟེ། །ནམ་མཁའ་ལ་ཡང་མཚན་ཉིད་མེད། །ནམ་མཁའ་གང་མིན་རྗོད་བྱེད་པ། །བརྗོད་པ་དེ་ཉིད་དངོས་པོ་སྟེ། །དངོས་པོ་དེ་<line/>
ཡི་མིང་བརྗོད་ཀྱང༌། །ནམ་མཁའ་དེ་ལ་འགག་མི་འགྱུར། །དེ་བཞིན་མི་རྟོག་རྗོད་བྱེད་པ། །རྗོད་པ་དེ་ཉིད་རྣམ་རྟོག་ལྟ། །རྣམ་རྟོག་དེ་ཡི་མིང་བརྗོད་ཀྱང༌། །མི་རྟོག་དེ་<line/>
ལ་འགག་མི་འགྱུར། །དེ་འདྲར་སེམས་ཀྱང་དེ་ལྟར་བལྟ། །སེམས་ཉིད་གཞན་དུ་མ་གྲུབ་སྟེ། །དེ་བཞིན་ཆོས་ཀྱང་གྲུབ་མ་ཡིན། །སེམས་དང་ཆོས་ཉིད་གཉིས་<line/>
</page>
<page index="31" id="16B">མེད་དེ༑ ༑སེམས་ཉིད་གང་ཡིན་ཆོས་ཉིད་དེ། །ཆོས་ཉིད་ཀྱང་ནི་དེ་བཞིན་ནོ། །ཆོས་སེམས་གཉིས་མེད་ལྡན་གྱུར་པ། །བླ་མེད་བྱང་ཆུབ་ཆེན་པོར་བཤད། །སེམས་ནི་ནམ་<line/>
མཁའ་ལྟ་བུ་སྟེ། །རྣམ་པར་རྟོག་བྲལ་གང་མི་རྟོགས། །དེ་བཞིན་ས་གཞི་ཆེན་པོ་ལྟར། །བླ་མེད་བྱང་ཆུབ་མྱུ་གུ་སྐྱེད། །མེ་ཡི་རང་བཞིན་ལྟར་སྣང་བས། །རྨོངས་པའི་<line/>
བུད་ཤིང་སྲེག་པར་བྱེད། །རླུང་གི་རང་བཞིན་ཡིན་པས་ན། །མི་ཤེས་པ་ཡི་རྡུལ་ཀུན་སེལ། །ཆུ་ཡི་རང་བཞིན་ཡིན་པས་ན། །ཉོན་མོངས་གདུང་བ་ཀུན་སིམ་བྱེད། །སྨན་<line/>
གྱི་རང་བཞིན་ཡིན་པས་ན། །འཁོར་བའི་གཅོང་རྙིང་རྣམ་པར་འབྱིན། །དེ་ལྟར་རྩི་ཡི་རང་བཞིན་པས། །འཚོ་བ་རྣམས་ཀྱི་གསོས་སུ་འབབ། །དེ་བཞིན་རྣོ་དབལ་རང་བཞིན་<line/>
པས༑ ༑སྡུག་བསྔལ་རྒྱ་མཚོ་རྣམ་པར་གཅོད། །ཉི་མ་ལྟ་བུར་སྣང་བ་ཡིས། །མུན་ཁང་སྣང་སྟོན་སེལ་བར་བྱེད། །རི་རབ་ལྟ་བུའི་རང་བཞིན་པས། །བརྟན་པོ་མི་འགྱུར་<line/>
གཡོ་བ་མེད། །རྒྱ་མཚོ་ལྟ་བུའི་རང་བཞིན་པས། །མི་གཡོ་བ་ལ་བྱིན་རླབས་ཆེ། །སེམས་ནི་འདི་ལྟར་ཆོ་འཕྲུལ་པས། །དེ་ཕྱིར་འཁོར་དང་མྱ་ངན་འདས། །གཉིས་སུ་<line/>
སྣང་བ་མ་ཡིན་ཏེ། །སེམས་ཀྱི་རང་བཞིན་བཟང་ངན་ལས། །གཉིས་ཀྱི་འདུ་ཤེས་ཕྱེ་སྟེ་བསྟན། །སེམས་ལས་ཡང་དག་ཡེ་ཤེས་འབྱུང༌། །དེ་བཞིན་བདེ་དང་སྡུག་བསྔལ་<line/>
</page>
<page index="32" id="17A">༄༅། །འབྱུང༌། །ཆོས་དང་སངས་རྒྱས་ཡེ་ཤེས་འབྱུང༌། །དགེ་འདུན་ཡང་ནི་དེ་བཞིན་ནོ། །འདི་ལས་ཕ་རོལ་ཕྱིན་ཚོགས་དང༌། བྱང་ཆུབ་དང་ནི་<line/>
པདྨོ་འབྱུང༌། །འདི་ལས་རྡོ་རྗེ་སེམས་དཔའ་དང༌། །དྲི་མེད་རིན་ཆེན་དཔའ་སྦྱིན་འབྱུང༌། །དེ་བཞིན་རྡོ་རྗེ་དཔག་མེད་དང༌། །སྣ་ཚོགས་རྒྱལ་བ་འདི་ལས་འབྱུང༌། །འདི་ལས་ཕྱག་<line/>
རྒྱ་སྣ་ཚོགས་དང༌། རིག་པའི་སྙིང་པོ་ཐམས་ཅད་འབྱུང༌། །འདི་ལས་འདོད་ཆགས་ཞེ་སྡང་དང༌། །སྡུག་བསྔལ་ང་རྒྱལ་ཕྲག་དོག་འབྱུང༌། །གཏི་མུག་དག་ཀྱང་དེ་བཞིན་<line/>
ཏེ༑ ༑འདི་ལས་ཁམས་གསུམ་ཐམས་ཅད་དང༌། །སྐྱེས་པ་བུད་མེད་མ་ནིང་འབྱུང༌། །འདི་ལས་འདོད་དང་འདོད་གཟིར་དང༌། །ཉོན་མོངས་གདུང་འདོད་ཆགས་པ་འབྱུང༌། །<line/>
རི་དང་སྐྱེ་བོ་དེ་བཞིན་དུ། །ནམ་མཁའ་དང་ནི་རླུང་དག་དང༌། །སྲེག་པའི་མེ་ནི་རབ་ཏུ་འབྱུང༌། །འདི་ལས་ས་དང་ཆུ་དང་ནི། །རྡོ་དང་ས་བོན་མྱུ་གུ་འབྱུང༌། །དེ་བཞིན་གློག་<line/>
དང་སྐར་མ་དང༌། །ཉི་མ་ཟླ་བ་སྤྲིན་རྣམས་འབྱུང༌། །དེ་བཞིན་སྤྱོད་དང་མི་སྤྱོད་ཀུན། །ཐམས་ཅད་ཐམས་ཅད་འབྱུང་བར་འགྱུར། །དཔེར་ན་ནམ་མཁའི་རང་བཞིན་ལས།།<line/>
སྤྲིན་དང་ན་བུན་ཁུག་རླངས་དང༌། །ཟླ་བ་ཉི་མ་སྐར་ཚོགས་དང༌། །སྣང་ཡང་ནམ་མཁའ་བཞིན་དུ་གནས། །དེ་བཞིན་སེམས་ཀྱི་ནམ་མཁའ་ལས། །མཚན་མའི་ཆོ་འཕྲུལ་<line/>
</page>
<page index="33" id="17B">ཅི་བྱུང་ཡང༌། །ཆོས་ཉིད་ནམ་མཁའ་བཞིན་གནས་པར། །རྣལ་འབྱོར་ཅན་གྱིས་བལྟ་བར་བྱ། །དེ་ལྟ་བུ་ཡི་སེམས་ཉིད་ནི། །རྟོགས་དང་མ་རྟོགས་རང་བཞིན་ལ། །ལྟ་བའི་<line/>
ཁྱད་པར་སོ་སོར་བལྟ། །རྟོག་པ་ཅན་གྱི་ངོ་ག་ལ། །རྟོག་པ་འཁྲུལ་པའི་ངོ་བོར་སྣང༌། །ཀུན་ཏུ་ཉེར་འཇོག་ལམ་ཚོར་ལ། །ཀུན་ཏུ་རྡུལ་གྱི་ཕུང་པོར་སྣང༌། །ཚོགས་སྤྱོད་སྙིང་<line/>
རྗེ་ཉེར་འཇོག་ལ། །ཐམས་ཅད་སྒྱུ་མའི་རང་བཞིན་ལྟར། །དེ་ཉིད་མཉམ་པར་ཤེས་གནས་ན། །ནམ་མཁའི་རང་བཞིན་མཐོང་བར་གནས། །ཡེ་ཤེས་རང་སྣང་ནམ་མཁའ་<line/>
ལ༑ ༑ནམ་མཁའ་ཉིད་དུ་སྣང་བར་ཟད། །བརྗོད་བྲལ་མཐོང་མེད་དམིགས་དང་བྲལ། །མཐོང་བ་མེད་པའི་དོན་འདི་ནི། །སྔོན་གྱི་རྒྱལ་བ་རྣམས་ཀྱིས་བཤད། །བདེ་གཤེགས་<line/>
སྙིང་པོ་བྱང་ཆུབ་ལ། །དགོངས་པ་འདི་ལས་གང་མི་མངའ། །ལྟ་བ་དེ་དང་ལྡན་བཞིན་དུ། །དམ་ཚིག་ནམ་མཁའ་ལྟ་བུ་ལ། །བསྲུང་དང་མི་བསྲུང་ཕྱོགས་དང་བྲལ། །འདི་འོ་<line/>
ཞེས་ནི་བསྲུང་དུ་མེད། །སྲུང་བའི་རྣམ་གྲངས་ཇི་སྙེད་ཅིག །དུས་གསུམ་རྒྱལ་བས་གསུངས་མོད་ཀྱང༌། །སྲུང་བའི་མདོ་ནི་གཅིག་ཏུ་འདུས། །ནམ་མཁའ་ལྟ་བུའི་རྣལ་<line/>
འབྱོར་པས། །ནམ་མཁའ་འདྲ་བའི་དམ་ཚིག་བསྲུང༌། །དེ་ཡང་བསྲུང་དུ་མེད་ན་བདེ། །གཞན་པ་ཐེག་པ་ཆུང་བ་རྣམས། །བསྲུང་བའི་མཚམས་དག་བསྲུངས་ནས་ནི། །སྐྱོན་<line/>
</page>
<page index="34" id="18A">༄༅། །ཡོན་ཆོས་ལ་བླང་དོར་བྱེད། །བསྲུང་དང་བྲལ་བའི་ཆོས་རྣམས་ནི། །བསྲུང་དུ་མེད་པས་དེ་བཞིན་གཞག །དེ་བཞིན་པ་ཡི་དམ་ཚིག་ལ། །ཇི་<line/>
བཞིན་པ་ཡི་བློ་གཞག་སྟེ། །བརྗེད་པ་མེད་པའི་སེམས་ཉིད་ཀྱིས། །བསྲུང་བ་མེད་པའི་ངང་དུ་བསྡམ། །བསྲུང་མེད་ནམ་མཁའི་དམ་ཚིག་འདི། །ཇི་ལྟར་གྲགས་པའི་རང་<line/>
བཞིན་ལ། །སྡོམ་དང་ཚུལ་ཁྲིམས་སོ་སོར་སྣང༌། །བྱིས་པ་རྣམས་ནི་ཐ་ཚིག་སྡོམ། །བདེན་གཉིས་རྒྱུ་ལ་སྟོན་པར་གྲགས། །བླ་མེད་མཆོག་ལ་དམ་ཚིག་སྤྱོད། །གཅིག་<line/>
གི་དོན་ལས་མ་གཡོས་ཀྱང༌། །འདུལ་དབང་ངོ་ལ་སོ་སོར་གྲགས། །ཁོ་ན་ཉིད་ལྡན་དམ་ཚིག་མཆོག །དེ་དང་གང་ལྡན་དམ་པ་སྟེ། །དེ་ལས་འདས་ན་ཚིག་པར་འགྱུར།།<line/>
དེ་ཕྱིར་དམ་ཚིག་ཆེན་པོ་ནི། །ནམ་མཁའ་འདྲ་བར་དཔའ་བོས་བཤད། །རྒྱལ་བ་དཔའ་བོ་ཐམས་ཅད་ལ། །དམ་ཆིག་འདི་ལས་ཡོང་མི་མངའ། །སྤྱོད་པ་དག་གི་ཁྱད་པར་<line/>
ཡང༌། །ཆོས་ཉིད་བྱ་རྩོལ་ཀུན་བྲལ་ལ། །སྒྲུབ་དང་བསྒྲུབ་པའི་དམིགས་པ་མེད། །འཁྲུལ་པ་གཅོད་པའི་སྐྱེ་བོ་དག །དམིགས་མེད་བྱང་ཆུབ་བདེ་ཆེན་ལ། །སྡུག་<line/>
བསྔལ་རྩོལ་སེམས་བཅུག་པས་ནོར། །བྱ་བ་མེད་པའི་ཆོས་ཉིད་ལས། །ཉོན་མོངས་བྱ་མེད་སྤྱད་པས་འཁྲུལ། །རང་བྱུང་ལྷུན་གྲུབ་གནས་གཞན་དུ། །བྱིས་པའི་སྤྱོད་<line/>
</page>
<page index="35" id="18B">པས་ཅི་བཙལ་དགོས། །གང་ཞིག་འདོད་དེ་ཅི་ཞིག་སྒྲུབ། །ཅི་སྤྱད་ཅི་བསྒྲུབས་ཅི་བཙལ་ཡང༌། །སྡུག་བསྔལ་ཉིད་དེ་བྱང་ཆུབ་མེད། །དམྱལ་བ་སངས་རྒྱས་ཆེན་པོ་ལ། །<line/>
སྡུག་བསྔལ་བྱང་ཆུབ་ལམ་ཉིད་དེ། །ཉན་ཐོས་རང་རྒྱལ་ས་གཉིས་ངང༌། །ཐེག་པའི་ཁྱད་པར་ཅི་བསྟན་པ། །བྱེད་རྩོལ་བཅས་པ་ཐམས་ཅད་འཁྲུལ། །བླ་མེད་བྱང་<line/>
ཆུབ་གེགས་སུ་ཆེ། །གང་ཞིག་བཙལ་མེད་བདེ་ཆེན་དོན། །སེམས་ཀྱི་ཀློང་འདིས་མ་མཐོང་ན། །སྒྲུབ་དང་རྩོལ་བ་ཅི་སྤྱད་ཀྱང༌། །བྱིས་པ་དོན་མེད་གྱིས་ན་འཁྱམས། །<line/>
བཙལ་དུ་མེད་པའི་རང་བཞིན་ལ། །རྩོལ་བའི་སྤྱོད་པས་ཅི་ཞིག་བྱ། །འཛིན་པ་མེད་པའི་ཆོས་ཉིད་ལ། །ཚིག་འཛིན་ནོར་པའི་རྩོལ་བྱར་མེད། །བགྲོད་དུ་མེད་པའི་ཆོས་<line/>
ཉིད་ལ༑ ༑བགྲོད་པའི་དཀྱིལ་འཁོར་མིང་དང་བྲལ། །བསམ་དུ་མེད་པའི་ཆོས་ཉིད་ལ། །རྟོག་སེམས་བསམ་པའི་དམིགས་དང་བྲལ། །བཙལ་མེད་པ་ཡི་ཆོས་ཉིད་<line/>
ལ༑ ༑བཙལ་མེད་ཡེ་ནས་ལྷུན་གྱིས་གྲུབ། །མཐའ་དབུས་མེད་པས་བརྡལ་པ་ཆེ། །ཕྱི་ནང་མེད་པས་ཡེ་གསལ་ཁྱབ། །སྐྱོན་ཡོན་མེད་པ་ལྷུན་གྱིས་རྫོགས། །བསྒྲུབ་ཏུ་<line/>
མེད་པས་བཙལ་སེམས་བྲལ། །གཟུང་དུ་མེད་པས་དམིགས་དང་བྲལ། །ཐམས་ཅད་མཁྱེན་པས་བྱིན་རླབས་ཆེ། །གདོད་ནས་བྱང་ཆུབ་སྙིང་པོར་གནས། །སྤྱོད་པའི་ཁྱད་<line/>
</page>
<page index="36" id="19A">༄༅། །པར་འདི་ལྟ་བུ། །དེས་ན་གཅིག་ལས་མེད་བཞིན་དུ། །སྤྱོད་མཐུན་རྩོལ་བའི་རང་བཞིན་ལ། །རྣམ་རྟོག་སྤྱད་པ་སོ་སོར་སྣང༌། །འཁྲུལ་པ་<line/>
ཐམས་ཅད་འཁོར་བར་སྤྱོད། །རྒྱུ་འབྲས་མི་སླུ་བདེན་དོན་སྤྱོད། །མི་དམིགས་པ་ལ་ནམ་མཁར་སྤྱོད། །དེ་ལྟར་སྤྱོད་པ་ཀུན་སྤྱོད་ཀྱང༌། །དམ་པའི་དོན་དེ་སྤྱོད་མཆོག་<line/>
ཉིད༑ ༑དམ་པར་གྱུར་པ་ཐམས་ཅད་ལ། །དམ་པའི་སྤྱོད་པ་དེ་ལས་མེད། །སྐྱེས་བུ་མཆོག་གིས་དེ་སྐད་བཤད། །ཐེ་ཚོམ་མེད་པར་ཤེས་པར་གྱིས། །མ་སྤྱོད་བྱང་ཆུབ་<line/>
དེ་བཞིན་ཉིད། །བསྒོམ་དུ་མེད་པའི་ཆོས་ཉིད་ལ། །བསྒོམ་པ་དམིགས་སུ་མེད་པ་སྟེ། །ཏིང་འཛིན་ཞེས་ནི་གདགས་སུ་མེད། །བསྒོམས་ཀྱང་རྙེད་པ་མ་ཡིན་ལ། །དེ་<line/>
བཞིན་མ་བསྒོམས་སྟོར་བ་མེད། །བསྒོམ་ཆོས་སྣ་ཚོགས་ཅིར་སྣང་ཡང༌། །བསྒོམས་ནས་དེ་ཡི་ངང་མི་གནས། །དེ་བས་བྱིས་པའི་སྤྱོད་ཡུལ་ཡིན། །དཔེར་ན་བྱིས་<line/>
པའི་རང་བཞིན་གྱིས། །ས་ལ་སོགས་པ་གཟུགས་སྣ་ཚོགས། །མཛེས་པར་བྱས་ནས་སྐད་ཅིག་མཐོང༌། །མཐོང་བ་ཉིད་ན་མ་གྲུབ་སྟེ། །སྐད་ཅིག་ཁོ་ནས་ཞིག་གྱུར་<line/>
ནས། །ས་ལ་སོགས་པའི་རྡུལ་དུ་སྣང༌། །དེ་བཞིན་རྣལ་འབྱོར་བྱིས་པ་ཡིས། །གཟུགས་ལ་སོགས་པ་སྣ་ཚོགས་བསྒོམས། །སེམས་ཀྱི་བྱེ་བྲག་སྐད་ཅིག་ལ། །ཡིད་<line/>
</page>
<page index="37" id="19B">ཀྱི་རྒྱུ་བ་སྣ་ཚོགས་འབྱུང༌། །བྱུང་བ་བཞིན་དུ་དེ་མ་གྲུབ། །སེམས་ཀྱི་སྐད་ཅིག་དྲན་པ་ལ། །ཡིད་ཀྱིས་དམིགས་པ་རྒྱུན་ཆད་ནས། །བྱུང་ཆོར་ཆད་པའི་མཐའ་སྤངས་ཏེ། །ཆོས་<line/>
རྣམས་ནམ་མཁའ་ལྟ་བུར་ནི། །བརྗོད་མེད་རྒྱུན་མི་འཆད་པར་དམིགས། །དེ་དོན་ཕྱིན་ཅི་མ་ལོག་པར། །རྗེད་མེད་ཏིང་འཛིན་སྒོམ་པའི་མཆོག །ཅི་ཕྱིར་ཆོས་ཀྱི་དབྱིངས་<line/>
ཉིད་ནི༑ ༑ནམ་མཁའ་ལྟ་བུར་འདུས་མ་བྱས། །བསམ་དུ་མེད་པས་ནམ་མཁའ་འདྲ། །བརྗོད་དུ་མེད་པས་གཟུགས་དང་བྲལ། །ཀུན་གཞི་ཀུན་ཏུ་ནམ་མཁའ་ལ། །ཡིད་<line/>
ནི་མཁའ་ལ་ཉི་ཤར་འདྲ། །རྣམ་ཤེས་ཉོན་མོངས་སྤྲིན་གྱིས་ཁེབས། །འདུ་བྱེད་རླུང་གིས་ཀུན་བསྐྱོད་དེ། །གསལ་དང་བྱུང་འཇུག་སངས་དང་འགག །རྣམ་ཤེས་<line/>
མཚན་མའི་རྟོག་པ་ཡིས། །ཀུན་གཞི་ནམ་མཁའ་མཐོང་མི་སྟེར། །ཀུན་གཞི་མཐོང་ཉིད་ཆོས་སྐུ་སྟེ། །འདི་དོན་ནམ་མཁའ་མ་བརྗེད་པ། །ཏིང་འཛིན་ཆེན་པོ་རྒྱུན་མི་འཆད།།<line/>
གང་ཞིག་འདི་དོན་ཡིད་འཆང་བ། །གཟུགས་ཀྱི་དངོས་པོ་ཅིར་སྣང་ཡང༌། །སེམས་ནི་ཡེ་ནས་མྱ་ངན་འདས། །བདེ་ཆེན་སངས་རྒྱས་ཐམས་ཅད་ལ། །དགོངས་པ་འདི་<line/>
ལས་ཡོང་མི་མངའ། །སྣང་བ་མེད་པའི་ནམ་མཁའ་འདི། །ཏིང་འཛིན་ཆེན་པོར་གནས་བཞིན་དུ། །འདི་ལས་གླགས་ཏེ་ཅི་ཞིག་ཚོལ། །རྒྱལ་བས་བཙལ་ཀྱང་ཡོང་མི་<line/>
</page>
<page index="38" id="20A">༄༅། །རྙེད༑ ༑འདི་ལས་གཞན་དུ་གང་ཚོལ་བ། །བཙལ་བ་ཉིད་ན་ཚེ་ཆད་འགྱུར། །གཞན་ནམ་དམན་པའི་སྒོ་རྣམས་ནི། །ཏིང་འཛིན་མེད་<line/>
པའི་ཆོས་ཉིད་ལ། །འཛིན་པའི་ཏིང་འཛིན་བཅུག་པས་ནོར། །དེ་དག་ལ་ནི་གང་སྤྱོད་རྣམས། །ཐེན་ཚེར་མིག་ནི་ནམ་མཁའ་ལ། །ཕྲ་རབ་ཐེན་ཐག་འཛུད་པ་<line/>
ལྟར༑ ༑བྱིས་པ་ལས་གང་བྱེད་པ་དེ། །ཤེད་ཅན་དག་གིས་བྱར་མི་རུང༌། །ཤེད་ཅན་སྤྱོད་པའི་ནམ་མཁའ་དེ། །ཐེན་ཚེར་ནམ་མཁར་ཤོང་མི་འགྱུར། །དེ་བས་<line/>
གཞན་ལ་བསྟན་པ་མིན། །བསྟན་ན་བྱིས་པ་ག་ཆད་འགྱུར། །ཆོས་ཉིད་ནམ་མཁའ་ལྟ་བུའི་དངོས། །གསལ་བར་འོད་སྟོང་ཉི་མས་འགྲུབ། །བྱིན་རླབས་འོད་ཀྱི་ཟེར་<line/>
ཕྲེང་ཙམ། །སྒྱུ་མ་ལྟར་སྣང་མཚན་མར་ཐོབ། །མི་གཡོ་མཚན་མེད་རང་བཞིན་དངོས། །སྐྱེ་མེད་སེམས་ཀྱིས་མ་མཐོང་བ། །བྱིས་པ་འདྲིད་པའི་རྩེད་མོར་སྣང༌། །དངོས་<line/>
གྲུབ་ཆེན་པོའི་སེམས་ཉིད་དེ། །ཡིད་བཞིན་འབྱུང་བ་རིན་པོ་ཆེ། །ཇི་ལྟར་དམིགས་ཤིང་བསྒྱུར་བར་འགྱུར། །གྲུབ་པའི་དོན་ཆེན་ཐམས་ཅད་རྫོགས། །སེམས་ཀྱིས་<line/>
སེམས་ཀྱི་ཚུལ་མཐོང་ན། །དངོས་གྲུབ་ཅེས་དེ་དག་ལས་འོང༌། །གང་གིས་སྩོལ་ཏེ་སུ་ཡིས་བླང༌། །སྩལ་དང་སྩོལ་བར་བྱེད་མི་དམིགས། །དཔེར་ན་ཆུ་དང་མེ་ལོང་<line/>
</page>
<page index="39" id="20B">དང༌། །མཁའ་དང་རལ་གྲི་ཤེལ་ལ་སོགས། །གསལ་བར་བྱེད་པའི་རང་བཞིན་ལ། །རྙོག་མེད་ལ་སོགས་བལྟས་གསལ་བ། །ཆུ་ལ་སོགས་པའི་རང་བཞིན་ཡིན། །དེ་ལ་<line/>
ངོ་མཚར་ཆེ་མི་འབྱུང༌། །སེམས་ཀྱི་ཆུ་གསལ་ནམ་མཁའ་ལ། །ཉོན་མོངས་སྤྲིན་གྱིས་རྙོག་མེད་ན། །དངོས་གྲུབ་ཉི་ཟླ་སྐར་ཚོགས་བཀྲམ། །སྒྲིབ་མེད་བྱིན་རླབས་ངང་<line/>
གིས་འཆར། །ཀུན་གཞི་ནམ་མཁའི་སྙིང་པོ་དེ། །ཉོན་མོངས་སྤྲིན་གྱིས་གཏིང་སྤུངས་པ། །ཤེས་རབ་རླུང་གིས་མ་གཏོར་བར། །ག་ཞ་མཁན་གྱི་སྤྱོ་འདྲི་ཡིས། །སྒྲིབ་གསལ་<line/>
ཆོས་ཉིད་གསལ་འདོད་པ། །ཇི་ལྟར་ཆུས་གཤེར་བྱིས་པ་དག །ཉི་མ་སྤྲིན་ལྡན་གྲིབ་མ་ཡིས། །ཤིན་ཏུ་བསྒྲིབས་པར་གྱུར་པ་ན། །སྤྲིན་ཆེན་འདུས་པའི་ཕུང་པོ་ལ། །ཁ་<line/>
ཡི་དབུགས་ཀྱིས་བུས་བྱས་ན། །སྤྲིན་གསལ་ཉིད་འོད་གསལ་འདོད་འདྲའོ། །དེ་ཕྱིར་རྣལ་འབྱོར་དབང་ཕྱུག་གིས། །སེམས་ཉིད་དོན་ལ་རྣམ་བརྟགས་ཏེ། །ཀུན་གཞི་<line/>
རྩ་བ་ཤེས་པར་བྱ། །སེམས་ཉིད་དེ་ལ་བལྟས་གསལ་བ། །རྩ་བ་དང་ནི་གང་ལྡན་པ། །དུས་དང་ཚིག་དང་ལོག་གྱུར་ཀྱང༌། །ཡལ་ག་ལོ་འདབ་འབྲས་བུར་བསྐྲུན། །རྩ་བའི་<line/>
ས་[?] མེད་མི་འགྱུར། །ཇི་ལྟར་སྦྱོར་བའི་རྣལ་འབྱོར་རྣམས། །ནན་གྱིས་མཚན་པའི་དངོས་གྲུབ་དག །བྱིས་པའི་སེམས་ཀྱིས་བླང་འདོད་ན། །དེ་ཡང་མཚན་མས་དེ་རངས་<line/>
</page>
<page index="40" id="21A">༄༅། །འགྱུར། །དཔེར་ན་མེ་ཡི་རང་བཞིན་དག །ས་དང་ནགས་ཚལ་སྲེག་བྱེད་པ། །རྒྱུ་རྣམས་ཚོགས་པའི་བདེན་པ་ལས། །མེད་ལས་ཡོད་པའི་<line/>
བདེན་པར་སྣང༌། །དེ་ལྟར་མཚན་མའི་རྣལ་འབྱོར་ཡང༌། །མཚན་མའི་ཆོ་འཕྲུལ་ཐོབ་འདོད་པ། །མཚན་མའི་རྒྱུ་རྣམས་ཚོགས་པ་ལས། །མཚན་མ་རངས་པའི་<line/>
མཚན་མར་སྣང༌། །ཤིན་ཏུ་སྐར་མ་རྒྱལ་རྣམས་ལ། །བྱང་ཆུབ་སྤྱོད་པ་ཆེར་སྤྱོད་པའི། །དམ་པའི་དོན་ལ་ཆེར་དམིགས་པས། །གསང་མཆོག་རིག་པའི་དངོས་<line/>
གྲུབ་མྱུར། །མཚན་མར་མི་རྟོག་རང་བཞིན་གྱིས། །ཟབ་མོའི་དོན་ཆེན་གོ་བ་ནི། །ངེས་པའི་དོན་གྱིས་ཐག་བཅད་དེ། །མཉམ་པའི་དོན་ལ་ཡིད་ཆེས་བྱ། །ཇི་ལྟར་<line/>
མཁའ་ལ་ཚིག་ཙམ་དུ། །ངང་དུ་བརྗོད་པས་རྗོད་བྱེད་ཀྱི། །བརྗོད་པའི་ཐ་སྙད་དང་བྲལ་བས། །ཇི་ལྟར་འཁྲིགས་ཀྱི་སྨིག་རྒྱུ་དག །སྣང་བ་ཉིད་ན་མེད་པ་ལྟར། །ཆོས་སོ་<line/>
ཅོག་གི་རང་བཞིན་གསལ། །གསལ་བ་ཉིད་ན་དེ་མི་དམིགས། །ཐབས་ཆེན་གཏིང་ཟབ་ཤེས་རབ་ལམ། །སྤྲོས་བྲལ་མཚན་མའི་འཕྲང་ལས་འདས། །གཏོས་ཆེས་ཡངས་<line/>
པས་ལམ་གཉིས་བྲལ། །དབུས་མཐའ་མི་དམིགས་མཉམ་པའི་ལམ། །གཅིག་ཏུ་མཉམ་པར་ཆུད་ནས་ནི། །ཡུལ་མེད་ཚོལ་བའི་སེམས་བྲལ་དེ། །བླང་དོར་གཉིས་ཀྱི་<line/>
</page>
<page index="41" id="21B">མཐའ་སྤངས་ནས། །གནས་པ་མེད་པའི་ཚུལ་གྱིས་གནས། །ཆོས་ཉིད་དབྱིངས་སུ་རོ་གཅིག་ཕྱིར། །ཤེས་དང་ཤེས་བྱ་གཉིས་མེད་དེ། །ཡེ་ནས་ཤེས་ཉིད་ཆོས་ཤེས་ན། །ཆོས་<line/>
ཉིད་གཞན་ནས་བཅོལ་ཅི་དགོས། །དཔེར་ན་སྒྱུ་མའི་བདེ་སྡུག་ཀྱང༌། །བསལ་ནས་གཉི་ག་མ་དམིགས་ལྟར། །འཁོར་བ་འགྱུར་བའི་བདེ་སྡུག་ཀྱང༌། །མཉམ་པར་རང་བཞིན་<line/>
དོན་གྱིས་མཉམ། །ཇི་ལྟར་དུས་རྣམས་ཐམས་ཅད་དག །མཉམ་པ་ཉིད་དུ་རྟོགས་ནས་ནི། །སྒྲོས་ཚིག་རྗེས་སུ་མ་འབྲངས་ན། །མཉམ་འགྱུར་དུས་རྣམས་ག་ལ་དམིགས་།<line/>
མཁའ་ལ་ངང་གིས་གཟུགས་མེད་ཕྱིར། །དམིགས་སུ་ཟིན་པར་མི་འགྱུར་བཞིན། །སེམས་ཀྱིས་མ་སྐྱེས་དོན་མི་དཔོགས། །སྐྱོན་དང་ཡོན་ཏན་གཉིས་འབྱེད་པ། །རྟོགས་<line/>
ནས་གཉིས་ཀྱི་དོན་སྤངས་ཏེ། །རང་བཞིན་མཉམ་པར་དོན་བཞག་ན། །བསྒོམ་ཞེས་མིང་དུ་བརྗོད་པར་ཟད། །གཉིས་སུ་ལྟ་བ་མ་སྐྱེས་ཕྱིར། །གཉིས་ཀྱི་འདུ་ཤེས་ཅི་བྱུང་<line/>
ཡང༌། །རང་བྱུང་ཞི་བ་མ་བཀག་ཆོས། །ཡེ་ནས་མ་བཅོས་དོན་གྱིས་གསལ། །མ་སྐྱེས་རྣམ་དག་བྱང་ཆུབ་སེམས། །མི་གནས་ཡེ་ཤེས་ཐུགས་དང་མཉམ། །རིག་དང་<line/>
མ་རིག་ཁྱད་པར་ལས། །འཁོར་འདས་རྟེན་དང་འབྲེལ་པར་སྣང༌། །རྣམ་རྟོག་མེད་ཕྱིར་ཞི་བ་མེད། །འཛིན་པར་མ་ཡིན་སྤྲོས་བྲལ་མིན། །དྲང་བའི་དོན་བསྟན་མ་གཏོགས་<line/>
</page>
<page index="42" id="22A">༄༅། །པར༑ ༑དོན་ལ་ཚིག་གིས་བརྗོད་དུ་མེད། །སྣང་ཡང་མེད་པའི་རང་བཞིན་ལ། །ཤེས་བློ་ཡོད་པའི་སེམས་མི་འབྱུང༌། །མཉམ་ཉིད་སྟོང་<line/>
པའི་དོན་འདི་ལ། །དོན་ལྡན་སྟོང་པའི་སྒྲོ་མི་འདོགས། །མ་བཅོས་རང་བཞིན་ཞི་བ་ཡི། །མཚན་མའི་རྟོག་བྲལ་ཤེས་ལྡན་པས། །མདོ་ཙམ་དུའང་མི་དམིགས་<line/>
ན༑ ༑བྱུང་ཚོར་འཛིན་པར་ག་ལ་འགྱུར། །ཐམས་ཅད་མི་གནས་བྱང་ཆུབ་པས། །བཙལ་ནས་གྲུབ་པ་མ་ཡིན་ཡང༌། །སྒྱུ་མ་སངས་ནས་འཁྲུལ་བྲལ་བཞིན། །<line/>
སྤྲོས་བྲལ་ཡེ་ཤེས་སྙིང་པོར་གནས། །འཁོར་བར་རྟོགས་པ་དུག་ཡིན་ཏེ། །འཁོར་བའི་སྡུག་བསྔལ་མི་ཤེས་ན། །དུག་འཐུངས་བདེ་བ་ག་ལས་འོང༌། །སྦྱར་<line/>
ལེགས་དུག་ཉིད་སྨན་དུ་འགྱུར། །འཁོར་བའི་ལས་རྣམས་དེ་ལྟར་སྣང༌། །འཁྲུལ་སྣང་དུག་གཟེར་བཟོད་དཀའ་ལྟར། །མ་རིག་འཁོར་བའི་སྡུག་བསྔལ་སྣང༌།།<line/>
རྨི་ལམ་སྒྱུ་འཕྲུལ་མི་ཟད་པས། །ཤིན་ཏུ་ཉམ་ཐག་གདུངས་པའི་ཚེ། །འཆི་བདག་བདུད་ཀྱིས་ཟིན་འདྲ་ལ། །མགོན་བཙུན་གཞན་གྱིས་མི་ཕན་ཏེ། །བདུད་སེལ་རྩི་དང་<line/>
འདྲ་བར་ནི། །ཡང་དག་ལམ་མཆོག་རྟོགས་པར་བྱ། །དུག་ནད་སྨྱོ་སངས་འབྱང་བ་ལ། །སྐད་ཅིག་མ་ལ་མི་བཟོད་ཅིང༌། །སྨན་དང་སྨན་པའི་རྩོལ་བསྒྲུབས་པ། །སངས་<line/>
</page>
<page index="43" id="22B">ནས་དེ་དག་མི་དམིགས་ལྟར། །འཁོར་བ་མི་དམིགས་འཁྲུལ་པ་ལ། །རྨི་ལམ་ནད་སེལ་རྩོལ་སྒྲུབ་ལྟར། །སྒྲུབ་དང་ཏིང་འཛིན་རྩོལ་བྱེད་ཀྱང༌། །འཁོར་བ་སྟོང་རྟོགས་ཉིད་<line/>
བྱང་ཆུབ། །སྒྱུ་མ་རྒྱུ་འབྲས་མི་སླུ་བཞིན། །བླུན་རྨོངས་ངོ་ལ་དེ་ལྟར་སྣང༌། །མཉམ་ཉིད་རིག་པའི་རྩལ་ཅན་དག །འཁོར་བ་འཁྲུལ་པའི་ཚིག་ཙམ་དུ། །མ་ནོར་ལམ་རིག་<line/>
བློ་ལ་གསལ། །དེ་ལ་རྩོལ་ཐོབ་རློམ་སེམས་མེད། །སེམས་ཉིད་དོན་དང་མ་མཉམ་ན། །ཚིག་གིས་མཉམ་པས་དོན་མི་དཔོག །འཁྲུལ་འཁོར་མཉམ་ལས་མ་གཡོས་<line/>
ཀྱང༌། །ལོག་རྟོག་སྒྱུ་མའི་ཚུལ་ཙམ་སྣང༌། །སེམས་ཉིད་ཡེ་སངས་རྒྱས་རིག་ནས། །རིག་པའི་དོན་ལ་བརྩོན་སྦྱོར་ཞིང༌། །རང་བྱུང་ཡོན་ཏན་རྩལ་སྡུང་བ། །འཁྲུལ་པར་འབྲེལ་<line/>
པ་ག་ལ་ཡིན། །བྱང་ཆུབ་སེམས་ལྡན་བསམ་རྫོགས་ན། །ཡེ་ཤེས་མཆོག་ལྡན་མཉམ་ཉིད་སྐུ། །ཏིང་འཛིན་མཆོག་ལྡན་བླ་མའི་དབང༌། །དགེ་བསགས་མཆོག་ལྡན་<line/>
ལུས་སྤྱོད་པའི། །བསོད་ནམས་མཆོག་ལྡན་གཟུགས་ཀྱི་སྐུ། །རྣམ་སྨིན་ཚུལ་གྱིས་འགྲུབ་མི་ལྟ། །བཙལ་ནས་ཐོབ་པར་མི་བྱེད་དེ། །རྒྱུ་ཡི་དུས་ཉིད་འབྲས་བུའི་མཆོག །དཔྱོད་པའི་<line/>
སེམས་ཉིད་ཏིང་འཛིན་ནི། །སེམས་ཅན་དུས་ན་དོན་ལ་སྦྱོར། །ལྷུན་གྲུབ་ས་ལ་བགྲོད་མི་བྱེད། །འཁོར་བའི་ས་ཤེས་བདེ་ལྡན་གནས། །མི་གནས་འཁོར་བའི་སྡུག་བསྔལ་ཡང༌།།<line/>
</page>
<page index="44" id="23A">༄༅། །བྱང་ཆུབ་འཁོར་བའི་ལམ་དང་འབྲལ། །སྒྱུ་མའི་མཚན་ཉིད་མ་བཀག་ཚུལ། །རང་བྱུང་རྟོགས་བྲལ་གཅིག་ཏུ་མཉམ། །མཉམ་པ་<line/>
ཉིད་ཀྱི་དོན་བརྩོན་པར། །ཆོས་ཉིད་ལ་ཡང་ཆོས་ཉིད་གསལ། །མཉམ་པས་མཉམ་ཞེས་ཚིག་བརྗོད་ཀྱང༌། །མཉམ་པའི་དོན་དང་མཐུན་མི་འགྱུར། །བྱང་ཆུབ་དེ་<line/>
ཡང་མི་དམིགས་ཏེ། །མི་གནས་ཞེས་ནི་གང་བརྗོད་ཅིང༌། །གནས་དང་དམིགས་པའི་གནས་འཛིན་པ། །གཟུང་འཛིན་ཞེས་ནི་དེ་ལ་བྱ། །རྒྱུ་འདྲར་བྱང་ཆུབ་སེམས་<line/>
མེད་ན༑ ༑དངོས་བྲལ་ཡུལ་མེད་སྟོང་པ་དག །མཁའ་ལ་རང་བཞིན་མི་གནས་ཞེས། །བསྟན་པ་དེ་ནི་ཡོད་མ་ཡིན། །བསམ་གཏན་ལུས་ནི་གཙོར་བྱེད་དང༌།།<line/>
གནས་དེ་ལུས་ཀྱི་ཕྱག་རྒྱ་ཀུན། །མཚན་མར་མངོན་པར་ཞེན་ལས་བྱུང༌། །མཚན་མེད་སེམས་ལ་བྱ་རྩོལ་མེད། །སྨིག་རྒྱུ་བཞིན་དུ་ལུས་རེད་ན། །གནས་དང་<line/>
ཕྱག་རྒྱར་དམིགས་པ་མེད། །བྱེད་སྤྱོད་ཆེད་དུ་སྟོན་བྱེད་ཅིང༌། །བྱ་མེད་བྱ་བའི་དམིགས་པའང་མེད། །དེ་ཉིད་མ་སྐྱེས་གཞི་མེད་པས། །གནས་བ་དེར་ལུས་བཅོས་<line/>
ཁ་ན་མེད། །ཞེན་པར་འཆོས་ལམ་སྤྱོད་བྱེད་པ། །དེ་ཉིད་གཟུང་འཛིན་རྣམ་རྟོག་སྟེ། །བསམ་གཏན་ལུས་དབེན་དབེན་མ་ཡིན། །མཁའ་ལ་སེམས་དབེན་དབེན་པའི་<line/>
</page>
<page index="45" id="23B">མཆོག །སེམས་ཉིད་དབེན་པའི་གནས་ཡིན་ཏེ། །འདི་ནི་རྣལ་འབྱོར་སྤྱོད་མཆོག་གནས། །བླ་གབ་རི་ཕུག་གཞལ་མེད་མིན། །སེམས་ཉིད་དཔག་ཡས་གཞལ་མེད་མཆོག་<line/>
འདི་ནི་རྨད་བྱུང་ནོར་བུའི་གཞལ། །ཕྱི་དང་ནང་མེད་ཀུན་ཏུ་ཡང༌། །འདུ་བར་འདུས་པ་ཚོགས་མ་ཡིན། །སེམས་ལ་ཡེ་ཤེས་ཚོགས་འདུས་མཆོག །ཆོས་ཀུན་འདུས་པས་<line/>
ལུས་པ་མེད། །དཔག་མེད་རྒྱལ་བ་མཉེས་པའི་ཚོགས། །ཀུན་རྫོབ་འབྱོར་བ་ཡོ་བྱད་མིན། །སེམས་ཉིད་འབྱོར་པ་རྫས་དང་ལྡན། །ལྷག་པའི་རྫས་མཆོག་འདི་ཤེས་<line/>
ན༑ ༑སྒྲུབ་འགྲུབ་འདི་ལ་ཐེ་ཚོམ་མེད། །སྒོམ་པར་བྱེད་པ་བསྒོམ་པ་མིན། །བསམ་བྱ་དམིགས་སུ་མེད་པ་སྟེ། །འདི་ལྟར་སེམས་ཀྱི་གསང་སྒོམ་པ། །དོན་ལ་སེམས་<line/>
སྒོམ་ཏིང་འཛིན་མཆོག །བསྲུང་ཞེས་བསྲུང་བར་བྱ་མི་དམིགས། །སྟོང་པར་སྦས་པའི་སེམས་ཉིད་དེ། །མཚན་མར་འདས་ནས་ཚིག་ཤེས་ན། །བསྲུང་བའི་གསང་བ་<line/>
དམ་པའོ། །ཚིག་ཏུ་མཉམ་བརྗོད་མཉམ་མི་དམིགས། །སེམས་ཉིད་རང་དག་མཉམ་པ་ལས། །མཉམ་པའི་དོན་ཉིད་ལྷག་པར་མེད། །འདི་དོན་མཉམ་ཤེས་མཉམ་པའི་<line/>
དོན༑ ༑བརྟུལ་ཞུགས་སྤྱོད་པ་སྤྱོད་མིན་ཏེ། །སེམས་ལ་སེམས་གཞོལ་རོལ་སྤྱོད་པ། །ཐབས་ཆེ་ཡངས་པ་སྤྱོད་པའི་མཆོག །བྱང་ཆུབ་དོན་གྱི་ཕྱི་མོ་རུ། །སེམས་ཀྱི་ཕྱི་མོར་<line/>
</page>
<page index="46" id="24A">༄༅། །ཡེ་གནས་པས། །གསོལ་ཐོབ་མཚན་མའི་མིང་མི་དམིགས། །དངོས་གྲུབ་ཆེན་པོ་རྒྱུན་མི་འཆད། །དེ་ལྟར་སེམས་ཀྱིས་སེམས་མཐོང་ན། །<line/>
ཡེ་ཤེས་ཀྱིས་ནི་ཆོས་ཉིད་མཐོང༌། །དུས་ཀུན་ཏུ་ནི་སྐྱེ་འགག་མེད། །སྔོན་མ་མཐོང་བའི་དོན་མཐོང་འགྱུར། །དེ་ཡང་དངོས་པོ་ཅང་མི་མཐོང༌། །ཐམས་ཅད་རང་<line/>
བཞིན་མེད་པ་ཞིག །བློ་ལ་འགྱུས་པ་ཁོ་ནར་ཟད། །དེ་ལྟ་བུ་ཡི་དོན་མཐོང་ན། །མཚན་མར་མཐོང་བ་ཅི་ཡང་མེད། །སྒྱུ་མ་ཙམ་དུ་ཚུལ་ཤེས་ནས། །ནམ་<line/>
མཁའ་མཉམ་པའི་དོན་སྣང་འགྱུར། །ཁ་ཅིག་དག་ནི་དེ་དོན་ལ། །མཐོང་བ་ཅི་ཡང་མེད་འགྱུར་ན། །སྣང་བ་ཞེས་ནི་ཅིའི་ཕྱིར་གདགས། །མེད་པའི་དོན་དང་འགལ་<line/>
འགྱུར་ཞེས། །ཐེ་ཚོམ་ཟ་འགྱུར་དེ་དག་ལ། །མཐོང་བ་མེད་པའི་དོན་དེ་ཉིད། །ཡིད་ཀྱི་ངོ་ལ་སྣང་འགྱུར་ན། །སྣང་ཞེས་དེ་ཕྱིར་བརྗོད་པར་བྱ། །དེ་བས་འཁྲུལ་པ་མ་<line/>
ཟད་པར། །ནམ་མཁའ་མཐོང་བ་མེད་པ་དེ། །དེ་ཉིད་ཡིད་ལ་སྣང་འགྱུར་ཡང༌། །གཟུགས་ལ་སྣང་བར་འགྱུར་བ་མིན། །སེམས་ཉིད་བདེན་པར་མ་མཐོང་ན། །ཡིད་ལ་<line/>
མཚན་མེད་དོན་གསལ་དང༌། །མཚན་མ་འཁྲུལ་པར་རྒྱུ་བ་གཉིས། །འདྲེན་མར་རྒྱུ་བྱེད་འབྲལ་འགྱུར་མིན། །དེ་ཉིད་བདེན་པར་མཐོང་གྱུར་ན། །དེ་ནས་དེ་མ་ཐག་ཏུ་<line/>
</page>
<page index="47" id="24B">ཡང༌། །ཡིད་ཀྱི་རྒྱུ་བ་རྒྱུན་ཆད་ནས། །སྔར་འཁྲུལ་མཚན་མའི་ཆོས་བྲལ་ཏེ། །དེས་ནི་བདེན་པ་མཐོང་བ་ཡིན། །དེ་བས་འདུས་པ་ཆེན་པོའི་ཚོགས། །སེམས་ནི་ཡང་དག་<line/>
ལམ་ཉིད་དེ། །མཁའ་ལ་བྱ་ལམ་རྗེས་མེད་བཞིན། །གོལ་མེད་ལམ་ཞེས་འདྲེན་པས་བཤད། །དེ་ལྟར་བཤད་པའི་ལམ་དེ་ཡང༌། །ཀུན་གྱི་རྟོགས་པར་བྱ་བའི་ཕྱིར། །ཚིག་<line/>
ཏུ་མཚོན་ཏེ་བཤད་མོད་ཀྱང༌། །དམིགས་མེད་ཚིག་གི་ཡུལ་བྲལ་བ། །དེ་ཡི་རང་བཞིན་དེ་ཡིན་ན། །རང་བཞིན་གཞི་ལས་མཚན་མར་གཡོས། །དེ་ལ་མིང་མེད་མིང་བཏགས་<line/>
རྒྱུད། །ཡིན་དང་མ་ཡིན་ཐེ་ཚོམ་སྐྱེས། །དེ་ནས་རྩོད་པའི་གཞིར་གྱུར་ཏེ། །དེ་བསལ་དོན་ཕྱིར་མཚན་མ་ཡི། །ཚིག་གི་ཚོགས་ཀྱི་རྣམ་གྲངས་ལས། །སྒོ་མོ་དཔག་ཏུ་མེད་པར་<line/>
བཤད༑ ༑དེ་ཡིས་ངེས་དོན་རྗེས་བཅད་པ། །ཐུགས་ཀྱི་ཀློང་ནས་བཏོན་པ་ཡི། །ཚིག་གི་སྒྲོན་མེས་དོན་བཙལ་བ། །ལམ་ཉིད་ཇི་ལྟར་ཡིན་ཞེ་ན། །དྲན་བྱུང་རྗེས་སུ་འབྲངས་<line/>
ན་ནི༑ ༑འཁོར་བའི་གནས་སུ་འཁོར་བར་འགྱུར། །དྲན་འབྱུང་གཡོ་བ་ཅི་བཀག་པ། །དེ་དག་འགོག་པ་ཉིད་དུ་འགྱུར། །དྲན་བྱུང་མེད་པར་བླུན་པ་ནི། །མུ་སྟེགས་ཅན་ལམ་<line/>
མུན་པར་འགྱུར། །འདི་ཞེས་སེམས་སུ་གཅིག་གཟུང་ན། །མཚན་མ་རྟོག་པའི་རི་བོ་ཡིན། །སྔ་ཕྱི་མེད་ཅེས་ཕྱང་བཅད་ན། །མེད་དེ་ཆད་པའི་མུ་ཅན་ཡིན། །གཞི་ཡི་དོན་ལ་<line/>
</page>
<page index="48" id="25A">༄༅། །ཡུད་ཙམ་ཞིག །ཅིར་གཡོས་སྐྱེ་འགག་བྱུང་བ་དེ། །རྣམ་གྲངས་ལམ་དེ་འཕེལ་འགྱུར་གྱི། །ལམ་གྱི་ཆོས་ཉིད་ག་ལ་འགྱུར། །དཔེར་ན་<line/>
འགྲོ་གང་བྱིས་པ་དག །གྲིབ་མ་སྤངས་ནས་རྣམ་དག་ཚོལ། །རང་ལས་བྱུང་བའི་རང་བཞིན་གྱིས། །བཙལ་ན་གྲིབ་མེད་དག་མི་རྙེད། །དོན་ཉིད་ཡེ་ནས་གནས་བཞིན་<line/>
དུ༑ ༑སེམས་ཉིད་སྡུག་བསྔལ་སྣ་ཚོགས་ཀྱིས། །ཤ་ཐང་པར་ནི་དོན་ཚོལ་བ། །དོན་མེད་བདུད་ཀྱི་ལས་ཡིན་ནོ། །དོན་དམ་ཚིག་ཏུ་བརྗོད་པ་ནི། །ནམ་མཁའ་དག་ལ་རྩོད་པ་འདྲ། །ཚིག་ཏུ་སྨན་དང་<line/>
དཔྱད་བཤད་ཀྱང༌། །ནད་པའི་ཚོགས་ལ་མི་ཕན་ནོ། །སེམས་ཉིད་དོན་དུ་མ་ཤེས་ན། །ཚིག་ཏུ་དོན་བརྗོད་དོན་མི་རྟོགས། །འཁོར་བ་སྤངས་ནས་འདས་ཚོལ་བ། །གཟུགས་<line/>
བཏང་ནས་ནི་གྲིབ་ཚོལ་འདྲ། །ལམ་ཉིད་ཇི་ལྟར་ཡིན་ཞེ་ན། །མ་རིག་ཡེ་ཤེས་ཐ་དད་མིན། །མ་རྟོགས་རྟོགས་པ་ལམ་དུ་གཅིག །སེམས་འདི་སྣ་ཚོགས་པར་སྣང་<line/>
བས༑ ༑སྣ་ཚོགས་སེམས་སུ་གཅིག་པ་ཡིན། །དཔེར་ན་གསེར་དུ་གཅིག་པ་ལས། །དབྱིབས་དང་གཟུགས་ནི་ཐ་དད་པར། །བྱིས་པས་སོ་སོའི་མིང་དུ་གྲགས། །གྲགས་<line/>
ཀྱང་གསེར་གྱི་ངོ་བོར་གཅིག །དེ་བཞིན་སེམས་ཀྱི་རང་བཞིན་ལ། །འཁྲུལ་དང་མ་འཁྲུལ་ཁྱད་པར་གྱིས། །ཇི་ལྟར་བལྟས་རྒྱུ་དེར་སྣང་ཡང༌། །སྣང་ཡང་སེམས་ལས་<line/>
</page>
<page index="49" id="25B">གཞན་མི་དམིགས། །སྒྲོན་མར་འབར་བའི་རིན་ཆེན་ནི། །གལ་ཏེ་ངན་ཁུང་སྦས་གྱུར་ཀྱང༌། །དེ་ཉིད་ཡོན་ཏན་རང་སྣང་བས། །འོད་ནི་མཁའ་ལ་གསལ་བར་འགྱུར། །<line/>
དེ་བཞིན་སེམས་ཉིད་རིན་ཆེན་སྒྲོན། །ལུས་ངན་འཁོར་བར་བྱིང་གྱུར་ཀྱང༌། །རང་བྱུང་རང་ཞི་རང་སྣང་བས། །ཤེས་རབ་ཆོས་ཉིད་མཁའ་ལ་གསལ། །སེམས་ཉིད་ནམ་<line/>
མཁར་འདྲར་མཚུངས་ཏེ། །ཀུན་ཁྱབ་སྟོང་གསལ་སྣ་ཚོགས་འབྱུང༌། །བྱུང་ཚོར་གཡོ་འགོག་ཐམས་ཅད་ཀྱང༌། །རང་བཞིན་གྱིས་འབྱུང་ངང་གིས་ཞི། །མདོར་ན་ཇི་<line/>
ལྟར་བརྟགས་བསམས་བཞིན། །འགྱུར་བས་ཐམས་ཅད་ངོ་བོར་སྣང༌། །མ་བཅོས་གཡོ་བ་མེད་ཉིད་ལ། །སྣ་སོགས་རྒྱུ་འབྱུང་མི་སྐྱོན་ཞིང༌། །ཆོ་འཕྲུལ་མི་འགག་ཉམ་<line/>
ང་མེད༑ ༑ཇི་བཞིན་ནམ་མཁའི་རིང་བཞིན་ལ། །བློ་བཞག་མ་གཡེངས་ཁོ་ནར་ཟད། །དེ་ནི་སྐྱེས་མཆོག་དོན་པོ་ཆེ། །དེ་སེམས་དུས་གསུམ་ཐམས་ཅད་ཀྱི། །སངས་རྒྱས་<line/>
འབྱུང་བའི་ངོ་བོ་ཡིན། །དེ་ལྟའི་དོན་ལ་རིང་ཞིག་ནས། །ཤེས་ཤིང་འདྲིས་པར་གྱུར་པ་ན། །ངེས་དོན་མཐོང་བའི་ཉམས་དྲོད་ནི། །དོན་དང་མཇལ་བའི་རྟགས་ཆེན་ཡང༌།།<line/>
མན་ངག་ལུང་གིས་བརྒྱན་འཆར་ཏེ། །ངེས་པར་དོན་གསུམ་མྱོང་བར་འགྱུར། །དེ་དག་ཐོག་ཏུ་ཕེབས་པ་ཡི། །དྲོད་ཆེན་རྟགས་སུ་བསྟན་པ་ཡིན། །དེ་ཡི་ཞར་ལས་བྱུང་<line/>
</page>
<page index="50" id="26A">༄༅། །བའི་དྲོད། །འཁོར་བའི་ཆོས་ལ་སྙིང་རྗེ་ཡི། །བྱང་ཆུབ་སེམས་ཀྱང་སྐྱེ་བར་འགྱུར། །མཚན་མ་རྟོག་པའི་ཆོས་རྣམས་ལ། །ཡིད་མི་ཆེས་<line/>
པའི་འདུ་ཤེས་སྐྱེ། །ཆོས་རྣམས་འདི་ལྟར་ཡིན་པ་ལས། །འདི་ལྟར་འཁྲུལ་པ་ངོ་མཚར་ཆེ། །ཡ་མཚན་དཔྱོད་པའི་འདུ་ཤེས་འབྱུང༌། །འདི་དོན་མ་ཤེས་འགྲོ་བ་<line/>
རྣམས༑ ༑རྩོལ་སྒྲུབ་དཀའ་བའི་ཐབས་ཆེན་གྱིས། །ཡང་དག་དོན་ཚོལ་ལམ་རེ་རིང༌། །བསགས་པའི་འབྲས་བུ་ཡོད་འགྱུར་ཡང༌། །དོན་དེ་མཐོང་བར་ཡོང་མི་ནུས། །དེ་<line/>
འདྲའི་འདུ་ཤེས་འབྱུང་བར་འགྱུར། །དེ་ལྟར་ཤེས་པའི་ཉམས་དྲོད་ནི། །སྐལ་དང་ལྡན་པའི་སྐྱེས་བུ་གང༌། །རྒྱུས་འགྲོས་ཚིག་གིས་མ་བཀྲོལ་བར། །སེམས་ལས་<line/>
ཆོས་བྱུང་འབུམ་ཕྲག་ཡས། །སྨྲ་བའི་སྒོ་མོར་ཐམས་ཅད་གསལ། །དོན་ལ་ངེས་པའི་གཏན་ཚིགས་དག །ཚིག་ཏུ་མཚོན་ཏེ་འབྱིན་པར་ནུས། །དེ་ནི་ཆོས་སྐུ་མཉམ་<line/>
ཉིད་དང༌། །དབྱེར་མེད་གཉིས་སུ་མེད་པ་ཡིན། །རྟེན་པའི་གསུང་ཐུགས་སྐུ་བརྙན་དང༌། །དེ་ནི་མཚུངས་པ་ཡོད་མིན་ནོ། །ཞི་ལུས་མཐར་འགོག་སྐྱོན་གཉིས་དང༌། །དེ་ནི་<line/>
མཚུངས་པ་ཡོད་མ་ཡིན། །ས་ལ་སློབ་པའི་སེམས་དཔའ་དང༌། །དེ་ཡང་མི་མཚུངས་རྒྱལ་བས་གསུངས། །རིགས་དང་དྲང་སྲོང་དོན་དཔྱོད་དང༌། །ལུས་འདྲ་སེམས་ནི་<line/>
</page>
<page index="51" id="26B">ཡོང་མི་མཚུངས། །དེ་ཕྱིར་རྣམ་དག་ལམ་ཆེ་ནི། །སེམས་ཀྱི་གསང་འདི་ཡིན་པས་ན། །སྐལ་ལྡན་འདུས་པ་ཆེན་པོའི་ཚོགས། །ལམ་འདི་ཤེས་པར་བྱ་བ་ལས། །བཙལ་<line/>
བར་བྱ་བའི་སེམས་མེད་དེ། །ལམ་འདི་ཤེས་པ་དེ་ཉིད་ཀྱིས། །དཀའ་བའི་རྩོལ་སྒྲུབ་མ་བྱས་པར། །ཐམས་ཅད་ཐམས་ཅད་འགྲུབ་པར་འགྱུར། །འདུས་པ་ཆེན་པོའི་ཚོགས།<line/>
དེ་བས་ན༑ སེམས་འདི་ནི། ལམ་ཞེས་བྱའོ། །འཁོར་བ་ཞེས་བྱའོ། །སེམས་ཞེས་བྱའོ། །གྲུ་ཞེས་བྱའོ། །བགྲོད་པ་ཞེས་བྱའོ། །བྱང་ཆུབ་ཅེས་བྱའོ། །སེམས་ཞེས་<line/>
བྱའོ༑ ༑ཤེས་རབ་ཅེས་བྱའོ། །ཏིང་ངེ་འཛིན་ཅེས་བྱའོ། །གནས་ཞེས་བྱའོ། །རབ་ཅེས་བྱའོ། །མཆོག་ཅེས་བྱའོ། །ཕུལ་ཞེས་བྱའོ། །བླ་ན་མེད་པ་ཞེས་བྱའོ། །ཟབ་པ་ཞེས་<line/>
བྱའོ༑ ༑གསང་བ་ཞེས་བྱའོ། །གཏིང་དཔག་དཀའ་བ་ཞེས་བྱའོ། །ཆོས་ཤེས་བྱའོ། །བྱང་ཆུབ་སེམས་དཔའ་ཞེས་བྱའོ། །སངས་རྒྱས་ཞེས་བྱའོ། །དེ་ཅིའི་ཕྱིར་ཞེ་ན།<line/>
འཇུག་པའི་ཕྱིར་ནི། ལམ་མོ། །འཁྲུལ་པའི་ཕྱིར་ནི། འཁོར་བའོ། །མ་ཤེས་པའི་ཕྱིར་ནི། སེམས་ཅན་ནོ། །སྒྲོལ་བའི་ཕྱིར་ནི། གྲུའོ། །བསྐྱོད་པའི་ཕྱིར་ནི། བགྲོད་པའོ།།<line/>
བདེ་བའི་ཕྱིར་ནི། བྱང་ཆུབ་བོ། །དྲན་པ་ངེས་པའི་ཕྱིར་ནི། སེམས་སོ། །མཁས་པའི་ཕྱིར་ནི། ཤེས་རབ་བོ། །གསལ་བའི་ཕྱིར་ནི། ཏིང་འཛིན་ནོ། །ཕྱིན་པའི་ཕྱིར་ནི།<line/>
</page>
<page index="52" id="27A">༄༅། །གནས་སོ། །ཟླ་མེད་པའི་ཕྱིར་ནི། རབ་བོ། །ངོ་མཚར་བའི་ཕྱིར་ནི། མཆོག་གོ །འཕགས་པའི་ཕྱིར་ནི། འཕགས་པའི་ཕྱིར་ནི། ཕུལ་ལོ། །དབང་བྱེད་པ་མེད་<line/>
པའི་ཕྱིར་ནི། བླ་ན་མེད་པའོ། །གཏིང་རིང་པའི་ཕྱིར་ནི། ཟབ་པའོ། །གབ་པའི་ཕྱིར་ནི། གསང་བའོ། །ཕྲ་བའི་ཕྱིར་ནི། གཏིང་དཔག་དཀའ་བའོ། །ཀུན་འབྱུང་བའི་ཕྱིར་<line/>
ནི༑ ཆོས་སོ། །ས་ནོན་པའི་ཕྱིར་ནི། །བྱང་ཆུབ་སེམས་དཔའོ། །མཐར་ཕྱིན་པའི་ཕྱིར་ནི། སངས་རྒྱས་ཏེ། སེམས་དཔའ་ཆེན་པོ། །དེའི་ཕྱིར་ན་རྣལ་འབྱོར་གྱི་ལམ་<line/>
འདི་ཤེས་པར་བྱ་སྟེ། ལམ་འདི་ནི། ཆོས་ཐམས་ཅད་ཀྱི་གཞིའོ། །སངས་རྒྱས་ཐམས་ཅད་ཀྱི་ཡུམ་མོ། །དེ་ཅིའི་ཕྱིར་ཞེ་ན། ཆོས་ཐམས་ཅད་འདི་ལས་བྱུང་<line/>
བའི་ཕྱིར་ན་གཞིའོ། །མཐར་ཕྱིན་པའི་སངས་རྒྱས་ཀྱི་ལམ་འདི་ནས་གཤེགས་པར་གྱུར་ཏོ། །ད་ལྟར་སྟོན་པ་ཉིད་ཀྱང་ལམ་འདི་ནས་གཤེགས་པ་སྟེ། དེའི་ཕྱིར་ལམ་<line/>
འདི་ཤེས་པར་བྱའོ། །དེ་ལྟར་ན། དེའི་ཕྱིར་ལམ་འདི་ནི། དེ་བཞིན་གཤེགས་པ་ཐམས་ཅད་ཀྱི་ཡབ་ཅེས་ཀྱང་བྱའོ། །དེ་བཞིན་དུ་ཡུམ་ཞེས་ཀྱང་བྱ་བ་དང༌། སྲས་ཞེས་<line/>
བྱ་བ་དང༌། བདག་པོ་ཞེས་བྱ་བ་དང༌། གདུང་ཞེས་བྱ་བ་དང༌། སྲོག་ཅེས་བྱ་བ་དང༌། བྲན་ཞེས་བྱ་བ་དང༌། སྐུ་ཞེས་བྱ་བ་དང༌། གསུང་ཞེས་བྱ་བ་དང༌། ཐུགས་ཞེས་བྱ་<line/>
</page>
<page index="53" id="27B">དང༌། ཡོན་ཏན་ཞེས་བྱ་བ་དང༌། འཕྲིན་ལས་ཆེན་པོ་ཞེས་བྱའོ། །དེ་ཅིའི་ཕྱིར་ཞེ་ན། ཐབས་ཆེན་པོ་དང༌། ཤེས་རབ་ཆེན་པོ་དང༌། བྱང་ཆུབ་ཆེན་པོ་དང༌། དབང་ཆེན་པོ་<line/>
དང༌། དེ་བཞིན་ཉིད་དང༌། འདའ་བར་དཀའ་བ་དང༌། ཆོས་ཉིད་ལ་ཟད་མི་ཤེས་པ་དང༌། སྙིང་རྗེ་ཆེན་པོ་དང༌། རྣམ་པར་བརྗིད་པ་དང༌། སྣ་ཚོགས་སུ་སྟོན་པ་དང༌། ཐམས་<line/>
ཅད་དུ་མཁྱེན་པ་དང༌། ཅིར་ཡང་འབྱུང་བ་དང༌། མཛད་པ་སྣ་ཚོགས་པའི་ཕྱིར་དེ་དག་ནི། དེ་ལྟར་ཡིན་པར་ཤེས་པར་བྱའོ། །དེའི་ཕྱིར་ཡང་ལམ་འདི་ཡོངས་སུ་ཤེས་པར་<line/>
བྱའོ༑ ༑དེ་བཞིན་དུ་འདོད་པ་ཆེན་པོ་ཞེས་ཀྱང་བྱའོ། །འཚོ་བ་ཆེན་པོ་ཞེས་བྱ་བ་དང༌། ལོངས་སྤྱོད་ཆེན་པོ་ཞེས་བྱ་བ་དང༌། ཡོ་བྱད་ཆེན་པོ་ཞེས་བྱ་བ་དང༌། རྒྱུ་ཞེས་བྱ་བ་དང༌།<line/>
རྐྱེན་ཞེས་བྱ་བ་དང༌། འབྲས་བུ་ཞེས་བྱ་བ་དང༌། སྤྱོད་པ་ཞེས་བྱ་བ་དང༌། ཆོ་འཕྲུལ་ཞེས་བྱ་བ་དང༌། ཕྱག་རྒྱ་ཞེས་བྱ་བ་དང༌། བསྙེན་པ་ཞེས་བྱ་བ་དང༌། ཉེ་བའི་བསྙེན་<line/>
པ་ཞེས་བྱ་བ་དང༌། སྒྲུབ་པ་ཞེས་བྱ་བ་དང༌། སྒྲུབ་པ་ཆེན་པོ་ཞེས་བྱ་བ་དང༌། ཚོགས་ཆེན་པོ་ཞེས་བྱ་བ་དང༌། ཀུན་ཏུ་རྫོགས་པ་ཞེས་བྱའོ། །དེ་ཅིའི་ཕྱིར་ཞེ་ན། ཡུལ་ལ་<line/>
འདོད་པ་སྣ་ཚོགས་པ་དང༌། དམིགས་པས་འཚོ་བ་དང༌། འཇོལ་ཉོག་ཏུ་སྤྱོད་པ་དང༌། དགོས་པ་སྒྲུབ་པ་དང༌། །འབྲས་བུར་བྱེད་པ་དང༌། ཀུན་ཏུ་ལོག་པ་དང༌། དོན་གྲུབ་<line/>
</page>
<page index="54" id="28A">༄༅། །བ་དང༌། སྨིན་པར་བསགས་པ་དང༌། རང་བཞིན་དུ་གྱུར་པ་དང༌། བྱ་བ་བྱེད་པ་དང༌། སྣ་ཚོགས་སུ་འབྱུང་བ་དང༌། མཚན་མར་བསྟན་པ་དང༌།<line/>
རྣམ་པར་འདུད་པ་དང༌། ཤིན་ཏུ་མཛེད་པ་དང༌། འདོད་པ་བྱེད་པ་དང༌། ལྷག་པར་འདོད་པ་དང༌། ཀུན་ཏུ་འབྱོར་བ་དང༌། ལྷུན་གྱིས་གྲུབ་པའི་ཕྱིར་ཡོངས་སུ་<line/>
ཤེས་པར་བྱའོ། །གཞན་ཡང་འདུས་པ་ཆེན་པོའི་ཚོགས། །འདི་ལ་ནི། ཐམས་ཅད་ཡོད་དེ། ཆོས་ཐམས་ཅད་ནི། རྣལ་འབྱོར་རྣམ་པ་གསུམ་དུ་འདུས་པར་<line/>
ཤེས་པར་བྱའོ། །གསུམ་གང་ཞེ་ན། རྒྱུའི་རྣལ་འབྱོར་དང༌། རྐྱེན་གྱི་རྣལ་འབྱོར་དང༌། འབྲས་བུའི་རྣལ་འབྱོར་རྣམ་པ་གསུམ་ཡང་འདི་ཉིད་ཡིན་ཞིང་འདི་<line/>
ལས་འབྱུང་བར་ཤེས་པར་བྱ་སྟེ། དེ་ཡང་ཇི་ལྟར་ཞེ་ན། རྒྱུ་ནི། འཁྲུལ་པ་གཅིག་ཤེས་ཏེ་ཆུབ་པར་འདོད་པས་ཀྱང་ལམ་འདི་ཉིད་ཤེས་པར་བྱའོ། །དེ་བཞིན་<line/>
དུ་མཚན་མ་གཉིས་དང༌། རྟོག་པ་གསུམ་དང༌། ལོག་པ་བཞི་དང༌། ཉོན་མོངས་པ་ལྔ་དང༌། ཕུང་པོ་ལྔ་དང༌། དབང་པོ་ལྔ་དང༌། རྒྱུ་དྲུག་དང༌། རྐྱེན་བཅུ་གཉིས་<line/>
དང༌། སྐྱེ་བ་བཅུ་གཉིས་དང༌། རང་བཞིན་བཅོ་བརྒྱད་དང༌། སྤྱོད་པ་བཅུ་གཅིག་དང༌། སྨོན་པ་བཞི་དང༌། ལམ་ལྔ་དང༌། གནས་དྲུག་དང༌། མུ་གསུམ་ཤེས་ཏེ་<line/>
</page>
<page index="55" id="28B">ཆུབ་པར་འདོད་པས་ཀྱང་ལམ་འདི་ཉིད་ཤེས་པར་བྱའོ། །དེ་ཅིའི་ཕྱིར་ཞེ་ན། འདོད་པའི་འབྲས་བུའི་གཞིར་གྱུར་པའི་ཕྱིར་ཏེ། ལམ་དེ་ཉིད་མ་རིག་པའི་ཕྱིར་འཁྲུལ་<line/>
པ་ཞེས་བྱའོ། །ཡུལ་དང་གཉིས་སུ་གྱུར་པའི་ཕྱིར་ན། མཚན་མ་ཞེས་བྱའོ། །དུས་གསུམ་དངོས་པོར་རྟོག་པའི་ཕྱིར་རྟོག་པ་ཞེས་བྱའོ། །ངེས་པ་ལས་ལོག་པའི་<line/>
ཕྱིར་དོན་ལས་གོལ་བ་དང༌། མཉམ་པ་ལས་གོལ་བ་དང༌། ཕྱོགས་ལས་གོལ་བ་དང༌། གཞི་ལས་གོལ་བའི་ཕྱིར་ལོག་པ་ཞེས་བྱའོ། །རྒྱུ་འབྲས་ཀུན་ནས་ཉོན་<line/>
མོངས་པའི་ཕྱིར་མུན་པས་འཐིབས་པ་དང༌། སྲེད་པས་གདུངས་པ་དང༌། སྡོང་པོས་ནོན་པ་དང༌། མི་ཕྱེད་པས་འཐས་པ་དང༌། ཀུན་ནས་འཁྲུགས་པའི་ཕྱིར་ཉོན་<line/>
མོངས་པ་ཞེས་བྱའོ། །ཀུན་ནས་འདུས་པའི་ཕྱིར་རྒྱུ་འདུས་པ་དང༌། རྐྱེན་དུ་ཚོར་བ་དང༌། མཚན་མར་ཤེས་པ་དང༌། ཐམས་ཅད་ནས་བྱེད་པ་དང༌། རྣམ་པར་རིག་པའི་<line/>
ཕྱིར་ཕུང་པོ་ཞེས་བྱའོ། །སྒོར་གསལ་ཞིང་ཡུལ་ལ་དབང་བྱེད་པའི་ཕྱིར་མཐོང་བར་དབང་བ་དང༌། ཐོས་པར་དབང་བ་དང༌། ཚོར་བར་དབང་བ་དང༌། མྱོང་བར་དབང་བ་<line/>
དང༌། རེག་པར་དབང་བའི་ཕྱིར་དབང་པོ་ཞེས་བྱའོ། །འབྲས་བུར་བྱེད་པའི་ཕྱིར་འཛིན་པར་དབང་བ་དང༌། མཉེན་པར་བྱེད་པ་དང༌། ཆགས་པར་བྱེད་པ་དང༌། གཡོ་བར་<line/>
</page>
<page index="56" id="29A">༄༅། །འབུད་པ་དང༌། སྐྱེད་པར་གསལ་བ་དང༌། དུས་སུ་རེད་པའི་ཕྱིར་རྒྱུ་ཞེས་བྱའོ། །རྐྱེན་དུ་འབྲེལ་པའི་ཕྱིར་ས་བོན་དང༌། རྩ་བ་དང༌། མྱུ་<line/>
གུ་དང༌། ལྡུམ་བུ་དང༌། ཡལ་ག་དང༌། སྡོང་པོ་དང༌། འདབ་མ་དང༌། མེ་ཏོག་དང༌། འབྲས་བུ་དང༌། སྙིང་པོ་དང༌། བསྐམས་པའི་ཕྱིར་རྐྱེན་ཞེས་བྱའོ། །<line/>
མཚན་མ་སྐྱེ་བའི་ཕྱིར་མཐོང་བ་སྐྱེ་བ་དང༌། སྣང་བ་དང༌། ཐོས་པ་དང༌། སྒྲ་བརྙན་དང༌། ཚོར་བ་དང༌། དྲི་དང༌། མྱོང་བ་དང༌། རོ་དང༌། རེག་པ་དང༌། ཤེས་པ་དང༌།<line/>
ཆོས་སྐྱེ་བའི་ཕྱིར་སྐྱེ་བ་ཞེས་བྱའོ། །མཚན་མའི་ཆོས་ཉིད་ཅན་གྱི་ཕྱིར་མཐོང་བའི་ཆོས་ཉིད་དང༌། སྣང་བའི་ཆོས་དང༌། ལྷང་ངེ་བའི་ཆོས་དང༌། ཐོས་པའི་ཆོས་<line/>
དང༌། གྲགས་པའི་ཆོས་དང༌། གསལ་བའི་ཆོས་དང༌། ཚོར་བའི་ཆོས་དང༌། དྲིའི་ཆོས་དང༌། ཚིམ་པའི་ཆོས་དང༌། མྱོང་བའི་ཆོས་དང༌། རོའི་ཆོས་དང༌། བྲོ་བའི་<line/>
ཆོས་དང༌། རེག་པའི་ཆོས་དང༌། རེག་བྱའི་ཆོས་དང༌། ངེས་པའི་ཆོས་དང༌། ཤེས་པའི་ཆོས་དང༌། ཆོས་ཀྱི་ཆོས་དང༌། རྟོགས་པའི་ཆོས་ཉིད་འཛིན་པའི་ཕྱིར་ཆོས་ཉིད་<line/>
ཅེས་བྱའོ། །མཚན་མར་སྤྱོད་པའི་ཕྱིར་འདུ་ཤེས་སྒྱུར་བའི་སྤྱོད་པ་དང༌། དབང་དུ་སྤྱོད་པའི་སྤྱོད་པ་དང༌། རྣམ་པར་གཡོ་བའི་སྤྱོད་པ་དང༌། སྒྲོས་སུ་འདོགས་པའི་སྤྱོད་<line/>
</page>
<page index="57" id="29B">པ་དང༌། ཟླ་ལས་གལ་བའི་སྤྱོད་པ་དང༌། ཀུན་ཏུ་འཚིག་པའི་སྤྱོད་པ་དང༌། བླ་བཀྱལ་འཚལ་བའི་སྤྱོད་པ་དང༌། ཆགས་པ་འཛིན་པའི་སྤྱོད་པ་དང༌། ཀུན་ཏུ་བདུད་ཀྱི་སྤྱོད་པ་དང༌། ཕྱིན་<line/>
ཅི་ལོག་པའི་སྤྱོད་པ་དང༌། གཉིས་ལ་བརྟེན་པའི་སྤྱོད་པའི་ཕྱིར་སྤྱོད་པ་ཞེས་བྱའོ། །འབྲས་བུར་སྨིན་པའི་ཕྱིར་རྫོགས་པར་སྨིན་པ་དང༌། རིམ་པར་སྨིན་པ་དང༌། གློ་བུར་དུ་སྨིན་<line/>
པ་དང༌། བསྒྱུར་ཏེ་སྨིན་པའི་ཕྱིར་སྨིན་པ་ཞེས་བྱའོ། །བགྲོད་པར་བྱེད་པའི་ཕྱིར་གདུང་བའི་ལམ་དང༌། འགོག་པའི་ལམ་དང༌། མུན་པའི་ལམ་དང༌། འདམ་གྱི་ལམ་དང༌།<line/>
ཡང་བའི་ཕྱིར་ལམ་ཞེས་བྱའོ། །རྟེན་པར་བྱེད་པའི་ཕྱིར་བཟོད་ལྡན་གྱི་གནས་དང༌། ཡིད་ལྡན་གྱི་གནས་དང༌། མཉམ་ལྡན་གྱི་གནས་དང༌། འདོད་ལྡན་གྱི་གནས་དང༌།<line/>
རྩོད་ལྡན་གྱི་གནས་དང༌། དགའ་ལྡན་ལ་གནས་པའི་ཕྱིར་གནས་ཞེས་བྱའོ། །བདེ་བའི་མུ་བཟུང་བའི་ཕྱིར་ངོ་བོ་ཉིད་ཀྱི་མུ་དང༌། བྱེད་པ་དང༌། དབང་ཕྱུག་གི་མུ་བཟུང་<line/>
བའི་ཕྱིར་མུ་ཞེས་བྱའོ། །འདུས་པ་ཆེན་པོའི་ཚོགས། རྐྱེན་གྱི་རྣལ་འབྱོར་ནི། འདི་ལྟ་སྟེ། ཤེས་པ་གཅིག་ཤེས་ཏེ་ཆུབ་པར་འདོད་པས་ཀྱང་ལམ་འདི་ཤེས་པར་བྱའོ།།<line/>
དེ་བཞིན་དུ་དོན་གཉིས་དང༌། ཚུལ་གསུམ་དང༌། ཐབས་བཞི་དང༌། ཆོས་ལྔ་དང༌། རིགས་དྲུག་དང༌། མཛད་པ་ཆེན་པོ་བཅུ་གཉིས་དང༌། ཆོས་འཕྲུལ་ཆེན་པོ་བཅུ་གཉིས་<line/>
</page>
<page index="58" id="30A">༄༅། །དང༌། ཡེ་ཤེས་བཅོ་བརྒྱད་དང༌། སའི་ཁྱད་པར་བཅུ་གཅིག་དང༌། སྐུ་བཞི་དང༌། ལམ་ལྔ་དང༌། འབྲས་བུ་ཆེན་པོ་དྲུག་དང༌། བྱང་ཆུབ་ཆེན་པོ་གཅིག་ཤེས་ཏེ་ཆུབ་པར་འདོད་པས་<line/>
ཀྱང་ལམ་འདི་ཉིད་ཤེས་པར་བྱའོ། །དེ་ཅིའི་ཕྱིར་ཞེ་ན། རང་རྐྱེན་ཙམ་དུ་སྤྱོད་ཅིང་འབྲས་བུའི་རྐྱེན་དུ་འགྱུར་བའི་ཕྱིར་ཏེ། ལམ་དེ་ཉིད་མ་ནོར་བར་ཤེས་པའི་ཕྱིར་དེ་ཤེས་པ་གཅིག་<line/>
ཅེས་བྱའོ། །བདེན་པ་གཉིས་སུ་སྣང་བའི་ཕྱིར་དོན་གཉིས་པ་ཞེས་བྱའོ། །མཚན་ཉིད་གསུམ་གྱིས་སྦྱོར་བའི་ཕྱིར་ཀུན་བརྟགས་མཐུན་པ་ལ་ཡོད་པའི་ཚུལ་དང༌། གཞན་དབང་མི་<line/>
མཐུན་པ་ལ་མེད་པའི་ཚུལ་དང༌། རྗེས་སུ་དཔག་པ་གཉི་ག་མ་ཡིན་པའི་ཕྱིར་ཚུལ་ཞེས་བྱའོ། །མཁས་པས་ཟིན་པའི་ཕྱིར་ཁྱད་ཀྱིས་འཇུག་པའི་ཐབས་དང༌། རྐྱེན་ལ་སྦྱོར་བའི་ཐབས་དང༌།<line/>
མངོན་པར་འཇུག་པའི་ཐབས་དང༌། ཐམས་ཅད་རྫོགས་པའི་ཕྱིར་ཐབས་ཞེས་བྱའོ། །རང་བཞིན་ལ་གནས་པའི་ཕྱིར་རྒྱུའི་ཆོས་དང༌། ལམ་གྱི་ཆོས་དང༌། རྟོགས་པའི་ཆོས་དང༌། འབྲས་བུའི་ཆོས་ལ་གནས་<line/>
པའི་ཕྱིར་ཆོས་ཞེས་བྱའོ། །ཕྱིས་འབྱུང་བར་ཤེས་པའི་ཕྱིར་རྒྱུའི་དྲན་པ་དང༌། འབྲས་བུའི་དྲན་པ་དང༌། སྒྲའི་དྲན་པ་དང༌། སྦྱོར་བའི་དྲན་པ་དང༌། གནས་ཀྱི་དྲན་པ་དང༌། མངོན་སུམ་པའི་དྲན་པ་<line/>
དང༌། རིག་པའི་ཕྱིར་རིག་པ་དྲུག་ཅེས་བྱའོ། །གཞན་གྱི་དོན་དུ་མཛད་ཅིང་འགྲོ་བའི་དོན་ལ་འཇུག་པའི་ཕྱིར་ངོ་བོའི་ཚུལ་དང༌། བལྟམས་པའི་ཚུལ་དང༌། རོལ་པའི་ཚུལ་དང༌།<line/>
</page>
<page index="59" id="30B">མངའ་དབང་ཆེན་པོའི་ཚུལ་དང༌། ཐར་པར་གྱུར་པའི་ཚུལ་དང༌། དཀའ་ཐུབ་ཆེན་པོའི་ཚུལ་དང༌། སངས་རྒྱས་པ་དང༌། བདུད་བཏུལ་བའི་ཆུལ་དང༌། འཁོར་ལོ་བསྐོར་བ་<line/>
དང༌། བདུད་བཏུལ་བའི་ཚུལ་དང༌། ཆོ་འཕྲུལ་སྟོན་པའི་ཚུལ་དང༌། མྱ་ངན་ལས་འདས་པའི་ཚུལ་གྱི་ཕྱིར་མཛད་པ་ཆེན་པོ་ཞེས་བྱའོ། །སྣ་ཚོགས་སུ་འཕྲུལ་<line/>
པའི་ཕྱིར་ཏིང་ངེ་འཛིན་གྱི་ཆོ་འཕྲུལ་དང༌། སྣང་བའི་ཆོ་འཕྲུལ་དང༌། རྫུ་འཕྲུལ་གྱི་ཆོ་འཕྲུལ་དང༌། ཀུན་བརྗོད་པའི་ཆོ་འཕྲུལ་དང༌། རྗེས་སུ་བསྟན་པའི་ཆོ་འཕྲུལ་<line/>
དང༌། བསམ་གཏན་གྱི་ཆོ་འཕྲུལ་དང༌། བྱིན་རླབས་ཀྱི་ཆོ་འཕྲུལ་དང༌། སྐྱེ་བའི་ཆོ་འཕྲུལ་དང༌། སྟོབས་ཀྱི་ཆོ་འཕྲུལ་དང༌། ཡོན་ཏན་གྱི་ཆོ་འཕྲུལ་དང༌། འབྲས་བུའི་ཆོ་<line/>
འཕྲུལ་དང༌། དེའི་ཕྱིར་ཆོ་འཕྲུལ་ཞེས་བྱའོ། །ཕྱི་ནང་གི་ཆོས་ཐམས་ཅད་ཤེས་པའི་ཕྱིར་ནང་གི་ཆོས་ཐམས་ཅད་ཤེས་པ་དང༌། ཕྱིའི་ཆོས་ཐམས་ཅད་ཤེས་པའི་ཡེ་<line/>
ཤེས་དང༌། ཕྱི་ནང་གི་ཆོས་ཐམས་ཅད་ཤེས་པའི་ཡེ་ཤེས་དང༌། སྟོང་པའི་ཆོས་ཐམས་ཅད་ཤེས་པའི་ཡེ་ཤེས་དང༌། དོན་དམ་པའི་ཆོས་ཉིད་ཤེས་པའི་ཡེ་ཤེས་དང༌།<line/>
འདུས་བྱས་ཀྱི་ཆོས་ཐམས་ཅད་ཤེས་པའི་ཡེ་ཤེས་དང༌། མཐའ་མི་དམིགས་པའི་ཆོས་ཐམས་ཅད་ཤེས་པའི་ཡེ་ཤེས་དང༌། དུས་གསུམ་གྱི་ཆོས་ཐམས་ཅད་ཤེས་པའི་<line/>
</page>
<page index="60" id="31A">༄༅། །ཡེ་ཤེས་དང༌། བླང་དོར་མི་དམིགས་པའི་ཆོས་ཐམས་ཅད་ཤེས་པའི་ཡེ་ཤེས་དང༌། རང་བཞིན་གྱི་ཆོས་ཐམས་ཅད་ཤེས་པའི་ཡེ་ཤེས་དང༌།<line/>
ཆོས་ཅན་གྱི་ཆོས་ཐམས་ཅད་ཤེས་པའི་ཡེ་ཤེས་དང༌། མཚན་ཉིད་འཛིན་པའི་ཆོས་ཐམས་ཅད་ཤེས་པའི་ཡེ་ཤེས་དང༌། དམིགས་པ་མེད་པའི་ཆོས་ཐམས་ཅད་ཤེས་པའི་ཡེ་<line/>
ཤེས་དང༌། མཚན་མར་མི་རྟོག་པའི་ཆོས་ཐམས་ཅད་ཤེས་པའི་ཡེ་ཤེས་དང༌། ངོ་བོ་ཉིད་ཀྱི་ཆོས་ཐམས་ཅད་ཤེས་པའི་ཡེ་ཤེས་དང༌། དངོས་པོ་མི་དམིགས་པའི་<line/>
ཆོས་ཐམས་ཅད་ཤེས་པའི་ཡེ་ཤེས་དང༌། བརྟེན་ཏེ་གནས་པའི་ཕྱིར་མི་གོས་པའི་རིག་པ་དང༌། མི་ཉམས་པར་རིག་པ་དང༌། མི་སྒྲིབ་པར་རིག་པ་དང༌། རྫོགས་པར་<line/>
རིག་པ་དང༌། མ་གཡོས་པར་རིག་པ་དང༌། མཉམ་པ་ཉིད་དུ་རིག་པ་དང༌། གཉིས་སུ་མེད་པར་རིག་པ་དང༌། ཡོངས་སུ་དག་པར་རིག་པ་དང༌། ཀུན་ཏུ་ལེགས་པར་རིག་<line/>
པ་དང༌། དེ་མ་ཐག་པར་རིག་པ་དང༌། རྫོགས་པར་ཆུབ་པའི་རིག་པ་ལ་བརྟེན་པའི་ཕྱིར་ས་ཞེས་བྱའོ། །ཀུན་ཏུ་བརྗོད་ཅིང་ངོ་བོ་ཉིད་དུ་གནས་པའི་ཕྱིར་ངོ་བོ་ཉིད་དང༌། ཆོས་<line/>
ཉིད་དང༌། རྫོགས་ལོངས་སྤྱོད་པ་དང༌། འདྲེན་པར་སྤྲུལ་པའི་ཕྱིར་སྐུ་ཞེས་བྱའོ། །བགྲོད་ཅིང་འཇུག་པའི་ཕྱིར་ཚོགས་དང༌། སྦྱོར་བ་དང༌། མཐོང་བ་དང༌། སྒོམ་པ་<line/>
</page>
<page index="61" id="31B">དང༌། མཐའ་ཟད་དུ་ཕྱིན་པའི་ཕྱིར་ལམ་ཞེས་བྱའོ། །རྒྱུ་ལ་དོན་ཡོད་པའི་ཕྱིར་གཅིག་ཏུ་རྫོགས་པ་དང༌། ཐམས་ཅད་དུ་མཁྱེན་པ་དང༌། ཡོངས་སུ་ཁྱབ་པ་དང༌། ཚོགས་སུ་<line/>
འབྱུང་བ་དང༌། ཀུན་ཏུ་དབང་བ་དང༌། དགོས་པ་ཚང་བའི་ཕྱིར་འབྲས་བུ་ཞེས་བྱའོ། །མངོན་པར་རྫོགས་པའི་ཕྱིར་བྱང་ཆུབ་ཆེན་པོ་ཞེས་བྱའོ། །འདུས་པ་ཆེན་པོའི་ཚོགས།<line/>
འབྲས་བུའི་རྣལ་འབྱོར་ནི། འདི་ལྟ་སྟེ། མ་ནོར་བ་གཅིག་ཤེས་ཏེ་ཆུབ་པར་འདོད་པས་ཀྱང་ལམ་འདི་ཤེས་པར་བྱའོ། །དེ་བཞིན་དུ་ངེས་པ་གཉིས་དང༌། ཡོན་ཏན་གསུམ་<line/>
དང༌། དགོངས་པ་བཞི་དང༌། ཆེན་པོ་ལྔ་དང༌། ཚོགས་པ་དྲུག་དང༌། འབྱུང་ཚུལ་བཅུ་གཉིས་དང༌། ཏིང་ངེ་འཛིན་བཅུ་གཉིས་དང༌། ཡེ་ཤེས་ཆེན་པོ་བཅོ་བརྒྱད་དང༌།<line/>
རྣལ་འབྱོར་ཆེན་པོ་བཅུ་གཅིག་དང༌། སྒྲུབ་པ་ཆེན་པོ་བཞི་དང༌། སྦྱོར་བ་ལྔ་དང༌། དངོས་གྲུབ་ཆེན་པོ་དྲུག་དང༌། རྫོགས་པ་ཆེན་པོ་གཅིག་ཤེས་ཏེ་ཆུབ་པར་འདོད་<line/>
པས་ཀྱང་ལམ་འདི་ཤེས་པར་བྱའོ། །དེ་ཅིའི་ཕྱིར་ཞེ་ན། རྒྱུ་ཉིད་འབྲས་བུར་གྲུབ་པའི་ཕྱིར་གཏན་ལ་ཕེབས་པས་ན། མ་ནོར་བ་ཞེས་བྱའོ། །ཐེ་ཚོམ་མི་ཟ་བའི་ཕྱིར་ཐབས་<line/>
ཀྱིས་ངེས་པ་དང༌། ཤེས་རབ་ཀྱིས་ངེས་པས་ངེས་པ་ཞེས་བྱ་བའོ། །འདོད་པ་འབྱུང་བའི་ཕྱིར་ཡང་ཡོངས་སུ་ཁྱབ་པ་དང༌། རླབས་སུ་ཆེ་བའི་ཡོན་ཏན་དང༌། རྩིས་ལས་འདས་<line/>
</page>
<page index="62" id="32A">༄༅། །པའི་ཕྱིར་ཡོན་ཏན་ཞེས་བྱའོ། །ཐབས་ཀྱིས་ལྡེམ་པོར་དགོངས་པའི་ཕྱིར་མཉམ་པ་ཉིད་ལ་དགོངས་པ་དང༌། མཚན་ཉིད་ཀྱི་ཕྱིར་དུས་གཞན་<line/>
ལ་དགོངས་པ་དང༌། གཉེན་པོའི་ཕྱིར་གྲངས་གཞན་ལ་དགོངས་པ་དང༌། བསྒྱུར་བའི་ཕྱིར་དོན་གཞན་ལ་དགོངས་པས་ན། དགོངས་པ་ཞེས་བྱའོ། །ལྷག་པར་འཕགས་<line/>
པའི་ཕྱིར་མངོན་པ་དང༌། བདག་ཉིད་ཆེན་པོ་དང༌། དེ་ཡིན་པ་དང༌། ཐམས་ཅད་དུ་ཆེ་བ་དང༌། ཀུན་ཏུ་རྫོགས་པའི་ཕྱིར་ཆེན་པོ་ཞེས་བྱའོ། །ཀུན་ནས་ཚང་བའི་ཕྱིར་<line/>
མཉམ་པ་ཆེན་པོ་དང༌། འབྱོར་པ་ཆེན་པོ་དང༌། འདུས་པ་ཆེན་པོ་དང༌། རིག་པ་ཆེན་པོ་དང༌། དབང་ཆེན་པོ་དང༌། འདྲེས་པ་ཆེན་པོའི་ཕྱིར་ཚོགས་ཞེས་བྱའོ། །གཞན་<line/>
གྱི་དོན་དུ་འབྱུང་ཞིང་འགྲོ་བའི་ཚུལ་དང་མཐུན་པའི་ཕྱིར་གནས་སུ་བསྐྱོད་པ་དང༌། མཉམ་པར་གྱུར་པ་དང༌། མཛེས་པར་གཤེགས་པ་དང༌། སྤྲོ་བར་སྤྱོད་པ་དང༌།<line/>
གསང་བར་སྦྱོར་བ་དང༌། མཚན་མ་བཅོམ་པ་དང༌། འཛད་པ་མེད་པ་དང༌། སེངྒེའི་གསུང་སྒྲ་དང༌། ངེས་པར་རྫོགས་པ་དང༌། ཚམ་ངམ་ཆེན་པོ་སྤྲུལ་པ་མཛད་པ་དང༌།<line/>
ཡོངས་སུ་དག་པའི་ཕྱིར་འབྱུང་ཚུལ་ཆེན་པོ་ཞེས་བྱའོ། །གསལ་ཞིང་མི་གཏོང་བའི་ཕྱིར་སེམས་ཀྱི་སྤྱོད་པ་སྟེ། རྣམ་དག་དབྱིངས་ཀྱི་ཏིང་ངེ་འཛིན་དང༌། སྣང་གསལ་<line/>
</page>
<page index="63" id="32B">ཡོལ་འཕྱོའི་ཏིང་ངེ་འཛིན་དང༌། མི་ཟད་མཛོད་ཀྱི་ཏིང་ངེ་འཛིན་དང༌། མངོན་པར་རྟོག་པའི་ཏིང་ངེ་འཛིན་དང༌། ཐམས་ཅད་རྫོགས་པའི་ཏིང་ངེ་འཛིན་དང༌། འབྱུང་ཆེན་སྤྲུལ་<line/>
པའི་ཏིང་ངེ་འཛིན་དང༌། དབང་སྒྱུར་ཐབས་ཀྱི་ཏིང་ངེ་འཛིན་དང༌། རྩེ་གཅིག་འཕྲོས་པའི་ཏིང་ངེ་འཛིན་དང༌། ཚོགས་ཆེན་རྫོགས་པའི་ཏིང་ངེ་འཛིན་དང༌། རིན་ཆེན་མྱུ་གུའི་<line/>
ཏིང་ངེ་འཛིན་དང༌། དུག་འཇོམས་སྨན་པའི་ཏིང་ངེ་འཛིན་དང༌། བྱ་བ་བྱེད་པའི་ཏིང་ངེ་འཛིན་གྱི་ཕྱིར་ཏིང་ངེ་འཛིན་ཅེས་བྱའོ། །སྟོང་པ་ཉིད་ཀྱི་ཡེ་ཤེས་དང༌། རྒྱུའི་ཡེ་ཤེས་<line/>
དང༌། ཐམས་ཅད་འབྱུང་བའི་ཡེ་ཤེས་དང༌། ཡི་གེའི་ཡེ་ཤེས་དང༌། ཕྱག་རྒྱའི་ཡེ་ཤེས་དང༌། སྤྲུལ་པའི་ཡེ་ཤེས་དང༌། ཅིར་ཡང་མཛད་པའི་ཡེ་ཤེས་དང༌། མེ་ལོང་<line/>
ལྟ་བུའི་ཡེ་ཤེས་དང༌། ནམ་མཁའ་ལྟ་བུའི་ཡེ་ཤེས་དང༌། སྒྱུ་མ་ལྟ་བུའི་ཡེ་ཤེས་དང༌། རིན་པོ་ཆེ་ལྟ་བུའི་ཡེ་ཤེས་དང༌། ཉི་མ་ལྟ་བུའི་ཡེ་ཤེས་དང༌། སྣང་སྟོང་གསལ་བའི་<line/>
ཡེ་ཤེས་དང༌། མཉམ་པ་ཉིད་ཀྱི་ཡེ་ཤེས་དང༌། སོ་སོར་རྟོག་པའི་ཡེ་ཤེས་དང༌། བྱ་བ་ནན་ཏན་གྱི་ཡེ་ཤེས་དང༌། ཆོས་ཀྱི་དབྱིངས་ཀྱི་ཡེ་ཤེས་སུ་གསལ་བའི་ཕྱིར་ཡེ་ཤེས་<line/>
ཆེན་པོ་ཞེས་བྱའོ། །འདུན་པ་སེམས་པའི་རྣལ་འབྱོར་དང༌། བཀའ་སྡོད་ལས་ཀྱི་རྣལ་འབྱོར་དང༌། རིགས་ཆེན་བྱེད་པའི་རྣལ་འབྱོར་དང༌། རྟགས་ཀྱི་རྣལ་འབྱོར་དང༌། གསང་<line/>
</page>
<page index="64" id="33A">༄༅། །སྒོ་ལུང་གི་རྣལ་འབྱོར་དང༌། སྤྱོད་པ་རྒྱུན་གྱི་རྣལ་འབྱོར་དང༌། མཚན་མ་རྟགས་ཀྱི་རྣལ་འབྱོར་དང༌། ལུང་ཆེན་ཐོབ་པའི་རྣལ་འབྱོར་<line/>
དང༌། རིག་པ་འཛིན་པའི་རྣལ་འབྱོར་དང༌། རྩལ་ཆེན་སྦྱོང་བའི་རྣལ་འབྱོར་དང༌། ཡོངས་སུ་རྫོགས་པའི་རྣལ་འབྱོར་དང༌། ལྷུན་གྱིས་གྲུབ་པའི་རྣལ་འབྱོར་དུ་<line/>
གནས་པའི་ཕྱིར་རྣལ་འབྱོར་ཞེས་བྱའོ། །མཉམ་པ་ཉིད་དུ་གྲུབ་པ་དང༌། བདེ་བ་ཆེན་པོར་གྲུབ་པ་དང༌། ཡོངས་སུ་རྫོགས་པར་གྲུབ་པ་དང༌། ཐམས་ཅད་ལྷུན་གྱིས་<line/>
གྲུབ་པའི་ཕྱིར་གྲུབ་པ་ཆེན་པོ་ཞེས་བྱའོ། །རྒྱུ་དང་འབྲས་བུར་སྦྱོར་བ་དང༌། ཐབས་དང་ཤེས་རབ་ཏུ་སྦྱོར་བ་དང༌། དབྱིངས་དང་ཡེ་ཤེས་སུ་སྦྱོར་བ་དང༌། སེམས་དང་ཆོས་<line/>
སུ་སྦྱོར་བ་དང༌། ལས་དང་ཐུགས་རྗེར་སྦྱོར་བས་སྦྱོར་བ་ཆེན་པོ་ཞེས་བྱའོ། །སྲིད་པ་རྒྱ་མཚོ་དབྱིངས་སུ་ཚིམ་པར་གྲུབ་པ་དང༌། འཁོར་བ་རྒྱ་མཚོ་བདག་གིར་གྲུབ་པར་<line/>
གྱུར་པ་དང༌། བདག་ཉིད་ཆེན་པོ་ལྷུན་གྱིས་གྲུབ་པར་གྱུར་པ་དང༌། དམིགས་པ་གང་ཡིན་པ་དེ་བཞིན་གྲུབ་པར་གྱུར་པ་དང༌། ཆོ་འཕྲུལ་རྫུ་འཕྲུལ་ཐོགས་པ་མེད་<line/>
པར་གྲུབ་པ་དང༌། དོན་དམ་བཅུད་ཀྱིས་རྣམ་ཤེས་རྒྱས་པར་གྲུབ་པའི་ཕྱིར་དངོས་གྲུབ་ཆེན་པོ་ཞེས་བྱའོ། །རྣམ་གྲངས་ཐམས་ཅད་བྱང་ཆུབ་ཀྱི་སེམས་བདེ་བ་ཆེན་<line/>
</page>
<page index="65" id="33B">པོར་རྫོགས་པར་གྲུབ་པའི་ཕྱིར་རྫོགས་པ་ཆེན་པོ་གཅིག་ཅེས་བྱའོ། །གཞན་ཡང་འདུས་པ་ཆེན་པོའི་ཚོགས་སའི་ཁྱད་པར་ཆེན་པོ་བཅུ་གཅིག་ནོན་པར་འདོད་པས་ཀྱང་ལམ་འདི་ལ་བསླབ་པར་བྱ་<line/>
སྟེ༑ གང་ཞེ་ན། འགྱུར་དབང་མ་ངེས་པའི་ས་དང༌། བརྟེན་པ་གཞིའི་ས་དང༌། གལ་ཆེན་སྦྱོར་བའི་ས་དང༌། མི་ལྡོག་གནས་པའི་ས་དང༌། བསླབ་པ་རྒྱུན་གྱི་ས་དང༌། ཆོ་འཕྲུལ་སྤྲུལ་པའི་ས་<line/>
དང༌། བརྟེན་པས་ཁྱད་པར་དུ་འགྲོ་བའི་ས་དང༌། དམིགས་པས་འབྲས་བུ་སྐྱེ་བའི་ས་དང༌། གནས་པས་མི་འགྱུར་བའི་ས་དང༌། བདལ་བ་ཆོས་ཉིད་ཀྱི་ས་དང༌། རྫོགས་པ་སྤྱིར་ཆིབ་ཀྱི་ས་སྟེ། ས་<line/>
འདི་དག་ནོན་པར་འདོད་པས་ཀྱང་ལམ་འདི་ལ་བསླབ་པར་བྱའོ། །གཞན་ཡང་འདུས་པ་ཆེན་པོའི་ཚོགས། འདི་ལྟ་སྟེ། རྣལ་འབྱོར་བསླབ་པའི་མཐའ་བཅུ་ཆིབ་པར་འདོད་པས་ཀྱང་ལམ་འདི་<line/>
ལ་བསླབ་པར་བྱ་སྟེ། གང་ཞེ་ན། གཞི་དམ་ཚིག་འདིས་གཟུང་བར་བསླབ་པ་དང༌། རྒྱུད་ཐོས་པས་དགྲོལ་བར་བསླབ་པ་དང༌། ཕུལ་དུ་མཁས་པར་དབྱུང་བར་བསླབ་པ་དང༌། སྒོ་ཀུན་ནས་<line/>
སྡུད་པར་བསླབ་པ་དང༌། རིམ་པ་དབང་གིས་བགྲོད་པར་བསླབ་པ་དང༌། ལ་སྤྱོད་པས་དོར་བར་བསླབ་པ་དང༌། ཐག་ལྟ་བས་གཅད་པར་བསླབ་པ་དང༌། ཉམས་སུ་ཏིང་ངེ་འཛིན་གྱིས་བླང་<line/>
བར་བསླབ་པ་དང༌། དོན་མན་ངག་གིས་བསྒྲུབ་པར་བསླབ་པ་དང༌། མདོ་གཅིག་ཏུ་བསྡུ་བར་བསླབ་པའོ། །འདུས་པ་ཆེན་པོའི་ཚོགས། གཞན་ཡང་འདི་ལྟ་སྟེ། ཡོན་ཏན་<line/>
</page>
<page index="66" id="34A">༄༅། །གྱི་ཆེ་བ་སྦོམ་པར་འདོད་པས་ཀྱང་ལམ་འདི་ལ་བསླབ་པར་བྱ་སྟེ། གང་ཞེ་ན། ཆེ་བ་ཉི་ཤུ་དང༌། རོལ་པ་ཉི་ཤུ་དང༌། ཆོ་འཕྲུལ་ཉི་ཤུ་དང༌།<line/>
རྔོམ་པ་ཉི་ཤུ་དང༌། བརྗིད་པ་ཆེན་པོ་ཉི་ཤུ་དང༌། ཏོག་ཆེན་པོའི་ནོར་བུའོ། །གཞན་ཡང་འདུས་པ་ཆེན་པོའི་ཚོགས། འདི་ལྟ་སྟེ། རྨད་དུ་བྱུང་བའི་མཐུ་ཆེན་པོ་ཉི་ཤུ་ཐོབ་<line/>
པར་འདོད་པས་ཀྱང་ལམ་འདི་ལ་བསླབ་པར་བྱ་སྟེ། དེ་ཡང་གང་ཞེ་ན། འཇིག་རྟེན་ཆེན་པོ་དྲུག་འཕང་བར་འདོད་པ་དང༌། ཆུའི་ཕུང་པོ་ཆེན་པོ་བརྡུབས་ཏེ་བསྟན་པར་<line/>
འདོད་པ་དང༌། རླུང་གི་བསྐལ་པ་བཅིང་བར་འདོད་པ་དང༌། ཉི་མའི་དཀྱིལ་འཁོར་འབུམ་དགྱེ་བར་འདོད་པ་དང༌། སྲེག་པའི་བསྐལ་པ་ཆེན་པོ་གསུམ་གཞིལ་བར་འདོད་<line/>
པ་དང༌། ནམ་མཁའ་ཐམས་ཅད་བ་སྤུ་གཅིག་གིས་དགང་བར་འདོད་པ་དང༌། བ་སྤུ་གཅིག་ལས་སངས་རྒྱས་བྱེ་བ་དགྱེ་བར་འདོད་པ་དང༌། སངས་རྒྱས་བྱེ་བ་བ་སྤུ་<line/>
གཅིག་གི་ནང་དུ་ཤོང་བར་འདོད་པ་དང༌། འཁོར་བ་ཐམས་ཅད་བ་སྤུ་གཅིག་ཏུ་རྡུབ་པར་འདོད་པ་དང༌། བ་སྤུ་གཅིག་གིས་འཁོར་བ་ཐམས་ཅད་ལ་ཁྱབ་པར་འདོད་<line/>
པ་དང༌། བསྐལ་པའི་འཁོར་ལོ་ཆེན་པོ་རིང་དུ་སྲུབ་པར་འདོད་པ་དང༌། ཐུང་དུ་སྲུབ་པར་འདོད་པ་དང༌། དུས་ཀྱི་འཁོར་ལོ་ཆེན་པོ་མཉམ་པར་བསྐོར་བར་འདོད་པ་<line/>
</page>
<page index="67" id="34B">དང༌། འཁྲུལ་པར་བསྐོར་བར་འདོད་པ་དང༌། ལས་ཀྱི་འཁོར་ལོ་ཆེན་པོ་རྒྱུན་དུ་བསྐོར་བར་འདོད་པ་དང༌། རྒྱུན་གཅད་པར་འདོད་པ་དང༌། སྲིད་པའི་འཁོར་ལོ་ལྡོག་པར་འདོད་<line/>
པ་དང༌། ལུགས་སུ་བསྐོར་བར་འདོད་པ་དང༌། སྡུག་བསྔལ་གྱི་འཁོར་ལོ་ཆེན་པོ་རྒྱུན་གཅད་པར་འདོད་པ་དང༌། དམྱལ་བའི་འཁོར་ལོ་ཆེན་པོ་དོང་སྦྲུགས་པར་འདོད་<line/>
པས་ཀྱང་ལམ་འདི་ལ་བསླབ་པར་བྱའོ། །འདུས་པ་ཆེན་པོའི་ཚོགས། གཞན་ཡང་འདི་ལྟ་སྟེ། རྣལ་འབྱོར་རྟོག་པའི་རི་བོ་བརྒྱད་ཅུ་རྩ་གཅིག་གཞིལ་བར་འདོད་པས་<line/>
ཀྱང་ལམ་འདི་ལ་བསླབ་པར་བྱ་སྟེ། དངོས་གཞིའི་རྟོག་པ་དགུ་དང༌། མཚན་མའི་རྟོག་པ་དགུ་དང༌། རྟགས་ཀྱི་རྟོག་པ་དགུ་དང༌། རྐྱེན་གྱི་རྟོག་པ་དགུ་དང༌། ལས་ཀྱི་རྟོག་<line/>
པ་དགུ་དང༌། སྤྱོད་པའི་རྟོག་པ་དགུ་དང༌། བསྐྱོད་པའི་རྟོག་པ་དགུ་དང༌། ཞེན་པའི་རྟོག་པ་དགུ་དང༌། མངོན་པར་རྟོག་པ་དགུའོ། །འདུས་པ་ཆེན་པོའི་ཚོགས། གཞན་<line/>
ཡང་འདི་ལྟ་སྟེ། ལྟུང་བའི་སྒོ་དགུ་ཤེས་པས་ཀྱང་ལམ་འདི་ལ་བསླབ་པར་བྱ་སྟེ། དེ་ཡང་གང་ཞེ་ན། བདུད་ཆེན་པོའི་རིས་སུ་ལྟུང་བའི་སྒོ་དང༌། མུ་སྟེགས་ཀྱི་ཁམས་<line/>
སུ་ལྟང་བའི་སྒོ་དང༌། སྲིན་པོའི་ཁམས་སུ་ལྟུང་བའི་སྒོ་དང༌། གནོད་སྦྱིན་གྱི་རིས་སུ་ལྟུང་བའི་སྒོ་དང༌། རུ་ཏྲ་ཆེན་པོར་ལྟུང་བའི་སྒོ་དང༌། བགེགས་ཆེན་པོར་ལྟུང་བའི་སྒོ་<line/>
</page>
<page index="68" id="35A">༄༅། །དང༌། ལྷ་ཆེན་པོའི་རིས་སུ་ལྟུང་བའི་སྒོ་དང༌། ཤོ་གམ་གཅན་ཆེན་གྱི་རིས་སུ་ལྟུང་བའི་སྒོ་དང༌། དམྱལ་བ་ཆེན་པོར་ལྟུང་བའི་སྒོའོ། །<line/>
འདུས་པ་ཆེན་པོའི་ཚོགས། གཞན་ཡང་འདི་ལྟ་སྟེ། ལམ་འདི་ཤེས་པར་འདོད་ན། སངས་རྒྱས་ཀྱི་ཆོས་ཤེས་པར་བྱའོ། །ཇི་ལྟ་ཇི་ལྟར་སངས་རྒྱས་ཀྱི་ཆོས་རྣམས་<line/>
ནི༑ རྟག་པར་ཡང་བལྟའོ། །ཆད་པར་ཡང་བལྟའོ། །སྐྱེ་བར་སྣང་ངོ༌། །དམིགས་པར་ཡོད་དོ། །སངས་རྒྱས་ཀྱི་ཆོས་འདི་ནི། འདོད་ཆགས་དང་བཅས་པའོ། །ཞེ་སྡང་<line/>
དང་བཅས་པའོ། །གཏི་མུག་དང་བཅས་པའོ། །ང་རྒྱལ་དང་བཅས་པའོ། །ཕྲག་དོག་དང་བཅས་པའོ། །མཚམས་མེད་པ་ལྔ་དང་བཅས་པའོ། །དེ་དང་ཉེ་བ་ལྔ་དང་བཅས་པའོ།།<line/>
ལྕི་བ་བཞི་དང་བཅས་པའོ།། །།ལོག་པ་བརྒྱད་དང་ཡང་བཅས་པའོ། །གཞན་ཡང་འདུས་པ་ཆེན་པོའི་ཚོགས། འདི་ལྟ་སྟེ། སྲོག་གཅོད་པ་<line/>
དང་བཅས་པའོ། །མ་བྱིན་པར་ལེན་པ་དང་བཅས་པའོ། །འདོད་པས་ལོག་པར་གཡེམ་པ་དང་བཅས་པའོ། །རྫུན་དང་བཅས་པའོ། །ཕྲ་མ་དང་བཅས་པའོ། །ངག་རྩུབ་མོ་<line/>
དང་བཅས་པའོ། །ཚིག་ཁྱལ་པ་དང་བཅས་པའོ། །བརྣབ་སེམས་དང་བཅས་པའོ། །གནོད་སེམས་དང་བཅས་པའོ། །ལོག་པར་ལྟ་བ་དང་བཅས་པའོ། །འདུས་པ་ཆེན་<line/>
</page>
<page index="69" id="35B">པོའི་ཚོགས། དེ་བས་ན། སངས་རྒྱས་ཀྱི་ཆོས་དེ་རྣམས་ལ་སྤྱོད་པར་འདོད་པས་ལམ་འདི་ལ་བསླབ་པར་བྱའོ། །ཤེས་པར་བྱའོ། །གོམས་པར་བྱའོ། །གློང་དུ་གྱུར་པར་གྱིས་<line/>
ཤིག་ཅེས་སེམས་དཔའ་རྡོ་རྗེ་དམ་པས་གསུངས་སོ། །རྒྱུད་པའི་རྒྱལ་པོ་ཆེན་པོ་རྡོ་རྗེ་བཀོད་པ་ཀུན་འདུས་རིག་པའི་མདོ་ལས། རྣལ་འབྱོར་རང་བཞིན་གྱི་ལེའུ་སྟེ་དང་<line/>
པོའོ༑༑ །།དེ་ནས་འཁོར་དེར་འདུས་པར་གྱུར་པའི་འདུས་པ་ཕལ་མོ་ཆེའི་ཚོགས་ཀྱིས་རྨད་བྱུང་གི་ཕྱག་རྣལ་འབྱོར་ལུགས་སུ་བྱས་ནས་སེམས་དཔའ་<line/>
རྡོ་རྗེ་དམ་པ་ལ་འདི་སྐད་ཅེས་གསོལ་ཏོ། །སེམས་དཔའ་ཆེན་པོ་སྨྲ་བའི་སེངྒེ་ཁྱོད་ལ་བདག་ཅག་ཤིན་ཏུ་ཞུ་བར་སྤོབས་ན། སྣང་བའི་སྐབས་དབྱེ་བར་གསོལ། དེ་སྐད་ཅེས་<line/>
གསོལ་པ་དང༌། སྨྲ་བའི་སེངྒེ་དེས་འདི་སྐད་ཅེས་བཀའ་སྩལ་ཏོ། །འདུས་པ་ཆེན་པོའི་ཚོགས། ཇི་ལྟར་ཞུ་བའི་དོན་སྣང་གི། ཀུན་ཏུ་སྤོབས་པ་སྐྱེད་ལ་ཞུ་བའི་དོན་གསོལ་ཅིག།<line/>
དེ་སྐད་ཅེས་བཀའ་སྩལ་པ་དང༌། འདུས་པ་ཆེན་པོའི་ཚོགས་ཀྱིས་ཨ་ལ་ལ་ཧོ། །ཞེས་གསོལ་ཏོ། །སྨྲ་བའི་སེངྒེ་ཆེན་པོ། ཁྱོད་ཀྱིས་རྒྱ་ཆེར་བཤད་པའི་རྣལ་འབྱོར་རང་བཞིན་<line/>
ཆེན་པོའི་དོན་གྱི་རྗེས་སུ་བདག་ཅག་འཇུག་པར་འཚལ་ན། འདི་ལ་འཇུག་པའི་སྒེ་དུ་མཆིས། ཐབས་ཇི་ལྟར་ལགས། ལམ་གང་ལྟར་བདེ། སེམས་དཔའ་ཆེན་པོ། །<line/>
</page>
<page index="70" id="36A">༄༅། །འདིའི་དོན་རྒྱ་ཆེར་བཤད་དུ་གསོལ། །དེ་སྐད་ཅེས་གསོལ་པ་དང༌། སྨྲ་བའི་སེངྒེས་བཀའ་སྩལ་པ། གྲོགས་པོ་དག །ལེགས་སོ། །ཤིན་<line/>
ཏུ་ལེགས་སོ། །ངེས་པར་ལེགས་སོ། །ཁྱོད་ཀྱིས་ཞུས་པའི་དོན་འདི་རྣམས་ངོ་མཚར་ཆེ་སྟེ། ཆོས་ཐམས་ཅད་ལ་འཇུག་པའི་སྒོ་གསལ་ཞིང་རྒྱ་ཆེར་བྱེད་དེ། རྣ་ལྷོགས་<line/>
ལ་གུས་པར་ཉོན་ཅིག །གསལ་བར་བཤད་པར་བྱའོ། །དེ་ནས་འཁོར་གྱི་ནང་དུ་སེངྒེའི་གསུང་སྒྲས་ཆོས་རྣམས་ཀྱི་སྒོ་འབྱེད་པ་འོད་གསལ་བར་བཤད་པར་བྱའོ། །<line/>
སངས་རྒྱས་ཆོས་ཀྱི་སྒོ་མོ་འདི། །གྲངས་མང་བསམ་གྱིས་མི་ཁྱབ་ཀྱང༌། །མདོ་རུ་བསྡུས་ན་གསུམ་དུ་གསལ། །རྩོལ་བས་འཇུག་པའི་སྒོ་མོ་དང༌། །གྲུབ་པ་ཐབས་ཀྱི་སྒོ་<line/>
མོ་དང༌། མཐར་ཕྱིན་འབྲས་བུའི་སྒོ་མོའོ། །དང་པོ་ལ་ཡང་གསུམ་ཡོད་དེ། །མཚན་ཉིད་ཐབས་ཀྱི་སྒོ་མོ་དང༌། །ཐུབ་པ་རིགས་ཀྱི་འཇུག་སྒོ་དང༌། །གྲུབ་པ་ལུང་གི་<line/>
གསང་སྒོའོ། །དེ་དག་སྒོ་མོ་རེ་རེ་ལའང༌། །གསུམ་གསུམ་ཡོད་པར་འདྲེན་པས་བཤད། །གཉིས་པའི་སྒོ་ལའང་གསུམ་ཡོད་དེ། །ཤེས་རབ་རྟོགས་པའི་སྒོ་མོ་དང༌། །ཏིང་<line/>
འཛིན་གོམས་པའི་སྒོ་མོ་དང༌། །སྨོན་ལམ་གྲུབ་པའི་སྒོ་མོར་གསལ། །ཐ་མ་མཐར་ཕྱིན་སྒོ་མོ་ལ། །རྣམ་ཐར་གསུམ་གྱི་སྒོ་དེས་བཤད། །འཇུག་པའི་ལམ་ལའང་འདི་<line/>
</page>
<page index="71" id="36B">ལྟ་སྟེ༑ ༑དམ་པ་གསུམ་དུ་གསལ་བར་བཤད། །འདྲེན་པ་ཆེན་པོའི་སྡེ་སྣོད་དང༌། །ཐུབ་པ་ཆེན་པོའི་འཇུག་སྒོ་དང༌། །དམ་པ་ཆེན་པོའི་མཛོད་གསུམ་མོ། །འཇུག་པའི་ཐབས་<line/>
ཀྱང་འདི་ལྟ་སྟེ། །ཐབས་ལས་ཐབས་བྱུང་ཐབས་གསུམ་སྟེ། །དོན་དང་ཡི་གེ་ཏིང་འཛིན་གྱིས། །རྗེས་སུ་གང་གིས་བརྟགས་བྱས་ན། །འཇུག་པའི་ཐབས་ཀྱི་དམ་<line/>
པའོ༑ ༑དོན་གྱི་རྗེས་སུ་འཇུག་པ་ཡང༌། །དོན་ནི་ཆོས་ཉིད་སྙིང་པོ་ལ། །རྗེས་སུ་འཇུག་པའི་སེམས་ཡིན་ཏེ། །སེམས་ཉིད་ཆོས་ལ་སྦྱོར་བའི་སྐབས། །རྣམ་པ་བཅུ་ཞེས་<line/>
འདྲེན་པས་བཤད། །བཅུ་ཉིད་གང་དང་གང་ཞེ་ན། །འདུན་པ་སྐྱེ་བའི་གནས་སྐབས་དང༌། །རྩོལ་བ་སྦྱོར་བའི་གནས་སྐབས་དང༌། །བསླབ་པ་འཇུག་པའི་གནས་སྐབས་<line/>
དང༌། །འདུ་ཤེས་འགྱུར་བའི་གནས་སྐབས་དང༌། །སྦྱོར་ཆེན་ལ་འཇུག་གནས་སྐབས་དང༌། །ཡུལ་ལ་འཇུག་པའི་གནས་སྐབས་དང༌། །རྟོག་ཆེན་ཉིད་ལ་ཕེབས་སྐབས་<line/>
དང༌། །དེ་ཉིད་གདེང་དུ་གྱུར་པའི་སྐབས། །ལས་སུ་རུང་བའི་སྐབས་དང་བཅུ། །བཅུ་པོ་དེ་དག་རེ་རེ་ཡི། །སྐབས་སུ་སེམས་དང་ཆོས་ཕྲད་པས། །རིག་པ་བྱང་ཆུབ་སེམས་རེ་<line/>
འབྱུང༌། །བྱང་ཆུབ་སེམས་ནི་གང་ཞེ་ན། །འདི་ཡི་གྲངས་ཀྱང་རྣམ་པ་བཅུ། །གཡོ་བ་བྱང་ཆུབ་སེམས་ཉིད་དང༌། །དེ་བཞིན་སྨོན་པ་བྱང་ཆུབ་སེམས། །ལྡང་བ་བྱང་ཆུབ་ཆེན་<line/>
</page>
<page index="72" id="37A">༄༅། །པོའི་སེམས། །དེ་བཞིན་སྦྱོར་བ་བྱང་ཆུབ་སེམས། །འཇུག་པའི་སེམས་དང་དགེ་བའི་སེམས། །མི་འགྱུར་བ་དང་རིག་པ་དང༌། །གནས་པ་དང་ནི་<line/>
རྫོགས་པའོ། །བྱང་ཆུབ་སེམས་ཞེས་གྲགས་པས་ན། །སེམས་བཅུ་དག་ཏུ་རྒྱལ་བས་བཤད། །བྱང་ཆུབ་སེམས་ཀྱི་རང་བཞིན་དེ། །སྐབས་བཅུ་དག་ཏུ་སྦྱོར་བས་ན། །<line/>
གཟུགས་བརྙན་རང་བཞིན་ཇི་ལྟར་སྣང༌། །ཕྲ་མོ་ཙམ་གྱི་སྐར་མ་དང༌། །དེ་བཞིན་སྐར་མ་ཐ་མལ་པ། །སྐར་མ་ཆེན་པོ་དག་དང་ནི། །ཟླ་བ་ཚེས་གཅིག་རྣམ་པ་དང༌། །<line/>
གཉིས་དང་གསུམ་དང་བཞི་དང་ལྔ། །བརྒྱད་དང་བཅུ་དྲུག་རྣམ་པ་ཡི། །གཟུགས་བརྙན་དག་ཏུ་སྣང་བ་སྟེ། །དངོས་པོར་སྣང་བ་ཅང་མ་ཡིན། །ཆུ་ཟླ་ལྟ་བུར་གཟུང་<line/>
དུ་མེད༑ ༑སེམས་ཀྱི་གཟུགས་བརྙན་སྣང་བ་དང༌། །ཆོས་ཉིད་གསལ་བའི་ཉི་མ་གཉིས། །ཡུལ་དང་དབང་པོའི་ཚུལ་ལྟ་བུར། །དབྱིངས་དང་ཡེ་ཤེས་རང་བཞིན་<line/>
གསལ༑ ༑འདི་ནི་རྣལ་འབྱོར་སྦྱོར་བའི་ལམ། །བགྲོད་པར་བྱེད་པའི་ཐབས་ཆེན་ཡིན། །ལམ་འདི་གོམས་པར་བསླབ་བྱ་ན། །རྣལ་འབྱོར་བསླབ་པར་བྱ་བའི་<line/>
མཐའ༑ ༑གནས་བཅུ་དག་ཀྱང་འདི་ལྟ་སྟེ། །ཇི་ལྟར་ས་གཞི་གཤིན་པ་ལ། །བརྟེན་ནས་ས་བོན་བཏབ་པ་ལས། །འབྲས་བུར་སྨིན་པར་གྱུར་པ་ཡིས། །<line/>
</page>
<page index="73" id="37B">འཚོ་བར་བྱེད་པའི་སྲོག་འཛིན་ལྟར། །ཆོས་ཉིད་ཀུན་གྱི་གཞིར་གྱུར་པའི། །དམ་ཚིག་འདི་ལ་བརྟེན་ནས་ནི། །དངོས་གྲུབ་ལོ་ཏོག་སྨིན་པ་ཡིས། །དགེ་བའི་སྲོག་འཛིན་དམ་པའོ། །བསླབ་པ་<line/>
འདི་ཡི་དམ་ཚིག་སྟེ། །བསླབ་པ་ཀུན་གྱི་གཞི་འཛིན་དུ། །གོམས་པར་བྱ་བ་རབ་ཏུ་གཅེས། །ཇི་ལྟར་ཅང་ཤེས་གྱི་ལིང་དག །སྡོམ་བྱེད་སྒྲོག་གིས་བཅིངས་གྱུར་པ། །བཀྲོལ་བྱས་བདེ་བླག་<line/>
བྱང་འགྱུར་ན། །ཅི་ལའང་ཐོགས་མེད་འགྲོ་བ་ལྟར། །སེམས་ཀྱི་ཅང་ཤེས་དབང་པོ་འདི། །མི་ཤེས་བཅིང་བས་བཅིངས་གྱུར་པ། །རྣམ་གྲོལ་ཐོས་པའི་སྒོ་མོ་ཡིས། །ཤེས་རྒྱུད་<line/>
ཀུན་གྲོལ་ཐོགས་མེད་འགྲོ། །འདི་ནི་མི་ཤེས་རྒྱུད་འགྲོལ་བའི། །བཅིང་བར་བྱ་བ་འགྲོ་བ་སྟེ། །རྒྱུད་ནས་དགྲོལ་བའི་བསླབ་པ་རུ། །གོམས་པར་བྱ་བ་རབ་ཏུ་གཅེས། །ཇི་ལྟར་<line/>
མི་ཐོན་རྩེ་མོ་ལ། །སྒྱིད་མི་ལུག་པར་བརྩོན་འཛེགས་ན། །མཐོ་སར་ཕྱིན་ཅིང་རྩེ་ནོན་པས། །ཡུལ་ཁམས་རྟོགས་ཤིང་ལམ་ལ་མཁས། །དེ་བཞིན་ཤེས་རབ་མཐོན་རི་<line/>
ལ༑ ༑སྒྱིད་མི་ལུག་པར་མཉན་བསམས་ན། །ཀུན་གྱི་ཕུལ་དུ་ཤེས་རབ་ཕྱིན། །མཁས་པའི་ཡེ་ཤེས་ཚད་མེད་དོ། །དོན་ལ་མཁས་པར་བྱ་བ་དེ། །ཕུལ་དུ་དབྱུང་<line/>
བའི་བསླབ་པ་སྟེ། །ཤེས་རབ་ཆེན་པོ་འདི་དག་ལ། །གོམས་པར་བྱ་བ་རབ་ཏུ་གཅེས། །དཔེར་ན་བུང་བ་ཁུང་ཚོལ་བ། །ཀུན་ཏུ་འཇུག་ཅིང་བྱུང་ནས་ནི། །རང་གི་འཛུལ་<line/>
</page>
<page index="74" id="38A">༄༅། །ཁུང་གང་ཡིན་པར། །ངེས་པར་འཇུག་ཅིང་གནས་པ་ལྟར། །རྣལ་འབྱོར་དོན་གྱི་རྗེས་ཚོལ་བ། །སྤྱོད་སྒོ་ཅི་ཡོད་བསྟུན་ཏེ་བསྡུ། །ལྟ་སྒོར་འཇུག་<line/>
ཅིང་རྟགས་བསྡུར་ན། །མ་ནོར་ངེས་པའི་དབུ་མ་ལ། །ཆོས་ཉིད་དོན་གྱི་རྗེས་གཅང་ཕྱིར། །སྒོ་མོ་ཀུན་ནས་བསྡུར་བ་ཡི། །བསླབ་པར་བྱ་བའི་མཐའ་ཡིན་ཏེ། །གོམས་པར་<line/>
བྱ་བ་རབ་ཏུ་གཅེས། །ཇི་ལྟར་རྒྱལ་རིགས་རྒྱུད་བྱུང་བ། །མང་པོའི་དབང་པོར་དཔོན་བསྟབས་ཏེ། །འཁོར་ལོ་ལ་སོགས་རིན་ཆེན་གྱིས། །ཀུན་ལ་དབང་བསྒྱུར་ཐོབ་པ་ལྟར།།<line/>
དེ་བཞིན་རྣལ་འབྱོར་རྒྱུད་བྱུང་བ། །ཆོས་ཀྱི་དབང་པོར་དཔོན་བསྟབས་ཏེ། །ཕྱག་རྒྱ་ལ་སོགས་རྟགས་ཆེན་གྱིས། །རིམ་པར་ཀུན་གྱི་ཐོག་མར་འགྲོ། །འདི་ནི་དབང་གི་<line/>
ཁྱད་པར་ཏེ། །ས་ལ་རིམ་པར་འབྱུང་བ་ཡིས། །རྩལ་གྱིས་བགྲོད་ཅིང་བསླབ་པའི་མཐའ། །གོམས་པར་བྱ་བ་རབ་ཏུ་གཅེས། །ཇི་ལྟར་གླང་པོ་ཆུར་འཇུག་པ། །ཚམ་<line/>
ཚོམ་ཆགས་ཐོགས་ཡོང་མེད་པར། །དགའ་བའི་ལོངས་སྤྱོད་བྲོད་ཚུལ་གྱིས། །མི་ལྡོག་པ་རོལ་ཕྱིན་པ་ལྟར། །རྣལ་འབྱོར་ངེས་པར་སྤྱོད་པའི་བློ། །བརྟུལ་ཞུགས་<line/>
རྒྱ་མཚོའི་ཆུར་འཇུག་པ། །རྩལ་ཆེན་སྤྱོད་པའི་བྲོད་ཚུལ་གྱིས། །ཆགས་ཐོགས་མེད་པར་ལ་དོར་བའོ། །བསླབ་པར་བྱ་བའི་མཐའ་ཡིན་ནོ། །སྤྱོད་པའི་བསླབ་པ་<line/>
</page>
<page index="75" id="38B">དམ་པ་ནི། །གོམས་པར་བྱ་བ་རབ་ཏུ་གཅེས། །ཇི་ལྟར་ཁྱུང་ཆེན་མཁའ་ལྡིང་པ། །གཤོག་པའི་རྩལ་གྱིས་ནམ་འཕང་གཅོད། །ངམ་གྲོག་ཆུ་ཀླུང་མཐའ་ཡས་ཀྱང༌། །གཤོག་རླབས་<line/>
འོག་ཏུ་ཀུན་ཆུད་ལྟར། །རྣལ་འབྱོར་མཉམ་ཉིད་མཁར་ལྡིང་པ། །ཐེག་པའི་སྤྱོད་སྒོ་མཐའ་ཡས་ཀྱང༌། །མཉམ་པ་ཆེན་པོའི་དོན་གྱིས་ནི། །ལྟ་འཕང་རླབས་ཀྱིས་ཐག་བཅད་པའོ།།<line/>
འདི་ནི་རེ་དང་དོགས་པ་ཡི། །ཐེ་ཚོམ་གཅོད་པའི་ལྟ་བ་སྟེ། །དོན་ལ་སེམས་ཀྱི་ལྟ་བ་སྟེ། །བསླབ་པ་འདི་དག་གོམས་པ་གཅེས། །དཔེར་ན་རྒྱ་མཚོར་ནོར་ལེན་མི། །སྤྲུལ་དང་ཆུ་སྲིན་<line/>
སྦྲང་མ་ལ། །སོགས་པ་གདུག་པའི་སྡུག་བསྔལ་ཀུན། །དཀའ་བ་ཉམས་སུ་བླངས་ནས་འགྲུབ། །དེ་བཞིན་རྣལ་འབྱོར་བདེ་ཚོལ་བ། །རྣམ་རྟོག་བྱིང་རྨུགས་ཕྱིར་ཡང་དགྲ། །གཞོམ་<line/>
པར་དཀའ་བའི་ལས་འདི་དག །ཉམས་སུ་བླངས་ན་བདེ་ཐོབ་རྙེད། །འདི་ནི་ཏིང་འཛིན་དམ་པ་ཡི། །ཉམས་སུ་བླངས་པའི་བསླབ་པ་སྟེ། །སེམས་ཀྱིས་གོམས་པར་བྱ་བའི་ལས། །འདྲིས་<line/>
པར་བྱ་བ་རབ་ཏུ་གཅེས། །ཇི་ལྟར་མུན་པ་དུག་དང་རྫས། །སྨན་སྣང་གསེར་དུ་བསྒྱུར་བས་ན། །འགྱུར་རྩི་མན་ངག་མེད་པའི་མིས། །དཀའ་བའི་ལས་ཆེན་སྣ་ཚོགས་པས། །སྡུག་<line/>
བསྔལ་སྤྱད་ཀྱང་མི་འགྲུབ་སྟེ། །སུ་ཞིག་མན་ངག་ལྡན་པའི་མིས། །ཚེགས་མེད་གྱི་ནའི་ཚུལ་གྱིས་ནི། །བསྒྱུར་བས་སྨན་སྣང་གསེར་འགྱུར་ལྟར། །རྣལ་འབྱོར་ཆེན་པོའི་དོན་<line/>
</page>
<page index="76" id="39A">༄༅། །སྒྲུབ་པ༑ ༑ཀུན་གཞི་གནས་འགྱུར་མན་ངག་དང༌། །གང་དག་མི་ལྡན་པས་ཀྱང་ནི། །དཀའ་བ་སྤྱད་ཀྱང་འགྲུབ་པ་མིན། །སེམས་ཀྱི་གསང་འདི་སུས་<line/>
མཐོང་བ། །དེ་དག་མན་ངག་ལྡན་པ་སྟེ། །འདོད་པའི་དོན་མཆོག་གང་ཡིན་པ། །དེ་དག་ཚེགས་མེད་ཀྱི་ནས་འགྲུབ། །དོན་རྣམས་སྒྲུབ་པར་གང་བྱེད་པ། །མན་ངག་ཅན་<line/>
གྱིས་འགྲུབ་པའི་ཕྱིར། །དོན་རྣམས་འགྲུབ་པར་འགྱུར་བ་ཡི། །བསླབ་པ་འདི་དག་རབ་ཏུ་གཅེས། །དཔེར་ན་ཀུན་ཏུ་རྒྱུ་བའི་མི། །འདོད་པའི་ཡུལ་དུ་འགྲོ་བྱེད་ན། །ཡུལ་<line/>
གྱི་རྣམ་པ་མཐའ་ཡས་ཀྱང༌། །བགྲོད་པའི་ལམ་གནས་གཅིག་ལས་མེད། །དེ་བཞིན་བསམ་གྱིས་མི་ཁྱབ་པའི། །བརྒྱད་ཁྲི་བཞི་སྟོང་ཆོས་བསྟན་ཀྱང༌། །བཀྲི་<line/>
ཞིང་དྲང་བའི་ཚིག་ཡིན་ཏེ། །བསམ་པའི་ཡུལ་ནི་གཅིག་པའོ། །དོན་རྣམས་གཅིག་ཏུ་སྡུད་པ་ཡི། །བསླབ་པར་བྱ་བ་དམ་པ་སྟེ། །ངེས་པར་གཅིག་ལས་<line/>
མེད་པའི་ཕྱིར། །འདི་དག་གོམས་པར་བྱ་བ་ཡིན། །བསླབ་པ་འདི་ལ་གོམས་གྱུར་ན། །ལོབས་པའི་ཡོན་ཏན་མཐའ་ཡས་ཏེ། །ལོབས་པས་ལམ་ལ་མཁས་<line/>
པར་འགྱུར། །སྔགས་ཀྱི་ཡོན་ཏན་ཆེན་པོ་ཡང༌། །རྨད་དུ་བྱུང་བ་ཐོབ་པར་འགྱུར། །གསང་སྔགས་ཆེན་པོའི་ཁྱད་པར་ནི། །ཐམས་ཅད་ཐམས་ཅད་བྱའོ་ཅོག །<line/>
</page>
<page index="77" id="39B">བྱིན་གྱི་རླབས་ཀྱི་སྤྱོད་པའམ། །དབང་སྒྱུར་ཐབས་ཀྱི་སྤྱོད་པ་སྟེ། །དཔེར་ན་ནམ་མཁར་རྒྱ་མཚོ་འམ། །ཇི་ལྟར་མེ་དཔུང་རྒྱལ་པོ་འདྲ། །དེ་ཡང་དེ་ཡུལ་ཆེ་ཆུང་གིས། །ཁྱད་<line/>
པར་ཉིད་ཀྱིས་བརླབས་པ་ཡི། །རྒྱལ་པོ་དེ་ཡང་ཁྱད་པར་གྱིས། །དབང་སྒྱུར་བྱ་བའི་ཁམས་རྣམས་ལ། །ཆེ་ཆུང་རིམ་པ་ཡོད་པ་ཡིན། །རྣལ་འབྱོར་སྔགས་ཚུལ་དེ་ལྟར་<line/>
སྣང༌། །ཐབས་ཆེན་སྤྱོད་ལ་འཇུག་པ་ཡང༌། །བབ་ཆོད་ཐད་དུ་འཇུག་པ་སྟེ། །དཔེར་ན་གླང་ཆེན་ཆུར་འཇུག་པ། །རབ་དང་གླང་ཆེན་བབ་མི་བབ། །དེ་ཡང་རྩལ་སྒྱིང་<line/>
དྲག་ཞན་གྱིས། །ལ་ལ་ཐད་དུ་གཅོད་པ་ལ། །ལ་ལ་བསེགས་སུ་འགྲོ་བ་ཡིན། །ལ་ལ་ཆུང་ཞིག་བཤན་ཐབས་འགྲོ། །དེ་ལྟར་རྣལ་འབྱོར་རྒྱུ་ཉིད་ན། །འབྲས་བུའི་<line/>
དོན་ལ་བབ་ཆོད་ཀྱང༌། །རྩལ་འཕང་མཐོ་དམན་ཁྱད་པར་གྱིས། །ཇི་ལྟར་ནུས་ཚད་དེར་སྣང་ཕྱིར། །ས་དང་གནས་སྐབས་ཡེ་ཤེས་དང༌། །སྒྲིབ་དང་གོལ་ས་རྟོག་པ་<line/>
དང༌། །སྤྱོད་དང་དམ་ཚིག་ཏིང་འཛིན་དང༌། །དུས་དང་དངོས་གྲུབ་མཐར་ཕྱིན་དང༌། །ལྟ་བའི་ཁྱད་པར་གནས་གྱུར་རྣམས། །ཐམས་ཅད་གཅིག་ལས་མེད་ན་ཡང༌། །<line/>
གྲངས་དང་དབྱེ་བའི་བྱེ་བྲག་རྣམས། །སྣོད་ཀྱི་རྩལ་དང་སྦྱར་ནས་ནི། །ཆོས་རྣམས་ཀུན་གཞིར་གཅིག་པ་ལ། །ཀུན་གཞི་གནས་འགྱུར་རྣམ་པ་ལྔས། །བྱེ་བྲག་ལམ་གྱི་<line/>
</page>
<page index="78" id="40A">༄༅། །ཆོས་སུ་སྣང༌། །གཞི་ཉིད་རྒྱུ་ཡི་ཀུན་གཞི་དང༌། །སྦྱོར་བ་འདུན་པའི་ཀུན་གཞི་དང༌། །སྣང་བ་དོན་གྱི་ཀུན་གཞི་དང༌། །འགྱུར་བ་མེད་པའི་ཀུན་<line/>
གཞི་དང༌། །བཙལ་མེད་གནས་པའི་ཀུན་གཞི་ལྔ། །སྐབས་ལྔ་དག་ཏུ་གནས་འགྱུར་བས། །ས་ཡི་ཁྱད་པར་བགྲོད་པ་ཡིན། །དེ་ཡང་གཉིས་ཀྱི་ཆོས་འདི་དག །ཀུན་<line/>
ཀྱང་ཡོངས་ཀྱི་རྣལ་འབྱོར་དང༌། །འགྲོ་དོན་གསུམ་གྱིས་འགྲོ་བ་སྟེ། །དག་དོན་དང་ནི་སྒྲུབ་པ་པོ། །རིག་འཛིན་ཞེས་ནི་རྫོགས་པ་ཡིན། །དེས་ན་རྩལ་གྱིས་ཁྱད་པར་<line/>
གྱིས༑ ༑དང་པོ་ལས་ཀྱི་རྣལ་འབྱོར་ལ། །སོགས་པའི་རྣལ་འབྱོར་ཆུང་ངུ་རྣམས། །རང་རང་རྩ་བ་བོར་ནས་ནི། །རྩལ་ཆེན་རྫོགས་པའི་རྣལ་འབྱོར་ལ། །སོགས་པའི་རྣལ་<line/>
འབྱོར་ཆེན་པོའི་ཚུལ། །སྤྱོད་པར་བྱེད་དང་དོན་འདོད་པ། །སྦལ་བུས་མཁའ་ལྡིང་ལས་སྤྱད་ཀྱང༌། །བཙལ་བའི་ཡུལ་ནི་ཆད་པ་ཡིན། །ནོར་བུ་ལས་ཀྱི་འཕང་དམས་<line/>
པ༑ ༑རང་སྐལ་འཚོ་བའི་ཆེད་བོར་ནས། །རྒྱལ་པོ་ཐབས་ཀྱིས་འཕང་མཐོ་བའི། །ལོངས་སྤྱོད་ཆེ་ལ་དམིགས་བཅས་ཀྱང༌། །དེ་དག་མི་འཐོབ་འཚོ་བྲལ་བཞིན། །སྐལ་<line/>
ལྡན་ཅན་གྱི་དོན་འདི་དག །སྐལ་ཞན་དག་གིས་འགྲུབ་པར་དཀའ། །སྣ་ཚོགས་གཏེར་གྱི་ཁང་པ་དག །རྒྱལ་པོའི་མཛོད་དུ་གྱུར་པས་ན། །སྤྱོད་སྒོ་འཇུག་པ་ཐམས་ཅད་<line/>
</page>
<page index="79" id="40B">ཀྱང༌། །དཀའ་ཐུབ་ཕྱི་ནང་ཁྱད་པར་གྱིས། །རིན་ཆེན་སྣ་རྒུའི་རིམ་པ་དག །སོ་སོའི་ལས་ཐབས་མཐོང་མན་གྱིས། །ཡུལ་དེ་གཅིག་ལས་མེད་ན་ཡང༌། །ཡིག་ཚང་སྒོ་རྒུ་སོ་སོར་སྤྱོད།།<line/>
རྒྱལ་པོར་གྱུར་ན་དེ་ཀུན་ལ། །དབང་སྒྱུར་བྱེད་པའི་བདག་པོ་ཡིན། །མི་གནས་ཆོས་ཀྱི་དབྱིངས་ཉིད་དག །བལྟ་བའི་ཡུལ་དུ་གྱུར་པ་ན། །རིག་པ་རྩལ་གྱི་ཁྱད་པར་གྱིས། །བལྟ་<line/>
ཡུལ་གཅིག་ལས་མེད་ན་ཡང༌། །སོ་སོར་འཇུག་སྒོ་ཀུན་ནས་སྤྱོད། །དབྱིངས་ཀྱི་རང་བཞིན་གཅིག་པ་ལ། །རྩལ་འཕང་མཐོང་མན་ཁྱད་པར་གྱིས། །སྐས་ཀྱི་གདང་བུ་རྩིབ་ལྟར།།<line/>
ས་དང་ཐེག་པའི་ཁྱད་པར་དུ། །མཐོ་དམན་རིམ་པར་སྣང་བ་ཡིན། །མཉམ་པར་གྱུར་བའི་གཞི་གཅིག་ལ། །མཐུན་དང་མི་མཐུན་དོན་གྱིས་ནི། །དཔེར་ན་ཁང་པ་སྒོ་མང་བཞིན།།<line/>
ས་དང་ཐེག་པ་སོ་སོའི་སྒོ། །མི་མཐུན་སོ་སོར་སྣང་བ་ཡིན། །སོ་སོའི་ཐེག་པའི་སྒོ་རྣམས་ལ། །འཇུག་པ་ལ་སོགས་མ་སྦྱངས་ཀྱང༌། །ཀུན་གྱི་རྩ་བ་འདིར་བཅད་པས། །གཅིག་སྟེ་<line/>
ཐ་དད་ཡོངས་ཀྱིས་མེད། །དེ་ནི་རི་དང་ལྷུན་པོ་འམ། །ཀུན་ཏུ་རྒྱུ་དང་གཞོན་ནུ་ལྟར། །མཐོང་ཐོས་སྟོན་པའི་ཁྱད་པར་ནི། །དོན་གྱིས་དེ་ལྟར་ཡོད་པ་ཡིན། །དེས་ན་ཆོས་རྣམས་ཐམས་ཅད་<line/>
ཀྱི༑ ༑རྩ་བའི་སེམས་འདི་ཡིན་པས་ན། །ནམ་མཁའ་ལྟ་བུའི་དཔེས་མཚོན་ཏེ། །ཀུན་གྱི་རྩ་བ་ཤེས་པར་བྱ། །འདི་ལྟར་ཤེས་པའི་རྣལ་འབྱོར་པ། །ལམ་གྱི་ཐབས་ལ་མཁས་པ་<line/>
</page>
<page index="80" id="41A">༄༅། །སྟེ༑ ༑ལམ་སྟོར་ལམ་བཙལ་ལམ་རྙེད་པས། །ཉེ་ལམ་བདེ་རྙེད་གྲུབ་པ་འོ། །རྙེད་པའི་ལམ་ཉིད་གང་ཞེ་ན། །རྣལ་འབྱོར་སྤྱོད་པའི་ས་ཡིན་<line/>
ཏེ༑ ༑ས་བཅུ་རིམ་གྱིས་བགྲོད་པའི་ཕྱིར། །ས་ཡི་ཁྱད་པར་བཤད་པར་བྱ། །འདི་ཡི་གནས་འཛིན་སྤྱོད་པའི་ས། །རྣམ་པ་བཅུ་ཕྲག་གཅིག་གིས་རྫོགས། །འགྱུར་དབང་མ་<line/>
ངེས་ས་འདི་ལ། །བཅོས་མ་ཕྲ་མེན་སྤྱོད་པ་དང༌། །ཚུལ་རྟགས་འཛིན་དང་མོས་པ་དང༌། །དགེ་ལ་འདུན་པའི་རྣལ་འབྱོར་ལྔ། །འཇུག་ལྡོག་ལྟུང་དང་བཅས་པ་ཡིས། །ཀུན་<line/>
ཏུ་འཁོར་ཞིང་མ་ངེས་པའོ། །འདུན་པ་སེམས་པའི་རྣལ་འབྱོར་པ། །གནས་ཤིང་སྤྱོད་པའི་ས་ཞེས་བྱ། །བསྟེན་པ་གཞི་ཡིས་འདི་ལ། །དང་པོའི་ལས་ཅན་རྣལ་འབྱོར་དང༌།།<line/>
བསླབ་བ་སྦྱོང་དང་ངེས་པ་ལ། །དག་དང་མ་དག་གིས་སྦྱོང་པའོ། །བཀའ་སྡོད་ལས་ཀྱི་དང་པོ་པ། །གནས་ཤིང་སྤྱོད་པའི་ས་ཞེས་བཤད། །གལ་ཆེན་སྦྱོང་བའི་ས་འདི་ལ།།<line/>
གནས་ཤིང་སྤྱོད་པའི་ས་ཡིན་ཏེ། །རིགས་ཆེན་འབྱེད་པའི་རྣལ་འབྱོར་ཉིད། །དགེ་དང་མི་དགེའི་ལས་རྣམས་ཀུན། །གཅོད་སྦྱོང་སྦྱོར་བའི་ཚུལ་ཉིད་ཀྱིས། །ལེགས་ཉེས་<line/>
སྟོབས་ཆེན་བྱེད་པ་འོ། །བསླབ་པ་རྒྱུན་གྱིས་འདི་ལ། །གཡོ་དང་ཐོབ་དང་བརྟན་པའི་དྲོད། །དེ་བཞིན་རྟགས་ཆེན་གཡོ་བ་དང༌། །ཐོབ་པ་ཉིད་དང་བརྟན་པ་ཡི། །རྣལ་འབྱོར་<line/>
</page>
<page index="81" id="41B">རྣམ་པ་དྲུག་པོ་དག །བསླབ་པའི་གནས་བཅུ་མཐར་འབྱིན་ཅིང༌། །ཇི་ལྟར་ཟླ་བ་ཡང་གསལ་བཞིན། །བསླབ་པའི་ཡེ་ཤེས་འཕེལ་འགྱུར་ཏེ། །དོན་ལ་མི་སྐྲག་ངོ་མཚར་སྐྱེ།།<line/>
དཔྱོད་སེམས་འཇུག་པའི་ཤེས་པ་དེས། །ངན་སོང་མི་ལོག་དགོན་པར་འཇུག །བར་ཆད་དག་ཀྱང་དེ་ལ་བྱུང༌། །གསང་སྒོ་ལུང་གི་རྣལ་འབྱོར་དང༌། །སྤྱོད་པ་རྒྱུན་གྱི་རྣལ་<line/>
འབྱོར་དང༌། །མཚན་མ་རྟགས་ཀྱི་རྣལ་འབྱོར་གསུམ། །གནས་ཤིང་སྤྱོད་པའི་ས་ཞེས་བཤད། །བསོད་ནམས་གཏེར་གྱིས་འདི་ལ། །སྤྱོད་པ་རྒྱུན་གྱི་རྣལ་འབྱོར་ཉིད། །མོས་<line/>
པ་དག་ཅིང་འདུན་པའི་གནས། །རྩལ་ཅན་བློ་ཡི་བསྟི་གནས་ས། །བསླབ་པའི་མཐའ་བཅུ་སྤྱིར་ཆིབ་པའོ། །བསྟེན་པས་ཁྱད་པར་འགྲོ་འདི་ལ། །དབུགས་ཆེན་ཕྱིན་པའི་རྣལ་<line/>
འབྱོར་དང༌། །རིགས་ཆེན་འཛིན་དང་མཉམ་རྫོགས་མེ། །ངེས་པར་སྤྱོད་དང་རྩལ་ཆེན་སྦྱོང༌། །ཡུལ་ལ་འཇུག་དང་རིག་པར་སྦྱོར། །བདུན་ཉིད་རྫོགས་པར་འགྲོ་བ་སྟེ། །བསླབ་<line/>
པའི་རྒྱུ་འབྲས་འདི་བཅུ་ལ། །གོམས་པར་བྱེད་པའི་ཚུལ་དུ་སྦྱོར། །ངལ་བསོ་བ་ལ་ཐམས་ཅད་མཐོང༌། །མི་ལྡོགས་ལ་གོམས་ཆར་མེད། །འདི་དག་སྦྱོར་བ་གཞི་གཅིག་ཀྱང༌། །<line/>
སོ་སོ་ཐུན་མོང་མ་ཡིན་པའི། །སྒྲིབ་ལ་ས་ཞེས་རྩི་བྱེད་ཅིང༌། །ཡེ་ཤེས་རེ་རེ་འཆར་བ་འོ། །དེས་ན་བསླབ་པའི་མཐའ་གཅིག་ལ། །མི་ལྡོག་ལ་སོགས་རྫོགས་ཆེན་རྣམས། །མཉམ་<line/>
</page>
<page index="82" id="42A">༄༅། །པ་ལ་བཞག་རེ་རེ་ལ། །ཡེ་ཤེས་རེ་རེ་འཆར་བ་སྟེ། །ཐ་མ་རང་བྱུང་ཉིད་ཀྱིས་རྫོགས། །མཐར་ཕྱིན་པ་དང་ཐོབ་པ་དང༌། །མི་ལྡོག་རྣམས་ལ་<line/>
རིམ་པ་བཞིན། །རྨི་ལམ་དག་དང་སྒྲ་བརྙན་དང༌། །མངོན་སུམ་ངེས་པ་ཅི་རིགས་པར། །རྣལ་འབྱོར་རྡོ་རྗེ་གྲལ་སྐོ་བ། །རྡོ་རྗེ་རྡོ་རྗེ་ཆེ་གེ་མོ། །ཞེས་ནི་ཉིད་དང་ས་ཁམས་དང༌། །<line/>
ཞིང་ཁམས་ཀུན་ཏུ་བསྒྲགས་བྱས་ནས། །རྣལ་འབྱོར་ལུང་རབ་སྟོན་པ་འོ། །དམིགས་པས་འབྲས་བུ་སྐྱེ་འདི་ལ། །གྲུབ་པའི་རྣལ་འབྱོར་རྣལ་འབྱོར་ཆེ། །ངེས་པར་འབྱུང་<line/>
བའི་རྣལ་འབྱོར་གསུམ། །རྒྱལ་བའི་ཐུགས་ལས་རྒྱལ་སྐྱེས་ཤིང༌། །རྒྱལ་བའི་སྲས་པོ་གདུང་འཚོབ་པ། །ཁྱད་པར་རྩལ་འཕང་ཀུན་རྫོགས་ཤིང༌། །ཏིང་ངེ་འཛིན་གྱི་<line/>
སྦྱོར་བ་འོ། །གནས་པས་མི་འགྱུར་ས་འདི་ལ། །ཚོགས་ཆེན་འདུས་དང་རྩལ་ཆེན་རྫོགས། །གསུམ་དུ་རྫོགས་པར་ཤེས་བྱ་སྟེ། །ཕྱག་རྒྱ་ཆེན་པོ་སྒྱུ་མ་ཡིན། །འཁོར་ལོས་<line/>
སྒྱུར་བའི་རྒྱལ་ཆེན་པོ། །མཐོང་བའི་གནས་ནས་བཅུ་དྲུག་པ། །རྫོགས་པའི་གནས་ན་ལོངས་པ་འོ། །བདལ་བ་ཆོས་ཉིད་ས་འདི་ལ། །རོལ་པ་རྒྱན་གྱི་རྣལ་འབྱོར་དང༌། །<line/>
བདེ་བ་ཆེ་དང་ཐིག་ལེར་རྫོགས། །གསུམ་ཉིད་དུ་ནི་རྫོགས་པ་ལ། །ཡུལ་དོན་ཡེ་ཤེས་དེ་སྦྱར་བ། །ཤེས་པར་བྱས་པས་ཐམས་ཅད་རྫོགས། །སྒྱུ་མའང་སྒྱུ་མ་ཡིན་སྤྱོད་<line/>
</page>
<page index="83" id="42B">ལ༑ ༑རྫོགས་པ་སྤྱིར་ཆིབས་འདི་ནི། །བཅུ་ཡི་ཐ་མ་དང་པོ་ལས། །མཐར་རྫོགས་ཀུན་གྱི་ཐོག་ཡིན་ཏེ། །ཀློང་ཡངས་ནམ་མཁའི་སྙིང་པོ་ལ། །སྤྲིན་མེད་ཉི་མའི་འབུམ་གྱི་བདལ།།<line/>
ཅིར་སྣང་ཅི་ཡང་མ་ཡིན་པ། །མི་སྐྱེ་མི་འགག་ངོ་བོ་ལ། །ཇི་ལྟར་བལྟས་རྒྱ་དེར་སྣང་བ། །ཐེག་མཆོག་སྤྱི་རྒྱའི་རླབས་ཀྱིས་བཅད། །དེ་ཡང་ལྟ་བའི་ཁྱད་པར་གྱིས། །བདག་ཉིད་<line/>
ཆེན་པོའི་རྣལ་འབྱོར་དང༌། །ལྷུན་གྱིས་གྲུབ་དང་ཀློང་ཡངས་ཆུབ། །གསུམ་རྫོགས་རང་བྱུང་བདལ་བྱ་འོ། །འདི་ནི་རྣལ་འབྱོར་སྤྱོད་པའི་ལམ། །རྣལ་འབྱོར་ཅན་གྱིས་བགྲོད་<line/>
པར་བྱ༑ ༑གཞན་ཡང་འདུས་པའི་རྣལ་འབྱོར་རྣམས། །དོན་གྱི་རྗེས་ནི་ཚོལ་འདོད་ན། །ཚིག་འགའ་ཐོས་པ་ཙམ་གྱིས་ནི། །ཆོག་པའི་འདུ་ཤེས་མ་སྐྱེད་ཅིག །ཁྱེད་ཀུན་རྣལ་<line/>
འབྱོར་ཡིན་མོད་ཀྱི། །ཡང་དག་དོན་ལ་རྣལ་མི་འབྱོར། །སྤྱོད་པར་འགྱུར་བར་བྱེད་མོད་ཀྱི། །ཡང་དག་དོན་དུ་ཡོང་མ་གྱུར། །ཆགས་སྡང་ལས་ལ་ཞེན་མོད་ཀྱི། །དམ་པའི་<line/>
དོན་ལ་ཡོང་མ་ཞེན། །ལོངས་སྤྱོད་རྒྱ་ཆེར་བྱེད་མོད་ཀྱི། །ཆོས་ཉིད་དོན་གྱི་རོ་མཚོར། །བདག་མེད་ཕྱོགས་བྲལ་ཟེར་མོད་ཀྱི། །ཉོན་མོངས་ལྔ་དང་ཡོང་མ་བྲལ། །བརྟུལ་<line/>
ཞུགས་རྟོག་པ་ཆོམ་མོད་ཀྱང༌། །གཟུང་འཛིན་རྟོག་པ་ཡོང་མ་ཆོམ། །དེ་བས་འདུས་པའི་རྣལ་འབྱོར་རྣམས། །ཐོས་པ་ཚིག་གི་སྒྲོན་མ་ཡིས། །ཡང་དག་དོན་གྱི་གསེར་བཙལ་<line/>
</page>
<page index="84" id="43A">༄༅། །ན༑ ༑རྟོག་འདོད་སྤྲེའུ་འདི་བཟུང་ནས་ཀྱང༌། །རྐུན་མོ་བྱི་ལ་བཏགས་བྱས་ཏེ། །གསེ་ཁུང་སྐར་ཁུང་ཀུན་དགག་ཅིང༌། །ཁང་སྟོང་ཕང་ཕུང་<line/>
བཤིག་ནས་ནི། །རྒྱལ་པོའི་དཀོར་མཛོད་ཁ་ཕྱེ་ན། །དེ་དག་རྟག་ཏུ་སངས་རྒྱས་ཡིན། །ཡང་དག་དོན་གྱི་ལམ་ཚོལ་ན། །རྟོག་པའི་སྐྱོན་ལྔ་སྤང་བར་བྱ། །རྟོག་པ་རགས་<line/>
པའི་རི་བོ་དང༌། །མཚན་མ་རྒྱུ་བ་ཚོར་བ་དང༌། །བྱུང་ཚོར་སྐྱོན་ལྔ་བསལ་བར་བྱ། །རྟོག་པ་ལ་ཡང་གཉིས་ཡོད་དེ། །རགས་དང་ཕྲ་བར་སྣང་བ་ཡིན། །དེ་བཞིན་མཚན་མ་ཆེ་<line/>
ཆུང་གཉིས། །རྒྱུ་བ་རིང་པོ་ཐུང་དུ་གཉིས། །དེ་བཞིན་ཚོར་བ་གསལ་མི་གསལ། །བྱུང་ཚོར་གཉིས་སུ་སྣང་བ་ཡང༌། །མྱུར་བ་དང་ནི་བུལ་བ་འོ། །འདི་ནི་དོན་ལ་སྒྲིབ་པ་ཡི།།<line/>
རྟོག་པ་ཆེན་པོའི་གེགས་ཆེན་ཡིན། །ཅི་ཕྱིར་དོན་དེ་མི་མཐོང་ཕྱིར། །མུན་པ་དང་ནི་འཁྲིགས་པ་དང༌། །ཀུན་ཏུ་འཐིབས་དང་སྤྲིན་ཕུང་དང༌། །ན་བུན་ལྟ་བུར་བསྒྲིབས་པ་ཡིས། །<line/>
ཡང་དག་མི་གསལ་མཐོང་མི་འགྱུར། །འདི་ཡང་བྱེ་བྲག་གཉིས་གཉིས་ཏེ། །མུན་པ་མུན་ནག་ཆེན་པོ་དང༌། །ཀུན་ནས་འཐིབས་པ་ལྟ་བུ་དང༌། །ཀུན་ཏུ་འཁྲིགས་དང་བསྒྲིབས་<line/>
པ་དང༌། །འཐིབས་པ་ཆེན་པོ་ཆུང་ངུ་གཉིས། །སྤྲིན་ཆེན་འཐིབས་དང་འལ་འོལ་དང༌། །ན་བུན་གཏམས་དང་བན་བུན་གྱིས། །གནས་ངན་གསུམ་དང་མིའི་གནས་དང༌། །<line/>
</page>
<page index="85" id="43B">འདོད་ཁམས་བཞི་ཡི་ལྷ་གནས་དང༌། །གཟུགས་ཀྱི་ཁམས་དང་གཟུགས་མེད་ཁམས། །ཉན་ཐོས་རང་རྒྱལ་གནས་སུ་ལྟུང༌། །ལྟུང་བར་འགྱུར་བའི་སྐྱོན་ཆེན་ནི། །མཚན་<line/>
མའི་གཡེང་བ་རྣམ་དྲུག་ཡིན། །རང་བཞིན་ཡུལ་ལ་གཡེང་བ་དང༌། །དེ་བཞིན་ཕྱི་རོལ་གཡེང་བ་དང༌། །ནང་མཚན་མ་ཡི་གཡེང་བ་དང༌། །ཡིད་ལ་བྱེད་དང་གནས་ངན་<line/>
ལེན༑ ༑འདི་དག་རབ་ཏུ་བསལ་བར་བྱ། །བསལ་ནས་དོན་ལ་མཉམ་བཞག་ཚེ། །མཉམ་པའི་དོན་ལ་སྒྲིབ་པའི་སྐྱོན། །རྣམ་པ་ལྔ་འབྱུང་འདི་ལྟ་སྟེ། །བྱུང་ཚོར་དབང་གིས་<line/>
གཡེང་བ་དང༌། །བྱིང་རྨུགས་དབང་གིས་འཐིབས་པ་དང༌། །འཛིན་ཆགས་དབང་གིས་འགོག་པ་དང༌། །ཐེར་ཟུག་དབང་གིས་རྟོག་པ་དང༌། །ཕྱལ་པའི་དབང་གིས་མེད་པ་སྟེ།།<line/>
འདི་ནི་མཉམ་པའི་སྐྱོན་ཡིན་ནོ། །སྐྱོན་ཆེན་དེ་དག་གླན་པའི་ཆོས། །སེམས་ཀྱི་ལོན་འདི་རྒྱལ་བས་བཤད། །འདུས་པ་ཆེན་པོའི་རྣལ་འབྱོར་པ། །རྣམ་པར་མི་རྟོག་དོན་ཚོལ་<line/>
ན༑ ༑གཅིག་པུ་དབེན་པའི་ས་བཟུང་སྟེ། །ཚད་མ་གསུམ་དང་ལྡན་པའི་བློས། །རྣམ་པར་རྟོག་པའི་རྗེས་བཅད་པ། །ཡོད་མེད་སྔོན་ཐོག་ག་ལས་བྱུང༌། །བརྟགས་པས་རྟོག་པ་<line/>
རྟས་ལས་བྱུང༌། །རྟོག་པ་སྒྱུ་མར་རབ་ཤེས་ན། །རྟོག་པའི་རི་བོ་ཞི་བར་འགྱུར། །དེས་ནི་གནས་ངན་གསུམ་མི་ལྟུང༌། །རྟོག་པ་གང་ལས་བྱུང་ཞེ་ན། །མཚན་མའི་ཆོས་ལས་བྱུང་<line/>
</page>
<page index="86" id="44A">༄༅། །བ་ཡིན༑ ༑མཚན་མ་སྒྱུ་མར་རབ་ཤེས་ན། །མཚན་མའི་ཆོས་རྣམས་ཞི་བར་འགྱུར། །དེས་ནི་འདོད་ཁམས་ཐ་མར་མིན། །མཚན་མ་གང་<line/>
ལས་བྱུང་ཞེ་ན། །དྲན་པ་རྒྱུ་བ་དག་ལས་བྱུང༌། །དྲན་པ་སྐྱོན་དུ་ཤེས་གྱུར་ན། །རྒྱུ་བའི་སྐྱོན་རྣམས་སེལ་བར་བྱེད། །མཐུ་དེས་འདོད་ཁམས་གཉིས་པར་མིན། །རྒྱུ་བ་གང་<line/>
ལས་བྱུང་ཞེ་ན། །ཚོར་བ་དག་ལས་བྱུང་བ་ཡིན། །དག་ཅིང་སྐྱེ་བར་བྱ་བ་མེད། །ཚོར་བ་སྒྱུ་མར་ཤེས་གྱུར་ན། །སྐྱོན་གྱི་ཚོར་བ་སེལ་བར་བྱེད། །འདོད་ཁམས་གསུམ་<line/>
པར་ལྟུང་མི་འགྱུར། །ཚོར་བ་གང་ལས་བྱུང་ཞེ་ན། །བྱུང་ཚོར་ཕྱི་ནང་དག་ལས་བྱུང༌། །དག་ཅིང་སྐྱེ་བར་བྱ་བ་མེད། །དེ་ཉིད་སྐྱོན་དུ་ཤེས་གྱུར་ན། །དེ་ལྟར་ཤེས་པའི་མཐུ་<line/>
ཡིས་ནི༑ ༑འདོད་ཁམས་བཞི་པར་མི་ལྟུང་ངོ༌། །བྱུང་ཚོར་གང་ལས་བྱུང་ཞེ་ན། །སེམས་ཀྱི་ཆོས་ལས་བྱུང་བ་སྟེ། །སེམས་ཉིད་སྒྱུ་མར་རབ་ཤེས་ན། །སེམས་ཀྱི་ཆོས་<line/>
རྣམས་ཞི་བར་འགྱུར། །ཕུང་པོ་གཟུགས་བརྙན་འདྲ་བ་ལ། །སེམས་ཉིད་སྨིག་རྒྱུ་ལྟ་བུ་ཡིན། །ཡོད་མེད་གཉིས་ཀྱི་མཐའ་ལས་འདས། །དེ་ལྟར་ཤེས་པའི་རྣལ་<line/>
འབྱོར་པ། །འདོད་ཁམས་ལྔ་པར་ལྟུང་མི་འགྱུར། །སེམས་ཉིད་ཡོད་པའི་དངོས་པོ་འམ། །མེད་ཅེས་བྱ་བར་མི་ལྟ་བར། །མུ་སྟེགས་ཅན་དུ་ལྟུང་མི་འགྱུར། །བྱིང་<line/>
</page>
<page index="87" id="44B">རྨུགས་ཅན་དུ་མ་གྱུར་པས། །འདུ་ཤེས་མེད་པར་ལྟུང་མི་འགྱུར། །འདུ་ཤེས་རྗེས་སུ་མ་འབྲངས་པར། །སེམས་ཅན་གནས་སུ་དེ་མི་འཁོར། །ཀུན་གཞིའི་དོན་ལ་གོམས་<line/>
པས་ནི༑ ༑ཉན་ཐོས་གནས་སུ་དེ་མི་ལྟུང༌། །སྟོང་ཞིང་ཞི་བར་མི་བྱེད་པས། །རང་རྒྱལ་ལྟ་བར་དེ་མི་ལྟུང༌། །རྣམ་དག་སྟོང་པར་མི་བྱེད་པས། །བྱང་ཆུབ་སྤྱོད་པར་ལྟུང་མ་ཡིན།།<line/>
མཉམ་ཉིད་སྟོང་པའི་དོན་དག་ལ། །སོ་སོ་ཐ་དད་མི་འབྱེད་པས། །ས་ཡི་རིམ་པར་མི་ལྟུང་ཞིང༌། །རིམ་གྱིས་སྤྱང་ཞིང་འཕར་བ་མེད། །ཡང་དག་དོན་གྱི་རང་བཞིན་ནི། །ཅི་<line/>
ལ་མི་གནས་མི་ལེན་ཅིང༌། །ཅི་ཡང་མི་མཐོང་ཐོས་པ་མེད། །ཅིར་ཡང་མི་བྱེད་བྱེད་དང་བྲལ། །ཅི་ཡང་ཐོས་པ་རྡུལ་ཙམ་མེད། །ཅིར་ཡང་སྣང་བ་མེད་པ་དེ། །དེ་ནི་སྣང་བ་<line/>
དམ་པ་ཡིན། །བསམ་དུ་མེད་པའི་ཆོས་ཉིད་ནི། །བསམ་དུ་མེད་པས་དེ་བཞིན་གཞག །རང་བཞིན་མེད་པའི་ཆོས་ཉིད་ལ། །སེམས་ཀྱི་གྱིན་ད་སྐད་ཅིག་མས། །མི་གཡོ་རྒྱུན་<line/>
དུ་དྲན་པར་བྱ། །དེ་ལྟར་དོན་ལ་མཉམ་བཞག་ན། །རྟགས་ཀྱི་ཚོར་བ་འདི་ལྟར་འབྱུང༌། །དྲོད་དང་རྟགས་དང་ཆོ་འཕྲུལ་དང༌། །མངོན་ཤེས་དང་ནི་ཡེ་ཤེས་འབྱུང༌། །དྲོད་ནི་<line/>
གཡོ་དང་ཐོབ་པ་དང༌། །རྟགས་ནི་བྱུང་དང་བརྟན་པ་དང༌། །ཆོ་འཕྲུལ་བྱུང་དང་རྫོགས་པ་དང༌། །རིག་པ་ཕྲ་མོ་ཐམས་ཅད་གསལ། །དེས་ནི་དོན་རྣམས་རྫོགས་པ་ཡིན། །<line/>
</page>
<page index="88" id="45A">༄༅། །དཔེར་ན་མུན་པ་སངས་པ་དང༌། །སྣང་བ་བྱུང་དང་ནམ་མཁའ་དང༌། །ཀུན་ཏུ་མཐོང་དང་ཐམས་ཅད་གསལ། །དེ་ལྟར་ཤེས་པའི་མཐུ་ཡིས་ནི། །<line/>
བག་ཆགས་མུན་པ་ཀུན་བསལ་ཏེ། །ཇི་ལྟར་རླུང་གིས་སྤྲིན་ཕྱགས་ལྟར། །སྐད་ཅིག་ཙམ་གྱི་ཏིང་འཛིན་གྱིས། །སྒྲིབ་པའི་ཕུང་པོ་འཕྱག་པར་འགྱུར། །ཇི་ལྟར་མར་མེས་<line/>
མུན་བསལ་ན། །མུན་ཉིད་སྣང་བར་འགྱུར་བ་བཞིན། །སྐད་ཅིག་མ་ཡི་དོན་རིག་པས། །སྔོན་ནས་བསགས་པའི་མུན་པ་སེལ། །དེ་ལྟར་རིག་པའི་སྐྱེས་བུ་ནི། །དོན་ལ་<line/>
རིག་པའི་སྒོ་བྱེ་ཞིང༌། །ཆོས་ཀྱི་མིག་དང་དེ་ལྡན་པས། །མཐོང་ཐོས་ཚིག་ལེའུ་ཚིག་བཞིར་བསྡེབས། །ས་པ་ཡིན་པས་དོན་ལ་སྤྱོད། །ཆོས་ཀྱི་མིག་དང་མི་ལྡན་ན། །མུ་<line/>
མཐའ་ཡས་པའི་ཚིག་རྣམས་ཀྱིས། །དོན་གྱི་ཐ་སྙད་ཅི་བརྗོད་ཀྱང༌། །ནོར་མ་ནོར་གྱི་དོན་མི་དཔོག །ཚིག་ཕྱིར་བློ་འབྲངས་དམུ་རྒོད་དེ། །བསླབ་པའི་ས་དང་ལམ་པ་ཡིན།།<line/>
ཚིག་དོན་འབུམ་ཕྲག་ཅི་བརྗོད་ཀྱང༌། །གཞན་ལ་སྟོན་པར་མ་བྱེད་ཅིག །བསྟན་ན་རྡོ་རྗེ་བཀའ་རྐུན་དེ། །དམྱལ་བ་རྡོ་རྗེར་དེ་ལྟུང་འགྱུར། །གང་དག་ཚུལ་འཆོས་མཁན་<line/>
དག་གི །དོན་ལ་བློ་ཤེད་མ་བྱེ་བར། །ཚིག་དང་ཡི་གེས་ཁྲིད་ནས་ནི། །མི་ཤེས་བཞིན་དུ་ཆོས་བསྟན་ན། །སེམས་ཅན་ཐམས་ཅད་སྲོག་འཕྲོག་པས། །མི་ཤེས་ཆོས་<line/>
</page>
<page index="89" id="45B">སྟོན་དེ་བས་ལྕི། །དེ་བས་མཉམ་པའི་དོན་འདི་ལ། །བསྟུན་ཏེ་གཅིག་ཅར་འཇུག་ཤེས་ན། །བསྒོམ་པའི་ཡུན་ནི་རིང་ཐུང་དང༌། །ལས་འཕྲོ་ཡོད་དང་མེད་པ་དང༌། །ནམ་གྲུབ་སྙམ་<line/>
པའི་ཁར་མ་ལུས། །མཉམ་པའི་དོན་ལ་མཉམ་བཞག་ན། །དེ་མ་ཐག་ཏུ་རིག་པ་འཆར། །མཉམ་པའི་དོན་ལས་མ་གཡོས་ན། །གཟུགས་ཁམས་གནས་སུ་དེ་མི་ལྟུང༌། །མཉམ་<line/>
པ་ཉིད་ལ་མ་ཆགས་ན། །གཟུགས་མེད་ཁམས་སུ་ལྟུང་མི་འགྱུར། །མཉམ་ཉིད་མངོན་དུ་གྱུར་པས་ན། །ཉན་ཐོས་གནས་སུ་དེ་མི་ལྟུང༌། །ཅི་ཡང་མེད་པའི་དོན་མཐོང་ན། །སངས་རྒྱས་<line/>
ཞེས་ནི་དེ་ལ་བྱ། །དེས་ན་ཏིང་འཛིན་ཁྱད་པར་འདི། །རྣལ་འབྱོར་ཅན་གྱིས་འདྲིས་པར་བསྒོམ། །ཐམས་ཅད་མི་རྟོག་སྐྱེ་མེད་ཅིང༌། །རྟོག་པའི་མཐའ་སྤངས་ནམ་མཁའི་དབྱིངས། །<line/>
ཇི་བཞིན་མི་གཡོ་མཉམ་པ་ཉིད། །མཚན་མའི་རྟོག་པ་ཡུལ་ལས་འདས། །ཡུལ་མེད་ནམ་མཁའི་རང་བཞིན་ལས། །སྙིང་རྗེ་ཆེན་པོའི་བྱང་ཆུབ་སེམས། །ཉི་མ་སྟོང་གི་དཀྱིལ་<line/>
འཁོར་ཤར། །མཚན་མའི་ཆོས་རྣམས་ཀུན་ལ་ཁྱབ། །ཉི་མ་འབར་བ་སྙིང་པོ་ལས། །འོད་ཟེར་ཡིག་འབྲུའི་མཆོག་ཏུ་གསལ། །ཐམས་ཅད་འབྱུང་བའི་ཡི་གེ་ཨ། །ཅི་ཡང་<line/>
འགྱུར་བའི་རང་བཞིན་ལས། །སྤྲུལ་པའི་ཆོ་འཕྲུལ་ཐམས་ཅད་འབྱུང༌། །དེ་ཡང་རྩལ་གྱི་ཁྱད་པར་ལས། །དབུགས་ཀྱི་ཡུལ་དང་ཚོར་བ་དང༌། །ཐོས་དང་མཐོང་བ་ལ་སོགས་ཏེ།།<line/>
</page>
<page index="90" id="46A">༄༅། །སེམས་ཀྱི་ཡུལ་དང་ནམ་མཁའི་དབྱིངས། །ཆོས་ཀྱི་དབྱིངས་ཀྱི་མཐས་ཀླས་པར། །རང་བཞིན་ཡི་གེ་བསྒྱུར་ཡི་གེ །ཡན་ལག་ཡི་གེ་སོ་སོ་ཡི། །<line/>
རྩ་བ་ལ་སོགས་གཞི་གཅིག་བཅས། །འཕྲོ་འདུ་ཚད་ཀྱང་ཕྱག་རྒྱ་ཡི། །ཚོམ་བུའི་གྲངས་ཀྱང་དེ་བཞིན་ནོ། །འདི་ནི་དང་པོའི་འཇུག་རིམ་སྟེ། །མཐར་གྱིས་འདྲིས་ཤིང་གོམས་བྱེད་<line/>
པའོ༑ ༑ཡི་གེའི་ཡེ་ཤེས་ལས་བསྐྲུན་ཏེ། །དོན་བྱེད་པ་དང་ཕྱག་རྒྱར་བསྐྱེད། །རྒྱ་མཚོ་གནོན་དང་ནམ་མཁའི་སྐས། །རླུང་བཅིང་བ་དང་རྒྱུན་བཟློག་དང༌། །སྲེག་པའི་བསྐལ་པ་<line/>
གཞི་ལ་བ་དང༌། །ཉི་ཟླ་ཞོན་དང་འཇིག་རྟེན་འཕང༌། །ས་ལ་འཛུལ་དང་རི་རབ་འདེགས། །སྟོང་གསུམ་ཡུངས་འབྲུར་འཇུག་ཚུལ་དང༌། །གཞིག་དང་སྤར་བ་ལ་སོགས་<line/>
ཏེ༑ ༑བསམ་བྱ་བསམ་གྱིས་མི་ཁྱབ་པ། །གོམས་པ་ལས་སུ་རུང་བ་ཡི། །རྣལ་འབྱོར་རྩལ་ཆེན་སྦྱོང་བར་ཟད། །བཟླས་པའི་མཐར་ཕྱིན་གྲུབ་པ་དང༌། །བཅིང་པ་ཡོངས་སུ་<line/>
རྫོགས་པ་དང༌། །བསམ་པ་ལས་སུ་རུང་བ་དང༌། །དོན་མཐོང་བ་དང་ཚིག་གྲུབ་པ། །བྱ་བ་ཡོངས་སུ་དག་པ་དང༌། །དོན་གཅིག་ཡུལ་ལ་སོ་སོར་སྣང༌། །དེས་ན་ཏིང་འཛིན་ཁྱད་<line/>
པར་ཡང༌། །དབྱིངས་ཉིད་གཅིག་ལ་སྒོམ་མོད་ཀྱི། །རྣལ་འབྱོར་རྩལ་གྱི་ཁྱད་པར་གྱིས། །བསམ་པའི་ཡུལ་ནི་སྣ་ཚོགས་ཏེ། །དང་པོའི་ས་ལ་གནས་པ་ཡི། །བརྩམ་པ་ལས་<line/>
</page>
<page index="91" id="46B">ཀྱི་རྣལ་འབྱོར་པ། །འདུན་པ་སེམས་པའི་རྣལ་འབྱོར་ལ། །སོགས་པའི་རྣལ་འབྱོར་རྣམ་དྲུག་པ། །ཤེས་རབ་རྩལ་གྱི་འཕང་དམས་པས། །ཏིང་འཛིན་རྩལ་ཡང་ཆུང་བ་སྟེ། །དོན་<line/>
ལ་མཐོང་བར་མི་འགྱུར་ཏེ། །རང་གིས་མོས་པའི་ལྷ་བསྒོམས་ན། །ལྷ་ཡི་ས་བོན་གང་ཡིན་པ། །ཁ་དོག་ཚོན་གྱིས་ཕྱི་ནས་ནི། །སྣ་ཡི་དབུགས་ལ་རྒྱུ་བྱས་ཏེ། །དབུགས་ཀྱི་<line/>
ཡུལ་དུ་གྱུར་ཚོད་དུ། །ཟུང་བསྒྲིལ་ཕར་འཕྲོག་གསལ་བ་ལས། །འཕྲོ་འདུའི་གནས་སུ་བསྐྱེད་པར་བྱ། །རང་གི་ཆག་ཚད་དང་སྦྱར་བའི། །སྐུ་ཡི་ཁྱོན་ཡང་དེ་ཙམ་མོ། །<line/>
གཉིས་པའི་ས་ལ་གནས་པ་ཡི། །བཀའ་སྡོད་ལས་ཀྱི་རྣལ་འབྱོར་ལ། །སོགས་པའི་རྣལ་འབྱོར་རྣམ་བཞི་པོ། །ཏིང་འཛིན་རྩལ་གྱི་ཁྱད་པར་ནི། །ས་བོན་རང་བཞིན་ཡི་<line/>
གེ་ལ༑ ༑འོད་ཟེར་འབར་བར་བཅས་པ་དེ། །དྲི་བྱུང་ཡུལ་ནི་ཚུན་ཆད་དུ། །འཕྲོ་འདུ་གསལ་བར་བསྐྱེད་པ་ལས། །རང་གི་ཆག་ཚད་གཉིས་བསྒྱུར་བའི། །སྐུ་ཡི་ཁྱོན་ཡང་དེ་<line/>
ཙམ་མོ༑ ༑གསུམ་པའི་ས་ལ་གནས་པ་ཡི། །རྣལ་འབྱོར་ལུང་གི་བཀའ་བསྒོ་ལ། །སོགས་པའི་རྣལ་འབྱོར་རྣམ་གསུམ་པ། །དམིགས་པའི་ཏིང་འཛིན་འདི་ལྟར་འདོད། །ལྷ་<line/>
ཡིས་བོན་གང་ཡིན་པ། །རང་བཞིན་ཡི་གེར་བསྒྱུར་བྱས་ཏེ། །འོད་ཟེར་འབར་དང་བཅས་པ་ཡི། །ཐོས་པའི་ཡུལ་ནི་ཚུན་ཆད་དུ། །འཕྲོ་འདུ་གསལ་བར་བྱས་པ་ལས། །རང་<line/>
</page>
<page index="92" id="47A">༄༅། །གི་ཆག་ཚད་བཞི་བསྒྱུར་ཙམ། །སྐུ་ཡི་ཁྱོན་ཡང་དེ་ཙམ་མོ། །དེ་བཞིན་རྣལ་འབྱོར་རིམ་པ་བཞིན། །ལྷ་ཡི་ཁྱད་པར་གང་ཡིན་པ། །ཡི་གེའི་<line/>
རིམ་པ་བཞིན་བྱས་ནས། །འཕྲོ་འདུའི་ཚད་ཀྱང་དེ་བཞིན་ཏེ། །རིམ་པ་བཞིན་དུ་སྦྱར་ནས་ཀྱང༌། །འཕྲོ་འདུ་གསལ་བར་གྱུར་པ་དང༌། །སེམས་ཀྱིས་ལྕོགས་ཚད་ཚུན་ཆད་དུ།།<line/>
སྐུ་ཡི་ཁྱོན་གྱི་ཁྱད་པར་ཡང༌། །ཆོས་ཀྱི་དབྱིངས་ཀྱི་མཐའ་ཀླས་པས། །སྐུ་ཡི་ཁྱོན་གྱིས་གང་བར་བསྒོམ། །གཞན་ཡང་འདུས་པའི་རྣལ་འབྱོར་རྣམས། །ཡི་གེའི་རྗེས་སུ་<line/>
དོན་དཔགས་ན། །ཡི་གེས་དོན་རྣམས་སྟོན་པར་འགྱུར། །ཅི་ཕྱིར་དོན་ཉིད་ཡི་གེར་སྣང༌། །དབྱིངས་ལས་ཨ་བྱུང་ཨ་ལས་ནི། །ཡི་གེའི་ཚོགས་བྱུང་སྣ་ཚོགས་འཕྲོས། །ས་ནི་<line/>
རང་བཞིན་ཡི་གེ་སྟེ། །རྟེན་དང་བྲལ་བས་རྒྱུ་རྐྱེན་མེད། །ཀུན་ལ་ཁྱབ་པས་ནམ་མཁའ་འདྲ། །ཡ་ནི་ཆོས་ཉིད་ཆོ་འཕྲུལ་ཏེ། །ཆོས་ཉིད་ཟབ་མོའི་ངང་ལས་ནི། །ཆོ་འཕྲུལ་ཡི་<line/>
གེ་ཨ་བྱུང་བས། །ཨས་ནི་ཆོས་ཉིད་མཚོན་པར་བྱེད། །ཨ་ལས་ཡིག་འབྲུའི་ཚོགས་འཕྲོས་ཏེ། །ཚིག་ཚོགས་བསྟན་པ་རྒྱ་མཚོར་གྲགས། །ཡི་གེའི་སྒྲ་སྐད་ཀུན་བཟུང་<line/>
སྟེ༑ ༑སྣ་ཚོགས་ཡི་གེའི་སྐད་དུ་བསྒྱུར། །ཡིག་འབྲུའི་ཡན་ལག་མང་པོ་རྣམས། །རང་བཞིན་ཨ་ཡི་ངང་དུ་འདུས། །ཐུགས་ཀྱི་ཀློང་ནས་ཨ་བྱུང་བས། །ཨ་ཡི་འོད་ཟེར་འཕྲོ་<line/>
</page>
<page index="93" id="47B">འདུ་ལས། །མགུར་གྱི་གསང་བར་ཤར་བ་ལས། །གསུང་སྒྲ་ཡི་གེ་ལྔར་འཕྲོས་པ། །ཨ་ཀ་ཁ་ག་གྷ་ང༌། དེ་ནས་ཨ་ཡི་འོད་ཟེར་དེ། །ལྗགས་ཀྱི་ཟླ་གམ་པདྨོར་འཕྲོས། །ལྗགས་ཀྱི་<line/>
མཐིལ་དུ་འཁྱིལ་བ་ལས། །འོད་ཟེར་ཡིག་འབྲུ་ལྔར་ཤར་བ། །ཙ་ཚ་ཛ་ཛྷ་ཉ། དེ་ནས་ཨ་ཡི་འོད་ཟེར་དེ། །ལྗགས་ཀྱི་རྩེ་ལ་འཕྲོས་པ་ལས། །འོད་ཟེར་ཡིག་འབྲུ་བཅུར་ཤར་བ། །<line/>
ཊ་ཋ་ཌ་ཌྷ་ཎ། ཏ་ཐ་ད་དྷ་ན། དེ་ནས་ཨ་ཡི་འོད་ཟེར་དེ། །ཞལ་གྱི་སྒོ་ནས་འཕྲོས་པ་ལས། །ཆོ་འཕྲུལ་ཡི་གེ་ལྔར་ཤར་བ། །པ་ཕ་བ་བྷ་མ། དེ་ནས་ཨ་ཡི་འོད་ཟེར་དེ། །ཕྱི་རོལ་<line/>
ཡུལ་དུ་འཕྲོས་པ་ལས། །ཆོ་འཕྲུལ་ཡི་གེ་སྣ་ཚོགས་འཕྲོས། །ཡ་ཝར་ལ། ཤ་ཥ་ས་ཧ་ཀྵ། ཨི་ཨཱི་ཨུ་ཨཱུ་ཨཻ་ཨཻ་ཨོ་ཨཽ་ཨཾ་ཨཿ། ཨ་ལས་ཆོ་འཕྲུལ་འོད་འཕྲོས་པས། །ཡི་<line/>
གེའི་ཕྲེང་བ་ཚོགས་བྱུང་སྟེ། །ཡི་གེའི་ཡན་ལག་ཡེ་ཤེས་ལ། །སངས་རྒྱས་སྐུ་ཡི་ས་བོན་བྱུང༌། །དཔག་ཏུ་མེད་པའི་རྒྱལ་བ་རྣམས། །སྐུ་དང་གསུང་ཐུགས་སྤྲུལ་པའི་ཚོགས།<line/>
ཕྱག་རྒྱ་སྣ་ཚོགས་མཛེས་པར་སྣང༌། །དེས་ན་ཡི་གེའི་རང་བཞིན་ནི། །རྒྱལ་བའི་སྐུ་ཉིད་ཡིན་པར་བཤད། །ཨ་ནི་ཐུགས་ཀྱི་ས་བོན་ཏེ། །ཀ་ལ་སོགས་པ་དང་པོ་ལྔ། །མགུར་གྱི་གསང་<line/>
བའི་རང་བཞིན་ཡིན། །གཉིས་པ་ཙ་ལ་སོགས་པ་ལྔ། །ཟླ་གམ་ལྗགས་ཀྱི་རང་བཞིན་ཡིན། །གསུམ་པ་ཊ་ལ་སོགས་པ་བཅུ། །ལྗགས་ཀྱི་རྩེ་མོའི་རང་བཞིན་ཡིན། །བཞི་པ་<line/>
</page>
<page index="94" id="48A">༄༅། །པ་ལ་སོགས་པ་ལྔ། །ཞལ་གྱི་སྒྲོས་ལས་བྱུང་བར་བཤད། །ལྔ་པ་ཡ་ལ་སོགས་པ་ཡི། །བཅུ་ཚན་གཉིས་ཀྱི་ཡི་གེ་དག །སྐུ་ལས་འཕྲོས་<line/>
པར་རབ་ཏུ་བཤད། །ཞབས་ཀྱི་འཁོར་ལོའི་འོད་ཟེར་ལས། །སྒྲིབ་པ་སྲེག་པའི་ཡིག་འབྲུ་ཧྭ། །གསང་བའི་མཁའ་ཡི་འོད་ཟེར་ལས། །ཆོ་འཕྲུལ་འབྱུང་བའི་ཡིག་འབྲུ་<line/>
ཀྵ༑ ༑སྐུ་ཡི་ཁྲུན་ཚད་ལྟེ་བ་ལས། །འདོད་པ་འབྱུང་བའི་ཡིག་འབྲུ་ཧྭ། །ཐུགས་ཀར་འཁྱིལ་བའི་དཔལ་བེའུ་ལས། །མཚན་མ་དག་པའི་ཡིག་འབྲུ་ཤ་།ཕྱག་གི་འཁོར་ལོའི་<line/>
འོད་ཟེར་ལས། །ཆོ་འཕྲུལ་སྟོན་པའི་ཡིག་འབྲུ་ཤུ། །སྐྱེས་བུ་ཆེན་པོའི་དཔུང་པ་ལས། །རྟོག་པ་འཇོམས་པའི་ཡིག་འབྲུ་ལ། །སྐྱེས་བུ་ཆེན་པོའི་སྟ་ཟུར་ལས། །འདོད་ཆགས་<line/>
སྲེག་པའི་ཡི་གེ་ར། །སྐྱེས་བུ་ཆེན་པོའི་དཀུ་སྐབས་ལས། །གཏི་མུག་སེལ་བའི་ཡི་གེ་ཝ། །སྐྱེས་བུ་ཆེན་པོའི་བྱིན་པ་ལས། །འཁོར་བ་གནོན་པའི་ཡིག་འབྲུམ། །སྐྱེས་བུ་<line/>
ཆེན་པོའི་སྤྱན་གཉིས་ལས། །རང་བཞིན་ཡི་གེ་ཨི་གཉིས་ཤར། །སྐྱེས་བུ་ཆེན་པོའི་སྙན་གཉིས་ལས། །རང་བཞིན་ཡི་གེ་ཨུ་གཉིས་ཤར། །སྐྱེས་བུ་ཆེན་པོའི་ཤངས་<line/>
གཉིས་ལས། །རང་བཞིན་ཡི་གེ་ཨེ་གཉིས་ཤར། །སྐྱེས་བུ་ཆེན་པོའི་ཚེམས་གཉིས་ལས། །རང་བཞིན་ཡི་གེ་ཨོ་གཉིས་ཤར། །སྐྱེས་བུ་ཆེན་པོའི་སྤྱི་གཙུག་ནས། །རྒྱལ་<line/>
</page>
<page index="95" id="48B">བའི་ས་བོན་ཨཾ་དུ་ཤར། །དེས་ན་ཡིག་འབྲུའི་ཡན་ལག་ཀུན། །རྒྱལ་བ་རྒྱ་མཚོའི་སྐུ་གསུང་ཐུགས། །ཨོཾ་ནི་སྐུ་ཡི་རང་བཞིན་ཏེ། །ཨཱཿནི་ཐུགས་ཀྱི་མཚན་ཉིད་དོ། །ཡི་གེའི་<line/>
ཕྲེང་བ་མང་པོ་ཀུན། །གསུང་བརྗོད་གསུང་གི་རང་བཞིན་ནོ། །ཨཱཿནི་ཆོས་སྐུའི་རང་བཞིན་ཏེ། །ཨོཾ་ནི་ལོངས་སྤྱོད་རྫོགས་པའི་སྐུ། །ཡིག་འབྲུ་འབར་བའི་ཕྲེང་བ་རྣམས། །སྤྲུལ་པ་<line/>
འདྲེན་པའི་སྐུ་ཞེས་བཤད། །ཨ་ནི་ཆོས་ཀྱི་དབྱིངས་ཡིན་ཏེ། །ཨོཾ་ནི་རིག་པའི་ཡེ་ཤེས་ཡིན། །ཡིག་འབྲུ་འབར་བའི་ཕྲེང་བ་རྣམས། །ཆོས་དང་ཆོས་ཉིད་རང་བཞིན་ཡིན། །ཨ་ནི་<line/>
བརྗོད་པའི་རྒྱུ་ཡིན་ཏེ། །ཨོཾ་ནི་ཚིག་ཚོགས་འབྱུང་བའི་རྒྱུ། །ཚིག་གི་ཚོགས་ཉིད་ཡི་གེ་ཡིན། །ཡི་གེ་རིང་བའི་ཚིག་གི་མཛོད། །ཡི་གེ་འོད་ཟེར་འབར་འཕྲོས་པས། །ཆོས་དང་ཆོས་<line/>
མ་ཡིན་པ་རྣམས། །ངག་གི་དབང་པོ་ཁ་ཕྱེ་སྟེ། །དོན་དང་ཚིག་ཏུ་རྒྱས་པར་འགྱུར། །སྒྲ་སྐད་ཀུན་གྱིས་བསྡུས་པའི་ཚོགས། །ཡིག་འབྲུ་ཕྲེང་བའི་ངང་དུ་རྫོགས། །ཚིག་དང་ཡིག་<line/>
འབྲུ་ཐམས་ཅད་ཀུན། །ཨོཾ་གྱི་རང་བཞིན་ངང་དུ་རྫོགས། །ཨོཾ་གྱི་ཆོ་འཕྲུལ་ཐམས་ཅད་ཀུན། །ཨ་ཡི་རང་བཞིན་དབྱིངས་སུ་ཞུ། །ཨ་ནི་ཡིག་འབྲུ་ཀུན་གྱི་གཏེར། །ཨ་ནི་ཆོས་ཀྱི་དབྱིངས་<line/>
སུ་ཐིམ༑ ༑དེས་ན་རྒྱལ་བ་སངས་རྒྱས་རྣམས། །སྐུ་དང་གསུང་ཐུགས་རྡོ་རྗེ་དེ། །འདུལ་བའི་དབང་གིས་ཁྱད་པར་གྱིས། །ཅིར་ཡང་འགྱུར་ཞིང་ཅིར་ཡང་སྣང༌། །ས་དང་ནམ་མཁའ་མེ་དང་<line/>
</page>
<page index="96" id="49A">༄༅། །རླུང༌། །ཆུ་ལ་སོགས་པའི་རྫས་རྣམས་ཀྱིས། །འདུལ་བའི་འགྲོ་བ་དེ་རྣམས་ལ། །ས་དང་ནམ་མཁའ་ལ་སོགས་པའི། །ཆུ་དང་རླུང་གི་ངོ་བོར་<line/>
སྣང༌། །གང་དག་སྐུ་ཡིས་འདུལ་བའི་ཚེ། །སྐུ་དང་གཟུགས་བརྙན་རིང་བསྲེལ་དང༌། །རྟེན་ལ་སོགས་པ་ཐ་དད་པར། །འཇིག་རྟེན་ཀུན་ཏུ་སྟོན་པར་འགྱུར། །གསུང་གིས་<line/>
འདུལ་བའི་དུས་བྱུང་ན། །དབྱངས་ཀྱི་ཡན་ལག་དྲུག་ཅུ་ལ། །སོགས་པའི་སྒྲ་སྐད་སྣ་ཚོགས་དང༌། །ཡི་གེའི་གཟུགས་སུ་བསྟན་ནས་ནི། །འཁོར་བའི་ཁམས་སུ་སྣང་<line/>
བར་བྱེད། །ཅིའི་ཕྱིར་ཞེན་ཡི་གེ་ནི། །དེ་བཞིན་གཤེགས་པ་ཉིད་ཡིན་ཏེ། །དེ་བཞིན་གཤེགས་པའི་རང་བཞིན་ཏེ། །ཐུགས་རྗེའི་རང་བཞིན་ཡིན་པས་ན། །ཐབས་ཀྱི་བྱེ་<line/>
བྲག་སྣ་ཚོགས་ཀྱིས། །ཐམས་ཅད་གྲོལ་བར་མཛད་པ་འོ། །དེ་བཞིན་ཡི་གེའི་ཚོགས་འདི་ཡང༌། །ཡན་ལག་སྦྱོར་སྡུད་སྣ་ཚོགས་ཀྱིས། །ཐམས་ཅད་ཚིག་ཏུ་གོ་བར་བྱེད།།<line/>
ཡི་གེ་རང་བཞིན་ཡེ་ཤེས་ནི། །སོ་སོའི་དོན་རྣམས་བཤད་པར་བྱ། །ཨ་ནི་མ་སྐྱེས་ཡེ་ཤེས་ཡིན། །རང་བཞིན་ཐམས་ཅད་སྟོང་པར་སྟོན། །ཀ་ནི་བྱ་བའི་ཡེ་ཤེས་དེ། །ལམ་<line/>
གྱིས་ཐམས་ཅད་གྲོལ་བར་སྟོན། །ཁ་ནི་ཁྱབ་པར་བྱེད་པའི་སྒོ། །མི་དམིགས་ཐམས་ཅད་གྲོལ་བར་སྟོན། །ག་ནི་དོན་དུ་གྱུར་བའི་སྒོ། །ཡུལ་མེད་ཐམས་ཅད་གྲོལ་བར་སྟོན།།<line/>
</page>
<page index="97" id="49B">གྷ་ནི་གནས་པའི་སྒོ་ཡིན་ཏེ། །གཅིག་ཏུ་མ་ངེས་གྲོལ་བར་སྟོན། །ང་ནི་འཛིན་པ་མེད་པའི་སྒོ། །འཛིན་བྲལ་ཐམས་ཅད་གྲོལ་བར་སྟོན། །ཙ་ནི་འགག་པ་མེད་པའི་སྒོ། །ཅིར་ཡང་<line/>
སྣང་བས་ཐམས་ཅད་འགྲོལ། །ཚ་ནི་འདའ་བ་མེད་པའི་སྒོ། །འབྲལ་བ་མེད་པས་ཐམས་ཅད་འགྲོལ། །ཛ་ནི་མ་བྱུང་བ་ཡི་སྒོ། །མི་གནས་པས་ནི་ཐམས་ཅད་གྲོལ། །ཛྷ་ནི་རྙོག་<line/>
མ་བྲལ་བའི་སྒོ། །དྲི་མ་དག་པས་ཐམས་ཅད་གྲོལ། །ཉ་ནི་སྤྱོད་དང་བྲལ་བའི་སྒོ། །བྱ་བ་མེད་པས་ཐམས་ཅད་གྲོལ། །ཊ་ནི་ང་རྒྱལ་མེད་པའི་སྒོ། །རི་བོ་མེད་པས་ཐམས་<line/>
ཅད་གྲོལ། །ཋ་ནི་སྒྱུ་རྩལ་མེད་པའི་སྒོ། །བྱེད་པ་མེད་པས་ཐམས་ཅད་གྲོལ། །ཌ་ནི་འདྲེས་པ་མེད་པའི་སྒོ། །རྩོད་པ་མེད་པས་ཐམས་ཅད་གྲོལ། །ཌྷ་ནི་སླུ་བ་མེད་པའི་སྒོ། །སྒྱུ་<line/>
མ་ཐམས་ཅད་གྲོལ་བར་བྱེད། །ཎ་ནི་ཡུལ་དང་བྲལ་བའི་སྒོ། །འཛིན་པ་མེད་པས་ཐམས་ཅད་གྲོལ། །ཏ་ནི་ཐ་སྙད་མེད་པའི་སྒོ། །བརྗོད་པ་མེད་པས་ཐམས་ཅད་གྲོལ། །<line/>
ཐ་ནི་རྟེན་དང་བྲལ་བའི་སྒོ། །གནས་པ་མེད་པས་ཐམས་ཅད་གྲོལ། །ད་ནི་སྟོང་དང་བྲལ་བའི་སྒོ། །ལེན་པ་མེད་པས་ཐམས་ཅད་གྲོལ། །དྷ་ནི་རང་བཞིན་མེད་པའི་སྒོ། །མཚན་<line/>
ཉིད་མེད་པས་ཐམས་ཅད་གྲོལ། །ན་ནི་ཡུལ་དང་བྲལ་བའི་སྒོ། །འཛིན་པ་མེད་པས་ཐམས་ཅད་གྲོལ། །པ་ནི་ངེས་པར་འབྱུང་བའི་སྒོ། །འགག་པ་མེད་པས་ཐམས་ཅད་<line/>
</page>
<page index="98" id="50A">༄༅། །གྲོལ༑ ༑ཕ་ནི་དངོས་པོ་མེད་པའི་སྒོ། །ཅི་ཡང་མེད་པས་ཐམས་ཅད་གྲོལ། །བ་ནི་བརྗོད་པ་མེད་པའི་སྒོ། །བརྗོད་པ་མེད་པས་ཐམས་ཅད་<line/>
གྲོལ༑ ༑བྷ་ནི་རྡུལ་དང་བྲལ་བའི་སྒོ། །རྟོག་པ་མེད་པས་ཐམས་ཅད་གྲོལ། །མ་ནི་ཆགས་པ་མེད་པའི་སྒོ། །རྟོག་པ་མེད་པས་ཐམས་ཅད་གྲོལ། །ཡ་ནི་ཆགས་པ་མེད་<line/>
པའི་སྒོ༑ ༑གོས་པ་མེད་པས་ཐམས་ཅད་གྲོལ། །ཝ་ནི་རྒྱུ་རྐྱེན་མེད་པའི་སྒོ། །འབྲས་བུ་མེད་པས་ཐམས་ཅད་གྲོལ། །ར་ནི་རྐྱེན་དང་བྲལ་བའི་སྒོ། །དོར་བ་མེད་པས་ཐམས་<line/>
ཅད་གྲོལ། །ལ་ནི་བླང་བ་མེད་པའི་སྒོ། །ཡོན་ཏན་མེད་པས་ཐམས་ཅད་གྲོལ། །ཤ་ནི་སྤྲོས་པ་མེད་པའི་སྒོ། །ཞི་བས་ཐམས་ཅད་གྲོལ་བར་བྱེད། །ཥ་ནི་ཁུར་དང་བྲལ་<line/>
བའི་སྒོ༑ ༑ལྕི་བ་མེད་པས་ཐམས་ཅད་གྲོལ། །ས་ནི་ཡང་དག་གསང་བའི་སྒོ། །ངེས་པས་ཐམས་ཅད་གྲོལ་བ་དང༌། །ཧ་ནི་རྒྱུ་དང་བྲལ་བའི་སྒོ། །རྐྱེན་དང་བྲལ་བས་གྲོལ་<line/>
བར་བྱེད། །ཨ་ནི་ཁམས་དང་བྲལ་བའི་སྒོ། །མཚན་ཉིད་མེད་པས་གྲོལ་བར་བྱེད། །ཨི་ནི་མཐོང་བ་མེད་པའི་སྒོ། །གཟུགས་དང་བྲལ་བས་ཐམས་ཅད་གྲོལ། །ཨུ་ནི་<line/>
ཐོས་པ་མེད་པའི་སྒོ། །སྒྲ་དང་བྲལ་བས་ཐམས་ཅད་གྲོལ། །ཨེ་ནི་ཚོར་བ་མེད་པའི་སྒོ། །དྲི་དང་བྲལ་བས་གྲོལ་བར་བྱེད། །ཨོ་ནི་ཚོར་བ་མེད་པའི་སྒོ། །རིག་དང་བྲལ་<line/>
</page>
<page index="99" id="50B">བས་ཐམས་ཅད་གྲོལ། །ཨཾ་ནི་ཆོ་འཕྲུལ་འབྱུང་བའི་སྒོ། །ཅིར་ཡང་སྣང་བས་ཐམས་ཅད་གྲོལ། །མྱ་ངན་འདས་དང་འཁོར་བའི་ཆོས། །ཡོད་<line/>
མཐོང་སྣང་གྲགས་ཆོས་ཐམས་ཅད། །ཡི་གེའི་ཚོགས་སུ་མངོན་སངས་རྒྱས། །ཡི་གེར་མ་གྱུར་གང་ཡང་མེད། །ཆོས་ཉིད་སྙིང་པོའི་<line/>
ཉི་མ་ལ༑ ༑འོད་ཟེར་ཡིག་འབྲུའི་ཚོགས་སུ་འབར། །ཆོས་ཉིད་ནམ་མཁའ་ལྟ་བུ་ལ། །ཡིག་འབྲུ་སྣ་ཚོགས་ཕྲ་བཀོད་པ། །དུས་གསུམ་<line/>
རྒྱལ་བའི་དཀྱིལ་འཁོར་རྫོགས། །ཉི་མ་འབར་བའི་འོད་ཟེར་ལས། །འོད་ཀྱིས་འབར་བའི་རྡོ་རྗེ་འབར། །ཡི་གེ་ཧཱུཾ་གི་འོད་འཕྲོས་པས། །<line/>
རྡོ་རྗེ་སྙིང་པོའི་ས་བོན་ཞེས། །རྡོ་རྗེ་རིགས་ཀྱི་ཞིང་དུ་གྲགས། །ཉི་མའི་འོད་ཟེར་རིན་ཆེན་ལས། །ཡིག་འབྲུ་འོད་ཀྱི་སྭ་འཕྲོས་པས། །རིན་ཆེན་<line/>
སྙིང་པོའི་ས་བོན་ཞེས། །རིན་ཆེན་རིགས་ཀྱི་ཞིང་དུ་གྲགས། །ཉི་མ་པདྨོ་འབར་འཕྲོས་པས། །ཆོ་འཕྲུལ་ཡི་གེའི་ཨཾ་དུ་འབར། །པདྨ་རིགས་ཀྱི་<line/>
ཞིང་དུ་གྲགས། །སྣ་ཚོགས་ཉི་མའི་འོད་འཕྲོས་པས། །ཆོ་འཕྲུལ་ཡི་གེ་ཧར་གསལ་བས། །སྣ་ཚོགས་སྙིང་པོའི་ས་བོན་ཏེ། །ལས་ཀྱི་རིགས་ཀྱི་ཞིང་དུ་གྲགས། །དུས་གསུམ་རྒྱལ་<line/>
</page>
<page index="100" id="51A">༄༅། །བ་ཐམས་ཅད་ཀྱི། །ཐུགས་ནི་རྡོ་རྗེ་ཡེ་ཤེས་ཡིན། །ཡེ་ཤེས་དམ་པས་སྤྲུལ་པ་ཡི། །རྒྱལ་བ་དཔག་ཏུ་མེད་པ་ལ། །རྡོ་རྗེ་རིགས་ཞེས་བྱ་བར་<line/>
བཤད༑ ༑ཡོན་ཏན་ཡེ་ཤེས་རིན་ཆེན་ཡིན། །རིན་ཆེན་དེ་ལས་སྤྲུལ་པ་ཡི། །རྒྱལ་བ་དཔག་ཏུ་མེད་པ་ལ། །དྲིན་ཆེན་རིགས་ཞེས་བྱ་བར་བཤད། །གསུང་གི་ཡེ་ཤེས་<line/>
པདྨ་སྟེ༑ ༑པདྨོ་ཡེ་ཤེས་ལས་སྤྲུལ་པའི། །རྒྱལ་བ་དཔག་ཏུ་མེད་པ་ལ། །པདྨ་རིགས་ཀྱི་ཞིང་དུ་གྲགས། །འཕྲིན་ལས་བྱ་བ་སྣ་ཚོགས་ཏེ། །སྣ་ཚོགས་ཡེ་ཤེས་སྤྲུལ་པ་<line/>
ཡི༑ ༑རྒྱལ་བ་དཔག་ཏུ་མེད་པ་ལ། །ལས་ཀྱི་རིགས་ཞེས་བྱ་བར་བཤད། །སྐུ་ནི་མ་བཅོས་དེ་བཞིན་ཉིད། །དེ་བཞིན་ཉིད་ཀྱི་ཡེ་ཤེས་ལ། །སྤྲུལ་པ་རྒྱལ་བ་དཔག་མེད་<line/>
ལ༑ ༑དེ་བཞིན་རིགས་ཞེས་བྱ་བར་བཤད། །དེ་བས་རིགས་ཀྱི་གཏན་ཚིགས་ནི། །མ་བཅོས་སྐུ་ནི་དེ་བཞིན་ཉིད། །མི་འགྱུར་རིགས་ནི་རྡོ་རྗེའི་རིགས། །ཡོན་ཏན་ཀུན་<line/>
འབྱུང་རིན་ཆེན་རིགས། །ཆགས་མེད་གསུང་གི་པདྨོའི་རིགས། །བྱ་བ་བྱེད་པ་ལས་ཀྱི་རིགས། །སྐུ་ཡི་སྤྲུལ་པ་ཐམས་ཅད་ནི། །དེ་བཞིན་རིགས་ཀྱི་གདུང་རྒྱུད་འཛིན། །<line/>
ཐུགས་ལས་སྤྲུལ་པའི་སངས་རྒྱས་ནི། །རྡོ་རྗེ་རིགས་ཀྱི་གདུང་རྒྱུད་འཛིན། །ཡོན་ཏན་ཡུལ་གྱི་སངས་རྒྱས་རྣམས། །རིན་ཆེན་རིགས་ཀྱི་གདུང་རྒྱུད་འཛིན། །གསུང་<line/>
</page>
<page index="101" id="51B">ལས་སྤྲུལ་པའི་སངས་རྒྱས་རྣམས། །པདྨ་རིགས་ཀྱི་གདུང་རྒྱུད་འཛིན། །མཛད་པ་སྤྲུལ་པའི་སངས་རྒྱས་རྣམས། །འཕྲིན་ལས་རིགས་ཀྱི་གདུང་རྒྱུད་འཛིན། །ཅི་ཕྱིར་རིགས་ཞེས་<line/>
བྱ་ཞེན༑ ༑དང་པོ་དེ་ལས་བྱུང་བ་དང༌། །བར་དུ་དེ་ཡི་བྱ་བ་བྱེད། །ཐ་མར་དེ་ཡི་རྒྱུ་འཛིན་ཕྱིར། །དེ་ཕྱིར་རིགས་ཞེས་གྲགས་པ་ཡིན། །དཔེར་ན་མེ་དང་ཆུ་དག་དང༌། །ནམ་མཁའ་<line/>
དང་ནི་ས་དག་ལ། །གནས་པའི་སེམས་ཅན་མཐའ་དག་ཀུན། །གནས་རྒྱུད་ཉིད་ཀྱི་མིང་འཛིན་ཏེ། །མེ་ལ་གནས་པའི་སེམས་ཅན་ལ། །མེ་ཡི་ཡི་དྭགས་མ་ཞེས་ཟེར། །ཆུ་ལ་<line/>
གནས་པའི་སེམས་ཅན་ལ། །ཆུ་སྲིན་ཏྭ་ར་ན་ཞེས་ཟེར། །ཅིའི་ཕྱིར་ལྔ་ཞེས་བྱ་ཞེ་ན། །རྒྱལ་བ་སངས་རྒྱས་ཐམས་ཅད་ལ། །སྐུ་དང་གསུང་ཐུགས་ཡོན་ཏན་དང༌། །མཛད་པ་འཕྲིན་<line/>
ལས་ཉིད་དང་ལྔ། །རིག་པ་ལྔ་དང་ལྔ་ཉིད་དུ། །ཐམས་ཅད་ཀུན་ཏུ་གསལ་བར་སྣང༌། །དེས་ན་ལྔ་ཞེས་ངེས་པར་བཤད། །ཅིའི་ཕྱིར་ཞེ་ན་སངས་རྒྱས་ཀུན། །ལྔ་པོ་དེ་ལས་མ་<line/>
གཏོགས་པ། །གཞན་ལས་བྱུང་ཞིང་གཞན་ན་མེད། །སངས་རྒྱས་མཚན་གྱི་ཁྱད་པར་ཡང༌། །མཚན་མེད་པ་ལས་མཚན་བཏགས་པ། །ཐམས་ཅད་ལྔ་པོ་ཉིད་ལས་བཏགས།<line/>
མཚན་གྱི་བྱེ་བྲག་ཐམས་ཅད་ཀུན། །ཐ་སྙད་ཙམ་དུ་གདགས་པར་ཟད། །རིགས་མེད་པ་ལས་རིགས་སྨོས་པ། །འདུལ་བའི་དབང་དུ་ལྔར་སྣང་ཡང༌། །དྲན་པའི་དོན་དེ་དངོས་གཞི་<line/>
</page>
<page index="102" id="52A">༄༅། །མེད༑ ༑ཅི་ཡང་མེད་ལས་ཅི་སྣང་བ། །མཁའ་ལ་འཇའ་ཚོན་བྱུང་བ་འདྲ། །ཆོས་ཀུན་ནམ་མཁའ་འདྲ་བ་ཞེས། །གསང་བ་མཆོག་<line/>
གི་བདག་པོར་བཤད། །མཉམ་དང་མི་མཉམ་མཉམ་པ་ཡིན། །སངས་རྒྱས་མེད་ཅིང་སེམས་ཅན་མེད། །འཁོར་བ་མེད་ཅིང་ཆོས་ཉིད་མེད། །དམིགས་པ་མེད་<line/>
དེ་མི་དམིགས་མེད། །དེ་ལྟར་ཤེས་པ་མཁས་པ་ཡིན། །རིག་དང་མ་རིག་ཚུལ་གཅིག་སྟེ། །དེ་ལྟར་ཤེས་པ་རྒྱལ་བ་ཡིན། །སེམས་ཅན་རང་བཞིན་སངས་<line/>
རྒྱས་ཉིད། །སངས་རྒྱས་རང་བཞིན་སེམས་ཅན་དེ། །སེམས་ཅན་སངས་རྒྱས་གཅིག་པ་ཡིན། །དེ་ལྟར་ཤེས་པའི་རྒྱལ་བའི་སྲས། །བྱང་ཆུབ་ཕྱིར་ནི་གང་མ་<line/>
བརྙེས༑ ༑མ་བརྙེས་གང་ཡང་དེ་མ་བརྙེས། །བརྙེས་པ་མེད་པའི་དོན་མཐོང་ན། །དེ་ནི་བརྙེས་པའི་མཆོག་ཡིན་ནོ། །གཞན་ཡང་འདུས་པའི་རྣལ་འབྱོར་རྣམས། །<line/>
ལམ་གྱི་ངོ་བོ་ཚོལ་འདོད་ན། །ལམ་གྱི་རྟགས་ཉིད་དཔེས་མཚོན་ཏེ། །ལམ་གྱི་དོན་ལ་གོམས་པར་བྱ། །མི་གནས་མིག་ལྡན་སྒྲོན་མ་ཡིས། །ལམ་གྱི་རྒྱུ་ལ་མཁས་<line/>
པར་བྱ༑ ༑བག་ཆགས་རྟོགས་པའི་མཚན་མ་རྣམས། །སྣ་ཚོགས་དངོས་པོར་སྣང་མོད་ཀྱང༌། །ནམ་མཁའ་དག་ལ་སྨིག་རྒྱུ་འདྲ། །དེ་ཡང་གཏན་ཚིགས་ངེས་པ་<line/>
</page>
<page index="103" id="52B">ཡི༑ ༑དཔེ་ཡིས་མཚོན་ཏེ་རྟོགས་བྱ་ན། །མཁའ་ལ་སྤྲིན་ཕུང་འཇའ་ཚོན་དང༌། །ཆར་ལ་སོགས་པའི་རྒྱུན་སྣང་ཡང༌། །ནམ་མཁའི་ཆོ་འཕྲུལ་གཅིག་ཏུ་ཟད། །རྟག་ཏུ་དེ་ལྟར་<line/>
སྣང་བ་མིན། །དཔེར་ན་སྒྱུ་མའི་རང་བཞིན་ཡང༌། །སླུ་ཞིང་འདྲིད་པ་ཅིར་སྣང་ཡང༌། །སྒྱུ་མའི་འཕྲུལ་པ་སྣང་བར་ཟད། །རྟག་ཏུ་དེ་ལྟར་སྣང་བ་བཞིན། །དཔེར་ན་རྡོ་ཡི་<line/>
དངོས་པོ་ཡང༌། །སྲ་ཞིང་མཁྲེགས་པའི་དངོས་པོ་ཡང༌། །བཏགས་སམ་ཕྱེ་མར་བྱས་ནས་ཀྱང༌། །རླུང་གི་མཐུ་ཡིས་གཏོར་བྱས་ན། །དེ་ལ་རང་བཞིན་ག་ལ་ཡོད། །དཔེར་<line/>
ན་མེ་ཡི་རང་བཞིན་དག །ཚང་ཚིང་སྦར་སྦུར་ཀུན་བསྲེག་ཅིང༌། །འབར་འཕྲོ་སྣང་གསལ་མཆེད་བྱེད་ན། །ཆུ་ཡི་མཐུ་ཡིས་བརླག་འགྱུར་ན། །དེ་ལ་རང་བཞིན་ག་ལ་ཡོད། །<line/>
དཔེར་ན་རྫས་ཀྱི་དངོས་པོ་ཡང༌། །མེ་ཡི་མཐུ་ཡིས་བསྲེག་འགྱུར་ན། །དེ་ལ་རང་བཞིན་ག་ལ་ཡོད། །ཤེས་པས་ཟིན་པའི་སེམས་ཅན་རྣམས། །གཟུགས་དང་དྲན་པ་སྣ་ཚོགས་<line/>
ཀྱི༑ ༑དབང་པོ་ལ་སོགས་མཛེས་གྱུར་ཀྱང༌། །ཕུང་པོ་མི་རྟག་ཤི་འཕོས་ན། །དངོས་པོ་བརྟན་པར་མི་འགྱུར་ཏེ། །གཟུགས་རྣམས་སོ་སོར་ཞིག་ནས་ནི། །རུས་པ་དག་ཀྱང་མི་སྣང་<line/>
སྟེ༑ ༑ཞིག་དང་རུལ་ལ་སོགས་པ་ཡིས། །ཐ་མར་ཅི་ཡང་མི་སྣང་འགྱུར། །རི་བོ་ཆེན་པོ་ལ་སོགས་པ། །དངོས་པོ་བརྟན་གཡོའི་འཇིག་རྟེན་རྣམས། །བསྲེག་པའི་བསྐལ་པ་<line/>
</page>
<page index="104" id="53A">༄༅། །ལ་སོགས་པ། །བསྐལ་པ་གསུམ་གྱིས་བརླགས་བྱས་ན། །དེ་ལ་རང་བཞིན་ག་ལ་ཡོད། །དེས་ན་དངོས་པོའི་ཆོས་རྣམས་ཀུན། །དངོས་<line/>
པོར་བརྟགས་པ་མ་ཡིན་པས། །ཆོས་རྣམས་རང་བཞིན་མེད་པར་ཤེས། །འདི་ནི་རྣལ་འབྱོར་ལམ་གྱི་མཆོག །འདུས་པའི་ཚོགས་རྣམས་གོམས་པར་གྱིས། །ཞེས་སེམས་<line/>
དཔའི་རྡོ་རྗེ་སྨྲ་བའི་སེངྒེས་རྣལ་འབྱོར་མཆོག་གི་ལམ་གསུངས་པའོ། །རྒྱུད་ཀྱི་རྒྱལ་པོ་རྡོ་རྗེ་བཀོད་པ་ཀུན་འདུས་རིག་པའི་མདོ་ལས། རྣལ་འབྱོར་རྗེས་སུ་འཇུག་<line/>
པའི་ལེའུ་སྟེ་གཉིས་པའོ།། །།དེ་ནས་སྨྲ་བའི་སེངྒེ་སེམས་དཔའི་རྡོ་རྗེ་དེ་ཆོ་འཕྲུལ་ཆེན་པོ་སྣ་ཚོགས་སྟོན་པ་ཞེས་བྱ་བའི་ཏིང་ངེ་འཛིན་ལ་སྙོམས་<line/>
པར་ཞུགས་སོ། །ཏིང་ངེ་འཛིན་དེའི་བྱིན་གྱིས་རླབས་ལས་ཞིང་ཁམས་ཐམས་ཅད་གཡོས་པར་གྱུར་ཏེ། དོན་ཡོངས་སུ་རྫོགས་པའི་སྔ་ལྟས་བྱུང་བར་གྱུར་ཏོ། །འཁོར་<line/>
དེར་འདུས་པར་གྱུར་པ་རྣམས་ལ་ལ་ནི། ཉི་ཟླའི་སྟེང་ན་གནས་ཤིང་ཆོས་ཉིད་ཀྱི་ནམ་མཁའ་ལ་ལྡིང་བར་གྱུར་ཏོ། །ལ་ལ་ནི། རི་རབ་རྒྱང་མར་འཕེན། ལ་ལ་ནི།<line/>
སྟོང་གསུམ་ཆེན་པོའི་ཁམས་འཕེན་པར་གྱུར་ཏོ། །ལ་ལ་ནི། ཆོས་ཉིད་བདེན་པའི་དོན་མཐོང་བར་གྱུར་ཏོ། །ལ་ལ་ནི། སེངྒེའི་ཁྲི་ལ་འདུག་པར་གྱུར་ཏོ། །དེ་ནས་<line/>
</page>
<page index="105" id="53B">སེམས་དཔའི་རྡོ་རྗེ་ཆོ་འཕྲུལ་གྱི་ཏིང་འཛིན་དེ་ལས་བཞེངས་ཏེ་འདུས་པ་ཆེན་པོའི་རྣལ་འབྱོར་གྱིས་ཤིན་ཏུ་ངོ་མཚར་ཆེ་བར་གྱུར་ནས་སེམས་དཔའི་རྡོ་རྗེ་དེ་ལ་རྣལ་འབྱོར་གྱིས་ཕྱག་<line/>
ལུས་ཀུན་ཏུ་ས་ལ་བརྡབས་ནས་འདི་སྐད་ཅེས་གསོལ་ཏོ། །སེམས་དཔའ་ཆེན་པོ། ཆོ་འཕྲུལ་རྒྱ་ཆེར་གདའ་བ་འདི་དོན་ཇི་ལྟ་བུ་ལགས། རྟགས་ཅི་ལྟ་བུ་ལགས། བདག་<line/>
ཅག་རྣམས་ལ་རྒྱ་ཆེར་བཤད་དུ་གསོལ་ཞེས་ཞུས་པ་ལས། སྨྲ་བའི་སེངྒེ་ཆེན་པོས་བཀའ་སྩལ་པ། འདུས་པའི་རྣལ་འབྱོར་རྣམས། འདི་དག་ནི། དོན་ཡོངས་སུ་<line/>
རྫོགས་པའི་ལྟས་ཆེན་པོ་ཡིན་ཏེ། སྔ་ལྟས་ཀྱི་མཚན་མ་འདི་དང་སྦྱར་ན། འདུས་པ་ཆེན་པོ་རྣམས་ས་ནས་སར་ཤིན་ཏུ་འཕར་ཞིང་ཡང་དག་ངེས་པའི་དོན་མཐོང་བའི་<line/>
སྔ་ལྟས་ཡིན་ནོ། །ཞེས་གསུངས་པ་ལས། རྣལ་འབྱོར་གྱི་ཚོགས་ཀྱིས་གསོལ་པ། སེམས་དཔའ་ཆེན་པོ། ས་ནོན་པའི་སྔ་ལྟས་ནི། ཇི་ལྟ་བུ་ལགས། དོན་མཐོང་<line/>
བའི་སྔ་ལྟས་ནི། །ཇི་ལྟ་བུ་ལགས། བདག་ཅག་རྣམས་ལ་བཤད་དུ་གསོལ་ཞེས་ཞུས་པ་ལས། སེམས་དཔའ་རྡོ་རྗེས་བཀའ་སྩལ་པ། འདུས་པ་ཆེན་པོའི་<line/>
ཚོགས༑ ལེགས་སོ། །ཁྱོད་ཀྱིས་ཞུས་པའི་དོན་རྒྱ་ཆེར་བཤད་པར་བྱའོ། །རྣ་བ་ལྷོགས་ལ་གུས་པར་ཉོན་ཅིག །སྒྲུབ་པ་དོན་གྱི་རྣལ་འབྱོར་པ། །རྣལ་འབྱོར་དོན་<line/>
</page>
<page index="106" id="54A">༄༅། །ལ་སྦྱོར་བའི་ཚེ། །སྤྱད་པའི་ལས་ཀྱི་ཁྱད་པར་གྱིས། །ཁམས་དང་ས་ནི་གར་འགྲོ་བ། །མདོ་དོན་ཚུལ་ལྔས་ལུང་བསྟན་ནོ། །ངེས་<line/>
བའི་སྔ་ལྟས་བྱུང་བ་ཡི། །འབྲས་བུ་དོན་གྱི་ཁྱད་པར་ཡང༌། །ཆོ་འཕྲུལ་སྣ་ཚོགས་སྟོན་པར་ནུས། །དེ་ནས་ཡང་དག་བདེན་པ་འཐོབ། །ངེས་པའི་སྔ་ལྟས་རྣམ་པ་<line/>
ལྔ༑ ༑རྒྱུ་ཡི་དུས་ན་འབྱུང་བ་ནི། །ཚིག་གི་བརྗོད་པ་འདི་ལྟ་སྟེ། །བློ་རྩལ་ལས་ཀྱི་ཁྱད་པར་ཡང༌། །སྣང་བ་ལུས་ཀྱི་སྔ་ལྟས་དང༌། །ངོ་མཚར་རྫས་རྙེད་ཚུལ་རྟགས་<line/>
དང༌། །མཚན་མ་པྲ་ཡི་རྨི་ལྟས་དང༌། །འདུན་པ་མང་པོའི་སྔ་ལྟས་ཀྱིས། །འབྲས་བུ་གང་དང་གང་འགྲུབ་པ། །མཚན་མ་གསལ་བར་རྒྱུད་ལས་འབྱུང༌། །དཔེར་ན་<line/>
མེ་ཡི་སྔ་ལྟས་ནི། །དུ་བའི་མཚན་མ་རྒྱས་པར་འབྱུང༌། །དུ་བ་གར་བྱུང་གནས་དེ་ན། །མེ་ཉིད་ཡོད་པར་ངེས་པ་ཡིན། །དེ་བཞིན་ཆུ་ཡི་སྔ་ལྟས་ཀྱང༌། །རླངས་<line/>
དང་སྔབས་དང་སྲོག་ཆགས་འབྱུང༌། །དེ་ན་ཆུ་ཉིད་ཡོད་པར་ངེས། །རླུང་གི་ལྟས་ཀྱང་འདི་ལྟ་སྟེ། །སྤྲིན་རྣམས་རྒྱུག་ཅིང་དུམ་བུར་འཆད། །དེས་ན་རླུང་ཆེན་འབྱུང་<line/>
བར་ངེས། །རྩི་མ་ཚལ་ལོ་མ་གང་བྱུང་བ། །དེ་ན་གསེར་ཁུང་ཡོད་པ་ལྟར། །སྔ་ལྟས་མཚན་མ་འདི་དག་གིས། །འབྲས་བུ་མཐོན་དམན་གར་འགྱུར་པ། །རྒྱུ་ལ་<line/>
</page>
<page index="107" id="54B">མཁས་པར་བྱས་ནས་ནི། །མཚན་མ་ཅི་བྱུང་དེ་ལ་སྦྱར། །བར་ཆད་མེད་པའི་བརྩོན་འགྲུས་ཀྱི། །སྲོག་ལ་བབ་ཀྱང་མི་ལྟ་བར། །རྣལ་འབྱོར་ཡུལ་ལ་འཇུག་པ་དང༌། །ཏིང་<line/>
འཛིན་རིག་པའི་རྩལ་སྤྲུགས་པ། །གཉེན་པོ་ཀུན་བསྟེན་ས་སྦྱངས་ནས། །རྣལ་འབྱོར་ས་ལ་བརྩོན་པར་བྱ། །འདིས་ནི་གདོན་མི་ཟ་བ་དང༌། །ལ་ལ་ཐེ་ཚོམ་མི་སྐྱེ་ཞིང༌། །མ་<line/>
ངེས་ལ་ཞུགས་ཐེ་ཚོམ་མེད། །དཔེར་ན་འཇིག་རྟེན་བྱིས་པ་དག །ཡུན་རིང་མ་ལ་སྐྱོ་བ་ལྟར། །སྔ་ལྟས་བྱུང་བའི་སྒྲ་ཐོས་ན། །ཤིན་ཏུ་བྲོད་པས་མདུན་བསུ་ལྟར། །ལྟས་<line/>
ཆེན་བྱུང་བའི་བྲོད་ཚུལ་གྱི། །ཤིན་ཏུ་བརྩོན་པས་བདེ་ཐོབ་འགྱུར། །དེ་བས་སྔ་ལྟས་མཚན་མ་རྣམས། །ཤེས་ནས་བརྩོན་པར་འབད་པའི་རིགས། །བློ་རྩལ་ལས་ཀྱི་<line/>
ཁྱད་པར་གྱིས། །ཏིང་འཛིན་དྲོད་ཀྱི་སྔ་ལྟས་འབྱུང༌། །ཡང་དག་བདེན་པའི་དོན་བསྟན་ན། །མི་སྐྲག་མི་དང་དགའ་བ་སྐྱེ། །ཡང་དག་དོན་ལ་ངེས་བལྟས་ན། །འཁོར་བའི་<line/>
ཆོས་ལ་སྐྱོ་བ་སྐྱེ། །ཡང་དག་དོན་ལ་འདྲིས་པ་དང༌། །རྣམ་གྲངས་ཆོས་ལ་དད་མི་འགྱུར། །ཡང་དག་དོན་ཉིད་མཐོང་བ་དང༌། །ཚིག་ལ་དགའ་བ་མི་སྐྱེ་ཞིང༌། །དོན་ཉིད་<line/>
ཉེ་བར་འཛིན་པར་བྱེད། །དོན་མཐོང་བ་དང་ཡེ་ཤེས་སྐྱེ། །ཡེ་ཤེས་སྐྱེས་པར་གྱུར་པ་དང༌། །དངོས་པོར་སྣང་བ་ཐམས་ཅད་ཀུན། །སྒྱུ་མ་བཞིན་དུ་ཤེས་པར་འགྱུར། །<line/>
</page>
<page index="108" id="55A">༄༅། །སྒྱུ་མ་ཙམ་དུ་ཤེས་པ་ལ། །བརྟེན་ནས་ཆོས་ཉིད་དོན་བལྟས་ན། །སྣང་བ་མེད་པའི་དོན་ཉིད་ནི། །སྣང་བ་མེད་པར་མཐོང་བར་འགྱུར། །<line/>
སྣང་མེད་སྲིད་པ་མཐོང་བའི་ཚེ། །ཆོ་འཕྲུལ་རྒྱུ་བ་ཐམས་ཅད་འབྱུང༌། །དེ་ཉིད་བདེན་པའི་སྔ་ལྟས་སོ། །དེ་ནས་ཉི་མའི་འོད་ཟེར་གྱིས། །རྡུལ་ཕྲན་འདྲ་བའི་མཚན་<line/>
མ་འབྱུང༌། །དེ་ནི་གཡོ་བའི་སྔ་ལྟས་སོ། །དེ་ནས་སྨིག་རྒྱུ་ལྟ་བུར་འབྱུང༌། །དང་པོའི་དྲོད་ཅེས་བྱ་བར་བཤད། །དེ་ནས་མཚོ་ཡི་རླབས་ལྟར་འབྱུང༌། །བར་གྱི་དྲོད་<line/>
ཅེས་བྱ་བར་བཤད། །དེ་ནས་རླུང་ཆེན་ལྟ་བུར་ཡང༌། །ཐོགས་པ་མེད་པར་འབྱུང་བར་འགྱུར། །ཐ་མའི་དྲོད་ཅེས་བྱ་བར་བཤད། །དེ་ནས་ཡིག་འབྲུའི་དྲོད་<line/>
སྤྲོས་པས། །ཆར་ཆེན་འབབ་པ་ལྟ་བུར་འབྱུང༌། །དེ་ནི་ཐོབ་པའི་དྲོད་ཅེས་བྱ། །དེ་ནས་མཁའ་ལ་སྤྲིན་ལྡིང་བཞིན། །ཏིང་འཛིན་རྩ་འཕང་མཐོ་བར་འགྱུར། །དེ་ནི་<line/>
ཤིན་ཏུ་བརྟན་པའི་དྲོད། །དེ་ནས་ཏ་ལ་གཅིག་ཙམ་དུ། །བདག་གི་ལུས་ནི་དབང་མེད་པར། །མཁའ་ལ་འཕར་ཞིང་འཕགས་པར་རྩོལ། །འདི་ནི་ཤིན་ཏུ་གསལ་<line/>
བའི་དྲོད། །དེ་ནས་ས་ཆེན་གཡོ་བ་ལྟར། །ཤིན་ཏུ་ཡམ་ཡོམ་མར་མེར་འབྱུང༌། །འདི་ནི་དང་པོའི་རྟགས་ཞེས་བྱ། །དེ་ནས་ཏིང་འཛིན་རྩལ་སྦྱངས་ན། །ཇི་ལྟར་<line/>
</page>
<page index="109" id="55B">དམིགས་པ་དེར་འགྲུབ་སྟེ། །མེ་ཡི་སྐྱེ་མཆེད་དེར་བསྒོམས་ན། །མེ་ཡི་རང་བཞིན་ཉིད་དུ་འགྱུར། །ཆུ་ཡི་སྐྱེ་མཆེད་དེར་བསྒོམས་ན། །ཆུ་ཡི་སྐྱེ་མཆེད་ཉིད་དུ་འགྱུར། །<line/>
རླུང་གི་སྐྱེ་མཆེད་དེར་བསྒོམས་ན། །རླུང་གི་སྐྱེ་མཆེད་ཉིད་དུ་འགྱུར། །ཡིག་འབྲུའི་སྐྱེ་མཆེད་དེར་བསྒོམས་ན། །ཡིག་འབྲུ་གང་ལྟར་གསལ་བར་འགྱུར། །དེ་ལྟར་རྫས་<line/>
ཀྱི་སྐྱེ་མཆེད་དུ། །གང་ལྟར་བསྒོམས་པ་དེ་ལྟར་འགྱུར། །དེ་ནི་རྟགས་ཆེན་ཐོབ་པ་ཡིན། །བློ་ཡི་ཏིང་འཛིན་རྩལ་རྫོགས་ན། །ངག་གི་བདེན་པའི་རྩལ་འབྱུང་སྟེ། །སྲེག་<line/>
པའི་མེ་ཆེན་མཐོང་བ་ན། །ཞི་བར་གྱུར་ཅིག་བྱས་པ་ཡིས། །དེ་ཉིད་དུ་ནི་ཞི་བར་འགྱུར། །ཆུ་རླུང་གནོད་པའི་རྒྱུན་བྱུང་ན། །ཆད་པར་གྱུར་ཅིག་བརྗོད་པ་ཡིས། །དེ་ཉིད་དུ་<line/>
ནི་འཆད་པར་འགྱུར། །རླུང་ཆེན་གནོད་པའི་རྒྱུན་བྱུང་ན། །ཞི་བར་གྱུར་ཅིག་བརྗོད་པ་ཡིས། །དེ་ཉིད་དུ་ནི་ཆད་པར་འགྱུར། །ནད་པའི་ཚོགས་ནི་མཐོང་བ་ན། །གང་ནན་<line/>
བའི་དམིགས་དེར་ནི། །སེལ་གོལ་གཏོགས་པ་ཙམ་གྱིས་ཀྱང༌། །ནད་རྣམས་ཞི་བར་གྱུར་ཅེས་བརྗོད། །ནད་ཀྱི་ཚོགས་རྣམས་ཞི་བར་འགྱུར། །དེ་བཞིན་ངག་གིས་<line/>
བརྗོད་བྱས་པ། །ཐམས་ཅད་མ་ལུས་གྲུབ་པར་འགྱུར། །ངག་གི་བདེན་པའི་རྩལ་རྫོགས་ན། །ལུས་ཀྱི་དྲོད་ལ་རྩལ་འབྱུང་སྟེ། །གཉིད་ཀྱི་རྟོག་པ་ཆོམས་པ་དང༌། །ལུས་<line/>
</page>
<page index="110" id="56A">༄༅། །ཀྱི་བཟོད་པ་ཐོབ་པ་ནི། །འདི་ནི་དང་པོའི་དྲོད་ཡིན་ནོ། །ཁམ་གྱི་ཟས་དང་བྲལ་བ་དང༌། །མདངས་དང་དབང་པོ་གསལ་གྱུར་པ། །འདི་<line/>
ནི་གཉིས་པའི་དྲོད་ཅེས་བྱ། །ཤིང་བལ་ལྟ་བུར་ཡང་བ་དང༌། །ཁམས་བདེ་མི་བདེ་མི་འབྱུང་ཞིང༌། །ནད་ཀྱི་ཚོགས་དང་བྲལ་གྱུར་པ། །འདི་ནི་དྲོད་ཆེན་བསྟན་པ་<line/>
ཡིན༑ ༑ཁམ་ཀྱི་ཟས་ལ་མ་བསྟེན་ཡང༌། །དབང་པོ་གཟི་མདངས་ཤིན་ཏུ་གསལ། །འདི་ནི་ཏིང་འཛིན་རོ་ཚོར་རྟགས། །གཞན་ཡང་ལུས་ཀྱི་སྔ་ལྟས་ནི། །མཉམ་<line/>
པའི་སྐྱིལ་ཀྲུང་བཅས་ནས་ནི། །ཁྲུ་གང་ཙམ་དུ་འཕར་བ་དང༌། །ཏ་ལ་གང་ཙམ་བར་དུ་འགྲོ། །འདི་ཡང་ལྟས་ཆེན་རྟགས་ཡིན་ནོ། །གཞན་ཡང་སྣང་བའི་ནམ་<line/>
མཁའ་ལ། །གོམ་པས་བགྲོད་དེ་འགྲོ་བ་དང༌། །ཆུ་ལ་མི་འབྱིང་ས་ལ་འཛུལ། །མེ་ཡིས་མི་འཚིག་རླུང་བཅིངས་པ། །འདི་ཡང་སྔ་ལྟས་ཆེན་པོ་ཡིན། །ལུས་ཀྱི་བདེན་<line/>
པའི་རྩལ་རྫོགས་ན། །མཐུ་ཡི་རྩལ་ཡང་འབྱུང་བ་སྟེ། །མཐུ་ཡི་བྱིན་རླབས་བསམ་མི་ཁྱབ། །གལ་ཏེ་དགོས་སམ་འདོད་པ་ན། །ས་འམ་རྡོ་འམ་བྱེ་མ་དག །གསེར་<line/>
དང་དངུལ་ལ་སོགས་པར་བསྒྱུར། །སྐམས་དག་ལ་ཆུ་འབྱིན་ཅིང༌། །སོལ་བ་དག་ལ་ལྗོན་ཤིང་འབྱུང༌། །དེ་ལ་སོགས་པའི་དགོས་པ་རྣམས། །ཇི་ལྟར་འདོད་པ་དེ་<line/>
</page>
<page index="111" id="56B">ལྟར་འགྲུབ། །སྤྱོད་པའི་མཐུ་དང་རྩལ་རྫོགས་ན། །འབྱོར་བའི་ཡོན་ཏན་རྫོགས་འགྱུར་ཏེ། །ཡིད་དུ་འོང་བའི་ནོར་འབྱུང་ཞིང༌། །འདོད་པས་བསམ་པ་ཐམས་ཅད་འགྲུབ། །<line/>
རྫས་ཀྱི་མཆོག་ཏུ་གྱུར་པ་ཡི། །ངོ་མཚར་ཅན་དུ་རྙེད་པར་འགྱུར། །དེ་དག་རུང་བའི་སྔ་ལྟས་སོ། །འགྲོ་གང་འདུ་བའི་སྔ་ལྟས་ཀྱང༌། །ཀུན་གྱིས་བཀུར་ཞིང་དགའ་བ་དང༌།།<line/>
ཀུན་གྱི་ཡིད་དུ་འོང་བར་འགྱུར། །ཐམས་ཅད་འདུལ་ཞིང་ཐམས་ཅད་ལ། །དབང་སྒྱུར་བྱེད་པའི་མཆོག་ཏུ་འགྱུར། །དེ་དག་སྔ་ལྟས་ཆེན་པོ་ཡིན། །མཚན་མ་པྲ་ཡི་<line/>
རྨི་ལྟས་ཀྱང༌། །ཤིང་ཏུ་རྒྱ་ཆེར་འབྱུང་བ་སྟེ། །རྣལ་འབྱོར་ཅན་གྱིས་ཤེས་པར་གྱིས། །བག་ཆགས་བྱང་བའི་སྔ་ལྟས་ཀྱང༌། །རྟག་པར་གཅེར་བུར་འབྱུང་བ་དང༌། །ཁྲུས་<line/>
ཆེན་རྟག་ཏུ་བྱེད་པ་དང༌། །དྲི་མའི་ཚོགས་རྣམས་དག་པ་དང༌། །ཆུ་བོ་དག་ལ་རྒལ་བ་དང༌། །མཚོ་ཆུ་དག་ལ་བརྐྱལ་བ་དང༌། །ཆར་གྱི་རྒྱུན་གྱིས་འཁྲུ་བ་དང༌། །གཞན་<line/>
གྱིས་བུམ་པ་གང་བའི་ཆུས། །བདག་གིས་ལུས་ལ་ལྡུགས་པ་དང༌། །མེ་དཔུང་ཆེན་པོས་བསྲེག་པ་དང༌། །ཤིན་ཏུ་མཐོན་པོའི་རྩེ་དག་ལས། །རླུང་གིས་ཤིན་ཏུ་གཡེང་<line/>
ཞིང་འཐོར། །འདི་དག་བག་ཆགས་བྱང་བའི་ལྟས། །འཇིགས་དང་བྲལ་བའི་སྔ་ལྟས་ནི། །གཡུལ་འགྱེད་པ་ལས་སླར་ལོག་དང༌། །ནད་ལས་ཐར་ཏེ་སོས་པ་དང༌།།<line/>
</page>
<page index="112" id="57A">༄༅། །བཙོན་ར་དག་ལས་ཐར་པ་དང༌། །གཤེད་མའི་ལག་ནས་ཤོར་བ་དང༌། །གཅན་གཟན་ནང་ནས་བྲོས་པ་དང༌། །དུག་ནད་དག་ལས་སོས་<line/>
པ་དང༌། །བཅིངས་པ་དག་ལས་གྲོལ་བ་དང༌། །ཐག་པ་བཅད་པར་གྱུར་པ་རྣམས། །མཚན་མ་བཟང་པོའི་སྔ་ལྟས་ཡིན། །ས་རྣམས་ཐོབ་པའི་སྔ་ལྟས་ནི། །ཁྲི་རྐང་<line/>
དག་ལ་འཛེག་པ་དང༌། །ཕལ་པའི་སྐས་ལ་འཛེག་པ་དང༌། །ལྗོན་ཤིང་དག་ལ་འཛེག་པ་དང༌། །གྱེན་དུ་ཤིན་ཏུ་འགྲོ་བ་དང༌། །རི་བོའི་རྩེ་ལ་འཛེག་པ་དང༌། །རིན་<line/>
ཆེན་སྐས་ལ་འཛེག་པ་དང༌། །མཆོད་རྟེན་དག་ལ་འཛེག་པ་དང༌། །ནམ་མཁའི་སྐས་ལ་འཛེག་པ་རྣམས། །འདི་དག་དོན་གྱི་སྔ་ལྟས་ཡིན། །ས་རྣམས་ནོན་<line/>
པའི་སྔ་ལྟས་ཀྱང༌། །ཁྲི་མཐོན་སྟེང་ན་འདུག་པ་དང༌། །གླང་པོ་ཆེ་ལ་ཞོན་པ་དང༌། །སེངྒེ་དག་ལ་ཞོན་པ་དང༌། །ཁྱུང་ཆེན་ལྡིང་ལ་ཞོན་པ་དང༌། །མཆོད་རྟེན་ཁ་ལ་<line/>
ཕྱིན་པ་དང༌། །རི་བོའི་རྩེ་ལ་འདུག་པ་དང༌། །ནམ་མཁའི་དབྱིངས་ན་འདུག་པ་དང༌། །ལུས་ལ་སྤྲིན་ཕུང་འབྱུང་བ་དང༌། །ཟླ་བའི་སྟེང་ན་འདུག་པ་དང༌། །ཉི་མའི་<line/>
སྟེང་ན་འདུག་པ་རྣམས། །རྣལ་འབྱོར་ས་ལ་གནས་པའི་རྟགས། །སངས་རྒྱས་སྲས་ཀྱི་སྔ་ལྟས་ནི། །རྒྱལ་པོའི་བཀའ་ལ་བཏགས་པ་དང༌། །བཀའ་ཡི་དབང་<line/>
</page>
<page index="113" id="57B">པོར་བསྐོས་པ་དང༌། །གཞན་ལ་དབང་སྒྱུར་བྱེད་པ་དང༌། །འཇིག་རྟེན་སྐོས་ལ་འབེབས་པ་དང༌། །གཞན་གྱི་སྡེ་པ་དབང་སྡུད་དང༌། །གཡུལ་ཆེན་དག་ལས་རྒྱལ་བ་དང༌།།<line/>
བདག་ཉིད་རྒྱལ་པོར་གྱུར་པ་དང༌། །མགོ་ལ་མེ་ཏོག་སྐྱེས་པ་རྣམས། །རྒྱལ་པོའི་སྲས་སུ་གྱུར་པའི་ལྟས། །ཆོས་ལ་དབང་ཐོབ་སྔ་ལྟས་ནི། །གླེགས་བམ་ཟབ་མོ་རྙེད་པ་དང༌།།<line/>
དེ་བཞིན་འདྲི་བ་མང་པོ་དང༌། །དེ་དག་ལ་ནི་དཔྱོད་པ་དང༌། །གཞན་ལ་འཆད་ཅིང་སྟོན་པ་དང༌། །དོན་ཉིད་གཏན་ལ་འབེབས་པ་དང༌། །མེ་ལོང་དག་ལ་ལྟ་བ་དང༌། །<line/>
ཤེལ་གྱི་བུམ་པ་གང་བ་ལ། །བལྟ་ཞིང་བརྟགས་ཏེ་འཐུང་བ་དང༌། །རིན་ཆེ་ནོར་བུ་ཐུ་བ་དང༌། །འཁོར་ལོ་ལག་ཏུ་བབས་པ་དང༌། །ཉི་ཟླ་ལག་པས་ཟིན་པ་དང༌། །རི་རབ་<line/>
ཀླད་ལ་བསྐོར་བ་རྣམས། །ཆོས་ལ་དབང་ཐོབ་སྔ་ལྟས་སོ། །བདེན་པ་མཐོང་བའི་སྔ་ལྟས་ཀྱང༌། །སྔོན་མ་མཐོང་གི་ཡུལ་མཐོང་དང༌། །སྟོང་གསུམ་རྒྱ་ཆེར་མཐོང་བ་<line/>
དང༌། །གླིང་རྣམས་གཞན་དུ་ཕྱིན་པ་དང༌། །རི་རབ་ཁ་ལ་ཕྱིན་པ་དང༌། །ནམ་མཁའ་རྒྱ་ཆེར་མཐོང་བ་དང༌། །རྒྱ་མཚོའི་གཏིང་དུ་ཕྱིན་པ་དང༌། །ལག་ན་སྒྲོན་མེ་ཐོགས་<line/>
བ་དང༌། །ཉི་མའི་སྙིང་པོ་ལྟ་བ་དང༌། །སྣང་སྲིད་དཔྱོད་པ་བྱེད་པ་རྣམས། །ཆོས་ལ་དབང་ཐོབ་ལྟས་ཆེན་ཡིན། །ལུང་བསྟན་ཐོབ་པའི་སྔ་ལྟས་ནི། །རོལ་མོའི་སྒྲ་རྣམས་<line/>
</page>
<page index="114" id="58A">༄༅། །ཐོས་པ་དང༌། །འབྲུག་གི་སྒྲ་ནི་གྲགས་པ་དང༌། །སེངྒེའི་ང་རོ་གྲགས་པ་དང༌། །ཆོས་ཀྱི་སྒྲ་ཡི་གཏམ་ཐོས་དང༌། །གཟུགས་བརྙན་ཞལ་<line/>
ནི་འཛུམ་པ་དང༌། །སངས་རྒྱས་གསུང་ཐོས་སྐུ་མི་མཐོང༌། །ལྷ་མོ་གླུ་དབྱངས་སྒྲོག་པ་དང༌། །གཞལ་ཡས་དག་ལ་སྒྲ་འབྱུང་དང༌། །གྲོགས་པོ་གྲོགས་པོ་ཞེས་བརྗོད་<line/>
ཅིང༌། །ཆོས་ཀྱི་བགྲོ་བ་བྱེད་པ་རྣམས། །ལུང་བསྟན་འབྱུང་བའི་སྔ་ལྟས་སོ། །དེ་ལ་སོགས་པའི་མཚན་མ་རྣམས། །ལྟས་ཆེན་ཀུན་ཏུ་སྣང་བ་དང༌། །གང་ཟག་ལས་<line/>
ཀྱི་དང་པོ་རྣམས། །རིག་འཛིན་སོ་སོའི་ས་པ་ནི། །འགྱུར་བའི་སྔ་ལྟས་བཤད་པ་ཡིན། །རྣལ་འབྱོར་ལས་ཀྱི་དང་པོ་ལ། །ལྟས་ཆེན་འདི་དག་གང་བྱུང་ཡང༌། །འཁོར་<line/>
བའི་འདུ་འཛི་ཀུན་བསལ་ནས། །དོན་ལ་རྟོག་ཅིང་ས་རྣམས་སྦྱོང༌། །དེས་ནི་དོན་ལ་རེག་པར་འགྱུར། །དོན་ལ་རེག་པའི་བྱིན་རླབས་ཀྱིས། །རིག་འཛིན་རྡོ་རྗེར་<line/>
ལྷུན་གྱིས་གྲུབ། །རིག་འཛིན་ས་ལ་གནས་པ་དང༌། །ས་ལ་རྩལ་ཆེན་སྦྱོང་བའི་ཚེ། །རྩལ་གྱི་ཆོ་འཕྲུལ་སྣ་ཚོགས་འབྱུང༌། །ཉི་ཟླ་ཞོན་ནས་འགྲོ་བ་དང༌། །རི་རབ་<line/>
རྐེད་ནས་གསོར་བ་དང༌། །འཇིག་རྟེན་རྒྱང་མར་འཕངས་པ་དང༌། །སྲེག་པའི་བསྐལ་པ་གཞིལ་བ་ལ། །སོགས་པའི་ཆོ་འཕྲུལ་ཐམས་ཅད་ཀུན། །ཁྱད་པར་རྩལ་གྱིས་<line/>
</page>
<page index="115" id="58B">སྟོན་པར་ནུས། །དེ་ལ་སོགས་པའི་རྫུ་འཕྲུལ་རྣམས། །རྫུ་འཕྲུལ་གྱི་ན་ཆོ་འཕྲུལ་ཡིན། །རྗེས་སུ་བསྟན་པའི་ཆོ་འཕྲུལ་ནི། །འདུལ་བའི་འགྲོ་བ་ཐམས་ཅད་ལ། །སོ་སོའི་<line/>
སྐད་དང་ཆོས་མཐུན་པར། །འདུལ་བའི་སྒོ་ནི་སྣ་ཚོགས་སུ། །སོ་སོའི་སྐད་དུ་སྟོན་པར་ནུས། །དེ་དག་རྗེས་སུ་བསྟན་པ་ཡིན། །ཆོས་ཀྱི་སྒོ་རྣམས་སྣང་བ་ཡི། །ངེས་<line/>
པའི་ཆོ་འཕྲུལ་བསྟན་པ་ནི། །ཏིང་འཛིན་རྩལ་གྱི་ཁྱད་པར་གྱིས། །འཇིག་རྟེན་ཁམས་རྣམས་གཡོས་ནས་ཀྱང༌། །ཐམས་ཅད་ངོ་མཚར་སྐྱེ་འགྱུར་ཏེ། །སེམས་ཀྱི་<line/>
བསམ་པ་རངས་བྱས་ནས། །སོ་སོ་དགའ་བའི་རོ་མྱོང་འགྱུར། །ཆོས་རྣམས་སྣང་བའི་ཆོ་འཕྲུལ་ཡིན། །ཀུན་ནས་ཀུན་ཏུ་བརྗོད་པ་ནི། །གསང་བའི་ཡི་གེའི་ཕྲེང་བ་ལས།།<line/>
རྫུ་འཕྲུལ་ཆོས་ཀྱི་སྒྲ་སྒྲོག་པས། །མཐོང་ཡོད་སྣང་གྲགས་ཆོས་རྣམས་ཀུན། །ཀུན་ཀྱང་སྔགས་ཀྱི་སྒྲར་གྲགས་པས། །སྔགས་སུ་མ་གྱུར་གང་ཡང་མེད། །དེས་ན་<line/>
རྩལ་གྱི་ཁྱད་པར་ལ། །སོགས་པའི་ཡོན་ཏན་ཐམས་ཅད་འབྱུང༌། །ཞེས་སྨྲ་བའི་སེངྒེ་ཆེན་པོ་སེམས་དཔའི་རྡོ་རྗེས་གསུངས་སོ། །རྒྱུད་ཀྱི་རྒྱལ་པོ་ཆེན་པོ་རྡོ་རྗེ་བཀོད་པ་<line/>
ཀུན་འདུས་རིག་པའི་མདོ་ལས། ཆོ་འཕྲུལ་བསྟན་པའི་ལེའུ་སྟེ་གསུམ་པའོ།། །།དེ་ནས་སྨྲ་བའི་སེངྒེ་སེམས་དཔའི་རྡོ་རྗེ་མི་འདའ་བའི་དམ་ཚིག་<line/>
</page>
<page index="116" id="59A">༄༅། །གསང་བ་མཆོག་གི་ཏིང་ངེ་འཛིན་ལ་སྙོམས་པར་ཞུགས་སོ། །དེ་ནས་ཏིང་ངེ་འཛིན་དེ་ལས་བཞེངས་པར་གྱུར་པ་དང༌། འདུས་པའི་རྣལ་<line/>
འབྱོར་ཆེན་པོ་རྣམས་ཀྱིས་འདི་སྐད་ཅེས་གསོལ་ཏོ། །སྨྲ་བའི་སེངྒེ་སེམས་དཔའ་ཆེན་པོ། ཁྱོད་ཉིད་ནི། དམ་ཚིག་ཆེན་པོའི་བདག་ཉིད་དུ་བདག་ཅག་རྣམས་<line/>
ཀྱིས་མཐོང་ངོ༌། །དེ་སྐད་ཅེས་གསོལ་པ་དང༌། སེམས་དཔའ་ཆེན་པོ་དེས་བཀའ་སྩལ་པ། འདུས་པའི་རྣལ་འབྱོར་རྣམས། ཆོས་ཐམས་ཅད་ཀྱི་སྲོག་ནི། དམ་<line/>
ཚིག་ཡིན་པར་ཤེས་པར་གྱིས་ཤིག །དེ་ནས་འདུས་པ་ཆེན་པོའི་ཚོགས་ཀྱིས་སེམས་དཔའ་ཆེན་པོ་ལ་འདི་སྐད་ཅེས་གསོལ་ཏོ། །སེམས་དཔའ་ཆེན་པོ། དམ་<line/>
ཚིག་མཆོག་གི་གསང་བ་རྣམས་བདག་ཅག་རྣམས་ཐོས་པར་འཚལ། ཐོས་ནས་ཀྱང་རྟོགས་པར་འཚལ། རྟོགས་ནས་ཀྱང་དེ་ལ་གནས་པར་འཚལ་ན། སེམས་<line/>
དཔའ་ཆེན་པོས་རྒྱ་ཆེར་བཤད་དུ་གསོལ། དེ་སྐད་ཅེས་གསོལ་པ་དང༌། སེམས་དཔའ་ཆེན་པོས་བཀའ་སྩལ་པ། འདུས་པ་ཆེན་པོའི་ཚོགས། དམ་ཚིག་<line/>
རྣམས་འདི་ལྟ་སྟེ། ཤིན་ཏུ་གསལ་བའི་དམ་ཚིག་ནི། །སྣོད་མ་ཡིན་པར་གྱུར་པ་ལས། །ཕྱི་ནང་གསང་བ་གསུམ་དག་ཏུ། །སྤ་བའི་ཐབས་སུ་སྤྱད་ནས་ཀྱང༌། །གསང་<line/>
</page>
<page index="117" id="59B">བའི་ཆོས་རྣམས་གསང་བར་བྱ། །བསྟན་པའི་གནས་མིན་སྣོད་ངན་དག །རྣམ་པ་བཞིས་བསྡུས་བྱེ་བྲག་རྣམས། །མ་འོངས་རྣལ་འབྱོར་བཅུད་ཅན་གྱིས། །ཤེས་ནས་<line/>
སྤང་བར་བྱ་ཕྱིར་བཤད། །འཇིག་རྟེན་པ་དང་ཐེག་དམན་དང༌། །མུ་སྟེགས་ལོག་ལྟའི་ལྟ་ལ་དགའ། །དད་མེད་བློ་ཞན་གཡེང་རྨུགས་ཤིང༌། །བསླབ་ཉན་མི་བརྩོན་བྱོལ་<line/>
སོང་མཚུངས། །དད་ལོག་དམ་ཉམས་དོན་ལས་གོལ། །བྱང་ཆུབ་ཐག་པ་གཏིང་ནས་ཆད། །སེམས་ཀྱི་མྱུ་གུའི་རྩ་ཚིག་པ། །ངན་འགྲོའི་འདམ་དུ་ཁ་སྦུབ་ཡིན། །སྣོད་<line/>
མེད་ཁ་སྦུབ་དེ་དག་ལ། །གསང་བ་སྨྲ་བར་བྱ་བ་མིན། །སྨྲས་ན་དེ་ཉིད་ཁ་སྦུབ་འགྱུར། །གསང་བའི་ཚིག་རྣམས་ཁར་སྨྲ་ཡང༌། །གབ་པ་གསང་བའི་དོན་མི་ཤེས། །སྐྱོན་<line/>
ཅན་སྤ་ལོ་སྒྲོག་རྣམས་ལ། །གསང་བའི་དོན་རྣམས་ལྷག་པར་སྨྲ། །བསྙེན་སྒྲུབ་གསང་བའི་ཚིགས་རྣམས་ལ། །སྒྲ་ལ་ཉན་ཀྱང་དོན་མི་གཉེར། །སྙིང་པོའི་དོན་<line/>
གསང་མི་ཐུབ་པ། །བཅུད་མེད་འཁོར་བར་ཟག་པ་ཡིན། །གསང་དོན་མི་ཐུབ་སྣོད་ངན་ལ། །གསང་བ་སྨྲ་བར་གང་བྱེད་པ། །དེ་དང་སྣོད་མེད་སྣོད་ངན་གཉིས། །འཁོར་<line/>
བའི་ཁམས་སུ་ཟག་པར་མཉམ། །ལྟ་དང་དམ་ཚིག་སྒྲུབ་པ་ཡི། །དམ་པའི་མཛོད་གསུམ་སྨྲ་ཤེས་ཀྱང༌། །གོམས་པའི་མཐུ་མེད་གནས་མ་གྱུར། །ངན་རྒྱུ་ཕྲག་དོག་<line/>
</page>
<page index="118" id="60A">༄༅། །སེར་སྣས་གདུངས། །བྱ་མེད་ཆོས་ལ་བློ་གཏོད་ཅིང༌། །སྤྱོད་རྩིང་དམར་ལ་གདེང་མེད་པར། །རྣལ་འབྱོར་སྤྱོད་ལ་ལྟ་དམན་ཞེས། །ཟེར་བ་<line/>
ཕམ་འགྱུར་འཁོར་བར་འཕོ། །སྣོད་ངན་འཁོར་བར་འབོ་བ་ལ། །གསང་བའི་དོན་རྣམས་སྨྲ་བྱེད་པ། །གསང་བ་ཉམས་པའི་དབང་གིས་ནི། །ཉམས་པ་དེ་དང་དེ་<line/>
འདྲར་འགྱུར། །ཟླ་ངན་ཉམས་སོད་ཅན་ལན་འདྲེན། །ཁ་གསག་ལྕེ་གཉིས་སྒྱུར་བྱེད་ཅིང༌། །སེམས་ལ་ཉོན་མོངས་ལྔ་བཅངས་ཏེ། །རྐུ་དང་སྒྱུ་སྤྱོད་རྫུན་ལ་དགའ། །ཚེ་<line/>
གཅིག་གྲགས་པ་ཆེད་ཕྱིར་དུ། །གང་ཟག་ཕྱིར་འབྲང་ཚིག་འགའ་ལ། །མཉན་ཏེ་བརྗོད་འདོད་ཚུལ་འཆོས་པ། །ལོག་སྨྲ་དུག་ཅན་ཐ་རམ་ལྟུང༌། །དུག་ཅན་ལྟུང་<line/>
བའི་སྣོད་དེ་ལ། །གསང་བའི་དམིགས་རྣམས་སྨྲ་བ་ནི། །རྣལ་འབྱོར་ཉམས་པ་ཆེན་པོ་སྟེ། །འཁོར་བའི་ཐ་མར་དེ་ལྟུང་འགྱུར། །འདི་ལྟར་ཕམ་འགྱུར་སྣོད་ངན་<line/>
ལ༑ ༑གསང་བ་གསང་ཆེན་ལ་སོགས་པའི། །དོན་དང་རང་བཞིན་གང་ཡིན་པ། །བསྟན་ཀྱང་ཕམ་ལྟུང་གེགས་སུ་འགྱུར། །དེ་བས་བསྟན་པར་བྱ་བ་མིན། །གལ་ཏེ་<line/>
བསྟན་པར་གྱུར་ན་ནི། །སྟོན་སྨྲ་ཉན་བྱེད་དེ་དག་རྣམས། །མཐོང་ཡུན་ཕུང་བྱེད་གཉིས་སྐྲག་འགྱུར། །རྣལ་འབྱོར་མཁས་གསལ་དོན་ལྡན་ལ། །རྣལ་འབྱོར་<line/>
</page>
<page index="119" id="60B">མི་ཤེས་གང་དག་གིས། །དྲེགས་པའི་དབང་གིས་ཕྲག་དོག་གི །སེམས་ཀྱི་རྣམ་གྲངས་ཅི་སྐྱེད་པ། །དེ་སྙེད་བསྐལ་པའི་གྲངས་མཉམ་པར། །འབྲས་བུ་མི་བཟད་མྱོང་བར་<line/>
འགྱུར། །གལ་ཏེ་ལས་ཀྱི་འཕྲོ་ལེན་ན། །དེ་སྙེད་བསྐལ་པར་བཟོད་འཇུག་དགོས། །མཁས་གསལ་དོན་ལྡན་གྱིས་ཀྱང་ནི། །གོང་མ་བཞིན་དུ་ངན་བསམས་ན། །དེ་ཡང་<line/>
གནས་ངན་ལེན་པ་སྟེ། །མཁས་པ་དེ་ལ་སྐྱོ་མི་ནུས། །རྣལ་འབྱོར་དོན་ལྡན་ཚུལ་མཐུན་ལ། །ངན་པའི་ཚིག་གིས་སེམས་དཀྲུགས་ཤིང༌། །སྒྲོ་སྐུར་རྐུ་དང་བརླང་བཏབ་ན། །<line/>
དམྱལ་བ་རྡོ་རྗེར་དེ་ལྟུང་འགྱུར། །ཞར་ལས་བྱུང་བའི་རྣམ་སྨིན་ཡང༌། །ཇི་ལྟར་རྒྱུ་མཐུན་དེ་འདྲར་འགྱུར། །སྐལ་པ་དམན་པའི་རྣལ་འབྱོར་པ། །རྩ་ཉམས་སྐྱོ་ཅན་རང་<line/>
བཞིན་ནི། །ངན་སེམས་ཁྲོ་གཏུམ་ལྡན་པ་དང༌། །མི་ཟད་ཕྲ་མེན་ལས་སྤྱོད་བྱེད། །གང་དག་མི་ཤེས་ངང་ཚུལ་ཅན། །བྱིས་པའི་རང་བཞིན་བློ་ཞན་པས། །ཤིན་ཏུ་དམན་<line/>
པའི་ལྟ་སེམས་ཀྱིས། །ཚུལ་བཅོས་མཁན་ལ་བཀུར་བར་བྱེད། །གང་དག་དམ་ཚིག་ཡོན་ཏན་ལྡན། །བྱམས་ལ་གནས་ཤིང་རྟག་ཏུ་བཟོད། །ཚུལ་ཤེས་དོན་གྱི་<line/>
གཞུང་རྣམས་སྲོང༌། །དེ་དག་ལ་ནི་འདུན་པ་མེད། །དམ་ཚིག་སྤྲེའུ་ལྟར་སྤྱོད་བཞིན་དུ། །བྱང་ཆུབ་སྙིང་པོ་ཐོབ་པ་ཡི། །སངས་རྒྱས་རྣམས་ཀྱང་མི་འབྱུང་ངོ༌། །<line/>
</page>
<page index="120" id="61A">༄༅། །འབྱུང་བར་ཡང་དག་ངས་མ་མཐོང༌། །རྒྱལ་པོ་འབྲས་གྱུར་རྣལ་འབྱོར་པ། །ལམ་སྟོན་སྐྱོན་སེལ་མཁས་པ་ལ། །ཁ་ཅིག་དྲེགས་དང་<line/>
ཕྲག་དོག་གིས། །ཁྲོ་སྤོང་ཐབས་ཀྱིས་སྨོད་པར་བྱེད། །དེ་ནི་འཁོར་བའི་གཏིང་རྡོ་སྟེ། །ནམ་ཡང་ཐར་པའི་ཁར་མི་འབྱུང༌། །མི་ཤེས་པ་ཡི་རྣལ་འབྱོར་པ། །ཡང་དག་<line/>
དོན་དང་ལྡན་པའི་མི། །རྗེས་སུ་འགྲོ་བར་མི་བྱེད་ཅིང༌། །ལོངས་སྤྱོད་འདུ་འཛི་གང་ལྡན་པའི། །རྗེས་སུ་འགྲོ་ཞིང་དེ་ལ་འདུད། །དེ་ནི་ལོག་པའི་ལམ་པ་ཡིན། །རྣལ་འབྱོར་<line/>
ལྟང་དང་བྱང་ཆུབ་ཁེ། །འབན་ཐག་ཆད་པར་བློ་མི་འབྱུང༌། །ཟང་ཟིང་ནོར་དང་གཡོ་སྤྲུལ་ཁེ། །ཆུང་ཡང་ཅི་འགྲུབ་སྲོག་དང་བསྔོ། །རྣལ་འབྱོར་མཁས་པའི་རང་བཞིན་<line/>
ཅན༑ ༑བུམ་སྣོད་ནང་གི་གསལ་བ་ལྟར། །ཤེས་རབ་མཛོད་ཀྱི་གཏེར་ལྡན་ཡང༌། །སྲོག་ཆགས་རྐུན་མོའི་སྔེར་མོ་ལྟར། །ཁོང་ནས་གབ་སྦས་དོན་སྟོན་ལ། །བླུན་པོ་<line/>
རྣམས་ཀྱིས་ཅིར་མི་[?] མཐོང༌། །དཔེར་ན་འདི་འདྲར་ཚུལ་གཅིག་སྟེ། །ལུས་ལ་གཏེར་འཆང་མི་དང་ནི། །བླུན་པོར་གྱུར་པའི་མི་དག་གནས། །འགྲོགས་ཀྱང་གཉིས་<line/>
མཚུངས་ཁྱད་མེད་འདྲ། །ཏིང་འཛིན་བསྔགས་པ་རྗོད་བྱེད་ཅིང༌། །ཏིང་འཛིན་དོན་དུ་གཉེར་བ་མེད། །ཡང་དག་བསྔགས་པ་རྗོད་བྱེད་ཅིང༌། །ཡང་དག་དོན་དུ་གཉེར་བ་<line/>
</page>
<page index="121" id="61B">མེད༑ ༑དམ་ཚིག་བསྔགས་པ་རྗོད་བྱེད་ཅིང༌། །དམ་ཚིག་དོན་དུ་གཉེར་བ་མེད། །ཇི་ལྟར་འགྲོ་གང་ལ་ལ་དག །ནོར་བུ་རིན་ཆེན་འདི་འདྲ་སྟེ། །འདོད་པའི་ཡོན་ཏན་ཀུན་འབྱུང་<line/>
ཞེས༑ ༑རིན་ཆེན་དག་གི་ཡོན་ཏན་བརྗོད། །དེ་ལ་འགྲོ་གང་གཞན་དག་གིས། །དེ་ལྟར་འདོད་པ་འབྱུང་གྱུར་ན། །དེ་ལྟར་ཅུང་ཟད་ཡོད་དམ་ཞེས། །དྲིས་ཀྱང་མེད་པས་སླར་སྨྲས་<line/>
པ༑ ༑གང་ཞིག་དགོས་པ་སྐོང་བ་ཡི། །ཡོན་ཏན་ཅུང་ཟད་སྨོས་པར་ཟད། །དེ་ཉིད་བདག་ལ་མེད་ཅེས་སྨྲ། །དེ་བཞིན་རྣལ་འབྱོར་མི་བརྩོན་པས། །བསླབ་པར་བྱ་བའི་ཆོས་བྲལ་<line/>
ལ༑ ༑ཆོས་ཉིད་བསྔགས་པ་རྗོད་བྱེད་ཀྱང༌། །དེ་དག་ལ་ནི་ཆོས་ཉིད་མེད། །དེ་ལས་སྤྱོད་པའི་ལོག་སྤྱོད་རྣམས། །དམ་ཚིག་ཅན་གྱིས་སྤང་བར་བྱ། །རྣལ་འབྱོར་ཆོས་འཛིན་<line/>
གང་དག་གིས། །རྣལ་འབྱོར་ཉམས་འགྱུར་ལོག་སྲེད་ཅན། །གསང་བ་འཇིགས་པའི་དགྲར་མཐོང་ནས། །དེ་དག་སྡིག་པ་མཐོང་བ་ལྟར། །སྐྲོད་ཅིང་ཆད་པས་གཅོད་བྱེད་<line/>
པ༑ ༑སྐྱེས་བུ་དེ་ནི་རྒྱལ་བའི་སྲས། །དཔེར་ན་བློན་པོ་གང་དག་གིས། །ཉེས་བྱས་ཁྲིམས་དང་འགལ་གྱུར་ན། །འགལ་བར་མི་གཏོང་ཁྲིམས་དང་སྦྱོར། །བཀའ་ཡི་ཡོ་སྲོང་<line/>
བློན་པོ་དེ། །རྒྱལ་པོའི་ཐུགས་འཛིན་དམ་པ་ཞེས། །ཀུན་ཏུ་རྒྱ་ཆེར་གྲགས་པར་འགྱུར། །ལྡུམ་རར་དུག་གི་སྡོང་སྐྱེས་ན། །བདག་པོས་དུག་ཏུ་ཤེས་མ་ཐག །རྩད་ནས་ཕྱུང་<line/>
</page>
<page index="122" id="62A">༄༅། །སྟེ་མེད་པར་བྱེད། །ཅི་ཕྱིར་ལྡུམ་ཟས་དེ་དག་ལས། །དུག་འཕེལ་གྱུར་ན་འཆི་ཕྱིར་རོ། །དེ་བཞིན་ཉམས་འགྱུར་དུག་ཅན་དེ། །བརྟུལ་<line/>
ཞུགས་ཅན་གྱི་རྣལ་འབྱོར་དེས། །གནས་སམ་ལོ་ཡིས་སྤྱུགས་ཏེ་སྤང༌། །གང་དག་མི་སྤོང་མགོན་བྱེད་པ། །དེ་དག་གསང་བའི་དམ་སྲི་ཡིན། །དོན་ལ་རྣལ་འབྱོར་གང་ཞིག་གིས། །<line/>
ཐ་ཚིག་ཟབ་མོར་བཅས་རྣམས་ལས། །སྲུང་བའི་བསམ་པ་མི་གཡོ་བཞིན། །རྩ་བ་ཡན་ལག་བཅས་རྣམས་ལ། །གལ་ཏེ་མ་ཚོར་ཞིག་གྱུར་ནས། །རྣམ་སྨིན་<line/>
ཡོད་ཀྱང་རྩ་མི་ཉམས། །ཇི་ལྟར་གླང་པོ་ཨེ་ནེ་ཡ། །ཤི་ནས་རོ་རུ་གྱུར་མོད་ཀྱང༌། །གིའུ་ཝཾ་རྩིས་ནི་དོན་བྱེད་ལྟར། །རྣལ་འབྱོར་ཉམས་དེ་རོར་གྱུར་ཡང༌། །གཞན་<line/>
གྱིས་བཀུར་བའི་གནས་ཡིན་ཞིང༌། །དེ་ཡི་དོན་བྱེད་ནུས་པ་ཡིན། །དེ་ལྟར་མོད་ཀྱང་འདི་ཀུན་རྣམས། །རྨི་ལམ་དུ་ཡང་མཐོང་མི་བྱ། །ཅི་ཕྱིར་འོ་མ་ཉུང་ངུ་ཞིག །རུལ་<line/>
བས་འོ་མ་ཀུན་རུལ་བཞིན། །རྣལ་འབྱོར་ཉམས་གྱུར་གཅིག་གིས་ནི། །རྣལ་འབྱོར་ཅན་ཀུན་མ་རུངས་འགྱུར། །འཁོར་བའི་གཡུལ་རྒྱལ་བྱེད་པ་ཡི། །ལོག་པའི་<line/>
རྣལ་འབྱོར་ཐམས་ཅད་ཀུན། །དོན་ལ་མཁས་པའི་རྣལ་འབྱོར་པས། །ཐམས་ཅད་བསྒྲིམས་ཏེ་སྤང་བར་བྱ། །གལ་ཏེ་མ་སྤངས་ལོག་སྤྱད་ན། །འཁོར་བའི་<line/>
</page>
<page index="123" id="62B">གཡུལ་ནི་རྒྱལ་འགྱུར་ཏེ། །བདེན་པའི་བྱིན་རླབས་མཐུ་ཆུང་འགྱུར། །ཀུན་ཀྱང་དགེ་སྦྱོང་དོན་ཆུང་ཞེས། །ཡང་དག་དོན་ལས་ཡིད་བྱུང་ཞིང༌། །ལོག་པའི་ཆོས་<line/>
ལ་སྤྲོ་བར་བྱེད། །ཀུན་ཀྱང་ལོག་པའི་ལས་སྤྱད་པས། །ཡིད་དུ་མི་འོང་སྣ་ཚོགས་འབྱུང༌། །དེས་ནི་སྒྲོ་སྐུར་གཉིས་སུ་འགྱུར། །བཀའ་ཡི་ཆད་པ་གང་ཡིན་པ། །<line/>
ཡེ་ཤེས་ཅན་ལྟ་རང་བཞིན་གྱིས། །ནམ་ཡང་གནོད་པ་ཡོང་མི་མཛད། །དེ་ཡི་འཁོར་ན་གནས་པ་ཡི། །གང་དག་མ་རུངས་མཐུ་ཆེན་རྣམས། །རྣལ་འབྱོར་ལོག་<line/>
པར་སྤྱོད་རྣམས་ཀྱི། །སྐྱོན་མཐོང་ཙམ་ན་ཆད་པས་གཅོད། །ཐམས་ཅད་ངན་འགྲོར་སྤྱིའུ་ཚུགས་ལྟུང༌། །སྒྲུབ་པའི་སྣོད་མཆོག་གཅིག་ཡོད་དེ། །འདི་དང་མི་<line/>
མཐུན་ཀུན་རྫོགས་པའི། །རྒྱུད་མཉེན་དོན་ལྡན་ངང་ཚུལ་བཟང༌། །ཅི་ལ་ཆགས་མེད་གཏོང་ལྡན་སེམས། །ཤེས་རབ་རྣམ་གྲོལ་ལྡེ་མིག་གིས། །གཏི་མུག་ཐ་རམ་བློ་<line/>
ཕྱེ་ནས༑ ༑ཆོས་ཀྱི་སྙིང་པོའི་མིག་ལྡན་པས། །རྟག་ཆད་ཕྲད་མཐོང་དབུ་མའི་ཡུལ། །མ་ནོར་ལམ་དུ་འཇུག་ཤེས་པས། །སྡོང་པོ་སྟོང་ཆེན་རབ་དུལ་བའོ། །ཐ་ཚིག་<line/>
ལུང་ལས་བྱུང་བ་བཞིན། །གཞུང་སྲོང་ཐུབ་པར་བྱེད་པ་དེ། །རྒྱལ་བའི་སྲས་པོ་ཡིན་པས་ན། །དེ་ལ་གསང་སྒོ་དབྱེ་བར་བྱ། །ཇི་ལྟར་དམ་ཚིག་ཐུབ་པ་ལྟར། །དེ་<line/>
</page>
<page index="124" id="63A">༄༅། །བཞིན་ཡིད་བཞིན་ནོར་བུ་སྟེ། །ཡིད་འོང་འདོད་དང་བདེ་པ་འབྱུང༌། །རིག་འཛིན་རྒྱལ་བ་ཀུན་ཡུམ་མོ། །དེ་བཞིན་དམ་ཚིག་ཐུབ་པ་<line/>
ལྟར༑ ༑གནས་པར་བྱེད་པའི་རྟེན་ཡང་ཡིན། །དམ་ཚིག་ཀུན་གྱི་སྲོག་ཡིད་ཉེ། །དམ་ཚིག་ཀུན་གྱི་ནོར་མཆོག་གོ །དམ་ཚིག་འདི་ནི་འཇིགས་པའི་<line/>
སྐྱབས། །དམ་ཚིག་བགྲོད་པ་ལམ་གྱི་མཆོག །དམ་ཚིག་ཆུ་བོ་སྒྲོལ་བའི་གྲུ། །དམ་ཚིག་དངོས་གྲུབ་དམ་པ་ཡིན། །དམ་ཚིག་གྲོགས་ཀྱི་མཆོག་ཡིན་ཏེ། །<line/>
དམ་ཚིག་ལོང་བའི་མིག་བུ་ཡིན། །ཇི་ལྟར་དམ་ཚིག་ཐུབ་པ་ལྟར། །གཞན་གྱི་སྡེ་པ་འཇོམས་པ་ཡིན། །འཁོར་བའི་གཡུལ་ལས་རྒྱལ་བར་བྱེད། །དེས་<line/>
ན་དམ་ཚིག་རྒྱུན་བཞིན་བསྲུང༌། །མདོར་ན་བདག་གི་སྒོ་གསུམ་པོ། །དག་པ་གསུམ་གྱི་མཐའ་བཟུང་ནས། །ལྷ་དང་གྲོགས་དང་སློབ་དཔོན་དང༌། །བདག་ཉིད་<line/>
དག་པ་མ་ཁྲེལ་བའི། །ཚུལ་གསུམ་མི་གནོད་དམ་བཅས་གསུམ། །ཡོངས་སུ་མ་ཉམས་མདོ་བཞི་པོ། །མཐར་ཕྱིན་རྒྱ་རྟགས་རྣམ་བཞིར་བཅས། །མདོ་<line/>
དོན་དྲན་པ་ལ་བགྲང་བསྔོ། །བརྟུལ་ཞུགས་སྤྱོད་པའི་དམ་ཚིག་ནི། །དམ་ཚིག་ཀུན་གྱི་ཐོག་མར་འགྲོ། །ཝ་དང་ཅང་ཤེས་གྱི་ལིང་དང༌། །བླང་དོར་མི་འབྲལ་<line/>
</page>
<page index="125" id="63B">ཁྲོ་ཆེན་བདག །ཤིན་ཏུ་གླང་ཆེན་སྨྱོས་འདྲའི་སེམས། །དཔའ་རྟུལ་སྟག་མཆོག་རྔམ་ཞིང་གཏུམ། །མཁའ་ལྡིང་ཁྱུང་ཆེན་ལྷག་མི་ལྟ། །གཏུམ་ཐུང་དོན་ཆེན་སྡོང་<line/>
གཅིག་པ། །ཡིད་ཐུབ་མི་ལྡོག་རྒྱ་མཚོའི་གསེར། །གཏི་མུག་ལྐུག་པའི་བློ་ཚོལ་ལྡན། །རི་བོ་མི་འགྱུར་བརྟན་པ་ཆེ། །མཁའ་ལྟར་ཡངས་དོག་ཀུན་དང་བྲལ། །གནམ་<line/>
ལྕགས་ལྕེ་ཡི་དྲག་ཤུལ་ཅན། །ཕྱག་ན་རྡོ་རྗེའི་བརྟུལ་ཞུགས་བདག །ཟོན་བག་ཁུ་འཕྲིག་ཁ་རོག་སེམས། །ངེས་པའི་ང་རྒྱལ་གླང་ཚུལ་ལྡན། །ཟླ་བྲལ་སེངྒེ་རི་དྭགས་<line/>
རྒྱལ༑ ༑ར་འཇམ་བྱ་ལྟར་ཆགས་འགྲོགས་བློ། །གཡོ་ལྡན་ལྕག་ཆེན་སྒྱུ་མའི་རྒྱ། །གཙང་སྨེ་མེད་པར་ཀུན་སྤྱོད་ཅིང༌། །ཐོགས་མེད་གསོད་སྤྱོད་ཅེ་སྤྱང་ཁ། །ཆེ་བའི་ང་<line/>
རྒྱལ་སྟག་མཆོག་བློ། །ཀུན་འཛེམ་བློ་ལྡན་ནམ་མཁའ་ལྡིང༌། །ས་ཐུབ་བག་ལེན་རྒྱལ་འཁོར་སྐྱོང༌། །རྣལ་འབྱོར་བརྟུལ་ཞུགས་ཆེན་པོ་ནི། །བཅུ་གཉིས་དང་ནི་<line/>
གསུམ་བློར་ལྡན། །གོམས་ནས་ཉམས་སུ་ལེན་བྱེད་པ། །རྣལ་འབྱོར་གསང་བའི་བཀའ་བ་ཡིན། །དལ་བའི་རྒྱུད་ལྡན་ཐ་ཚིག་ཅན། །སྐུ་དང་གསུང་ཐུགས་<line/>
རྡོ་རྗེ་ཡི༑ ༑སྲུང་དང་བརྗོད་དང་གསང་བ་དང༌། །ཡན་ལག་སྤྱད་པའི་དམ་ཚིག་དང༌། །ཡིད་འོང་དང་དུ་བླང་བ་དང༌། །བརྟུལ་ཞུགས་ཟབ་མོར་སྤྱོད་པ་དང༌། །རྣལ་འབྱོར་<line/>
</page>
<page index="126" id="64A">༄༅། །རྣལ་འབྱོར་ཐམས་ཅད་ཀྱི། །མི་འདོར་མི་སྤོང་སྦྱར་བ་ཡི། །རིག་ལྡན་ཤེས་པར་བྱ་བ་དང༌། །ཐོབ་ཅིང་གྲུབ་པར་བྱ་བ་ཡིན། །རེ་རེ་ལ་<line/>
ཡང་ལྔ་ལྔ་སྟེ། །རྩ་བ་དང་ནི་ཡན་ལག་ལས། །བཅུ་གཉིས་དང་ནི་བརྒྱད་ལྡན་པ། །སྤྱད་པར་བྱ་བའི་ནོར་མཆོག་ཡིན། །རྣལ་འབྱོར་བྱང་ཆུབ་སེམས་རྒྱུད་<line/>
ལ༑ ༑ངེས་པར་བརྟགས་ཏེ་སྤྱོད་པའི་བུ། །ཟབ་མོར་རྫོགས་མཆོག་བདེ་བ་ཡི། །བློ་ལ་ངེས་པའི་ལུང་འདི་བསྟན། །འདི་ནི་སྔར་འགྲོ་ཐ་ཚིག་སྟེ། །ཟབ་མོ་སྒྲུབ་<line/>
པའི་སྔོན་ལོགས་སུ། །རྡོ་རྗེ་ཐ་ཚིག་དྲག་པོ་འོ། །གཅན་འཕྲང་ལམ་རྣམས་བསྲུང་བའི་ཕྱིར། །སྤྱི་དང་ཁྱད་པར་དམ་ཚིག་རྣམས། །ངེས་པའི་དོན་གྱིས་བསྲུངས་<line/>
བྱས་ནས། །དེ་ནི་དབྱིག་གི་སྣོད་ཆེན་ཡིན། །དེ་ལྟར་སྤྱི་ཡི་སྡོམ་པ་ལ། །གནས་ནས་དུས་ཀྱི་སྐབས་འདི་རུ། །བསྲུང་བྱ་ཐུབ་པར་བྱ་བ་ནི། མི་ཤིགས་པ་ནི་སེངྒེ་<line/>
སྟེ༑ ༑གཅན་གཟན་རྒྱལ་པོ་ཡིན་པས་སོ། །ཟ་མ་ཏོག་ནི་འདོད་པའི་གཏེར། །དུག་སྤྱོ་བ་ནི་དེར་མི་རིགས། །རིན་ཆེན་མྱུ་གུའི་ལྕུག་ཕྲན་དག །དེ་ནི་འབྲེག་པའི་<line/>
རིགས་མ་ཡིན། །གངས་ཀྱི་ཞུན་ཆུ་ཁོལ་མ་དག །མཁས་པས་བཏུང་བར་བྱ་བ་མིན། །པདྨའི་ཟེའུ་འབྲུ་ཁ་མ་བྱེ། །ཟླ་ཟེར་མ་ཡིན་ཁ་མི་དབྱེ། །མ་བརྟགས་བུ་ག་རྡོལ་ཅན་གྱི་སྣོད། །ཁ་<line/>
</page>
<page index="127" id="64B">མི་དབྱེ་ཞིང་བཅུད་མི་བླུག །དོན་དང་མི་ལྡན་བཅོས་མའི་རྟགས། །བསྲེལ་ཞིང་སྤྱད་པར་བྱ་བ་མིན། །ཤེལ་དཀར་རིན་ཆེན་སྒོ་ང་དག །འདམ་རྫབ་ཁུང་དུ་བསྲུབ་མི་<line/>
བྱ༑ ༑སེངྒེ་དཀར་མོའི་འོ་མ་དག །དུག་ཅན་སྣོད་དུ་བླུག་པ་མིན། །ཡིད་བཞིན་ནོར་བུ་རིན་པོ་ཆེ། །བསྲེག་པར་བྱ་བ་ཡོང་མ་ཡིན། །ཁྱུང་ཆེན་གཤོག་པ་མཁར་བརྐྱང་<line/>
བ༑ ༑དེ་དག་གཅག་པར་བྱ་བ་མིན། །གནམ་ལྕགས་མེ་ཡི་དུར་མོ་དག །བརྡབ་པར་བྱ་བ་མ་ཡིན་ནོ། །སྟག་གཟིག་འདྲོལ་བས་ལས་བྱས་པའི། །ལས་ཀྱི་ལྷག་མ་<line/>
བསྡུ་མི་བྱ། །རྡོ་རྗེ་བྲག་ཆེན་གཏམས་པའི་གཞི། །དེ་དག་གཞིག་པར་བྱ་བ་མིན། །རྡོ་རྗེ་ར་བའི་གོ་ཚགས་ནི། །བསྡམ་བྱ་བྲལ་བར་བྱ་བ་མིན། །བུད་ཤིང་སྲེག་པའི་<line/>
སྒྲོན་མ་དག །གཡེང་བའི་རླུང་གིས་བསྐྱོད་མི་བྱ། །རྡོ་རྗེ་ཚིག་གི་ཆུ་རྒྱུན་དག །འོལ་དཀར་གཅད་པར་བྱ་བ་མིན། །རྒྱལ་པོ་བཀའ་རྟགས་ཕྱག་རྒྱ་དག །ནམ་ཞར་དབྱི་<line/>
བར་མི་བྱ་འོ། །རྡོ་རྗེ་ཕ་ལམ་གཏམས་པའི་མཁར། །རྨང་ནས་བཟློག་པར་མི་བྱ་འོ། །གཙུག་གི་ནོར་བུ་འབར་བ་དག །རྒྱལ་མཚན་རྩེ་ལས་དཔོག་མི་བྱ། །རྣལ་འབྱོར་<line/>
ལས་ཀྱི་ཁྱད་པར་ཅན། །སྐལ་ཅན་རྣམས་ཀྱི་དམ་ཚིག་སྟེ། །སྐལ་པར་ལྡན་པའི་ནོར་མཆོག་ཡིན། །རྒྱུན་དུ་སྤྱད་པའི་ནོར་མཆོག་ནི། །རྡོ་རྗེ་ལས་ནི་ཐུན་ཚགས་དག །<line/>
</page>
<page index="128" id="65A">༄༅། །རྡོ་རྗེ་གོ་ཕུར་ཏྲོམ་ཆེན་གྱིས། །སྲོག་ལ་བར་ཆད་བྱེད་པའི་དགྲ། །ཉོན་མོངས་འཐིབས་པ་དེ་གཞོམ་བྱ། །སྙོམ་ལས་ལེ་ལོའི་དཔུང་<line/>
བསྐྱེད་པ། །ཐུག་ཐུབ་ར་ཆོད་ང་རྒྱལ་གཞི། །དྲེགས་བྱེད་དབང་པོ་མྱོས་པའི་བཅུད། །དཔའ་བྱེད་རྐྱེན་ཡང་བསྡམ་པར་བྱ། །རྡོ་རྗེ་གསང་ཚིག་མ་གཏོགས་པ། །འདྲེས་<line/>
པ་གང་ཟག་བྱིས་པའི་ཚིག །ཟུར་ཡང་བརྗོད་པར་མི་བྱ་ཞིང༌། །ཐམས་ཅད་རྡོ་རྗེ་གསང་བས་བྱའོ། །ཇི་ལྟར་གསོད་པའི་མི་རྣམས་དག །གཤེད་མའི་མིས་ནི་གསོད་<line/>
པའི་ཚེ། །ཐར་པའི་ཐབས་ལ་བརྩོན་པ་བཞིན། །ལེ་ལོའི་དགྲ་བཅོམ་བརྩོན་པར་འབད། །རྣལ་འབྱོར་སྒྲིབ་པའི་གེགས་བསལ་བ། །དཀའ་ཐུབ་སྡོམ་པའི་<line/>
མདུད་པ་ཅན། །འདོད་དང་ལོངས་སྤྱོད་མི་མཐུན་དང༌། །སྤྱི་མཐུན་ནང་དུ་མི་གཅིག་པ། །ཕྱི་ནང་ཅན་དང་གནོད་བྱེད་དང༌། འདོད་མྱོས་བྱིང་རྨུགས་བརྐམ་པ་<line/>
དང༌། །དད་མེད་རྩ་ཉམས་འཕྱར་གཡེང་ཅན། །མཁས་པས་བསྒྲིམས་ཏེ་སྤང་བར་བྱའོ། །དེ་ནི་རྣལ་འབྱོར་གེགས་ཡིན་ཏེ། །དངོས་གྲུབ་ཆུ་བོ་གཅོད་པར་བྱེད།།<line/>
རྣལ་འབྱོར་ངེས་པར་སྤྱོད་པ་ལ། །བར་དུ་གནོད་པའི་བདུད་ལྔ་འབྱུང༌། །རྣམ་རྟོག་འཕྲིག་པའི་བདུད་ཉིད་དང༌། །དེ་བཞིན་བཏང་སྙོམས་ལེ་ལོའི་བདུད། །ལོངས་<line/>
</page>
<page index="129" id="65B">སྤྱོད་འདུ་འཛི་གཡེང་བའི་བདུད། །ཚིག་རྩུབ་མཚོན་ཆ་རྣོན་པོའི་བདུད། །ཁྲོ་གཏུམ་ངན་ཐུང་འཁྲུག་པའི་བདུད། །རྣལ་འབྱོར་སྤྱོད་པའི་བདུད་ལྔ་པོ། །ཡང་དག་དོན་ལ་<line/>
སྒྲིབ་པ་སྟེ། །གཉེན་པོ་བྱང་ཆུབ་སེམས་མཆོག་གིས། །ཞི་བ་ཆེན་པོའི་ངང་དུ་བཟློག །རྣལ་འབྱོར་སྤྱོད་པའི་དགྲ་བཞི་པོ། །ཐབས་ལ་མཁས་པས་གདུལ་བར་བྱ། །རྡོ་རྗེ་<line/>
བརྣག་པ་གསང་འཕེལ་བས། །ངག་གི་དབང་པོ་ཉམས་གྱུར་ཏེ། །ཁ་ན་མ་ཐོས་ཕོག་པར་འགྱུར། །དེ་དག་བཅས་དཀར་འགྱུར་བའི་དགྲ། །ལྟ་དམན་སྤྱོད་རྩིང་འཆོལ་<line/>
པ་ཡིས། །བཀའ་ཡི་གཞུང་པོར་ལོག་པར་སྤྱད། །ནོར་བས་བར་ཆད་འབྱུང་བའི་དགྲ། །དམ་གཙོར་སྤྱོད་པའི་ལས་རྣམས་ཡིན། །འདའ་དཀའ་རྡོ་རྗེ་མཆོག་གསུམ་<line/>
པོ༑ ༑བཏང་སྙོམས་ཕྱལ་བར་ཤོར་བ་ནི། །རྩ་བ་རུལ་བའི་ལྗོན་ཤིང་བཞིན། །བཀའ་ཆད་ཆེན་པོ་འབབ་པའི་གནས། །བརྩམས་པ་ལས་ལ་སྦྱོར་བའི་ཚེ། །འབད་པའི་རྩ་<line/>
ཤུགས་ཆུང་བ་ཡིས། །དོན་རྣམས་གྲུབ་པ་མ་ཡིན་ཏེ། །འབྲས་བུར་མི་འགྱུར་འཕྲོག་པའི་དགྲ། །རྣལ་འབྱོར་ཆེན་པོར་སྤྱོད་པ་ལ། །འདོད་པའི་ནོར་མཆོག་འཕྲོག་པའི་<line/>
དགྲ༑ ༑ཐབས་ལ་མཁས་པའི་སྐྱེས་བུ་ཡིས། །སྐྱོན་གྱི་དགྲ་བཞི་སྤང་བར་བྱ། །སྲིད་གསུམ་བསྒྲལ་བའི་ཞིང་འདི་དག །སངས་རྒྱས་ཞིང་དུ་རྟོགས་པ་ནི། །ས་རྣམ་<line/>
</page>
<page index="130" id="66A">༄༅། །གཅིག་ཅར་སྦྱངས་པ་སྟེ། །ཞིང་རྣམས་དག་པའི་མཆོག་ཡིན་ནོ། །ཁམས་གསུམ་མཆོད་པའི་རྒྱུ་འདི་དག །ཡོ་བྱད་ཆེན་པོའི་མཆོག་<line/>
ཡིན་ཏེ༑ ༑རྒྱལ་བ་ཐམས་ཅད་མཉེས་པའི་རྒྱུ། །རྨད་དུ་བྱུང་བའི་མཆོད་པ་འོ། །འཁོར་བ་དུར་ཁྲོད་གནས་འདི་དག །བདེ་བ་ཆེན་པོའི་གནས་ཡིན་ཏེ། །མ་ནོར་མ་<line/>
བཅོས་ཆོས་ཀྱི་དབྱིངས། །བཙལ་མེད་ལྷུན་གྱིས་གྲུབ་པ་ལ། །དུག་ལྔ་རྒྱུ་བའི་རྩ་བ་དག །ཡེ་ཤེས་ལྔ་ཡི་རྩ་བ་སྟེ། །ཀུན་ཤེས་ཀུན་རིག་གསལ་བ་འོ། །རང་རིག་<line/>
ཡེ་ཤེས་རང་ལས་བྱུང༌། །རྣལ་འབྱོར་ཆོས་མིག་ལྡན་པ་ཡིས། །ངེས་པའི་དོན་དུ་འདི་ལྟར་བལྟའོ། །འདི་ནི་རྒྱུན་གྱི་དམ་ཚིག་སྟེ། །བརྗོད་དུ་མེད་པ་སྲུང་བ་འོ། །<line/>
སྲུང་བ་ཐུབ་པར་བྱ་བ་ལ། །དམ་ཚིག་རྩལ་གྱི་ཁྱད་པར་ནི། །གང་དག་རིག་པ་འཛིན་པ་ཡི། །བློ་ལ་ངེས་པའི་ལུང་དུ་བསྟན། །འདོད་པས་ཆགས་དང་འཇོམས་<line/>
པ་དང༌། །གཏི་མུག་ང་རྒྱལ་ཕྲག་དོག་རྣམས། །རྣལ་འབྱོར་ཆེན་པོའི་དམ་ཚིག་སྟེ། །དོན་དང་ལྡན་པའི་སྐྱེས་པུས་སྤྱད། །སྦྱོར་དང་སྒྲོལ་བར་བྱེད་པ་དང༌། །མ་བྱིན་<line/>
ལེན་དང་ངག་སྤྲུལ་བྱེད། །རྣལ་འབྱོར་དམ་ཚིག་སྤྱོད་པའི་མཆོག །སྤྱད་པར་བྱ་བའི་ལས་ཡིན་ནོ། །རྒྱལ་བ་སེམས་ཅན་ཐམས་ཅད་དང༌། །དངོས་པོར་བརྟགས་<line/>
</page>
<page index="131" id="66B">པ་ཐམས་ཅད་ཀྱང༌། །དོན་གྱི་ངང་དུ་གཅིག་པ་སྟེ། །དེ་ཉིད་སྐུ་གསུང་ཐུགས་ཀྱི་བདག །མཚན་མའི་ཆོས་རྣམས་ཐམས་ཅད་ནི། །མཉམ་པ་ཆེན་པོའི་ངང་དུ་གསལ། །<line/>
ཐེག་པ་འོག་མའི་ཁྱད་པར་རྣམས། །ཀུན་ཀྱང་རང་རིག་བློ་ལ་གསལ། །ཡོན་ཏན་ཅི་འབྱུང་མི་བརྗོད་ཅིང༌། །འོག་མ་རྣམས་ལ་མི་སྨོད་ཅིང༌། །ཐམས་ཅད་མཉམ་<line/>
པའི་དམ་ཚིག་སྟེ། །འདི་ལྟར་ཤེས་ན་ཚོགས་མཆོག་རྫོགས། །གཟུགས་རྣམས་རྣམ་པར་སྣང་བ་མཛད། །ཚིག་རྣམས་བརྗོད་པ་སྣང་མཐའ་ཡས། །རྣམ་རྟོག་<line/>
ཀུན་ཏུ་སེམས་རྡོ་རྗེ། །རིག་དང་ཚོར་བ་རིན་ཆེན་འབྱུང༌། །ཡིད་གཡོ་བྱེད་པ་དོན་ཀུན་རྫོགས། །སྟན་འགན་རང་བཞིན་སྦྱོར་བའི་གནས། །ཞིང་བཅུ་དག་དང་<line/>
ལྡན་པ་ན། །བདེ་བ་ཆེན་པོའི་ལོངས་སྤྱོད་དེ། །ཐོགས་མེད་འཕྲིན་ལས་རྣམ་བཞིར་རྫོགས། །ཕྱི་ཡི་ཡུལ་དང་ནང་གི་སེམས། །ཐམས་ཅད་མཉམ་པ་ཉིད་དུ་གནས། །དེ་<line/>
ལ་སྒྲིབ་དང་མི་སྒྲིབ་ཅེས། །མཉམ་པའི་རྒྱལ་པོས་ཡོང་མ་གསུངས། །ཐམས་ཅད་མཉམ་ཉིད་དབྱིངས་གྱུར་པས། །ཕུང་པོ་ལྔ་དོན་ཡེ་ཤེས་ལྔ། །སྐུ་གསུང་ཐུགས་ཀྱི་<line/>
དབང་ཕྱུག་ནི། །ཕྱག་རྒྱ་ཆེན་པོའི་རིག་འཛིན་ཡིན། །ཡུལ་དང་ཡེ་ཤེས་རང་བཞིན་ལས། །གཞན་གྱི་རང་བཞིན་མེད་པས་ན། །མཚན་མའི་རྣམ་པ་ཅིར་སྣང་ཡང༌། །<line/>
</page>
<page index="132" id="67A">༄༅། །དེ་ལ་ཆད་པའི་གནས་མེད་དོ། །དམ་ཚིག་དམ་པ་གང་ཞེ་ན། །རྟོགས་པ་དམ་པ་དམ་ཚིག་སྟེ། །རྟོགས་པར་བྱེད་པ་གང་ཡིན་པ། །དེ་ནི་<line/>
དམ་ཚིག་ཆེན་པོ་འོ། །ཐམས་ཅད་མཉམ་པའི་ངང་ལ་གནས། །ཏིང་ངེ་འཛིན་གྱི་ཆོ་འཕྲུལ་ལས། །དངོས་སུ་སྤྱད་པ་ཐམས་ཅད་བྱ། །དེ་ནི་དམ་ཚིག་ཆེན་པོ་ཡིན།།<line/>
སྣོད་དུ་གྱུར་པ་ཡུམ་གྱི་དབྱིངས། །བཅུད་རྣམས་རྒྱལ་བ་ཡབ་ཀྱི་མཁའ། །འབྱུང་འཇུག་རིག་པས་ལོངས་སྤྱོད་དེ། །འདི་ནི་རྡོ་རྗེའི་ཐ་ཚིག་ཡིན། །སྲིད་པའི་སེམས་<line/>
ཅན་ཐམས་ཅད་དང༌། །ཐར་པ་ཆོས་ཀྱི་རྣམ་གྲངས་ཀུན། །སོ་སོར་ཐམས་ཅད་སྣང་བ་སྟེ། །ཀུན་ཀྱང་མཉམ་པའི་ངང་དུ་གསལ། །སྤྱོད་པའི་ལས་དང་རྟོག་པ་དང༌། །<line/>
མཚན་མར་གྱུར་པ་ཐམས་ཅད་ཀྱང༌། །སེམས་ཀྱི་ཕྱི་ནང་སྤྱོད་ཡུལ་དེ། །བརྟགས་ན་ལོངས་སྤྱོད་ཚོགས་སུ་འགྱུར། །མ་སྐྱེས་སྟོང་པ་སྐུ་ཡི་རྒྱ། །རང་བཞིན་སྨོན་མེད་<line/>
གསུང་གི་དོན། །མཚན་མེད་ཡིད་ལས་འདས་པའི་ཐུགས། །རྣམ་གསུམ་བདེ་ཆེན་སངས་རྒྱས་སོ། །མཉམ་པའི་ལྟ་བས་དབང་བསྒྱུར་ན། །འཁོར་བ་ཐམས་ཅད་<line/>
དབྱིངས་ལ་སྣང༌། །ལས་ཀུན་རྫོགས་པའི་མཆོག་ཡིན་ཏེ། །གཞན་དུ་འཕྲིན་ལས་ལུས་པ་མེད། །སྡུག་བསྔལ་བྱང་ཆུབ་ཆེན་པོ་སྟེ། །འཁོར་བ་ཡེ་ནས་མྱ་<line/>
</page>
<page index="133" id="67B">ངན་འདས། །སྒྲིབ་པ་རྣམ་དག་ཆོས་ཀྱི་དབྱིངས། །ཉོན་མོངས་ཀུན་ཀྱང་བྱང་ཆུབ་དོན། །སྣང་བ་མེད་པའི་དོན་མཐོང་དང༌། །ས་དང་ས་ཡི་རིམ་པར་ནི། །འདི་དང་འདི་<line/>
ཞེས་གཟུང་དུ་མེད། །འདི་ནི་སྣང་མེད་ཐོབ་པའི་གནས། །སྐུ་དང་གསུང་ཐུགས་མི་གཡོ་བའི། །ཇི་བཞིན་ཉིད་ཀྱི་ངང་ལ་གནས། །ཇི་ལྟར་བསྒྱུར་ཡང་ཆོས་ཉིད་<line/>
པས༑ ༑ཆད་པའི་གནས་ཞེས་བརྗོད་དང་བྲལ། །མེད་དང་ཕྱལ་བ་གཅིག་པ་དང༌། །ལྷུན་གྱིས་རྫོགས་པའི་དམ་ཚིག་ཆེ། །འདི་ཞེས་རིས་སུ་ཆད་མེད་པ། །འདི་ནི་<line/>
སྲུང་བའི་དམ་ཚིག་གོ །སྤྱད་དང་སྤྱོད་པར་བྱ་མེད་པས། །སྲིད་དང་མུ་སྟེགས་འཇིག་རྟེན་པའི། །སྤྱོད་པར་སྣང་བ་ཐམས་ཅད་ཀུན། །ལྷུན་གྱིས་གྲུབ་པའི་མཛད་<line/>
སྤྱོད་དོ༑ ༑མ་སྤངས་ལྷུན་གྲུབ་དབྱེར་མེད་པས། །དབྱིངས་ལས་གཞན་ན་བལྟ་ཡུལ་མེད། །འདི་ནི་ལྟ་བའི་དམ་ཚིག་གོ །ས་ཆུ་མེ་རླུང་སྣོད་བཅུད་བཅས། །ཀུན་ཀྱང་རང་<line/>
བཞིན་ཆོས་ཉིད་དོ། །ཆོས་ཉིད་དོན་ལ་གཞན་མེད་པ། །རང་བྱུང་ཡེ་ཤེས་གསལ་བ་འོ། །ཡིད་བཞིན་ནོར་བུ་རིན་པོ་ཆེ། །མ་བཙལ་རང་ལ་ཡོད་པ་ཡིན། །འདོད་<line/>
པ་འབྱུང་བའི་ལོངས་སྤྱོད་དེ། །བདེ་ཆེན་ལོངས་སྤྱོད་ཚོགས་ཡིན་ནོ། །ངན་སོང་མཐོ་རིས་ཐམས་ཅད་དང༌། །འཕགས་ལམ་འཁོར་བའི་ཆོས་རྣམས་ཀུན། །<line/>
</page>
<page index="134" id="68A">༄༅། །རང་བཞིན་སོ་སོར་མི་དམིགས་ཏེ། །སངས་རྒྱས་ཀྱི་ནི་རང་བཞིན་ཡིན། །སྤྱོད་དང་གཟུགས་རིགས་ཐམས་ཅད་ཀུན། །ཕྱག་རྒྱ་ཆེན་<line/>
པོའི་རང་བཞིན་ཏེ། །སྐུ་གསུང་ཐུགས་ཚིག་རྒྱ་ཆེར་སྟོན། །དོན་རིག་ཐུགས་ཀྱི་རང་བཞིན་ནོ། །མ་སྐྱེས་པ་དང་མ་བྱུང་བ། །མི་གནས་པ་ལ་ཆགས་པ་མེད། །དོན་<line/>
གྱི་ཁྱད་པར་རྟོགས་ཆུད་ན། །ཀུན་ཏུ་བཟང་པོའི་མཆོག་གི་སའོ། །མཚན་དང་དཔེ་བྱད་ཀུན་རྫོགས་ཏེ། །ཐམས་ཅད་སྐུ་གསུང་ཐུགས་ཀྱི་དོན། །བདག་ཉིད་ཆེན་<line/>
པོར་ཐམས་ཅད་རྫོགས། །ལྷུན་རྫོགས་བདེ་བ་ཆེན་པོ་ཡི། །ཁྱབ་པ་ཆེན་པོར་ཀུན་བདལ་བས། །སྒྲིབ་པ་ཀུན་བྱང་ཚོགས་ཀུན་རྫོགས། །རྣམ་གྲོལ་བཅིངས་པ་<line/>
ཀུན་དང་བྲལ། །ལྷུན་གྲུབ་བདེ་བའི་གནས་ཆེན་ཡིན། །ཞེས་སྨྲ་བའི་སེངྒེ་ཆེན་པོས་གསུངས་སོ། །རྒྱུད་ཀྱི་རྒྱལ་པོ་ཆེན་པོ་རྡོ་རྗེ་བཀོད་པ་ཀུན་འདུས་རིག་པའི་མདོ་<line/>
ལས༑ དམ་ཚིག་གསང་བ་མཆོག་གི་ལེའུ་ཞེས་བྱ་སྟེ་བཞི་པའོ།། །།དེ་ནས་ཡང་སེམས་དཔའི་རྡོ་རྗེ་དེ་ཆོས་ཐམས་ཅད་བརྡས་མཚོན་པ་ཞེས་བྱ་<line/>
བའི་ཏིང་ངེ་འཛིན་ལ་སྙོམས་པར་ཞུགས་སོ། །དེ་ནས་ཏིང་ངེ་འཛིན་དེ་ལས་བཞེངས་པ་དང༌། འདུས་པ་ཆེན་པོའི་འཁོར་རྣམས་ཀྱིས་གསོལ་པ། སེམས་དཔའ་<line/>
</page>
<page index="135" id="68B">ཆེན་པོ། ཆོས་ཐམས་ཅད་ནི། བདག་ཅག་རྣམས་ཀྱིས་བརྡ་རིག་པ་ཙམ་གྱི་ངོ་བོར་མཐོང་ངོ༌། །དེ་ནས་སེམས་དཔའ་ཆེན་པོས་བཀའ་སྩལ་པ། འདུས་པ་ཆེན་པོའི་<line/>
ཚོགས། ཆོས་ཐམས་ཅད་ནི། བརྡ་དང༌། ཐ་སྙད་དང༌། བཏགས་པ་ཙམ་དུ་ཤེས་པར་གྱིས་ཤིག །བཏགས་པའི་ཆོས་ཐམས་ཅད་ནི། ཕྱི་ནང་གང་དུ་ཡང་མི་གནས་<line/>
ཏེ༑ ༑ཆོས་ཐམས་ཅད་ལ་མིང་གི་གཞི་མེད་ཅིང་བཏགས་པའི་ཐ་སྙད་དང་བྲལ་བ་ཡིན་ནོ། །བརྡ་ཞེས་བྱ་བ་ནི། སྦས་པ་བཏགས་པའི་ཐ་སྙད་ཡིན་ནོ། སྦས་པའི་<line/>
ཆོས་རྣམས་གསང་བའི་ཕྱིར། །ཐམས་ཅད་སྦ་ཞིང་བརྒྱུད་པར་བྱ། །འདི་ལྟར་བརྡ་ཡི་སྦྱོར་བ་ལ། །རྣལ་འབྱོར་ཅན་གྱིས་ཤེས་པར་གྱིས། །དེ་ནས་འདུས་པའི་རྣལ་འབྱོར་<line/>
རྣམས་ཀྱིས་གསོལ་པ། སེམས་དཔའ་ཆེན་པོས་བརྡའི་ཆོས་རྣམས་རྒྱ་ཆེར་བཤད་དུ་གསོལ། བདག་ཅག་གིས་ཀྱང་ཆོས་ཐམས་ཅད། །བརྡ་ཡི་དོན་གྱི་བརྒྱུད་<line/>
པར་བགྱི། །བརྡ་ཞེས་བགྱི་བ་ཇི་ལྟ་བུ། །སྦས་པའི་ཆོས་ནི་གང་དང་གང༌། །མི་བསྟན་གསང་བ་གང་གང་ལགས། །དེ་སྐད་གསོལ་པ་དང༌། སྨྲ་བའི་སེངྒེས་བཀའ་<line/>
སྩལ་པ༑ ༑ཉོན་ཅིག་འདུས་པ་ཆེན་པོའི་ཚོགས། །བརྡ་ཞེས་བྱ་བ་སྦས་པའི་ཚིག །སྦས་ཏེ་གསང་བའི་ཆོས་རྣམས་ནི། །རྣལ་འབྱོར་ཆེན་པོའི་སྤྱོད་པ་ཡིན། །མི་བསྟན་<line/>
</page>
<page index="136" id="69A">༄༅། །གཞན་ལ་གསང་བ་ནི། །མུ་སྟེགས་ལ་སོགས་སྡེ་པ་རྣམས། །རྣལ་འབྱོར་སྤྱོད་པ་འཕྱ་བ་ལས། །ཤིན་ཏུ་བླན་ཞིང་སྦ་བའི་ཕྱིར། །སྦས་<line/>
པའི་བརྡ་ཡིས་བསྟན་པར་བྱ། །བརྡ་ཡི་ཡོན་ཏན་ཆེན་པོ་ནི། །གྲངས་ཀྱང་བསམ་གྱིས་མི་ཁྱབ་ན། །མདོར་བསྡུས་རྣམ་པ་བཞི་ཡོད་དེ། །གཞན་གྱི་སྤྱོད་ཡུལ་མ་ཡིན་<line/>
དང༌། །རྣལ་འབྱོར་རིག་པའི་སྤྱོད་ཡུལ་དང༌། །སྦས་བས་གྲུབ་ཐག་ཉེ་བ་དང༌། །གསང་བའི་དམ་ཚིག་མི་ཉམས་ཤིང༌། །བརྡ་ལ་དགའ་བའི་མ་སྲིད་རྣམས། །ཉེ་ཞིང་<line/>
གདུང་པའི་ཐབས་སུ་འགྱུར། །དེ་བས་སྦས་པའི་བརྡ་རྣམས་ནི། །ཚིག་གིས་མཚོན་ཏེ་བརྗོད་པར་བྱ། །ཨ་ལ་ལ་ཧོཿ་།ཨ་ཏི་པུ་ཧོཿ་པྲ་ཏི་པུ་ཧོཿ་།མཧཱ་གོ་རུ་སང་ཀྲ་<line/>
མ༑ གུ་ཡ་དེ་བི་ས་མ་ཡ། མ་ཧཱ་ཙནྡྲ། མ་ཧཱ་པུར་ཤ་།གུ་ཡ། བྷ་ག །མཧཱ་བཛྲ། ས་མ་ཡ་ཧོཿ། ས་མ་ཡ་སྟྭཾ། ར་ཧོ་ཡ་ཧཾ། ར་ག་ཡ་མེ། ས་མ་ཡ་ཛཿལྷན། ཨོཾ་ཨཱཾཿཧཱུཾ། ས་<line/>
མ་ཡ༑ ས་མ་ཡ། ཨེ་ཧྱེ་ཧི། ཨེ་ཧྱེ་ཧི། ཧ་ཧེ་ཧ། ཧ་ཧེ་ཧ། མ་ཏཾ་ཁ། མ་ཏཾ་ཁ། ཀ་རུ་ཀྵ། ཀ་རུ་ཀྵ། ཀྵཾ་པ་རི། ཀྵཾ་པ་རི། ར་ཧོ་ཧཾ། ར་ཧོ་ཧཾ། ས་མ་ཡ་ཧི། ཨ་ལ་<line/>
སྟོཾ༑ ཨ་ལ་སྟོཾ། ཁ་ཁ་ལེ། ཁ་ཁ་ལེ། ཤ་ད་པ། ཤ་ད་པ། ཁ་རཾ་ཁཱ་རི། ཁ་རཾ་ཁཱ་རི། ཁ་ལེ་བྷྱོ། ཁེ་ལེ་ཧ་བྷྱོ། ཁ་ཀ་ཁ། ཁ་ཀ་ཁ། ཁ་ཧྱི་ཧ་ཧེ། རཀྵ་ཁཱ་ཧི། རཀྵ་ཁཱ་ཧི།<line/>
</page>
<page index="137" id="69B">ཧ་ཧ་ཧེ་རཾ། གུ་ཧྱ། གུ་ཧྱ། ས་མ། ས་མ། མ་ལེ་མུ་ལེ། ཏ་ལེ་དུ་ལེ། མ་ཙ་མེ་ཙ། གུ་ཧྱ་སིད་ཏི། པ་ར་མ། པ་ར་མ། ཤི་རི་ཧོ། ཤི་རི་ཧོ། མ་མ་ཁ་ཀ་ཏྲཾ། ཨེ་<line/>
ཨེ་ཨེ་ཨེ༑ ཧྲིཾ་ཧྲིཾ། བྷྱོ་བྷྱོ། །ཁ་ཁ་ལེ་ལེ། ཀརྨ་མ་ཏི་བྷྱོ། རཀྵ་ཀྲ་མ་བྷྱོ། །རཀྵ་ཀྲ་མ་བྷྱོ། །ཀརྨྨ་ལེ། ཀརྨྨ་ལེ། ཀྵུ་ཏི་ཤ་ནེ། ཀྵུ་ཏི་ཤ་ནེ། རཀྵ་ཀརྨ། རཀྵ་ཀརྨ། ཀྲོ་དྷ་<line/>
ཀྵཾ༑ ཁཱ་ཧི་བྷྱོ། ཁཱ་ཧི་བྷྱོ། ཙ་ལེ་ཡཾ། ཙ་ལེ་ཡཾ། པྲ་ཙ་ལེ། པྲ་ཙ་ལེ། གུར་པ་ཡཾ། གུར་པ་ཡཾ། བི་གུར་ཏི། བི་གུར་ཏི། མ་མོཉ་ཧཾ། མ་མོཉ་ཧཾ། དག་བརྡ་དམ་ཚིག་<line/>
གི་ཕྱག་རྒྱའོ། །བྱ་གྷྲི་ཙརྨ། བྱཱ་གྷྲི་ཙརྨ། བ་ཡཾ་ཀྵཾ་ག་རི། བ་ཡཾ་ཀྵཾ་ག་རི། བ་བྱ་ཛྙོ་བ་བ་ཏི། ན་ར་ཧ་ས། ན་ར་ཧ་ས། བནྡྷ་ཀ་པཱ་ལ། བནྡྷ་ཀ་པཱ་ལ། ཙརྨ་ན་ག་ཏྲུཾ། ཙརྨ་ན་ག་ཏྲུཾ།།<line/>
རཱ་ག་ར་གཏ་ཙ། རཱ་ག་ར་ཀྟ་ཙ། རུ་དྷི་ར་མ་ཏ། རུ་དྷི་ར་མ་ཏ། ཀ་རུ་ག་ཙ། ཀ་རུ་ག་ཙ། བ་བྱ་བ་ཏི། བ་བྱ་བ་ཏི། གཾ་གྲོ་ཎ། གཾ་གྲོ་ཎ། ཐར་པ་ཏ། ཐར་པ་ཏ། དཔའ་<line/>
བྱེད་ཁ༑ དཔའ་བྱེད་ཁ། ཟླ་བ་རྒྱས་དང་རྫོགས་པ་དང༌། །ཟླ་བ་དཀར་དང་ཟླ་ཕྲོམ་མཆོག །ཚེ་འཛིན་ཀུན་གྱི་གཙོ་མོ་དང༌། །འཇམ་པོ་ཐར་པ་ཆེན་པོ་དང༌། །གལ་<line/>
ཞེས་བྱ་བའི་རོ་མཆོག་དང༌། །གཟི་བརྗིད་ཆེན་པོའི་དྲི་ཞིམ་དང༌། །བྲན་མོ་དང་ནི་གཡོག་འཆང་མ། །འཇམ་དཔལ་རྣོན་པོའི་ཀ་ཏར་དང༌། །མཱ་ཐ་ཡ། མཱ་ཐ་ཡ།<line/>
</page>
<page index="138" id="70A">༄༅། །པར་པ་ཏི། པར་པ་ཏི། རྭ་ཐ་མ། རྭ་ཐ་མ། ཁ་ཏམ་ཉ། ཁ་ཏམ་ཉ། རྭ་ཏི་ཧཱུཾ། རྭ་ཏི་ཧཱུཾ། ཤི་ཉམ་ཐ། ཤི་ཉམ་ཐ། ཀ་རམ་<line/>
ཐ༑ ཀ་རམ་ཐ། ཤག་ཏི་ཁ། ཤག་ཏི་ཁ། ཡོ་ག་ཙརྦཱ་ན། སྒྲ་བརྡ་དམ་ཚིག་ཕྱག་གི་རྒྱའོ། །ལག་གི་ཕྱག་རྒྱ་ཆེན་པོ་ནི། །གར་ཐབས་གཡས་གཡོན་བསྐོར་<line/>
ནས་ཀྱང༌། །སེ་གོལ་བརྡབས་པ་འདྲེན་པའི་བརྡ། །བསྐོར་ནས་ཐལ་སྦྱར་ཕྱག་རྒྱའི་བརྡ། །ཤིན་ཏུ་བསྐོར་ནས་སྤྱི་བོར་དགྲོལ། །འདི་ནི་མཆོད་པ་བཞེས་<line/>
པའི་བརྡ། །བསྐོར་ནས་སྙིང་གར་བཅངས་པ་ནི། །ཏིང་འཛིན་རྡོ་རྗེ་བསྟན་པའི་བརྡ། །གར་བསྐོར་ཤིན་ཏུ་གཉིས་བསྟབ་པ། །མཆོད་པ་སྟོབ་པར་བྱེད་པའི་བརྡ། །<line/>
གར་བསྐོར་དབང་མོའི་སྤྱི་བོར་གཞག །སྦྱོར་བའི་དོན་ལ་འཇུག་པའི་བརྡ། །ཐབས་ཀྱིས་སྤྱི་བོར་གཞག་པ་དང༌། །ཤེས་རབ་དབང་མོས་སྙིང་གར་རོ། །ཐབས་ཀྱིས་<line/>
གསང་བ་གཡས་བཅུག་ན། །ཤེས་རབ་ཐོས་བྱེད་གསང་བ་ཡིན། །ཐབས་ཀྱིས་ན་ས་གཡས་བཏེག་ན། །ཤེས་རབ་ན་ས་གཡོན་བཏེག་པའོ། །ཐབས་ཀྱིས་རྡོ་<line/>
རྗེ་ཕྱག་རྒྱ་བསྟན། །ཤེས་རབ་པདྨོའི་ཕྱག་རྒྱ་བསྟན། །ཐབས་ཀྱིས་སྨིན་མ་གཡས་བསྐྱོད་ན། །ཤེས་རབ་སྨིན་མ་གཡོན་བཏེག་བྱ། །ཐབས་ཀྱིས་ཕྱག་གཡོན་<line/>
</page>
<page index="139" id="70B">བརྐྱང་བ་དང༌། །ཤེས་རབ་གཡས་ཀྱིས་འཁྱུད་ཚུལ་བསྟན། །ཕྱག་རྒྱ་གར་བསྐོར་ཐལ་བརྡབས་ཤིང༌། །དབང་མོ་ལྕེ་ལ་རེག་པ་ནི། །ཚོགས་མཆོད་དུས་ལ་བབ་པའི་<line/>
བརྡ༑ ༑ལག་གཉིས་བསྐོར་ནས་དབང་མོ་འཐོར། །དེ་ནས་དབང་མོ་ལྕེ་ལ་རེག །ཛ་གད་འབྲིམ་པའི་བརྡ་ཐབས་སོ། །མ་ཧཱ་གིང་ཆེན་ཀརྨ་དང༌། །རྡོ་རྗེ་དྲོད་ཀྱི་རྟགས་འཛིན་<line/>
ལ༑ ༑སོགས་པའི་བརྡ་ཡི་དམ་ཚིག་རྣམས། །རྣལ་འབྱོར་ཅན་གྱིས་སྤྱད་ན་འགྲུབ། །ལུས་བརྡ་དམ་ཚིག་ཕྱག་རྒྱ་འོ། །ཞེས་སྨྲ་བའི་སེངྒེས་གསུངས་སོ། །རྒྱུད་ཀྱི་རྒྱལ་<line/>
པོ་རྡོ་རྗེ་བཀོད་པ་ཀུན་འདུས་རིག་པའི་མདོ་ལས། རྣལ་འབྱོར་བརྡའི་ལེའུ་སྟེ་ལྔ་པའོ།། །།དེ་ནས་ཡང་སྨྲ་བའི་སེངྒེ་སེམས་དཔའི་རྡོ་རྗེ་དེ་རྣལ་འབྱོར་<line/>
རོལ་པའི་ཚོགས་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་སོ། །དེ་ནས་ཏིང་འཛིན་དེ་ལས་བཞེངས་པར་གྱུར་པ་དང༌། འདུས་པ་ཆེན་པོའི་ཚོགས་ཀྱིས་གསོལ་<line/>
པ༑ སྨྲ་བའི་སེངྒེ་ཆེན་པོ། །ཆོས་ཐམས་ཅད་ནི། རྡོ་རྗེ་ཚོགས་ཀྱི་དཀྱིལ་འཁོར་དུ་བདག་ཅག་རྣམས་ཀྱིས་མཐོང་ངོ༌། །ཞེས་གསོལ་པ་དང༌། སྨྲ་བའི་སེངྒེས་བཀའ་<line/>
སྩལ་པ། འདུས་པ་ཆེན་པོའི་ཚོགས། ཆོས་ཐམས་ཅད་ཀྱི་རང་བཞིན་ནི། རྡོ་རྗེ་ཚོགས་ཡིན་པར་ཤེས་པར་གྱིས་ཤིག་ཅེས་བཀའ་སྩལ་པ་དང༌། འདུས་པའི་<line/>
</page>
<page index="140" id="71A">༄༅། །ཚོགས་ཀྱིས་གསོལ་པ། སེམས་དཔའ་ཆེན་པོ། ཆོས་ཐམས་ཅད་ཀྱི་རང་བཞིན་ནི། རྡོ་རྗེ་ལྟ་བུའི་དཀྱིལ་འཁོར་གྱི་དོན་བདག་ཅག་རྣམས་ལ་<line/>
རྒྱ་ཆེར་བཤད་དུ་གསོལ། སེམས་དཔའ་ཆེན་པོས་བཀའ་སྩལ་པ། ཉོན་ཅིག་འདུས་པ་ཆེན་པོའི་ཚོགས། །རྡོ་རྗེ་ཚོགས་ཀྱི་དཀྱིལ་འཁོར་འདི། །རྒྱལ་བ་རྣམས་ཀྱི་<line/>
ཐུགས་དམ་སྟེ། །རྣལ་འབྱོར་ཀུན་གྱིས་སྤྱོད་པའི་ལམ། །ས་མཆོག་བགྲོད་པའི་ལམ་འདི་དག །འདུས་པའི་ཚོགས་ལ་བཤད་པར་བྱ། །བརྩམ་པ་ལས་ཀྱི་དང་པོ་<line/>
པ༑ ༑རྡོ་རྗེ་ཚོགས་ལ་འཇུག་པ་ན། །ཁྱད་པར་རིམ་པ་ཇི་བཞིན་དུ། །ལས་མཆོག་འདི་ཡི་རང་བཞིན་གྱིས། །ཇི་བཞིན་རིམ་པར་སྦྱངས་ནས་ཀྱང༌། །ས་རབ་མཆོག་ཏུ་<line/>
བགྲོད་པ་ལ། །ཐབས་མཆོག་ལྔ་ཡིས་བགྲོད་བྱ་སྟེ། །རྡོ་རྗེ་ཚོགས་དང་བསྙེན་པ་དང༌། །ཉེ་བ་དང་ནི་སྒྲུབ་པ་དང༌། །སྒྲུབ་པ་ཆེན་པོར་སྦྱར་བར་བྱ། །ཇི་ལྟར་གྲངས་<line/>
དང་དུས་ཆེན་དང༌། །མཚན་མ་བྱུང་བར་བཅས་རྣམས་ལས། །གབ་པའི་སྦ་ཐབས་དེ་སྦྱར་ནས། །སུས་མི་རིག་པའི་ཐབས་ཆེན་བྱ། །དེ་དག་གསང་བའི་བདག་པོ་<line/>
ཡིན༑ ༑གནས་འདིར་འཇུག་པའི་བྱིས་པ་དག །འཇིག་རྟེན་རྡུལ་ལས་གྲངས་ནས་ཀྱང༌། །འགྱུར་དབང་མ་ངེས་སར་བཞག་སྟེ། །ཅི་ཕྱིར་དང་བོ་ཡིན་པས་ན། །བྱིས་པ་<line/>
</page>
<page index="141" id="71B">བློ་ཤེད་མ་བྱེ་བས། །བཟང་ངན་བདེ་སྡུག་མི་ཤེས་ཤིང༌། །བསྟན་དང་གསང་བའི་དམིགས་མི་ཕྱེད། །རྣལ་འབྱོར་སྤྱོད་པའི་བཀའ་སྒོ་འདིར། །གསང་སྒོ་མི་དབྱེ་སྐྲག་པར་<line/>
འགྱུར༑ ༑རང་བཞིན་ངང་ཚུལ་མ་རྟོགས་པའི། །སོ་སོའི་སྐྱེ་བོ་བྱིས་པ་ལས། །སྣོད་མེད་སྣོད་བྱས་བདུད་ཉིད་ཀྱིས། །རྣལ་འབྱོར་འཚོ་བའི་སྲོག་གཅོད་ཅིང༌། །མ་ངེས་ལྡོག་<line/>
འཇུག་བཅས་པ་ཡིས། །གསང་ནི་བཅས་དཀར་འགྱུར་ཕྱིར་རོ། །དེས་ན་འདི་ཡི་སྤྱོད་པ་ཡང༌། །ཇི་ལྟར་འཚམ་པར་བདེ་ཐབས་སྦྱར། །དེ་ནས་སྨྲ་བའི་སེངྒེ་དེ་ཐབས་ཀྱི་<line/>
རྡོ་རྗེ་ཚོགས་ཀྱི་ཏིང་ངེ་འཛིན་ལ་སྙོམས་པར་ཞུགས་ཏེ་རྣལ་འབྱོར་མ་ཆེན་མོ་རྣམས་མི་སྣང་བར་གྱུར་ཏོ། །དེ་ནས་འདུས་པའི་ཚོགས་ཀྱིས་གསོལ་པ་དང༌། སྨྲ་བའི་སེངྒེ་<line/>
ཆེན་པོ༑ ཆོས་ཐམས་ཅད་ཀྱི་རང་བཞིན་ནི། ཐབས་ཀྱི་ཕྱག་རྒྱའི་རང་བཞིན་དུ་བདག་ཅག་རྣམས་ཀྱིས་མཐོང་ངོ༌། །སེམས་དཔས་བཀའ་སྩལ་པ། འདུས་པ་ཆེན་པོའི་<line/>
ཚོགས༑ འདི་དག་ནི། བརྒྱུད་དེ་སྦས་པའི་ཚོགས་ཡིན་པར་ཤེས་པར་བྱའོ། །རྡོ་རྗེ་རྣལ་འབྱོར་ཚོགས་ལྡན་ལྷ། །ཐབས་ཆེན་ཕྱག་རྒྱ་སྦས་ཚོགས་ལྔ། །རྡོ་རྗེ་འཛིན་སོགས་<line/>
བཅུ་དྲུག་དང༌། །བཅས་པའི་དཀྱིལ་འཁོར་རྡོ་རྗེ་ཅན། །བྲི་བྱ་ཡང་ན་བསམ་པ་འམ། །བརྗོད་དམ་བསྔོས་སམ་མཚན་མ་ལ། །འཇིག་རྟེན་དབང་པོའི་ཆོས་ལུགས་ཀྱིས། །<line/>
</page>
<page index="142" id="72A">༄༅། །མོས་པ་ལ་བསྐྱེད་དྲན་བྱ་སྟེ། །རང་བཞིན་ཡུལ་ནས་ཕབ་ནས་ནི། །ཕྱག་བྱ་ལ་སོགས་མཆོད་པ་ཡིས། །རྡོ་རྗེ་སྨན་དང་རྩིར་སྦྱར་<line/>
བའི༑ ༑ཡོ་བྱད་ཆེན་པོ་ལ་སོགས་པས། །རྡོ་རྗེ་ཐབས་ཀྱིས་ཚོགས་ལ་དབུལ། །རྡོ་རྗེ་རྣལ་འབྱོར་གླུ་བླངས་ཏེ། །མཉེས་བྱས་ལས་གྲུབ་གྲངས་རྫོགས་ནས། །མཆོད་<line/>
དང་དམ་སྐོང་འདོད་པ་བྱ། །སྣོད་དུ་རུང་བའི་སློབ་མ་དག །དཔའ་མཁྱེན་ལ་སོགས་བྱ་བ་ཡིས། །འཇུག་ཚུལ་དབང་དང་དངོས་གྲུབ་སྩོལ། །རྡོ་རྗེ་ཐ་ཚིག་རྣམ་ལྔ་<line/>
ཡིས༑ ༑བསླབ་པའི་གཉེར་རྣམས་ཅི་རིགས་པར། །རྩལ་གྱི་རིམ་པར་བྱིན་ནས་ནི། །རྡོ་རྗེ་གལ་ཆེན་མནའ་འདོར་རོ། །དེ་ནས་སྒྲུབ་པ་ཆེ་ཆུད་རྣམས། །ཇི་ལྟར་<line/>
འདོད་པས་ནན་ཏན་གྱིས། །རྡོ་རྗེ་རྣལ་འབྱོར་བཀར་བྱའོ། །མི་ནུས་ལ་སོགས་མི་གནང་བའི། །དམ་ཚིག་དག་གིས་ནན་ཆགས་བྱ། །རྨོངས་པ་གསང་ཕྱིར་སེམས་<line/>
བསྐྱེད་དེ། །ངོ་མཚར་ཚིག་གི་འདུ་ཤེས་བསྒྱུར། །ཤེས་ནས་མིག་ལ་ཤེས་བྱའི་ཡུལ། །ཐམས་ཅད་རིམ་གྱིས་བསྟན་པར་བྱ། །དྲོད་ཅན་འཁྱིལ་བའི་བློ་ལྡན་<line/>
ལ༑ ༑རྣལ་འབྱོར་ན་སྤར་མཛོད་སྒོ་དབྱེ། །རྩིང་པོ་འགྲོས་ཀྱིས་དམུ་རྒོད་ལ། །གཅན་འཕྲང་འཁོར་བའི་གཡེང་རྣམས་བསྟན། །རྡོ་རྗེ་ལུང་གི་ཚད་ཅན་ལ། །ཇི་ལྟར་<line/>
</page>
<page index="143" id="72B">ནུས་པ་དེ་དབང་བསྐུར། །བཙལ་མེད་མི་ནུས་ཡུལ་ཅན་ལ། །ཕན་པ་འབའ་ཞིག་བསྔགས་པ་ཡིན། །གནས་འདིར་ཡོད་དང་མེད་པ་དང༌། །འོད་མི་བསུབ་ཅིང་ལྗིད་<line/>
མི་དབབ། །རྡོ་རྗེ་བློ་ཡི་ཡུལ་ཅན་ལ། །རྩལ་ཆེན་སྦྱོངས་ཞེས་གདམས་པར་བྱ། །རྡོ་རྗེ་འདུས་པའི་དབང་གྲལ་དུ། །རྡོ་རྗེ་དོན་གྱི་ལྟང་ཆེན་བཤེར། །རྩལ་དང་རིམ་<line/>
པ་ཁྱད་པར་དབྱེ། །སོ་སོ་རིགས་ཀྱི་ཕྱག་རྒྱ་དག །སྤྱི་འམ་ཡང་ན་རེ་རེ་འོ། །དེ་ནས་སྨྲ་བའི་སེངྒེ་དེ་ཤེས་རབ་གཟུངས་ཀྱི་ཚོགས་ཞེས་བྱ་བའི་ཏིང་ངེ་འཛིན་ལ་སྙོམས་<line/>
པར་ཞུགས་སོ། །ཏིང་ངེ་འཛིན་དེ་ལས་བཞེངས་པ་དང༌། འདུས་པའི་ཚོགས་རྣམས་ཀྱིས་འདི་སྐད་ཅེས་གསོལ་ཏོ། །ཆོས་ཐམས་ཅད་ཀྱི་རང་བཞིན་ནི། ཤེས་རབ་<line/>
ཚོགས་ཀྱི་དཀྱིལ་འཁོར་དུ་གདའ་བར་བདག་ཅག་རྣམས་ཀྱིས་མཐོང་ངོ༌། །དེ་སྐད་ཅེས་གསོལ་བ་དང༌། སེམས་དཔའ་ཆེན་པོས་བཀའ་སྩལ་པ། འདུས་པ་ཆེན་<line/>
པོའི་ཚོགས། ཆོས་ཐམས་ཅད་ནི། ཤེས་རབ་ཚོགས་ཀྱི་དཀྱིལ་འཁོར་དུ་སངས་རྒྱས་པར་ཤེས་པར་གྱིས་ཤིག །དེ་ཅིའི་ཕྱིར་ཞེ་ན། ཆོས་ཐམས་ཅད་ཤེས་རབ་<line/>
གྱི་རང་བཞིན་ལས་བྱུང་ཞིང༌། ཤེས་རབ་ཀྱི་རང་བཞིན་དུ་གསལ་ལོ། །དེ་ནས་འདུས་པའི་ཚོགས་ཀྱིས་གསོལ་པ། སེམས་དཔའ་ཆེན་པོ། ཤེས་རབ་གཟུངས་ཀྱི་<line/>
</page>
<page index="144" id="73A">༄༅། །རང་བཞིན་བདག་ཅག་རྣམས་ལ་རྒྱ་ཆེར་བཤད་དུ་གསོལ། དེ་སྐད་ཅེས་གསོལ་པ་དང༌། སེམས་དཔའ་ཆེན་པོས་བཀའ་སྩལ་<line/>
པ༑ འདུས་པའི་རྣལ་འབྱོར་ཆེན་པོའི་ཚོགས། །ཤེས་རབ་གཟུངས་ཀྱི་རང་བཞིན་ནི། །རྒྱ་ཆེར་བཤད་ཀྱི་ཤེས་པར་གྱིས། །ཇི་ལྟར་ཐབས་ཀྱིས་ཚོགས་སྦྱར་ལྟར། །<line/>
གང་དག་རྣལ་འབྱོར་མར་ལྡན་རྣམས། །རྡོ་རྗེ་འཛིན་མ་ལ་སོགས་པ། །ལྷ་མོའི་ཚོགས་སུ་སྦྱར་ནས་ཀྱང༌། །གནས་འདིར་འཇུག་དགའ་ལ་སོགས་པ། །ཐབས་ཀྱི་<line/>
ཕྱག་རྒྱ་མཚན་མར་སྦས། །རྡོ་རྗེ་མཉམ་པའི་གཟུངས་རྣམས་ལ། །མཉམ་པའི་མཆོད་པས་མཉེས་པར་བྱ། །བྲོ་གར་གླུ་ཚིག་ལ་སོགས་པས། །རིག་འཛིན་རྣལ་འབྱོར་<line/>
མ་རྣམས་བསྒྲུབ། །ཅེས་བཀའ་སྩལ་ཏོ། །དེ་ནས་ཡང་སེམས་དཔའི་རྡོ་རྗེ་དེ་ཆོས་ཐམས་ཅད་ཐབས་དང་ཤེས་རབ་ཕན་ཚུན་དྲ་བར་འབྲེལ་བའི་ཏིང་ངེ་འཛིན་ལ་<line/>
སྙོམས་པར་ཞུགས་སོ། །དེ་ནས་ཏིང་ངེ་འཛིན་དེ་ལས་བཞེངས་པ་དང༌། འཁོར་རྣམས་ཀྱིས་གསོལ་པ། བཅོམ་ལྡན་འདས། ཆོས་ཐམས་ཅད་ཀྱི་རང་བཞིན་<line/>
ནི༑ ཐབས་དང་ཤེས་རབ་ཏུ་འབྲེལ་བའི་རང་བཞིན་ཅན་དུ་བདག་ཅག་རྣམས་ཀྱིས་མཐོང་ངོ༌། །ཞེས་གསོལ་ཏོ། །དེ་སྐད་ཅེས་གསོལ་པ་དང༌། བཅོམ་ལྡན་<line/>
</page>
<page index="145" id="73B">འདས་ཀྱིས་བཀའ་སྩལ་པ། འདུས་པ་ཆེན་པོའི་རྣལ་འབྱོར་པ། ཆོས་ཐམས་ཅད་ནི། ཐབས་དང་ཤེས་རབ་ཏུ་འབྲེལ་བ་སྟེ། གཉིས་སུ་མེད་པར་ཤེས་པར་<line/>
གྱིས་ཤིག །དེ་ནས་འདུས་པའི་རྣལ་འབྱོར་པ་རྣམས་ཀྱིས་གསོལ་པ། སེམས་དཔའ་ཆེན་པོ། ཆོས་ཐམས་ཅད་དྲ་བར་འབྲེལ་བའི་དོན་བཤད་དུ་གསོལ།<line/>
སེམས་དཔའ་ཆེན་པོ་བཀའ་སྩལ་པ། འབྲེལ་བའི་དོན་ནི་འདི་ལྟ་སྟེ། །ཆོས་རྣམས་ཀུན་གྱི་མཚན་ཉིད་ནི། །ཕན་ཚུན་འབྲེལ་བའི་ཚུལ་དུ་སྣང༌། །ཆོས་<line/>
ཀུན་ནམ་མཁའི་མཚན་ཉིད་ལས། །སྤྲུལ་པ་བྱེ་བ་ཅིར་ཡང་སྣང༌། །གཉིས་མེད་དྲ་བའི་ཚུལ་དུ་འབྲེལ། །རྣལ་འབྱོར་གསང་བའི་མཆོག་ཡིན་ཏེ། །རྩལ་དང་ལྡན་<line/>
པའི་གསང་སྒོ་བ། །འདི་ལ་གསང་སྒོ་དབྱེ་བར་བྱ། །གསང་འདི་ཆུད་པའི་བུ་རྣམས་ལ། །རྡོ་རྗེ་གསང་བའི་བཀའ་འདི་བསྒྲག །གསང་བའི་དཀྱིལ་འཁོར་དམ་པ་<line/>
འདི༑ ༑རྡོ་རྗེ་རྒྱལ་པོ་རྒྱལ་མོར་བཅས། །ལྔ་ཉིད་ཟུང་དུ་འཁྲིལ་བ་ནི། །གཡས་ནས་གཡོན་དུ་འཁྲིལ་འཁྱུད་སྦྱར། །གཡས་ཉིད་བྱང་ཆུབ་རྡོ་རྗེ་དང༌། །རང་རང་<line/>
མཚན་མ་འབར་བ་འོ། །གཡོན་གྱི་སྒྲ་སྙན་དྲིལ་བུ་དང༌། །རྟགས་ཀྱིས་མཛེས་པར་གསལ་བ་ལ། །འབྱོ་ཞིང་འདུད་པའི་མདངས་ལྡན་པས། །ཆགས་ཤིང་<line/>
</page>
<page index="146" id="74A">༄༅། །གཡོ་བའི་ཚུལ་གྱིས་ནི། །སེང་ཆེན་ཁྱུ་མཆོག་ལ་སོགས་པ། །རྫོགས་པའི་ཚུལ་གྱིས་བསྒྱིངས་བཅས་ཏེ། ཁ་དོག་ལྔ་ཡི་འོད་འབར་<line/>
བས༑ ༑བཅུ་དྲུག་ཆས་ནི་སྒེག་པ་རྣམས། །རིམ་གྱིས་བསྐྱེད་དང་གཅིག་ཅར་བསྐྱེད། །དབང་པོའི་རིམ་པར་སྦྱར་བར་བྱ། །གསང་ཉིད་ཚོགས་ཀྱི་འཁོར་རྣམས་ཀྱང༌། །<line/>
གནས་ནས་གྱུར་པའི་རང་བཞིན་གྱིས། །ཕྱག་རྒྱ་རྒྱལ་པོ་རྒྱལ་མོར་བཅས། །བརྒྱད་གཉིས་ཟུང་སྒྲིལ་འཁྲིལ་འཁྱུད་སྦྱོར། །ས་དང་ནམ་མཁའི་སྤྱན་རྡོ་རྗེ། །བྱམས་དང་རྡོ་རྗེ་<line/>
ཀུན་བཟང་དཔལ། །ནང་དང་ཕྱི་ཡི་ཡོ་བྱད་ནི། །གཞི་གཉིས་དག་གིས་མཉེས་སྦྱོར་བ། །བསམ་བྱ་ལ་སོགས་དེ་བཞིན་ནོ། །རྡོ་རྗེ་སྒོ་དང་བཅས་པ་ནི། །རྡོ་རྗེ་འཁྲིལ་འཁྱུད་<line/>
གསང་བའི་ཚོགས། །རྣལ་འབྱོར་ལོངས་སྤྱོད་ཆེ་སྦྱར་བས། །མཉེས་ནས་སྐོང་ཕྱིར་རིམ་བཞིན་དབུལ། །གསང་བའི་འཇུག་ཚུལ་ལ་སོགས་ཀྱིས། །གསང་བའི་དོན་<line/>
རྣམས་སྒྲུབ་པར་བྱེད། །ཅེས་བཀའ་སྩལ་ཏོ། །དེ་ནས་བཅོམ་ལྡན་འདས་སེམས་དཔའ་རྡོ་རྗེ་ཀུན་ཏུ་འབྲེལ་བའི་དབྱིངས་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་<line/>
སོ༑ ༑དེ་ནས་བཅོམ་ལྡན་འདས་ལ་འདུས་པའི་འཁོར་གྱིས་འདི་སྐད་ཅེས་གསོལ་ཏོ། །ཆོས་ཐམས་ཅད་ཀྱི་རང་བཞིན་ནི། རྡོ་རྗེ་དྲ་བའི་དབྱིངས་སུ་བདག་ཅག་རྣམས་<line/>
</page>
<page index="147" id="74B">ཀྱིས་མཐོང་ངོ༌། །བཅོམ་ལྡན་འདས་ཀྱིས་བཀའ་སྩལ་པ། འདུས་པ་ཆེན་པོའི་ཚོགས། དྲ་བའི་དབྱིངས་སུ་ཤེས་པར་གྱིས་ཤིག །ཆོས་ཐམས་ཅད་ནི། ཐུགས་ཀྱི་རིག་པ་<line/>
ལས་བྱུང་ལ། ཐུགས་ཀྱི་རང་བཞིན་ནི། རྡོ་རྗེ་ཁོ་ན་ཡིན་པའི་ཕྱིར་རོ། །འདུས་པའི་ཚོགས་ཀྱིས་གསོལ་པ། བཅོམ་ལྡན་འདས། རྡོ་རྗེ་དྲ་བ་ཆེན་པོའི་ཚོགས་བདག་<line/>
ཅག་རྣམས་ལ་རྒྱ་ཆེར་བཤད་དུ་གསོལ། བཅོམ་ལྡན་འདས་ཀྱིས་བཀའ་སྩལ་པ། འདུས་པ་ཆེན་པོའི་རྣལ་འབྱོར་པ། །རྡོ་རྗེ་ཆེན་པོ་རིག་པའི་དོན། །དྲ་བ་འབྲེལ་བའི་<line/>
དབྱིངས་ཉིད་ནི། །ངེས་པར་བཤད་ཀྱི་རྩེ་གཅིག་ཉོན། །ཐུགས་ཀྱི་གསང་ཆེན་རིག་པ་འདི། །ངེས་པའི་རྡོ་རྗེ་ཡིན་པས་ན། །རྡོ་རྗེ་དབང་ཡུལ་འབྲེལ་པའི་དོན། །ཐམས་ཅད་<line/>
འབྱུང་བས་དབྱིངས་ཞེས་བྱའོ། །རྡོ་རྗེ་འཛིན་མ་འཛིན་སོགས་བཅས། །འཁྲིལ་མཉམ་པ་ཡང་དེ་བཞིན་ཏེ། །གཟུགས་བརྙན་ཏིང་འཛིན་རང་བཞིན་གནས། །རིམ་པའི་<line/>
ཚུལ་བཞིན་སྦྱར་བྱས་ནས། །ཇི་ལྟར་འདོད་པ་དེ་ལྟར་རོ། །ཞེས་བཀའ་སྩལ་ཏོ། །དེ་ནས་ཡང་བཅོམ་ལྡན་འདས་སེམས་དཔའི་རྡོ་རྗེ་དེ་ཐམས་ཅད་དུས་བཞི་མཉམ་པ་ཞེས་<line/>
བྱ་བའི་ཏིང་ངེ་འཛིན་ལ་སྙོམས་པར་ཞུགས་སོ། །དེ་ནས་ཏིང་ངེ་འཛིན་དེ་ལས་བཞེངས་པར་གྱུར་བ་དང༌། འདུས་པ་ཆེན་པོའི་ཚོགས་ཀྱིས་འདི་སྐད་ཅེས་གསོལ་ཏོ། །བཅོམ་<line/>
</page>
<page index="148" id="75A">༄༅། །ལྡན་འདས། བདག་ཅག་རྣམས་ཀྱིས་ཆོས་ཐམས་ཅད་ནི། དུས་བཞི་མཉམ་པ་ཉིད་དུ་གཅིག་པར་མཐོང་ངོ་ཞེས་གསོལ་བ་དང༌།<line/>
བཅོམ་ལྡན་འདས་ཀྱིས་བཀའ་སྩལ་པ། འདུས་པ་ཆེན་པོའི་ཚོགས། ཆོས་ཐམས་ཅད་ནི། དུས་བཞི་མཉམ་པ་ཉིད་རྫོགས་པ་ཡིན་ཏེ། ཆོས་ཐམས་<line/>
ཅད་ནི༑ དུས་བཞིའི་ངང་དུ་རྫོགས་པར་ཤེས་པར་གྱིས་ཤིག །དེ་ཅིའི་ཕྱིར་ཞེ་ན། མཉམ་པ་ཉིད་ཀྱི་ངང་ལ་དུས་སྔ་ཕྱིར་སྣང་བ་མེད་དོ། །དེ་ནས་འདུས་པའི་ཚོགས་<line/>
རྣམས་ཀྱིས་གསོལ་པ། བཅོམ་ལྡན་འདས། མཉམ་པ་ཆེན་པོ་དུས་ཉིད་ཅག་རྣམས་ལ་རྒྱ་ཆེར་བཤད་དུ་གསོལ། དེ་སྐད་ཅེས་གསོལ་པ་དང༌། བཅོམ་<line/>
ལྡན་འདས་ཀྱིས་བཀའ་སྩལ་པ༑ འདུས་པ་ཆེན་པོ་ཡི་ནི་ཚོགས། །མཉམ་པ་ཉིད་ཀྱི་དུས་རིག་ན། །དུས་ཞེས་བྱ་བའི་མིང་ཡང་མེད། །དུས་བཞི་མཉམ་པར་<line/>
རབ་ཤེས་ན། །ཆོས་ཉིད་མཉམ་པའི་རང་བཞིན་ནོ། །རྡོ་རྗེ་དུས་ཀྱི་ལྷ་མོའི་ཚོགས། །འདས་དང་ད་ལྟར་བྱུང་བ་དང༌། །མི་འབྱུང་བ་ཡི་ཆ་རྣམས་ལ། །དབང་སྒྱུར་<line/>
མཉམ་པའི་རྒྱལ་མོ་རྣམས། །འཇིག་དང་སྐྱེ་དང་སྨིན་པ་དང༌། །འགག་པར་གྱུར་པ་དེ་དག་ཏུ། །རྡོ་རྗེ་རྣམ་ཐར་ཚད་མེད་དང༌། །སེམས་དང་དེ་བཞིན་མཉམ་པ་ཡི། །<line/>
</page>
<page index="149" id="75B">ཤེས་རབ་འཁོར་དང་དཔལ་གྱི་དཀྱིལ། །དེ་བཞིན་རིམ་པར་རྡོ་རྗེ་ཡི། །གླུ་གར་ལ་སོགས་ཡོ་བྱད་ཀྱིས། །མཆོད་དང་འཇུག་ཚུལ་གོང་མ་བཞིན། །ཆ་རྣམས་དུས་ལས་<line/>
མི་འདའ་བར། །ལྷ་ཡི་ཉི་མ་རྣམས་ལ་འོ། །བདེ་བ་ཆེན་པོ་ལ་སོགས་པ། །ཚོམ་བུའམ་ཡང་ན་ཕྱག་རྒྱ་རྣམས། །སྤྱིར་རམ་རེ་རེར་སྦྱར་བར་བྱ། །འདས་ལ་རྣམ་ཐར་<line/>
ཚོགས་བསྐུལ་ཏེ། །ད་ལྟར་བྱུང་དང་མི་འབྱུང་ལ། །ཚད་མེད་སེམས་དང་མཉམ་པར་བསྐྲུན། །མཉམ་པའི་རྒྱལ་པོར་དེ་འགྱུར་ཏེ། །བདེ་གཤེགས་དུས་ཀྱི་རྒྱལ་<line/>
པོར་འགྱུར། །ཞེས་བཀའ་སྩལ་ཏོ། །དེ་ནས་ཡང་བཅོམ་ལྡན་འདས་སེམས་དཔའི་རྡོ་རྗེ་དེ་ཉི་ཟླའི་ཚོགས་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་སོ། །<line/>
དེ་ནས་ཡང་ཏིང་ངེ་འཛིན་དེ་ལས་བཞེངས་པར་གྱུར་པ་དང༌། འདུས་པ་ཆེན་པོའི་ཚོགས་ཀྱིས་འདི་སྐད་ཅེས་གསོལ་ཏོ། །བཅོམ་ལྡན་འདས། ཆོས་ཐམས་<line/>
ཅད་ནི༑ ཉི་ཟླའི་ཚོགས་སུ་མཐོང་ངོ༌། །དེ་སྐད་ཅེས་གསོལ་པ་དང༌། བཅོམ་ལྡན་འདས་ཀྱིས་བཀའ་སྩལ་པ། འདུས་པ་ཆེན་པོའི་ཚོགས། ཆོས་ཐམས་<line/>
ཅད་ཀྱི་རང་བཞིན་ནི། བྱང་ཆུབ་སེམས་དང༌། སྙིང་རྗེ་ཆེན་པོའི་རང་བཞིན་ཡིན་པར་ཤེས་པར་གྱིས་ཤིག །ཆོས་ཐམས་ཅད་ནི། བྱང་ཆུབ་སེམས་ལས་<line/>
</page>
<page index="150" id="76A">༄༅། །བྱུང་ཞིང་སྙིང་རྗེའི་རང་བཞིན་ཅན་ཡིན་ནོ། །དེ་ནས་འདུས་པའི་ཚོགས་ཀྱིས་གསོལ་པ། བཅོམ་ལྡན་འདས། སྙིང་རྗེ་དང༌།<line/>
བྱང་ཆུབ་སེམས་ཀྱི་དོན་བདག་ཅག་ལ་བཤད་དུ་གསོལ། བཅོམ་ལྡན་འདས་ཀྱིས་བཀའ་སྩལ་པ། ཆོས་རྣམས་ཀུན་གྱི་ཡོ་བྱད་ནི། །སྙིང་རྗེ་བྱང་<line/>
ཆུབ་སེམས་ཡིན་ཏེ། །ཡོ་བྱད་དེ་དང་མ་ལྡན་ན། །དོན་རྣམས་འགྲུབ་པར་མི་འགྱུར་རོ། །རྣལ་འབྱོར་བྱང་ཆུབ་སེམས་རྫོགས་པར། །བྱང་ཆུབ་རྫོགས་པའི་<line/>
ཟླ་རྒྱས་ཚུལ། །སྙིང་རྗེ་ཡེ་ཤེས་ཤར་བ་ནི། །མཁའ་ལ་ཉི་གསལ་ཤར་བའི་ཚུལ། །དོན་གཉིས་རྫོགས་པའི་རྣལ་འབྱོར་པ། །རྣལ་འབྱོར་ངེས་པའི་ས་པ་<line/>
ཡིན༑ ༑ངེས་པའི་ས་ལ་བགྲོད་པ་ནི། །རྡོ་རྗེ་དུས་ཀྱི་རྒྱུན་ཚོགས་ཀྱིས། །ཚོགས་ཆེན་རྣམ་གཉིས་བསྐྲུན་པར་བྱ། །སྐར་ཚོགས་དབུས་ན་ཟླ་ཉ་བ། །བཅུ་དྲུག་ཞག་<line/>
གིས་རྫོགས་པ་བཞིན། །བཅུ་གསུམ་རྩལ་ཆེན་རྫོགས་པའི་ས། །བཅུ་དྲུག་ཚོགས་ཀྱིས་རྫོགས་པས་ནི། །མཛེས་པའི་ཉི་མ་བཅུ་དྲུག་གིས། །ཟླ་དཀྱིལ་<line/>
འོད་ཀྱི་ཕྱག་རྒྱ་ལ། །མཛེས་པར་སྤྲས་པའི་བདེ་བ་དེ། །བཅུ་དྲུག་ཚོགས་ཀྱིས་བསོད་ནམས་བསྐྲུན། །ཕྱེད་རྫོགས་ཚོགས་འཕེལ་དེ་ཕན་ཆད། །མི་དམིགས་<line/>
</page>
<page index="151" id="76B">ཆོས་ལ་བློ་སྦྱངས་ཡིན། །ཇེ་ཞི་ཇེ་ཞི་མི་དམིགས་པར། །མཚན་མ་ཞེས་བྱ་བསྲབས་པ་སྟེ། །བསོད་ནམས་ཚོགས་ཀྱང་མི་དམིགས་པ། །མཉམ་པས་སྟོང་པར་<line/>
གྱུར་པ་ན། །ཐམས་ཅད་ཆོས་སྐུར་རྫོགས་པ་སྟེ། །སྡུག་བསྔལ་བྱང་ཆུབ་གཉིས་མེད་དེ། །འདི་ལ་རྨད་བྱུང་སེམས་བསྐྱེད་དེ། །ཟླ་བ་བདུན་གྱིས་མཚན་མ་དང༌། །<line/>
གསང་བ་གཉིས་ཀྱིས་མཆོད་པ་བྱ། །ཕྲ་མོའི་དྲོད་དུ་བྱུང་བ་དང༌། །སྨྱུར་ཏེ་རང་ལས་བྱུང་རྣམས་ལ། །རྩ་བ་གཅད་ཕྱིར་ཡོངས་རྫོགས་པས། །ཐེ་ཚོམ་མེད་པར་<line/>
དང་བླངས་ནས། །དུས་དེ་ཉིད་དུ་ཉི་མ་འཆར། །དུས་འདི་རྒྱུན་གྱི་བར་ཆད་ན། །བསྙེན་པ་དག་གིས་བཟློག་པར་དཀའ། །བར་ཆད་བྱུང་ན་གསོ་ཞིང་བསྐང༌། །མཁའ་<line/>
ལ་ཟླ་གསལ་གྲྭ་རྒྱས་ན། །ས་ལ་རྣལ་འབྱོར་གྲྭར་རྒྱས་པས། །བསོད་ནམས་སྤེལ་བ་ཆེན་པོ་དང༌། །བསྔོ་བ་ཆེན་པོའི་ལས་རྣམས་བྱ། །དེ་ནི་འབྲས་བུ་ཆེན་པོ་ཡང༌། །<line/>
ཉི་ཟླ་ཞོན་ནས་འགྲོ་བ་ཡི། །རིག་འཛིན་ས་ལ་སླེབ་ཕན་ཆད། །དཔལ་ཆེན་བཅུ་དྲུག་ས་ལ་འགྲུབ། །ཅེས་བཀའ་སྩལ་ཏོ། །དེ་ནས་ཡང་སེམས་དཔའི་རྡོ་རྗེ་དེ་རྒྱུན་དུ་གནས་<line/>
པ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་བཞེངས་པ་དང༌། །འདུས་པའི་ཚོགས་ཀྱིས་གསོལ་པ། བཅོམ་ལྡན་འདས། ཆོས་ཐམས་ཅད་ནི། ཡི་གེ་རྒྱུན་<line/>
</page>
<page index="152" id="77A">༄༅། །གྱི་དཀྱིལ་འཁོར་དུ་གནས་པར་མཐོང་ངོ༌། །བཅོམ་ལྡན་འདས་ཀྱིས་བཀའ་སྩལ་པ། ཆོས་ཐམས་ཅད་ནི། རྒྱལ་བའི་དཀྱིལ་<line/>
འཁོར་གྱི་རང་བཞིན་ཡིན་ལ། རྒྱལ་བ་ཐམས་ཅད་ནི། ཡི་གེའི་དཀྱིལ་འཁོར་གྱི་རང་བཞིན་དུ་ཤེས་པར་གྱིས་ཤིག །གསོལ་པ། ཡི་གེའི་ཕྱག་རྒྱའི་དོན་གང་<line/>
ལགས་པ་བདག་ཅག་རྣམས་ལ་རྒྱ་ཆེར་བཤད་དུ་གསོལ་ཞེས་ཞུས་པ་ལ། བཅོམ་ལྡན་འདས་ཀྱིས་བཀའ་སྩལ་པ། ཆོས་ཀུན་རྒྱལ་བའི་རང་བཞིན་ཏེ། །<line/>
རྒྱལ་བ་སྐུ་གསུང་ཐུགས་སུ་གསལ། །སྐུ་གསུང་ཐུགས་དང་ཕྱག་རྒྱ་དག །ཡི་གེའི་ཕྲེང་བ་ཉིད་ལ་རྫོགས། །ཡི་གེའི་ཕྱག་རྒྱའི་དཀྱིལ་འཁོར་རྣམས། །རྒྱུན་དུ་<line/>
བསྒྲུབ་པར་བྱ་བ་ཡིན། །དེས་ནི་རྒྱུན་གྱི་ཏིང་འཛིན་འཐོབ། །རྒྱུན་གྱི་རྒྱུན་དུ་མི་གཅད་པ། །རྡོ་རྗེ་ནམ་དང་ཉི་ཚོད་ལ། །ཡི་གེའི་ཚོགས་བསྐྱེད་ཚོགས་སྦྱར་ལ། །ཕུད་<line/>
ལྷག་བཅས་སྦྱར་དེ་བཞིན་ནོ། །འདི་ནི་དོན་ལ་ཉེ་བའི་ལམ། །བསོད་ནམས་བསྐྲུན་པར་དེ་མྱུར་རོ། །ཀུན་རྫོགས་ཚོགས་ཀྱི་རྒྱུ་དེས་ནི། །ཡང་དག་ཚོགས་ཆེན་ཅི་<line/>
འདྲ་བ༑ ༑མཆོག་གི་བདེ་བ་དམ་པ་དང༌། །དེ་ཉིད་ཆེན་པོར་དེ་ཉིད་འགྱུར། །འཇུག་སྒོ་སྤྱོད་དང་ལྟ་བ་མཐུན། །ཐམས་ཅད་གཅིག་པར་གྱུར་པ་ཡི། །རྒྱུ་དང་རྐྱེན་ལྡན་<line/>
</page>
<page index="153" id="77B">ཕུན་སུམ་ཚོགས། །མཛའ་འཕྲོད་སྨན་དང་དགྱེས་སྦྱོར་ལྡན། །ལྷ་དང་རིག་འཛིན་རྣལ་འབྱོར་རིལ། །མ་ལུས་ཚོགས་པས་ཆོས་འདི་སྤྱོད། །སྐད་ཅིག་ཡུད་དམ་ཐང་<line/>
གཅིག་གམ། །ཡུད་ཙམ་ཉིན་ཞག་ཟླ་རེ་འམ། །ལྷ་ཡི་ཉི་མ་བཀྲ་ཤིས་ཀྱི། །ཚོགས་ལ་བབས་པའི་དུས་འདི་དག །བྱིན་གྱིས་བརླབས་པའི་དུས་ཆེན་ཡིན། །ཇི་ལྟར་<line/>
འབྱོར་པའི་ཡོ་བྱད་རྣམས། །ཕྱི་དང་ནང་གི་ཁྱད་པར་གྱིས། །གཙང་མའི་ཁ་ཟས་འབྱུང་པོ་ལ། །རྣམ་རྟོག་རྟོག་བྲལ་རྒྱལ་བ་ལ། །ཇི་ལྟར་འབྱོར་བཞིན་ནན་ཏན་བྱ། །<line/>
བདག་དང་གཞན་དང་གཉི་ག་དང༌། །ཆོས་ཀྱི་དོན་དུ་མི་འགྱུར་བའི། །སྐྱོན་བཞི་པོ་དག་སྤངས་ནས་ནི། །དེ་ལས་བཟློག་པའི་ཚུལ་ལྡན་པས། །རྣལ་འབྱོར་སྙིང་དང་མིག་<line/>
ལྟ་བུར༑ ༑གདུང་བའི་འདུ་ཤེས་ཉེར་བཞག་སྟེ། །ཇི་བཞིན་འདོད་པ་ཉེ་བར་སྦྱར། །ལྷ་རྣམས་ཉེ་བར་བྱ་བ་དང༌། །བགེགས་རྣམས་ཞི་བར་བྱ་བ་དང༌། །དོན་གྲུབ་ཤི་བ་<line/>
གསོ་བའི་ཕྱིར། །ལས་འདིར་སྤྱད་པར་ཤིན་ཏུ་གཅེས། །ཚོགས་འདི་བློ་ཆུང་གསར་ཞུགས་པའི། །མདུན་དུ་བརྗོད་པར་བྱ་མི་རིགས། །རྫས་དང་ཡོ་བྱད་ཐམས་ཅད་<line/>
ཀྱང༌། །ཅིས་འདུལ་དེ་ལྟར་སྟོབས་ཀྱིས་སྦྱར། །དེས་ན་ལས་འདི་ཁྱད་པར་ཡང༌། །ཚོགས་ལ་ཚོགས་བསྐྱེད་སྒྲིབ་སྦྱངས་ཏེ། །བསྙེན་པ་དག་ལ་གོམས་བྱས་ནས། །<line/>
</page>
<page index="154" id="78A">༄༅། །བསྒྲུབས་པས་འབྲས་བུ་མཐར་ཕྱིན་པའོ། །ཞེས་བཀའ་སྩལ་ཏོ། །རྒྱུད་ཀྱི་རྒྱལ་པོ་ཆེན་པོ་རྡོ་རྗེ་བཀོད་པ་ཀུན་འདུས་རིག་པའི་མདོ་<line/>
ལས༑ རྣལ་འབྱོར་བདེ་བའི་ཚོགས་ཀྱི་ལེའུ་སྟེ་དྲུག་པའོ།། །།དེ་ནས་ཡང་སྨྲ་བའི་སེངྒེ་སེམས་དཔའི་རྡོ་རྗེ་དེས་འདས་པ་བརྗོད་པ་ཞེས་བྱ་བའི་<line/>
ཏིང་ངེ་འཛིན་ལ་སྙོམས་པར་ཞུགས་སོ། །དེ་ནས་ཏིང་ངེ་འཛིན་དེ་ལས་བཞེངས་པར་གྱུར་པ་དང༌། འདུས་པ་ཆེན་པོའི་ཚོགས་རྣམས་ཀྱིས་འདི་སྐད་ཅེས་གསོལ་<line/>
ཏོ༑ ༑བཅོམ་ལྡན་འདས། སྔགས་ཟབ་མོ་སྤྱོད་པའི་སྐྱོན་དང༌། ཡོན་ཏན་ཅི་ལགས་པ་བདག་ཅག་གི་རིག་པ་ལ་སྣང་བར་གྱུར་ཏོ། །དེ་ནས་ཡང་བཅོམ་ལྡན་<line/>
འདས་ཀྱིས་བཀའ་སྩལ་པ། འདུས་པ་ཆེན་པོའི་ཚོགས། གསང་སྔགས་ཆེན་པོའི་དོན་འདི་རབ་ཏུ་སྤྱད་པར་དཀའ་བར་ཤེས་པར་གྱིས་ཤིག །དེ་ཅིའི་ཕྱིར་ཞེ་<line/>
ན༑ གསང་སྔགས་ཀྱི་ཚོགས་ནི། ཤིན་ཏུ་མེ་དང་འདྲ་སྟེ། མེ་ནི། རྒྱུན་དུ་བཅངས་ཤིང་སྤྱད་ལེགས་ན། ཇི་ལྟར་འདོད་པ་བཞིན་དུ་རྒྱུན་དུ་སྤྱད་དུ་ཡོད་དོ། །མེ་<line/>
ཉིད་ཇི་ལྟ་བ་བཞིན་དུ་སྤྱད་ན། མེའི་ཕུང་པོར་འགྱུར་ཏེ། སྤྱོད་པར་བྱེད་པ་ཉིད་ཀྱང་བསྲེགས། །ཁྱིམ་ནས་ཁྱིམ་ཡང་བསྲེགས། རྫས་ཀྱི་དངོས་པོ་ཐམས་ཅད་ཀྱང་<line/>
</page>
<page index="155" id="78B">བསྲེགས་པར་འགྱུར་རོ། །དེ་བཞིན་དུ་གསང་སྔགས་འདི་ནི། ཆུ་དང་འདྲ་སྟེ། ཆུ་ཐབས་ཀྱིས་ཟིན་ཅིང་སྤྱད་ལེགས་ན། ཇི་ལྟར་འདོད་པ་བཞིན་དུ་དགའ་བདེར་སྤྱད་དུ་ཡོད་<line/>
དེ༑ ཆུ་ལ་དགའ་བ་དེར་ཐར་ཆུ་ཆེན་པོ་ལ་འབོགས་པར་ནུས་སོ། །ཆུའི་རང་བཞིན་དང་ཐབས་ལ་མ་གོམས་པས་ནི། སྤྱོད་པར་བྱེད་པ་དེ་གཡེང་ཞིང་འཆི་བར་བྱེད་<line/>
དོ༑ ༑གཞན་ཡང་གསང་སྔགས་ཆེན་པོ་འདི་ནི། གཅན་གཟན་གདུག་པ་ཅན་དང་འདྲ་སྟེ། གཅན་གཟན་གྱིས་སེམས་ཅན་གཞན་གྱི་སྲོག་གཅོད་པར་བྱེད་པ་<line/>
ཡང་ཐབས་ལ་མཁས་པས་ཇི་ལྟར་དགའ་བ་བཞིན་དུ་དབང་དུ་འདུའོ། །ཐབས་ཀྱིས་མ་ཟིན་ན། སྲོག་གཅོད་པར་བྱེད་དོ། །གཞན་ཡང་གསང་སྔགས་ཆེན་<line/>
པོ་འདི་ནི། སྤྲུལ་གྱི་མགོ་ལ་འདུག་པའི་ནོར་བུ་རིན་པོ་ཆེ་དང་འདྲ་སྟེ། སྦྲུལ་གྱི་མགོ་ལ་འདུག་པའི་ནོར་བུ་ཐབས་ཀྱིས་ཡོངས་སུ་ཟིན་ན་ནི། དབང་དུ་འདུ་<line/>
ཞིང་སྤྱད་དུ་ཡོད་ལ། ཐབས་ཀྱིས་མ་ཟིན་ན་ནི། འཚོ་བའི་སྲོག་དང་འབྲལ་བར་བྱེད་དོ། །དེ་བས་ན། གསང་བ་ཆེན་པོ་འདི་ནི། སྤྱད་པར་དཀའ་བས་སྔོན་གྱི་<line/>
དུས་ཀྱི་ཚེན་ཡང་སྤྱད་ཉེས་པོའི་ལོག་པའི་ལམ་པ་ཅན་མང་པོར་བྱུང་ངོ༌། །དོན་དང་ལམ་ལ་མཁས་པའི་སྐྱེས་བུས་ཐབས་ཀྱིས་ཟིན་ཅིང་སྤྱད་ལེགས་ན། མ་ནོར་<line/>
</page>
<page index="156" id="79A">༄༅། །བའི་ལམ་དུ་ཞུགས་པ་ཡང་མང་པོར་བྱུང་བས་འདུས་པ་ཆེན་པོའི་ཚོགས་སྤྱད་པའི་ཐབས་ལ་ཡོངས་སུ་མཁས་པར་གྱིས་ཤིག །དེ་<line/>
སྐད་ཅེས་བཀའ་སྩལ་པ་དང༌། འདུས་པ་ཆེན་པོའི་ཚོགས་ཀྱིས་འདི་སྐད་ཅེས་གསོལ་ཏོ། །བཅོམ་ལྡན་འདས། གསང་སྔགས་ལོག་པའི་ལམ་ལས་བྱུང་<line/>
བ་ནི༑ གང་གང་ལགས། སྤྱད་ལེགས་པའི་ཐབས་ལས་བྱུང་བ་ནི། གང་གང་ལགས། བདག་ཅག་ལ་རྒྱ་ཆེར་བཤད་དུ་གསོལ། དེ་སྐད་ཅེས་གསོལ་<line/>
པ་དང༌། བཅོམ་ལྡན་འདས་ཀྱིས་འདུས་པ་ཆེན་པོའི་ཚོགས་ལ་བཀའ་སྩལ་པ། འདུས་པ་ཆེན་པོའི་ཚོགས། ཉེས་ལེགས་ཀྱི་རིམ་པ་བཤད་པར་བྱ་<line/>
ཡི༑ ཉོན་ཅིག་ཅེས་བཀའ་སྩལ་པ་དང༌། ང་ནི་དྲན་པ་ཐོག་མའི་ཚེ། །གསང་བ་སྤྱོད་པའི་དོན་འདི་དག །ངེས་དོན་ཕལ་ཆེར་ནུབ་པར་གྱུར། །ཚུལ་འདྲ་ཙམ་<line/>
ཞིག་གནས་པ་ལ། །ཀུན་ཀྱང་ཕལ་ཆེར་སྤྱོད་མོད་ཀྱང༌། །དོན་དང་ཕྲད་པ་ངས་མ་མཐོང༌། །ཀུན་ཀྱང་ལོག་པའི་ལམ་སྤྱད་དོ། །ལོག་པ་ཅན་ཉིད་གང་ཞེ་ན། །<line/>
འདི་ལ་མི་གནས་འདི་ཉམས་དང༌། །འདི་ལས་ལོག་དང་ལོག་ཚུལ་སྤྱོད། །འདི་ཚུལ་མ་ཡིན་འདིར་མ་ངེས། །གཡོ་སྒྱུས་བདེན་བཅོས་འགལ་པའི་ལམ། །<line/>
</page>
<page index="157" id="79B">དེ་ཡང་ཇི་ལྟ་བུ་ཞེ་ན། བསྐལ་པ་ཀུན་བཀོད་བྱ་བའི་ཚེ། །སངས་རྒྱས་མངོན་བྱུང་རྒྱལ་པོ་དེ། །མྱ་ངན་འདས་པར་གྱུར་འོག་ཏུ། །བྱུང་བའི་རྣལ་འབྱོར་བཟང་རྒྱན་<line/>
ཏེ༑ ༑མ་ཤེས་བྱིས་པའི་འཁོར་རྣམས་ལ། །ཚུལ་འཆོས་ལོག་པའི་ཚོགས་བསྐྱངས་པས། །ཚོམ་བུ་ལྔ་བརྒྱར་བཅས་པ་ཞིག །དོན་ལས་གོལ་ཞིང་འཁོར་<line/>
བར་ལོག །དེ་འདྲའི་ཚུལ་དུ་མ་སྤྱོད་ཅིག །རྨད་བྱུང་གསང་བའི་བསྟན་པ་འདི། །རྣལ་འབྱོར་དབང་ཕྱུག་ཚད་མ་རྣམས། །ཕལ་ཆེར་མི་གནས་སྐབས་དག་<line/>
ཏུ༑ ༑མི་ཤེས་ངན་རྟོག་ཅན་རྣམས་ཀྱིས། །དཀྲུགས་འགྱུར་བཀའ་བསླད་གཞུང་བོར་ཏེ། །ནོར་བས་བདག་ཉིད་སུན་འབྱིན་ཅིང༌། །བདག་ཡིན་གཞན་འདི་མ་<line/>
ཡིན་ཞེས། །བདག་བསྟོད་གཞན་ལ་སྨོད་པ་ལོག །དེ་ཡང་ཇི་ལྟ་བུ་ཞེ་ན། །བསྐལ་པ་དེ་ཉིད་དུས་དག་ལ། །རྣལ་འབྱོར་དཔའ་སྦྱིན་བྱ་བ་ཞིག །དོན་ལ་བློ་ཤེད་<line/>
མ་བྱེ་ཞིང༌། །ལམ་གྱི་ཐབས་ལ་མི་མཁས་པས། །ངེས་དོན་བཀའ་ཡི་གཞུང་བོར་ནས། །ཆོས་མ་ཡིན་པའི་ཆོས་སྤྱོད་ཅིང༌། །གཞན་དག་ངེས་དོན་སྤྱོད་པ་ལ། །<line/>
ཁྱོད་ཀྱི་དེ་ནི་དོན་མ་ཡིན། །དོན་མཆོག་བདུད་རྩི་གང་ཡིན་པ། །དེ་ནི་ང་ཡི་ཆོས་འདི་ཡིན། །ཞེས་ནི་བདག་བསྟོད་གཞན་ལ་སྨོད། །འདི་ཡང་སྲིད་པ་ལོག་པའི་<line/>
</page>
<page index="158" id="80A">༄༅། །ལམ༑ ༑དེ་འདྲའི་ཚུལ་དུ་མ་སྤྱོད་ཅིག །སྔར་བྱུང་རྒྱུད་ཀྱི་རྗེས་གནས་པས། །གདེང་མེད་བཞིན་དུ་དཔོན་བསྟབས་ན། །ཚིག་གཉེར་<line/>
དྲེགས་པའི་དབང་དེས་ནི། །མི་ཤེས་བཞིན་དུ་རས་གཅོད་པའི། །ཚུལ་འཆོས་སེམས་ཀྱི་གྱ་གྱུ་ཅན། །སྨོན་ཐབས་བླུན་པའི་སྡིག་ཅན་ཡིན། །དེ་ཡང་ཇི་ལྟ་བུ་<line/>
ཞེ་ན༑ ༑དགེ་སློང་དྲི་མེད་སྤྱོད་པ་ཞེས། །བྱ་བའི་རྣལ་འབྱོར་ཚུལ་འདྲ་ཞིང༌། །དོན་ལ་མཁས་པའི་རྗེས་སུ་བྱུང༌། །ཚོམ་བུ་འབུམ་གྱི་འཁོར་རྣམས་ཀྱིས། །རྒྱུད་<line/>
ཀྱི་རྗེས་སུ་བྱུང་བ་ཡིས། །དོན་མེད་དགེ་སློང་དེ་ཉིད་ལ། །ཚིག་གི་གཉེར་ཆེན་ལྗིད་ཕབ་པས། །གདུང་འཚོབ་ཅེས་ནི་དཔོན་བསྟབས་ཏེ། །ཆེ་བ་ཆེན་པོའི་དྲེགས་<line/>
པ་སྐྱེས། །མི་ཤེས་བཞིན་དུ་ཚུལ་བཅོས་ཏེ། །འདྲ་ཚུལ་ལོག་པའི་ཆོས་སྤྱད་པས། །ཚོམ་བུ་འབུམ་དང་བཅས་པ་ཞིག །དྲེགས་པ་ཆེན་པོའི་རུ་ཏྲར་ལྟུང༌། །<line/>
དེ་འདྲའི་ཚུལ་དུ་མ་སྤྱོད་ཅིག །མཛའ་འདྲིན་བསླད་སྟེར་ཞིང་རྣམས་དང༌། །རྙེད་དང་བཀུར་སྟིས་འཚོ་བའི་འཁོར། །གཞན་གྱི་དབང་དུ་གྱུར་དོགས་ནས། །སྒོ་རིས་<line/>
རྐྱང་ཚན་སོ་སོར་གཅོད། །འཁོར་འདི་བདག་གིས་སྨིན་བྱ་བའི། །གདུལ་བར་བྱ་བའི་ཞིང་ཡིན་གྱི། །གང་དག་འདི་དང་མ་འབྲེལ་ཞེས། །ཉོན་མོངས་ཚིག་གིས་<line/>
</page>
<page index="159" id="80B">བསྒོ་བྱེད་ནོར། །དེ་ཡང་ཇི་ལྟ་བུ་ཞེ་ན། །རྣལ་འབྱོར་ན་ཞི་གནས་པ་ཞེས། །བྱ་བའི་ཚོམ་བུ་ལྔ་བརྒྱ་ཞིག །ཤིན་ཏུ་གསང་སྔགས་སྤྱད་དོ་ཞེས། །དགོན་པའི་གནས་སུ་<line/>
འདུག་ནས་ནི། །ཡུལ་ཁམས་ཆེན་པོ་དེ་དག་གིས། །གནས་པར་གྱུར་པའི་མི་རྣམས་ཀུན། །གདུལ་བར་བྱ་བའི་ཞིང་དུ་སྤྱོད། །གཞན་གྱི་སྡེ་པར་གྱུར་པ་ཡི། །དགེ་<line/>
སློང་དོན་དང་ལྡན་པ་ཞིག །ཡུལ་དེར་ཆེད་དུ་འོངས་ནས་ནི། །རྣལ་འབྱོར་ངེས་པའི་ལམ་མཆོག་ཅིག །རྒྱ་ཆེར་བསྟན་པར་བསམས་པ་ལས། །དགེ་སློང་དགོན་<line/>
པར་གནས་པ་དེས། །ཉོན་མོངས་ཚིག་གིས་བསྒོ་བ་བྱས། །འཁོར་འདི་བདག་གི་ཞིང་ཡིན་གྱི། །ཁྱོད་ནི་འདི་ལ་མ་གཏོགས་ཞེས། །བསྒོ་དང་ཚད་དང་རིས་བཅས་<line/>
པས༑ ༑ཉོན་མོངས་འཁོར་བའི་ལམ་དུ་ལྷུང༌། །དེ་འདྲའི་ཚུལ་དུ་མ་སྤྱོད་ཅིག །རྣལ་འབྱོར་ཆེན་པོར་བསྔོས་གྱུར་ལ། །སྣ་འགས་ཅི་རྒྱལ་གསོག་འཇོག་བྱེད། །<line/>
གཅིག་ཡིད་གཅིག་གིས་འབྱིན་བྱེད་པ། །ནམ་ཞར་ལོངས་སྤྱོད་ཐོབ་པ་མིན། །དེ་ཡང་ཇི་ལྟ་བུ་ཞེ་ན། །རྣལ་འབྱོར་བདེ་ལྡན་ཤེས་པ་ཞེས། །བྱ་བའི་ཚོམ་བུར་<line/>
བཅས་པ་ཞིག །གསང་བའི་རྒྱ་ཆེར་སྤྱོད་པ་ལས། །འཁོར་ན་གནས་པའི་རྣལ་འབྱོར་མ། །བུད་མེད་བཟང་ལྡན་བྱ་བ་ཞིག །ཚོགས་སྦྱོར་གིང་དུ་བསྐོས་པ་ལས།།<line/>
</page>
<page index="160" id="81A">༄༅། །འབྱོར་པའི་ཡོ་བྱད་དེ་དག་ལ། །སེར་སྣའི་སེམས་ཀྱིས་གསོག་འཇོག་བྱས། །ལས་ཀྱི་རྣམ་སྨིན་དེ་ཡིས་ནི། །ཡི་དྭགས་ཁྱི་ཡི་ལུས་<line/>
སུ་སྐྱེས༑ ༑དེ་འདྲའི་ཚུལ་དུ་མ་སྤྱོད་ཅིག །གཞན་ཡང་རྣལ་འབྱོར་ཆེན་པོའི་ཚོགས། །ལོག་པར་སྤྱོད་པའི་རྣལ་འབྱོར་ནི། །ལོག་ལྟ་སྤྱི་རྟོལ་གཏུམ་ཁྲོ་ཆེ། །སྡིག་<line/>
སྤྱོད་དོན་དང་མི་ལྡན་ཡང༌། །བདག་ནི་ཡང་དག་ཡིན་ནོ་ཞེས། །བབ་ཅོལ་བཀའ་རྐུ་སླུ་བྱེད་བསླད། །དེ་ཡང་ཇི་ལྟ་བུ་ཞེ་ན། །ཆོས་སྐྱོང་པ་ཡི་རྣལ་འབྱོར་པས། །<line/>
བྲམ་དེ་ཞེས་བྱ་བ་ཞིག །དོན་དང་ལམ་ལ་མི་མཁས་པར། །བདག་ནི་མཁན་པོ་ཡིན་ནོ་ཞེས། །ཀུན་ལ་རྒྱ་ཆེར་སྒྲ་བསྒགས་ནས། །རྒྱལ་བའི་བཀའ་བརྐུས་འགྲོ་<line/>
བ་རྣམས། །བསླུས་པར་གྱུར་པའི་རྣམ་སྨིན་གྱིས། །ལོག་པ་ཅན་གྱི་འཇིག་རྟེན་པ། །མུ་སྟེགས་སྤྱོད་པའི་ཁམས་སུ་ལྷུང༌། །དེ་འདྲའི་ཚུལ་དུ་མ་སྤྱོད་ཅིག །ཐ་<line/>
ཚིག་ཉམས་ཤིང་དོན་ལ་རྨུགས། །དྲེགས་པས་དོན་ལ་ཁས་འཆེས་ཕྱིར། །རྡོ་རྗེ་རྒྱལ་དབང་ཐོབ་འདོད་པ། །ཁྲེལ་མེད་སྤྱི་རྟོལ་མུན་སྦྲུལ་འཆལ། །དེ་ཡང་<line/>
ཇི་ལྟ་བུ་ཞེ་ན། །རྣལ་འབྱོར་སྔགས་ཀྱི་ཚུལ་སྤྱོད་པ། །པེ་ན་ཡ་ཞེས་བྱ་བ་ཞིག །ཚོམ་བུ་བརྒྱ་དང་བཅས་པ་བྱུང༌། །རྩ་བ་ཉམས་ཤིང་དོན་ལ་རྨུགས། །དྲེགས་པ་<line/>
</page>
<page index="161" id="81B">ཆེན་པོའི་ང་རྒྱལ་གྱིས། །དོན་ལ་མཁས་པའི་ཚུལ་བཅོས་ཕྱིར། །རྡོ་རྗེ་རྒྱལ་པོའི་དབང་མནོས་པས། །རི་བོས་སྲོག་ཆགས་མནན་པ་བཞིན། །ང་རྒྱལ་དྲེགས་པའི་རི་བོ་<line/>
ཡི༑ ༑འཁོར་བའི་ལས་སྤྱོད་ལས་ངན་པའི། །སྲོག་ཆགས་ཕག་གི་རིགས་སུ་ལྷུང༌། །དེ་འདྲའི་ཚུལ་དུ་མ་སྤྱོད་ཅིག །མཉམ་པའི་དོན་ཉིད་མ་རྟོགས་པར། །ཚིག་ཏུ་<line/>
མཉམ་ཞེས་རྗོད་བྱེད་ཅིང༌། །ཆགས་སྡང་གཉིས་ལ་མངོན་འཕེལ་བ། །རྣལ་འབྱོར་ལས་ཀྱིས་འཁོར་བའི་ལམ། །དེ་ཡང་ཇི་ལྟ་བུ་ཞེ་ན། །དགེ་སློང་བདེ་སྦྱིན་བྱ་བ་<line/>
ཞིག །ཚོམ་བུ་སྟོང་དང་བཅས་པ་དེ། །རྣལ་འབྱོར་གསང་བའི་ལས་ལ་སྤྱོད། །ལ་ལ་ཆགས་ལ་མངོན་བར་འཆེལ། །ལ་ལས་སྡང་ཆེན་གསོད་པར་སྤྱོད། །ཆགས་<line/>
སྡང་ལས་ཀྱི་རྣམ་སྨིན་གྱིས། །རཀྵ་སྲིན་པོའི་ཁམས་སུ་ལྷུང༌། །དེ་འདྲའི་ཚུལ་དུ་མ་སྤྱོད་ཅིག །གང་དག་རྣལ་འབྱོར་བློ་ཆུང་རྣམས། །རྡོ་རྗེ་གྲལ་ཚོགས་དོན་གླེང་ན། །དེ་ལ་<line/>
འཇིགས་ཤིང་སྐྲག་འགྱུར་ཏེ། །དཔའ་ཞུ་མི་དགའ་འབྱོལ་བྱེད་བླུན། །དེ་ཡང་ཇི་ལྟ་བུ་ཞེ་ན། །དགེ་སློང་ལྷ་སྦྱིན་བྱ་བ་ཞིག །རྣལ་འབྱོར་དང་པོའི་སར་སློབ་ཚེ། །རྣལ་<line/>
འབྱོར་དོན་ལྡན་མང་པོ་རྣམས། །ཕལ་ཆེར་ཚོགས་པར་གྱུར་པ་ལ། །ངེས་དོན་གསང་བའི་དོན་གླེང་ན། །ལྷ་སྦྱིན་འཁོར་བཅས་དེ་ལས་བྱོལ། །དོན་གླེང་བ་ལ་མི་དགའ་<line/>
</page>
<page index="162" id="82A">༄༅། །ཞིང༌། །ངན་པའི་སེམས་ཀྱིས་ཕྲག་དོག་སྐྱེས། །རང་གི་གནས་སུ་སོང་ནས་ནི། །མཁས་པ་དེ་ལ་མི་སྙན་བརྗོད། །ལས་ཀྱི་རྣམ་སྨིན་དེ་ཡིས་<line/>
ནི༑ ༑བསྐལ་པ་དཔག་ཏུ་མེད་པ་རུ། །ཡང་དག་དོན་ལས་གོལ་བར་འགྱུར། །འཁོར་བ་དོན་མེད་གནས་སུ་འཁྱམས། །དེ་འདྲའི་ཚུལ་དུ་མ་སྤྱོད་ཅིག །རྣལ་འབྱོར་<line/>
ཉིད་ཀྱིས་རྣལ་འབྱོར་ལ། །ཤིན་ཏུ་གདུག་པའི་དུག་མདས་གཏོར། །ཐ་ཚིག་བཙན་པོ་རྫོང་ལྟ་བུ། །འཇོམས་བྱེད་རྣལ་འབྱོར་རང་བགེགས་སོ། །དེ་ཡང་ཇི་ལྟ་བུ་<line/>
ཞེ་ན༑ ༑རྣལ་འབྱོར་རྣམ་དག་བློ་གྲོས་ཞེས། །བྱ་བའི་དོན་ལྡན་མཁས་པ་ཞིག །མི་འཇིགས་བློ་གྲོས་ཞེས་བྱ་བའི། །ཐབས་དང་དོན་ལ་མི་མཁས་པ། །སྡེ་<line/>
པ་མང་པོ་སྐྱོང་བའི་སར། །རྣམ་དག་བློ་གྲོས་འཁོར་བཅས་འོངས། །མཁས་པ་དོན་ལྡན་བཟོད་ཐོབ་ལ། །ངན་སེམས་ཕྱར་ཀའི་སྒྲོ་སྐུར་བཏབ། །ལས་ཀྱི་རྣམ་<line/>
སྨིན་དེ་ཡིས་ནི། །མི་འཇིགས་བློ་གྲོས་མནར་མེད་ལྟུང༌། །དེ་འདྲའི་ཚུལ་དུ་མ་སྤྱོད་ཅིག །ལྟ་བ་དམིགས་བུ་དང་བྲལ་བས། །ཡང་དག་དབུ་མའི་ལམ་མི་<line/>
གསལ༑ ༑སྤྱི་ཡུལ་ཙམ་ལ་ལྟོས་སྤྱོད་པ། །དེ་ནི་རྣལ་འབྱོར་ལོང་བའི་ཚོགས། །དེ་ཡང་ཇི་ལྟ་བུ་ཞེ་ན། །རྒྱལ་པོ་རབ་གསལ་འཛིན་པ་ཞེས། །བྱ་བའི་རྣལ་འབྱོར་<line/>
</page>
<page index="163" id="82B">ཅན་ཞིག་བྱུང༌། །ཤེས་རབ་ལྟ་བའི་མིག་མེད་པར། །རྣལ་འབྱོར་མིང་ཙམ་ཚུལ་བཟུང་ནས། །སྒྲ་ཐོས་ཙམ་གྱིས་གཞུང་སྤྱད་པས། །མིག་མེད་འཁོར་བའི་ཁམས་སུ་<line/>
ལྷུང༌། །དེ་འདྲའི་ཚུལ་དུ་མ་སྤྱོད་ཅིག །དེ་ལ་སོགས་པའི་རྣལ་འབྱོར་པས། །ལོག་པའི་ཚོགས་སུ་སྤྱད་པས་ནི། །འཁོར་བ་ལོག་པའི་ཚོགས་སུ་འགྱུར། །དེས་ན་འདུས་པའི་རྣལ་འབྱོར་རྣམས། །ཤིན་ཏུ་<line/>
གསང་བའི་ཆོས་འདི་རྣམས། །གོལ་ས་ཆེ་བར་རྒྱས་པར་བཤད། །ཐབས་ལ་མཁས་པའི་སྤྱོད་པ་ཡིས། །དོན་དང་ལྡན་པར་བྱ་བ་གཅེས། །ཐབས་ལ་མཁས་པར་<line/>
སྤྱད་པ་ཡིས། །ལེགས་པའི་ལམ་གྱི་རྣལ་འབྱོར་པ། །སྔོན་འདས་དུས་ན་བྱུང་བ་ཡི། །རྩལ་ཅན་རྣམས་ཀྱི་དོན་བཤད་པ། །སྐྱེས་བུ་མཆོག་གི་སྤྱོད་པ་འདི། །ཡོན་<line/>
ཏན་སྒྲ་བསྒྲགས་སུས་ཐོས་པ། །མིང་ཙམ་གྱིས་ཀྱང་དེ་ཐོབ་ཅིང༌། །དྲན་པས་ངན་འགྲོ་ལས་སྐྱོབ་ཡིན། །དེ་ཡང་ཇི་ལྟ་བུ་ཞེ་ན། །ཤིན་ཏུ་གསང་བའི་སྤྱོད་པ་འདི། །ལྷ་<line/>
གནས་གསུམ་དུ་གྲགས་པ་ལས། །ལྷ་ཡི་བུ་ནི་འོད་ལྡན་ཏེ། །མི་རྟག་འཆི་བའི་དུས་བབ་ནས། །འཆི་གའི་སྔ་སྟས་བྱུང་བའི་ཚེ། །མི་དགའ་བར་ནི་འདུ་ཤེས་གྱུར། །<line/>
ཕྱི་མའི་འདུ་ཤེས་བསྐྱེད་པ་ལས། །མི་གཙང་ཟས་སུ་ཟ་བ་ཡི། །བླུན་པའི་སྲོག་ཆགས་ལུས་ལེན་པར། །རང་གི་མངོན་པར་ཤེས་པས་མཐོང༌། །ཤིན་ཏུ་འཇིགས་པའི་<line/>
</page>
<page index="164" id="83A">༄༅། །འདུ་ཤེས་ཀྱིས། །སྐྱབས་ཀྱི་ཡུལ་རྣམས་ཡིད་ལ་བྱས། །གཞན་གྱི་དྲན་པ་མི་གསལ་བར། །གསང་བ་ཆེན་པོའི་ཚོགས་ཆེན་གྱིས། །<line/>
མཚན་ནི་རྣ་བའི་དབང་པོས་ཐོས། །ཐོས་པ་ཡིད་ལ་དྲན་བྱས་པས། །ངན་འགྲོའི་ལམ་ལས་སླར་ལོག་སྟེ། །ཚོགས་ཆེན་སྤྱོད་པའི་སྐལ་ལྡན་པས། །གསང་བ་<line/>
འཛིན་པའི་གནས་སུ་སྐྱེས། །དེ་བཞིན་ཐོས་པ་དག་པར་སྤྱོད། །རྒྱལ་བ་མཉེས་པའི་ཚོགས་འདི་ལ། །གང་ཞིག་དགའ་ཞིང་འདུན་སྐྱེད་པ། །གཞན་གྱི་བར་ཆད་མི་<line/>
འབྱུང་བར། །ཇི་ལྟར་མོས་པ་དེ་མྱུར་འཐོབ། །དེ་ཡང་ཇི་ལྟ་བུ་ཞེ་ན། །བྲམ་ཟེའི་བུ་ནི་བྱམས་ལྡན་ཏེ། །གསང་བ་ཆེན་པོའི་ཚོགས་འདི་དག །སྤྱོད་པར་མོས་ནས་<line/>
ཀུན་ཏུ་བཙལ། །བཙལ་བས་རྙེད་པར་མ་གྱུར་ཏེ། །ས་ཕྱོགས་ཤིག་ཏུ་འདུག་ནས་ནི། །ཤིན་ཏུ་དུས་ནས་སྨྲས་པ་ནི། །ཨེ་མ་ཧོ་བདག་གི་ལས་རེ་ཕམ། །སྐྱེས་<line/>
ནས་རྒས་པར་གྱུར་བར་དུ། །ཚོགས་ཆེན་ཟབ་མོའི་དོན་བཙལ་ན། །དོན་དང་མ་ཕྲད་ལས་རེ་ངན། །ད་འོང་ཇི་ལྟར་བཙལ་ན་རྙེད། །བཙལ་བྱས་རྙེད་པར་ཡོང་<line/>
མི་འགྱུར། །ཐུགས་རྗེས་བདག་ལ་སྐྱབས་སུ་མཆི། །གདུང་བ་སྒྲ་ཆེར་ཕྱུང་བ་ལས། །ནམ་མཁའི་ཁམས་ལས་སྒྲ་ཕྱུང་སྟེ། །སྐལ་དང་ལྡན་པའི་བྲམ་ཟེ་<line/>
</page>
<page index="165" id="83B">ཁྱོད༑ ༑དེ་ལྟར་ཡིད་དམ་ལ་བརྟེན་པ། །ཁྱོད་ནི་དོན་གྱི་སྐལ་པ་ཅན། །དུས་གསུམ་རྒྱལ་བ་ཐམས་ཅད་ཀྱིས། །ཁྱོད་ལ་བྱིན་གྱིས་རློབ་པར་མཛད། །དེ་བས་ལྟ་བ་མ་<line/>
གཡེལ་བར། །སྒྲིབ་པ་སྦྱང་བའི་ཐབས་དག་ལ། །མཁས་ཤིང་བརྩོན་པར་བྱ་དགོས་ཏེ། །རང་གི་རྩ་རྣམས་བཀྲོས་ནས་ནི། །ཁྲག་ཆེན་དག་གིས་མཆོད་པ་དེ། །<line/>
འདོད་ཆགས་དག་པ་ཙནྡན་ཆུས། །དམིགས་ནས་རྒྱལ་བ་ཀུན་མཆོད་ནས། །དེ་མ་ཐག་ཏུ་དོན་ཐོབ་གྱུར། །དེ་སྐད་ལུང་བསྟན་ཐོབ་ནས་ནི། །དགའ་བའི་བསམ་<line/>
པ་ཆེར་གཡོས་ཏེ། །ལུང་བསྟན་པ་ལྟར་དེ་སྤྱད་པས། །རིག་འཛིན་རྒྱལ་བའི་སྲས་སུ་གྱུར། །དེ་བཞིན་མོས་པ་དག་པར་སྤྱོད། །མཐོང་ལ་སྐལ་ལྡན་འདིར་ཞུགས་<line/>
པ༑ ༑ཐམས་ཅད་དུ་ཡང་དེ་བཞིན་ཏེ། །ཏོག་ནི་རྩེ་མོར་གྱུར་པ་བཞིན། །ཡོངས་ཀྱི་ནུབ་པ་མ་ཡིན་ནོ། །དེ་ཡང་ཇི་ལྟ་བུ་ཞེ་ན། །ལྷ་ཡི་བུ་ཞེས་བྱ་བ་ནི། །དགེ་བའི་རྒྱལ་<line/>
པོ་བྱ་བ་དེ། །ཚོམ་བུ་འབུམ་དང་བཅས་པ་ཞིག །གསང་བ་རྒྱ་ཆེར་སྤྱད་པ་ལས། །ལྷའི་བུ་རིན་ཆེན་འོད་ལྡན་དེ། །ཤིན་ཏུ་དད་པ་ཆེར་གཡོས་ཏེ། །ལྷ་རྫས་ཡོ་<line/>
བྱད་མང་པོ་དང༌། །བཅས་ནས་གསང་བའི་གནས་དེར་ཕྱིན། །དགའ་ཞིང་འདུན་པའི་ཚུལ་གྱིས་ནི། །གུས་པར་གྱུར་ཏེ་དེར་གནས་པས། །ཆོ་འཕྲུལ་ཆེན་པོ་བཞི་ཐོབ་<line/>
</page>
<page index="166" id="84A">༄༅། །སྟེ༑ ༑ལྷ་གནས་ཀུན་ཏུ་བགྲོད་པ་དང༌། །འབྱུང་ཆེན་ལུས་ལ་སྤྲུལ་པ་དང༌། །རི་བོ་འདེགས་དང་འཕང་བ་དང༌། །མི་འཆི་ཚེ་ལ་གནས་<line/>
པ་ཐོབ༑ ༑རྒྱལ་མཚན་རྩེ་མོའི་ཏོག་བཞིན་དུ། །མཐོང་བ་དག་པའི་ཆོས་དེ་ཉིད། །བསྐལ་པར་ནུབ་པར་མ་གྱུར་ཏོ། །དེ་བཞིན་འཇུག་པ་དག་པར་གྱིས། །མཐོང་<line/>
བས་ཆོས་འདི་ཡོངས་དག་པས། །ཡེ་ཤེས་སྒྲོན་མའི་མིག་རྙེད་ནས། །བླ་མེད་སྙིང་པོ་ཅན་རྣམས་ཀྱིས། །ལམ་རྙེད་ལམ་དུ་ཞུགས་པ་བཞིན། །དེ་ཡང་ཇི་<line/>
ལྟ་བུ་ཞེ་ན། །བྲམ་ཟེ་ཀུན་རི་བྱ་བ་ཞིག །ཆོས་ཀྱི་མིག་ལྡན་དོན་མཐོང་ནས། །གསང་ཆེན་གཞུང་བཞིན་སྤྱོད་པ་ལ། །བྲམ་ཟེ་ཀེ་ནི་བྱ་བ་ཞིག །དད་པས་དོན་གྱི་<line/>
རྗེས་སུ་འབྲངས། །གསང་ཆེན་འདུས་པའི་ཚོགས་མཐོང་བ། །ཆོས་ཀྱི་མིག་དང་ལྡན་གྱུར་ཏེ། །དོན་གྱི་སྙིང་པོ་མཐོང་བར་གྱུར། །ལྷུན་གྲུབ་རྩལ་ཆེན་རྫོགས་<line/>
པ་ནི༑ ༑རིག་འཛིན་ཆེན་པོའི་ས་ཉིད་ཐོབ། །དེ་བཞིན་མཐོང་བས་དག་པར་གྱིས། །གཞན་དག་འདིར་ནི་མངོན་སྤྱོད་ལ། །དགའ་བའི་ཡིད་ཀྱིས་ཕྱོགས་<line/>
བྱེད་པ༑ ༑དེ་ནི་དངོས་དང་འདྲ་བ་དེ། །འབྲས་བུ་ལ་ཡང་མཐོ་དམན་མེད། །དེ་ཡང་ཇི་ལྟ་བུ་ཞེ་ན། །རྒྱལ་པོ་དབང་ཕྱུག་འོད་ལྡན་ཞེས། །བྱ་བའི་རྣལ་འབྱོར་ཅན་<line/>
</page>
<page index="167" id="84B">ཞིག་ལ༑ ༑ཚོམ་བུ་བཅུ་དང་བཅས་པའི་འཁོར། །རིག་འཛིན་སྤྱོད་པའི་དོན་ལ་ཞུགས། །སྔགས་སྤྱོད་འབྲས་བུ་ཆེར་ཐོབ་སྟེ། །ངོ་མཚར་ཆོ་འཕྲུལ་མང་པོ་དག །ཐོབ་<line/>
པ་ཀུན་ཏུ་གྲགས་པར་གྱུར། །དེ་ལ་གཞན་གྱི་སྡེ་པ་ཡི། །བྲམ་ཟེ་དགེ་སློབ་བྱ་བ་ཞིག། ཤིན་ཏུ་དག་པའི་སེམས་བསྐྱེད་ནས། །འཇུག་ཅིང་བསླབ་བར་ཞུགས་པ་ལས།།<line/>
རྒྱལ་པོས་མ་གནང་གསང་སྒོ་བསྔམས། །བྲམ་ཟེ་དད་པ་མ་ལོག་པར། །འབྱོར་བའི་ཡོ་བྱད་ཅི་ཡོད་རྣམས། །རྒྱལ་བོའི་འཁོར་དུ་ཕུལ་ནས་ཀྱང༌། །རྒྱལ་པོ་གནས་<line/>
པའི་ཡུལ་ཕྱོགས་སུ། །ཡིད་ཀྱིས་ཕྱོགས་ཏེ་སྨོན་ལམ་བཏབ། །རྩེ་གཅིག་པར་ནི་སྨོན་ལམ་བཏབ། །རྗེས་སུ་ཡི་རང་དམ་པ་ནི། །ཡིད་ལ་བྱས་བའི་བསོད་ནམས་<line/>
ཀྱིས༑ ༑སྒྲུབ་པར་བྱེད་པའི་རྒྱལ་པོ་དང༌། །སྒྲུབ་དང་མི་ལྡན་བྲམ་ཟེ་གཉིས། །འབྲས་བུ་མཐོན་དམན་མེད་པར་ཐོབ། །འདི་ནི་ཚེགས་མེད་དོན་པོ་ཆེ། །ཐབས་ལ་<line/>
མཁས་པའི་རིག་འཛིན་ཡིན། །དེ་བཞིན་སྤྱོད་པ་གཞན་དག་ལ། །དགའ་བས་རྗེས་སུ་ཡི་རང་གིས། །དགེ་བ་སྤྱད་དང་མ་སྤྱད་གཉིས། །འབྲས་བུ་མཉམ་པར་ཐོབ་<line/>
པར་གྱུར། །བསམ་ཡས་བསམ་གྱིས་མི་ཁྱབ་པ། །རྒྱལ་རྣམས་འདིར་བསླབས་འདིར་མཁྱེན་པས། །སྲིད་གསུམ་འགྲོ་བའི་བཤེས་གཉེན་དུ། །ཀུན་གྱི་བདག་པོར་<line/>
</page>
<page index="168" id="85A">༄༅། །གྱུར་པ་ཡིན། །དེ་ཡང་ཇི་ལྟ་བུ་ཞེ་ན། །སྔོན་གྱི་བྲམ་ཟེ་གསལ་བྱིན་གྱིས། །གསང་ཆེན་འདི་ཡི་དོན་བསླབས་ནས། །རང་གི་སེམས་<line/>
ལ་གོམས་བྱས་ནས། །སེམས་ཉིད་བདེན་པའི་དོན་མཐོང་སྟེ། །ཆོས་རྣམས་ཀུན་ལ་མཁས་པར་གྱུར། །ཀུན་གྱི་རྩ་བ་སེམས་ཡིན་པས། །སེམས་ལས་ཆོས་<line/>
བྱུང་འབུམ་ཕྲག་ཡས། །ཆོས་ཀྱི་རྒྱལ་པོར་དེ་གྱུར་ནས། །སངས་རྒྱས་སྨྲ་བའི་སེངྒེ་ཞེས། །ཞིང་ཁམས་ཀུན་ཏུ་གྲགས་པར་འགྱུར། །དེ་བཞིན་བསླབ་པ་དག་<line/>
པར་གྱིས། །ཚོགས་ཆེན་གཅིག་གི་བསོད་ནམས་ནི། །སྐྱེས་ལ་ཉན་ཐོས་བསམ་ཡས་ལ། །སྦྱིན་པའི་ཚོགས་ཆེན་སྤེལ་བས་ནི། །འབུམ་གྱི་ཆར་ཡང་མི་ཕོད་<line/>
དོ༑ ༑ཅི་ཕྱིར་ཞེ་ན་གཅིག་མཉེས་པས། །རྒྱལ་བ་ཐམས་ཅད་མཉེས་པ་ཡིན། །ནམ་མཁའ་ཁྱབ་པའི་རྒྱལ་བ་དང༌། །ཉག་གཅིག་སྣང་བའི་རྒྱལ་བ་གཉིས། །<line/>
སོ་སོ་མ་ཡིན་ཐ་མི་དང༌། །སྐུ་དང་གསུང་ཐུགས་གཅིག་ལས་མེད། །འདུལ་བའི་ངོ་གང་ཁྱད་པར་ལས། །བསམ་གྱིས་མི་ཁྱབ་བསྟན་པར་ཟད། །དེས་ན་ཁྱད་<line/>
པར་དེ་ལྟར་སྣང༌། །དེ་ཡང་ཇི་ལྟ་བུ་ཞེ་ན། །ལས་རྣམས་དག་པའི་བྲམ་ཟེ་ནི། །དགེ་ལྡན་གསལ་ལྡན་བྱ་བ་གཉིས། །དགའ་བའི་དད་པས་སོ་སོར་སྐྱེས། །གཅིག་ལ་<line/>
</page>
<page index="169" id="85B">གཅིག་ནི་ཐ་ཚིག་བྱས། །གཅིག་གིས་ཉན་ཐོས་བསམ་ཡས་ལ། །མཆོད་སྦྱིན་བྱ་བ་རྒྱ་ཆེར་བྱས། །གཅིག་གིས་ཚོགས་མཆོད་རྒྱ་ཆེར་བྱས། །ཚོགས་ལ་སྤྱོད་པའི་<line/>
གསལ་ལྡན་ནི། །འདི་ཚེ་གཅིག་ལ་མངོན་སངས་རྒྱས། །སྦྱིན་པ་སྤེལ་བའི་དགེ་ལྡན་ནི། །བསྐལ་པ་གྲངས་མེད་གསུམ་གྱིས་གྲུབ། །དེ་བས་གནས་འདིར་སྤྱོད་པ་<line/>
དག །རྣལ་འབྱོར་གསལ་ལྡན་ཚུལ་བཞིན་སྤྱོད། །འདི་དག་རྟག་ཏུ་སུ་འཆང་བ། །རྡོ་རྗེ་སེམས་དཔའ་ལ་སོགས་པའི། །ཆེ་ཡོན་རྟག་ཏུ་ཅི་འདྲ་བར། །དོན་གྱི་<line/>
གཟུགས་དང་བཅས་པར་འཐོབ། །དེ་ཡང་ཇི་ལྟ་བུ་ཞེ་ན། །ཁྱིམ་བདག་མེས་བྱིན་བྱ་བ་དེ། །ཚོམ་བུ་བརྒྱ་དང་བཅས་པ་ཞིག །རྒྱུན་གྱིས་རྟག་པར་འདི་སྤྱད་པས། །<line/>
སངས་རྒྱས་རྡོ་རྗེ་སེམས་དཔའ་ནི། །འཁོར་དང་བཅས་པ་ཅི་འདྲ་བར། །སྐྱེ་བ་དེ་ཡིས་ངེས་པར་ཐོབ། །སྐུ་དང་གསུང་ཐུགས་རྡོ་རྗེ་ཡི། །དོན་དུ་ངེས་པར་སྒྲུབ་པའི་ཚོགས།།<line/>
རྟོགས་ནས་སྨྲ་བར་གང་བྱེད་པ། །གོམས་དང་བརྗོད་དང་སྨོས་པ་ཡིས། །ཆོས་ཀྱི་རྒྱལ་པོར་དེ་འགྱུར་ཞེས། །ཡོན་ཏན་སྤྱི་གཙུག་ཉིད་དུ་འགྱུར། །དེ་ཡང་ཇི་ལྟ་བུ་<line/>
ཞེ་ན༑ ༑དྲང་སྲོང་རྣལ་འབྱོར་ཀལ་ཡ་ནས། །དྲང་སྲོང་རྣམ་པ་མང་པོ་ལ། །ཚོགས་འདི་ཡོན་ཏན་རྒྱ་ཆེར་བསྒྲགས། །དོན་རྣམས་ངེས་པར་བཤད་པ་ལས། །དྲང་སྲོང་<line/>
</page>
<page index="170" id="86A">༄༅། །མང་པོས་རིག་འཛིན་ཐོབ། །སྟོན་པར་བྱེད་པའི་ཀལ་ཡན། །གསང་བདག་ཆོས་ཀྱི་རྒྱལ་པོར་འགྱུར་འོན་ཀྱང་གསང་བའི་དོན་འདི་དག །<line/>
སྣོད་དང་ལྡན་པའི་འགྲོ་བ་ལ། །བསྟན་ཏམ་བཤད་དམ་བརྗོད་པར་གྱིས། །དེས་ནི་ཡོན་ཏན་ཆེན་པོ་དང༌། །ང་ཡི་སྤོབས་པ་འཐོབ་པར་འགྱུར། །དེས་ན་འདུས་པ་ཆེན་<line/>
པོའི་ཚོགས། །རྒྱལ་བ་ཀུན་གྱི་ཐུགས་དམ་ནི། །རྣལ་འབྱོར་གསང་བའི་ཚོགས་འདི་ཡིན། །རྣལ་འབྱོར་གང་ཞིག་བློ་ལྡན་པས། །སྐད་ཅིག་ཙམ་མམ་ཐང་<line/>
གཅིག་ལ། །རྒྱལ་བའི་ཚོགས་འདི་རབ་བསྐྲུན་ན། །རྒྱལ་བ་སངས་རྒྱས་ཐམས་ཅད་དང༌། །རིག་འཛིན་རྣལ་འབྱོར་མཐའ་དག་དང༌། །ཐ་ཚིག་ཟབ་མོ་བསྐངས་<line/>
ནས་ཀྱང༌། །ཆོས་ཀྱི་མིག་ནི་ཐོབ་པར་འགྱུར། །དེས་ནི་ཚོགས་སྤྱད་ཡོན་ཏན་དང༌། །ལོག་པར་སྤྱད་པའི་སྐྱོན་རྣམས་ནི། །སྔོན་བྱུང་གླེང་གཞི་བཤད་པ་ཡིན། །<line/>
ཞེས་སེམས་དཔའི་རྡོ་རྗེས་གསུངས་སོ། །རྒྱུད་ཀྱི་རྒྱལ་པོ་རྡོ་རྗེ་བཀོད་པ་ཀུན་འདུས་རིག་པའི་མདོ་ལས། འདས་པ་སྔོན་བྱུང་གི་ལེའུ་ཞེས་བྱ་སྟེ་བདུན་<line/>
པའོ༑༑ །།དེ་ནས་བཅོམ་ལྡན་འདས་སེམས་དཔའི་རྡོ་རྗེ་དེ་བཅོམ་ལྡན་འདས་གསང་བ་མཆོག་གི་བདག་པོ་དེའི་ཞལ་དུ་ཤིན་ཏུ་རེ་ཞིང་<line/>
</page>
<page index="171" id="86B">བཀའ་སྡོད་པའི་ཚུལ་གྱིས་ལྟ་ཞིང་ཀུན་ཏུ་བརྗོད་པར་འཁོར་གྱིས་བསྐུལ་བའི་ས་ལ་སྟ་གོན་དུ་གནས་ཤིང་ཅང་མི་སྨྲ་བར་གྱུར་ཏོ། །དེ་ནས་འཁོར་ཕལ་མོ་ཆེས་རྣམ་<line/>
པར་བསྐུལ་བར་རིག་ནས་རྣལ་འབྱོར་གྱི་ཕྱག་ལུས་ཀུན་ས་ལ་བརྡབས་ནས་ཨ་ལ་ལ་ཧོ་ཞེས་བྱ་བའི་སྒྲ་བྱུང་ནས་མགྲིན་གཅིག་ཏུ་གསོལ་བ་བཏབ་པ། ཨེ་མ་རྡོ་རྗེ་སེམས་<line/>
ཆེན་པོ༑ ༑རང་རིག་མཁྱེན་པའི་ཡེ་ཤེས་འབར། །མགོན་པོ་ཡོན་ཏན་བསམ་ལས་འདས། །རྒྱལ་ཐོབ་ཁྱོད་ལ་ཕྱག་འཚལ་ལོ། །ཨེ་མ་རང་སྣང་དབྱེར་མེད་སྐུ། །རྣམ་<line/>
དག་བསོད་ནམས་མཚན་གྱིས་བརྒྱན། །དཔེ་བྱད་འབྲུ་བཀོད་བལྟ་མི་ངོམས། །སྐུ་ལྔའི་མཆོག་ལ་ཕྱག་འཚལ་ལོ། །ཨེ་མ་རྣམ་དག་ནམ་མཁའི་དབྱིངས། །གཅིག་<line/>
གསུང་སྣ་ཚོགས་སྒྲར་རིག་མཁྱེན། །བསམ་འདས་བརྗོད་མེད་རྡོ་རྗེའི་གསུང༌། །གསུང་ལྔའི་མཆོག་ལ་ཕྱག་འཚལ་ལོ། །ཨེ་མ་གསང་བ་ནམ་མཁའི་ཐུགས། །<line/>
མཉམ་ཉིད་མི་གཡོ་སོ་སོར་གསལ། །ཀུན་རིག་སྙིང་པོ་ཡེ་ཤེས་མཆོག །ཐུགས་ལྔའི་མཆོག་ལ་ཕྱག་འཚལ་ལོ། །ཨེ་མ་མི་མཛད་མཛད་པ་ཆེ། །མ་ཆགས་<line/>
ཆགས་བྲལ་འདོད་ཆགས་མཛོད། །ཐམས་ཅད་སྒྲོལ་བའི་ལས་ཆེན་པོ། །འཕྲིན་ལས་མཆོག་ལ་ཕྱག་འཚལ་ལོ། །རྒྱལ་ཚབ་ཁྱོད་ལ་གསོལ་བ་ནི། །བྱམས་<line/>
</page>
<page index="172" id="87A">༄༅། །མགོན་ཐུགས་རྗེའི་བྱིན་རླབས་ཀྱིས། །སྤྲུལ་པའི་གོ་ཚགས་རུ་བསྙམས་ཏེ། །འཁོར་བའི་སྐྱས་ལིངས་ཆེན་པོ་ལ། །སྡུག་བསྔལ་ཤིན་<line/>
ཏུ་གསད་པའི་ཕྱིར། །ཐམས་ཅད་དུར་ཁྲོད་ཆེན་པོ་རུ། །བྱིན་གྱིས་བརླབས་པའི་ལས་ཆེན་མཛོད། །ཨེ་ཧོ་ཞེས་གསོལ་བ་བཏབ་པ་ལས། སེམས་དཔའ་རྡོ་རྗེ་<line/>
ཆེན་པོ་དེས་རྣལ་འབྱོར་པའི་ཕྱག་བྱས་ཏེ་བཅོམ་ལྡན་འདས་གསང་བ་མྖྒོ་གི་བདག་པོ་ལ་ཞུས་པ། ཨ་ལ་ལ་ཧོ་བདེ་བ་ཆེན་པོའི་མཆོག །གསང་བ་ཀུན་<line/>
གྱི་རྒྱལ་པོ། །ཡང་གསང་བླ་ན་མེད་པའི་བདག་ཉིད། འདུས་པ་ཆེན་པོའི་ཚོགས་རྨད་དུ་བྱུང་བའི་ཚོགས་ཤིན་ཏུ་རྟུལ་ཕོད་པ་གསོལ་པ་འཚལ་བ་འདི་ཤིན་<line/>
ཏུ་ངོ་མཚར་ལགས་སོ། །འདི་དག་འདུལ་བའི་དབང་དུ་དགོངས་ཏེ། ཇི་ལྟར་འཚལ་བའི་བསམ་པ་རངས་པར་མཛད་དུ་གསོལ་ཞེས་གསོལ་བ་བཏབ་པ་ལས་།<line/>
བཅོམ་ལྡན་འདས་གསང་བ་མཆོག་གི་བདག་པོ་དེས་ཀུན་ཏུ་འདུལ་བའི་དུས་མཁྱེན་ནས་བཀའ་གསང་རྨད་དུ་བྱུང་བའི་འཁོར་གྱིས་བསྐོར་བ། དུར་ཁྲོད་རྒྱན་གྱི་<line/>
རོལ་པ་ལས་རྨད་དུ་བྱུང་བའི་ཏིང་ངེ་འཛིན་ལ་སྙོམས་པར་ཞུགས་སོ། །སྙོམས་པར་ཞུགས་ནས་འཁོར་བྱིན་གྱིས་བརླབ་པའི་ཚིག་འདི་གསུངས་སོ། །ཧཱུཾ་ཧེ་ཧེ་ཕཊ།<line/>
</page>
<page index="173" id="87B">ཧཱུཾ་ཧཱུཾ་བི་ཤྭ་བཛྲ་ཀྲོ་དྷ་ཛྭ་ལ་མཎྜ་ལ་ཨ་ར་ལི་ཨ་ལི་ཨུ་ལི་ཏ་པ་ལི་ཏྲཾ་སྟྭཾ། ཁ་ལི་ཧོ། །ན་ཤ་སྟམྦྷ་ཡ་ཧཱུཾ། བྲུཾ་ཕུ་ཙ་ཁཱ་ཧི་ཕཊ་ཕཊ་ཧ་ལ་ཧཱུཾ། ཞེས་གསུངས་སོ། །འཇིག་རྟེན་<line/>
དྲུག་གི་ཕྱོགས་བཅུ་མཐའ་ཡས་པ་ཐམས་ཅད་དུར་ཁྲོད་ཀྱི་དཀྱིལ་འཁོར་དུ་གྱུར་ནས་གཡོས། རབ་ཏུ་གཡོས། ཤིན་ཏུ་རྣམ་པར་འཐོར་རོ། །དེ་ནས་བཅོམ་ལྡན་འདས་<line/>
གསང་བ་མཆོག་གི་བདག་པོ་དེས་སེམས་དཔའ་རྡོ་རྗེའི་སྙིང་པོ་ལ་འཁོར་གཞན་གྱིས་ཡིད་ཚོད་དུ་མི་འགྱུར་བའི་སྐུའི་ཆོས་བསྟན་པ་ནི། སྐུ་ཀུན་ཏུ་དུར་ཁྲོད་ཀྱི་བདག་པོ་<line/>
ཆེན་པོར་བསྒྱུར་ནས་དུར་ཁྲོད་ཀྱི་གནས་བརྒྱད་དང༌། ཧེ་རུ་ཀའི་གནས་བཅུ་དང༌། དཔལ་གྱི་ཆས་བརྒྱད་དང༌། དུར་ཁྲོད་ཀྱི་རྒྱན་ཆེན་པོ་དགུ་དང༌། དོན་གྱི་རྟགས་<line/>
ཆེན་པོ་བཅོ་བརྒྱད་དང༌། དུར་ཁྲོད་ཀྱི་ལོངས་སྤྱོད་སྣ་ཚོགས་པ་བསྟན་པས་ཞལ་འཛུམ་པའི་མདངས་ཀྱིས་གཟིགས་པ་ལས་སེམས་དཔའ་རྡོ་རྗེ་དེས་མཁྱེན་ཏེ། བཀའ་<line/>
གསང་དབང་ཆེན་འདིས་དོན་དུ་ནི། བཤད། ཚིག་ཏུ་བསྒྲགས་པར་རིག་ནས་འདུས་པའི་ཚོགས་ལ་ཤིན་ཏུ་ལྡེམ་དགོངས་ཀྱི་ཚིག་ཏུ་སྨྲས་པ། བཀའ་གསང་རྨད་<line/>
བྱུང་ཆེན་པོ་འདི། །སྦས་པས་ཟབ་ཅིང་རྟོགས་དཀའ་བ། །མཚོན་པས་དོན་འབྱིན་མི་ཤེས་པས། །ཉོན་མོངས་རང་དགའ་སྤྱོད་མཉམ་པའི། །ཤིན་ཏུ་བྱིས་པའི་བློ་<line/>
</page>
<page index="174" id="88A">༄༅། །ཞན་པའི། །ངེས་པའི་ཤེས་རབ་མིག་ལྡོངས་ཏེ། །དོན་གྱི་རྩལ་ཤུགས་ཆུང་བ་ཡིས། །དགའ་བདེའི་ལོངས་སྤྱོད་བསྐྲུན་སྙམ་ནས།།<line/>
མཚན་མ་རང་དགར་སྤྱད་བསྒྲུབས་ཀྱང༌། །རང་བཞིན་འགྲུབ་པར་མི་འགྱུར་ཏེ། །རྒྱུད་ཕུང་འབྲས་བུ་ཚིག་གྱུར་ནས། །མྱུ་གུ་བརླབ་སྟེ་ག་ལ་འབྱུང༌། །གཏན་ཚིགས་<line/>
དེ་བས་འདི་དོན་དག །རྩལ་ཞན་དག་ལ་བསྟན་མིན་ཞེས། །གསང་བདག་རྒྱལ་པོ་ཀུན་གསུངས་ན། །ཅི་ཁྱོད་རྣམས་ཀྱིས་མི་ཤེས་སམ། །ཞེས་རྣམ་པར་སྨྲས་<line/>
པ་ལས༑ འདུས་པའི་ཚོགས་ཀྱིས་སླར་གསོལ་པ། ཨེ་མ་ཧོ་སེམས་དཔའ་ཆེན་པོ། །དེ་ལྟ་བུའི་རྒྱུ་ཚིག་ཆེན་པོ་དག་འཁོར་གྱི་དཀྱིལ་འཁོར་གྱི་ནང་དམ་པ་<line/>
འདིར་གསུང་ངམ། འོན་ཏེ་མི་སྤྱོད་དམ། ཅང་མ་ལགས་གྲང༌། ཅི་བླང་དོར་མཛད་དམ། ཨེ་མ་སྣོད་དུ་མ་གྱུར་པ་ནི། གང་མཆིས། ཐམས་ཅད་བྱང་ཆུབ་<line/>
ཀྱི་སྙིང་པོ་ཅན་ལགས་ན། ཐོང༌། ཀུན་ཏུ་རབ་ཏུ་ཐོང༌། རྣམ་པར་རབ་ཏུ་གསུངས། འགག་པ་མི་མངའ་མི་འགོག་གསུངས། །ཅི་ཕྱིར་མི་གསུང་ཐོགས་མེད་<line/>
སྲས༑ ༑རྒྱལ་བའི་སྲས་པོ་དུས་འདི་ལགས། །གསང་བའི་སྙིང་པོ་སྣང་འདི་ལགས། །བཀའ་གསང་དཀྱིལ་འཁོར་གནས་འདི་ལགས། །གསང་བའི་དུར་ཁྲོད་<line/>
</page>
<page index="175" id="88B">ཚུལ་འདི་ལགས། །སྙིང་རྗེ་ཞེར་སེམས་ཁྱོད་ལ་འདུད། །གསང་བ་ཡང་གསང་ཁྱོད་ལ་འདུད། །གསང་བ་ཡེ་གསང་ཁྱོད་ལ་འདུད། །དཀྱིལ་འཁོར་རྒྱལ་པོ་ཁྱོད་ལ་<line/>
འདུད༑ ༑འཁོར་ལོ་སྙིང་པོ་ཁྱོད་ལ་འདུད། །གསང་ཆེན་སྙིང་པོ་ཚུལ་ཅི་ལགས། །བཀའ་གསང་དཀྱིལ་འཁོར་ཐབས་ཅི་ལགས། །འབྲས་བུ་བདེ་བའི་དོན་ཅི་ལགས།།<line/>
མ་འོངས་པ་ཡི་རྣལ་འབྱོར་དག །བསྒྲུབས་ན་དང་ལེན་འཚལ་བ་ཡི། །རིག་པར་འགྱུར་བའི་ཐབས་ཅི་ལགས། །འབྱུང་ཆེན་རྒྱལ་པོས་བཤད་དུ་གསོལ། །ཞེས་<line/>
གསོལ་བ་བཏབ་པ་ལས། སེམས་དཔའ་རྡོ་རྗེ་དམ་པ་དེ་ཤིན་ཏུ་བཞད་པ་ཆེན་པོས་རྣམ་པར་བཞད། ཨ་ཨ་ཧེ་ཧེའི་གང་རྒྱངས་བསྒྲགས་པས་འཁོར་ཐམས་<line/>
ཅད་ཀྱང་གད་རྒྱངས་ཀྱི་སྒྲ་ཆེན་པོ་སྒྲོག་པར་མཛད་དེ་དགྱེས་པའི་འོད་ཟེར་ལས་ཤེས་རབ་ཀྱི་དཔལ་དེ་དགྱེས་པའི་རོལ་མོ་སྣ་ཚོགས་ལིང་ལོང་ཕྱད་པར་བྱུང་ངོ༌། །<line/>
དེ་ནས་སེམས་དཔའི་རྡོ་རྗེ་དམ་པ་དེས་ལུས་ཀུན་བསྲང་སྟེ་དུར་ཁྲོད་ཀྱི་ཆས་སྣ་ཚོགས་གསར་ཞིང་རྟགས་བཅོ་བརྒྱད་འབར་བར་བྱས་ནས་བརྗིད་པའི་གསུང་<line/>
གིས་གསང་སྔགས་རྒྱ་མཚོ་དང༌། རྣམ་གྲངས་སྣ་ཚོགས་དོན་གྱི་སྒྲུབ་པ་རྟགས་ཀྱི་རོལ་པ་གསང་བའི་དཀྱིལ་འཁོར་ཆེན་པོ་འདི་དག་བཤད་དོ། །གཅིག་ཏུ་<line/>
</page>
<page index="176" id="89A">༄༅། །ཡང་དག་ངེས་གྲུབ་པའི། །དོན་ལ་རྟོན་བྱེད་རྣལ་འབྱོར་རྣམས། །ཐོགས་མེད་ཉིད་དུ་འགྲུབ་འདོད་པ། །ཇི་ལྟར་བཙོ་བླག་མཁན་<line/>
དག་གིས། །རས་དཀར་སྦྱངས་པས་ཚོན་འཇེན་ལྟར། །རྣལ་འབྱོར་ལས་རྣམས་དང་པོར་ནི། །སྐོང་དང་སྦྱོང་བའི་ལས་རྣམས་གཅེས། །ཟབ་མོར་འཇུག་<line/>
པའི་སྔོན་ལོགས་ནས། །སེམས་ཉིད་གཏིང་ནས་ཚར་གཅད་ཕྱིར། །ཐེག་པ་དམན་པའི་སྐྱེ་བོ་དང༌། །ལྷན་ཅིག་ཅི་ལའང་མི་བརྣལ་ལོ། །དེ་ལས་གྱུར་པའི་<line/>
ཡོ་བྱད་དག །རུས་སྦལ་མགོ་ལ་འོངས་པ་དག། ཤིན་ཏུ་འཁྲུགས་པའི་སེམས་ཆེན་གྱིས། །རྒྱ་མཚོས་བཤུགས་ཏེ་སྤང་བར་བྱ། །གལ་ཏེ་གང་ཟག་དབང་<line/>
གིས་ནི༑ ༑ཉམས་པའི་ཆད་པ་བྱུང་བ་ན། །མགོན་ཚུན་ཆོས་ཉིད་ཆུ་ཕབ་ནས། །སྐོང་ཟློག་ཆོ་ག་རྒྱ་ཆེར་བྱ། །སྒྲུབ་རྩོམ་སྔོན་ནམ་ཡང་སྔོན་ནམ། །ཞག་གྲངས་<line/>
དག་གི་སྔོན་ལོགས་ནས། །སྡིག་སྦྱངས་བྱང་ཆུབ་སེམས་བསྐྱེད་དེ། །དགེ་བའི་དོན་ལ་འདུན་པར་བྱ། །སློང་མོ་དང་སློང་ལ་དགའ་བ། །སློང་ལ་འཚེ་བའི་ཚེ་<line/>
སྤྱོད་རྣམས། །སྡེ་དང་མཚན་དང་གྲྭར་བྱས་ཏེ། །སྙིང་རྗེ་ཁུད་པའི་ཞིང་དུ་བྱ། །སྨར་དང་འབྲུ་དང་རྫིད་མས་དང༌། །བཅུད་ཀྱི་མཆོག་ཏུ་གྱུར་པ་དག །བཏགས་<line/>
</page>
<page index="177" id="89B">སམ་ཕྱེ་མར་སྦྱར་ནས་ཀྱང༌། །ཀླུང་ངམ་ཆུ་ཀླུང་མཚོ་ཆེན་དུ། །དོར་ཏེ་ཆགས་མེད་སྦྱིན་པར་བྱ། །དགེ་བའི་ཡོན་བདག་དང་བླངས་ཏེ། །ནད་གསོ་ཤེས་སློབ་སྤྱོད་སྒོམ་<line/>
གྲྭ། །བཙུགས་ཏེ་བསྟི་གནས་མཆོག་བྱ་ཞིང༌། །དུས་ཀྱི་འཁོར་ལོའི་མཆོད་ཆེན་བྱ། །གསུང་སྒྲ་རྒྱ་མཚོ་སྒྲོག་པ་ཡིས། །གླེགས་བམ་ཟབ་མོ་ཀུན་བསྟེན་ཏེ། །བརྗོད་<line/>
དང་བསྙེན་བཀུར་བསྟི་གནས་ཀྱིས། །རྒྱ་ཆེར་ཡངས་པའི་ལས་རྣམས་བྱ། །ཡེ་ཤེས་ཚོགས་རྣམས་རྫོགས་བྱའི་ཕྱིར། །ཤེས་རབ་ཚོགས་ཀྱི་སྦྱིན་མཆོག་དག །<line/>
བསྟན་ཏམ་གླེགས་བམ་ལ་སོགས་པའི། །བློ་མཆོག་ལྡན་པ་རྣམས་ལ་སྦྱིན། །བསྒོམས་དང་གོམས་པར་བྱ་བ་ཡིན། །ཀུན་གཞི་དག་པར་བྱ་བའི་ཕྱིར། །ཏིང་<line/>
འཛིན་བྱེ་བ་མང་པོ་ལ། །བློ་མཆོག་ཡིད་ཀྱིས་རྩལ་དེ་སྦྱང༌། །ཆོས་ཀྱི་འཁོར་ལོ་རབ་བསྐོར་ཏོ། །རྒྱུད་སྦྱངས་ལྷག་པའི་ཤེས་རབ་བལྟ། །ཤོ་གམ་སྲང་དང་ཤོ་གམ་<line/>
ལམ༑ ༑མི་བདེའི་གནོད་པ་ཀུན་བསལ་ཏེ། །ཚད་མེད་སྙིང་རྗེའི་འཁོར་ལོ་བསྐོར། །སྦྱིན་པའི་འཁོར་ལོ་རྒྱུན་མི་གཅད། །ཆུ་འམ་སའམ་ནམ་མཁའ་འམ། །མེ་<line/>
འམ་དེ་བཞིན་རླུང་རྣམས་ལ། །སྐུ་གདུང་སྤེལ་མཆོད་རིང་བསྲེལ་རྣམས། །བརྩམ་པའི་ལས་ཆེན་འཁོར་ལོར་བྱ། །མཚམས་མེད་ཟློག་པར་བྱེད་པ་ཡི། །ལུས་<line/>
</page>
<page index="178" id="90A">༄༅། །སེམས་རྒྱུད་ལ་རྡུལ་བརླགས་ཏེ། །འཕགས་པའི་སྦྱིན་ཚོགས་ཕོ་བྲང་དུ། །རྡུལ་སྙེད་ལུས་ཀྱིས་མཆོད་སེམས་བཤགས། །རྒྱལ་<line/>
མཉེས་ལས་ནི་གྱིས་ཤིག་པ། །ཐབས་ཆེན་སྤྱོད་པའི་ལས་ཆེན་ལས། །རྣམ་བཞི་མེ་ཡི་ལས་མཆོག་བྱ། །དེས་ནི་མཚམས་མེད་བཟློག་པ་ཡིན། །ཐུགས་<line/>
རྗེས་འབྱུང་བའི་འཁོར་ལོ་དག །གང་ལྟར་གོམས་ལྟར་འབད་རྩོལ་བྱ། །བསྟན་པ་སྐྱོང་བའི་ཚོགས་རྣམས་ལ། །སྦྱིན་མཆོད་སྤེལ་བའི་ལས་རྣམས་བྱ། །<line/>
དེ་ལ་སོགས་པའི་དགེ་བའི་ཚོགས། །དོན་དུ་མི་འགྱུར་ཀུན་སྤངས་ལ། །ནན་ཏན་ཚོགས་ཀྱི་དཔུང་ཆེན་བསྐྱེད། །འདི་ལྟར་ལས་ཆེན་ལྟང་གསོག་པ། །<line/>
གཞན་དུ་བསྐྱེད་པ་མ་ཡིན་ཏེ། །རྩེ་གཅིག་དོན་ལྡན་རྣལ་འབྱོར་པ། །རྒྱུད་ལྡན་སྣོད་ལྡན་བྱ་ཕྱིར་དང༌། །གལ་ཏེ་རྩལ་ཞན་མ་གྲུབ་ན། །དགེ་བསགས་ལྟང་<line/>
ཆེན་ཀུན་བསྡོམས་ཏེ། །ལས་ཀྱི་བསགས་པ་དོན་བགྲངས་ཤིང༌། །གདུང་བའི་ཤུགས་ཕྱུང་རྩལ་སྤྲུགས་ནས། །ཉི་ཤར་ཆུ་ཀླུང་ཟླ་བརྙན་ལྟར། །རང་<line/>
བཞིན་ཤུགས་ཀྱིས་འགྲུབ་པར་གཅེས། །དེ་ཕྱིར་ཕྲ་མོ་ཡན་ཆད་ཀྱང༌། །བདག་གི་དོན་དུ་འགྱུར་བར་བྱ། །དེ་ལྟར་སྤྱད་པ་སྤྱོད་པ་ཡི། །ཕྲ་མོའི་རྣལ་འབྱོར་<line/>
</page>
<page index="179" id="90B">བློ་འཕེལ་བས། །ཆུང་ངུ་ཆུང་སོགས་མཐར་ཟད་ནས། །སྐོང་བའི་རྣལ་འབྱོར་འཁོར་ལོ་ཡིས། །ཞིག་དང་རལ་དང་ཆག་འདྲེས་དག །བསྐང་གསོ་གཞུག་པའི་<line/>
ལས་འདི་བྱ། །ལས་ཆེན་སྐོང་བའི་ཁྱད་པར་གྱིས། །གནས་སུ་བརྟག་པར་ངེས་མེད་དེ། །མི་སྡུག་སྐྱོན་ཅན་བཀྲ་མི་ཤིས། །སྤངས་ཏེ་མེད་པར་གྱུར་བ་ཡི། །<line/>
ཤིན་ཏུ་གསར་པའི་གནས་ཆེན་དག །བསྐང་བའི་གནས་སུ་དེ་འགྱུར་རོ། །དེ་ལྟར་ཡིད་འོང་གནས་བཙལ་ནས། །དྲོད་ལྡན་བླ་མ་སྤྱན་དྲངས་ཏེ། །སྲི་ཞུ་རྒྱལ་<line/>
ཆོས་སྤྱི་བོར་བཀུར། །དེ་ཡང་དམིགས་ཀྱིས་ཞུ་བ་དག །མཎྜལ་འཁར་གསིལ་ཙམ་དག་ལ། །མེ་ལོང་སྙིང་པོ་ལྟར་བྱས་ཏེ། །གཙང་མའི་རྒྱུ་ལས་རྫས་<line/>
བྱས་པ༑ ༑ཡིད་འོང་རྣམ་ལྔའི་མཆོད་པ་ལ། །རྐྱེན་གྱི་རྣལ་འབྱོར་སྣ་ཚོགས་ཀྱིས། །བརྒྱན་ཏེ་ཀླུབས་པའི་སྤྲིན་ཕུང་རྣམས། །མཉེས་ནས་བསྐང་ཕྱིར་རྒྱལ་ལ་<line/>
དབུལ༑ ༑ཕྱི་འཁོར་སྐྱོང་བའི་མགོན་པོ་ལ། །འདོད་ཡོན་ལྔ་ལ་སོགས་པ་ཡི། །ཡིད་བཞིན་ལོངས་སྤྱོད་རྐྱེན་དང་བཅས། །ཡོན་ཏན་ཆ་ལས་སྣོད་བཅོལ་མཆོད།།<line/>
མཉེས་ནས་སྐོང་བའི་སྟོངས་སུ་འགྱུར། །ཁམས་གསུམ་སྙིང་རྗེའི་གནས་རྣམས་ལ། །ཡོ་བྱད་སྦྱིན་ཚོགས་ཆེན་པོ་ལས། །འདོད་པའི་བསམ་པ་རངས་བྱས་ནས། །མགུ་<line/>
</page>
<page index="180" id="91A">༄༅། །བས་སྐོང་པའི་སྟོངས་སུ་འགྱུར། །བགེགས་སུ་གྱུར་པའི་བགེགས་རིས་ཀྱང༌། །མཉམ་པའི་དོན་གྱིས་སེམས་མི་འབྱུང༌། །དམིགས་<line/>
ཀྱིས་ཁ་ཟས་སྣ་ཚོགས་ལས། །བགེགས་རྣམས་མགུ་ན་ཐམས་ཅད་ཀྱང༌། །མཉམ་པའི་དོན་གྱིས་སྐོང་པའི་རྒྱུར། །ཅུང་ཟད་ཙམ་དུ་སྣང་བ་ཡིན། །དེ་ལྟར་སྐོང་<line/>
བའི་ལས་རྣམས་ཀྱིས། །བསྐང་བར་བྱ་བའི་དམིགས་རྣམས་ནི། །རྣམ་པ་ལྡར་ནི་སྣང་བ་སྟེ། །ཀུན་ཏུ་ཉམས་པ་ཆེན་པོ་དང༌། །རྩ་བ་ཉམས་དང་ཡན་ལག་ཉམས།།<line/>
དེ་བཞིན་ཟླས་ཉམས་ཞར་ཉམས་ལྔ། །སྐོང་བའི་ཐབས་ཀྱང་ལྔ་ཡོད་དེ། །སྤྱད་པའི་ལས་ཀྱིས་བསྐང་བ་དང༌། །རྫས་དང་ནོར་དང་ཏིང་འཛིན་དང༌། །མན་ངག་<line/>
གསང་བའི་ཐབས་ཆེན་ནོ། །དེ་དག་ལ་ཡང་ལྔ་ལྔ་སྟེ། །སྤྱོད་པའི་ཚུལ་གྱིས་བསྐང་བ་ལ། །རྣམ་པ་ལ་རུ་བཤད་པར་བྱ། །དང་པོ་འབུམ་ལྔ་ཁྲི་གསུམ་སྟེ། །རྩ་<line/>
ཉམས་ཁྲི་ལྔ་སྟོང་གསུམ་མོ། །ཡན་ལག་ཉམས་པར་གྱུར་པ་ལ། །སྟོང་ལྔ་བརྒྱ་གསུམ་ཐོན་པར་བྱ། །ཟླས་ཉམས་ལྔ་བརྒྱ་བཅུ་གསུམ་མོ། །ཞར་གྱིས་ཉམས་<line/>
པར་གྱུར་པ་ལ། །བཅུ་ལྔ་གཅིག་གསུམ་དག་གིས་སྐོང༌། །རྫས་ཀྱིས་སྐོང་པའི་ཐབས་མཆོག་ནི། །གལ་ཏེ་སྲུང་བ་འགའ་ཞིག་ལས། །བྱང་ཆུབ་ཐ་ཚིག་རལ་གྱུར་<line/>
</page>
<page index="181" id="91B">ན༑ ༑གཏི་མུག་རིགས་ཀྱི་ཐ་ཚིག་བསྐང༌། །དམངས་རིགས་སྔ་མ་སྤྱན་དྲངས་ལ། །ཉེས་འགལ་མི་བཅབ་སྟོང་དུ་བཤགས། །གསེར་ལ་སོགས་པའི་རྫས་ཆེན་གྱིས། །ཐ་<line/>
ཚིག་གང་བརླགས་ནོར་དེས་བླུ། །བྱང་ཆུབ་སེམས་བསྐྱེད་རྒྱུད་སྤྱངས་མཉན། །རྡོ་རྗེ་ཐ་ཚིག་རལ་གྱུར་ན། །ཞེ་སྡང་རིགས་ཀྱི་ཐ་ཚིག་བསྐང༌། །རྗེའུ་རིགས་བླ་མ་སྤྱན་<line/>
དྲངས་ཏེ། །ཉེས་བྱས་མི་བཅབ་འབུམ་དུ་བཤགས། །ཤེལ་ལ་སོགས་པའི་རྫས་ཆེན་གྱིས། །ཐ་ཚིག་གང་བརླགས་ནོར་དེས་བླུ། །བསམ་གཏན་ཏིང་འཛིན་བསྒོམ་<line/>
བརྩོན་བྱ། །རིན་ཆེན་ཐ་ཚིག་ཉམས་གྱུར་ན། །ང་རྒྱལ་རིགས་ཀྱི་ཐ་ཚིག་བསྐང༌། །རྒྱལ་རིགས་བླ་མ་སྤྱན་དྲངས་ཏེ། །ཉེས་བྱས་མི་བཅབ་བརྒྱད་ཁྲིར་བཤགས། །<line/>
བཻ་ཌཱུཪྻ་སོགས་རྫས་ཆེན་གྱིས། །ཐ་ཚིག་གང་བརླགས་ནོར་དེས་བླུ། །སྐུ་གདུང་རིང་བསྲེལ་རྣམ་པར་སྤེལ། །པདྨའི་ཐ་ཚིག་རལ་གྱུར་ན། །འདོད་ཆགས་<line/>
རིགས་ཀྱི་ཐ་ཚིག་བསྐང༌། །གདོལ་རིགས་བླ་མ་སྤྱན་དྲངས་ལ། །ཉེས་བྱས་མི་བཅབ་བརྒྱར་བཤགས་བྱ། །བྱི་རུ་ལ་སོགས་རྫས་ཆེན་གྱིས། །ཐ་ཚིག་གང་<line/>
བརླགས་ནོར་དེས་བླུ། །བཤད་བྱ་ཟབ་མོའི་གླེགས་བམ་བརྗོད། །ལས་ཀྱི་ཐ་ཚིག་རལ་གྱུར་ན། །ཕྲག་དོག་རིགས་ཀྱི་ཐ་ཚིག་བསྐང༌། །བྲམ་ཟེ་རིགས་བཤེས་<line/>
</page>
<page index="182" id="92A">༄༅། །སྤྱན་དྲངས་ལ། །ཉེས་བྱས་མི་བཅབ་བཅུ་ལྔར་བཤགས། །ཨིནྡྲ་ལ་སོགས་རྫས་རྣམས་ཀྱིས། །ཐ་ཚིག་གང་བརླགས་ནོར་<line/>
དེས་བླུ༑ ༑མཆོད་སྦྱིན་བསོད་ནམས་ལས་ཆེན་བྱ། །དེས་ནི་བསྐང་བའི་ལས་ཆེན་འགྲུབ། །དོན་གྱིས་སྐོང་བའི་ཐབས་མཆོག་ཀྱང༌། །རྣམ་ལྔའི་ཚུལ་དུ་<line/>
བཤད་པར་བྱ། །ཆོས་ཀུན་ནམ་མཁར་བསྒོམས་ནས་ཀྱང༌། །བག་ཆགས་བཟང་ངན་ཐམས་ཅད་ཀུན། །ཅི་ཡང་མེད་པར་བློ་ལ་གཞག །དེ་ལ་གོམས་<line/>
བྱས་ཉེས་པ་མེད། །ཀུན་ལ་མཁས་པའི་བླ་མ་ལ། །རྒྱ་ཆེ་ཡངས་པའི་ཆོས་ཉན་ཏེ། །བསམ་པའི་ལས་རྣམས་རྒྱ་ཆེར་བྱ། །ཡིད་ཀྱིས་དམིགས་པའི་ལས་<line/>
དག་ན༑ ༑རྩ་བ་ཉམས་པ་སྐོང་བར་འགྱུར། །གལ་ཏེ་ཡན་ལག་ཉམས་གྱུར་ན། །ཆོས་ཉིད་ནམ་མཁའི་དོན་སྟོན་པའི། །གླེགས་བམ་ཟབ་མོ་ཀུན་བརྟགས་<line/>
ཏེ༑ ༑དོན་རྣམས་རྒྱ་ཆེར་བརྟག་པར་བྱ། །དེས་ནི་ཡན་ལག་ཉམས་པ་མེད། །ཟླས་ནི་ཐ་ཚིག་ཉམས་གྱུར་ན། །བླ་མེད་སྐྱེས་བུ་མཁས་པ་ལ། །གཞུང་<line/>
ཆེན་ཚུགས་པའི་བསྟན་པ་ཞིག །སྟོན་པའི་ཡོན་བདག་གཉེར་བླངས་ཏེ། །བློ་ཡི་རྩལ་ཅན་ཀུན་བསྡུས་ཏེ། །དམ་ཆོས་བདུད་རྩི་བསྟན་པ་བསྒྲགས། །<line/>
</page>
<page index="183" id="92B">གལ་ཏེ་ཞར་གྱིས་ཉམས་གྱུར་ན། །བསྟན་པའི་གླེགས་བམ་རྒྱ་ཆེན་རྣམས། །བྲིས་ནས་ཆོས་ཀྱི་སྦྱིན་པར་ཕྱ། །དེས་ནི་ཞར་ཉམས་བསྐངས་པར་འགྱུར། །ཏིང་འཛིན་<line/>
རྩལ་གྱི་ཐབས་མཆོག་ནི། །བག་ཆགས་ཅན་གྱི་སྤྱི་གཙུག་ཏུ། །རྩ་དམར་འོད་ནི་མེ་ལོང་ཙམ། །ཤིན་ཏུ་འབར་ཞིང་འཚེར་གསལ་བས། །ཆགས་དང་བཅས་པའི་<line/>
ཕུང་པོ་བསྲེགས། །རྣམ་གྲོལ་སེམས་ཀྱི་རང་བཞིན་དང༌། །འོད་ཀྱི་རང་བཞིན་གཅིག་པ་ལས། །དཀར་དང་དམར་དང་མཐིང་ག་ཡི། །འོད་ཀྱི་ཐིག་ལེ་གསུམ་<line/>
དུ་འགྱུར། །དཀར་པོར་སྤྲོས་པས་ཁྱབ་པར་ཆེ། །དམར་པོར་སྤྲོས་པས་ཆགས་པ་ཆེ། །མཐིང་ག་ཐུགས་ཀྱི་ས་བོན་ཏེ། །རྣམ་གསུམ་གཅིག་ཏུ་འདུས་པ་ལས། །<line/>
དག་ཡིད་གསུམ་གྱི་བག་ཆགས་བསྲེགས། །སྐུ་གསུང་ཐུགས་ཀྱི་དམ་ཚིག་སྐོང༌། །དཀར་པོ་རླུང་ཟླའི་དཀྱིལ་འཁོར་ལ། །དམར་པོ་འབུད་པའི་རླུང་བྱུང་བས། །<line/>
མཚན་མའི་བག་ཆགས་རྣམ་པར་གཏོར། །དམར་པོ་ཆུ་ཟླའི་དཀྱིལ་འཁོར་ལས། །མཐིང་ག་ཡེ་ཤེས་ཆུ་བྱུང་བས། །དངོས་པོའི་ལྗན་ལྗིན་ཐམས་ཅད་བཀྲུས། །<line/>
དེ་ལྟར་གསལ་བར་གྱུར་པ་དང༌། །རྣལ་འབྱོར་ཅན་གྱིས་ཚིག་འདི་བརྗོད། །རྫས་སྲེག་པ་ལ་མེ་དགོས་ཀྱང༌། །བག་ཆགས་ཚིག་ལ་མེ་མི་དགོས། །རིག་པའི་ཡེ་ཤེས་མེ་བྱུང་བས། །མཚན་མ་ཡིན་<line/>
</page>
<page index="184" id="93A">༄༅། །བུད་ཤིང་སྲེག །འཇིག་རྟེན་གཏོར་ལ་རླུང་དགོས་ཀྱང༌། །མཚན་མ་གཏོར་ལ་རླུང་མི་དགོས། །རིག་པའི་ཡེ་ཤེས་རླུང་བྱུང་བས། །<line/>
མཚན་མའི་རྡུལ་ཚོགས་རྣམ་པར་འཕྱག །ལུས་བཀྲུ་བ་ལ་ཆུ་དགོས་ཀྱང༌། །སེམས་བཀྲུ་བ་ལ་ཆུ་མི་དགོས། །མཉམ་ཉིད་ཆུ་བོ་ཁྲུས་ཀྱི་རྫིང༌། །ཡེ་ཤེས་ཆུ་བོའི་<line/>
རྒྱུན་བྱུང་བས། །བག་ཆགས་ལྗན་ལྗིན་ཐམས་ཅད་བཀྲུས། །ཨོཾ་ཀྲོ་དྷི་ཤྭ་རི་སརྦ་པཱ་བཾ་ཤོདྷ་ཡ། ཨོཾ་ཨཱཿཧཱུཾ། རཾ་ཡཾ་ཁཾ། དེ་སྐད་ཚིག་ཏུ་བརྗོད་པ་ཡིས། །ཉམས་<line/>
པའི་ཆད་པ་མི་འབྱུང་ངོ༌། །གཅིག་ཏུ་བསྐང་བའི་ལས་ཆེན་ཡང༌། །རིགས་ཀྱི་རྫས་དང་ཡོ་བྱད་རྣམས། །གནས་སུ་བསགས་ནས་བྱིན་བརླབས་ཏེ། །ཕྱི་ནང་<line/>
མཚམས་བཅད་བརྟན་བྱས་ནས། །སོ་སོ་རིགས་ཀྱི་དམ་ཚིག་ལ། །འགལ་བར་གྱུར་པ་གང་དང་གང༌། །མཆོད་དང་བཤགས་དང་གནོད་བཀུར་ཏེ། །ཡན་<line/>
ལག་བརྒྱད་ཀྱི་ཚུལ་བཟུང་ནས། །བསམ་གཏན་གནས་སྦྱངས་རྫས་བསབ་པ། །གཏི་མུག་རིགས་ཀྱི་དམ་ཚིག་ལ། །ཤེས་ནས་རྟོགས་པར་བྱ་རྒྱུ་ལས། །མ་རིག་<line/>
ལོག་པའི་མཐུ་ཡིས་ནི། །ཐ་ཚིག་དྲག་པོ་ཡལ་གྱུར་ན། །ཕོ་བྲང་ནམ་མཁའི་ལིངྒ་ལ། །ཟླ་བའི་དཀྱིལ་འཁོར་དབུས་གནས་པར། །ཨ་ཡི་རང་བཞིན་འོད་གསལ་<line/>
</page>
<page index="185" id="93B">བར། །གསལ་འཕྲོ་འཁྲུགས་པར་གྱུར་པ་ན། །ཕཊ་ཀྱིས་དྲག་ཏུ་བརྡབས་པ་ཡིས། །འོད་འདྲིས་བསྐལ་པའི་མཁའ་གསལ་བས། །གཏི་མུག་རི་བོའི་མུན་བསལ་ཏེ། །བྱང་ཆུབ་<line/>
མྱུ་གུ་འབར་བར་འགྱུར། །དེ་ལྟར་གསལ་བར་གྱུར་པ་དང༌། །རྣལ་འབྱོར་ཅན་གྱིས་ཚིག་འདི་བརྗོད། །ཨེ་མའོ་བདེ་གཤེགས་ཐ་ཚིག་ལས། །བྱང་ཆུབ་སེམས་བདེ་<line/>
གསལ་འབར་བ། །དོན་དུ་མི་གཏོང་གཞི་བསྐྱེད་དེ། །སངས་རྒྱས་གདུང་ཆེན་རྒྱུད་མཉམ་ལས། །ཇི་ལྟར་ཟླ་བར་རི་ལྟར། །རྒྱུ་ལས་བྱུང་བའི་རང་བཞིན་ལས། །བྱང་<line/>
ཆུབ་མྱུ་གུ་ནུབ་མ་ཁད། །གཟུགས་ཀྱི་ཕུང་པོའི་ཞིང་ཁམས་སུ། །བདེ་མཆོག་མཁའ་མཉམ་དབྱིངས་ཆེན་གསལ། །གཉེན་པོས་འཇོམས་པའི་ཐབས་ཆེན་ལས། །<line/>
བསྐང་ངོ་བསྐལ་པའི་ཐུགས་དམ་བསྐང༌། །གསང་བ་དོན་གྱི་རྫས་མཆོག་འདིས། །བྱང་ཆུབ་བསྐལ་པའི་ཐུགས་དམ་རྣམས། །སྐོང་གྱུར་བསམ་པའི་དོན་དུ་སྦྱང༌། །སརྦ་<line/>
ཏ་ཐཱ་ག་ཏ་པུ་ཏ་ས་མ་ཡ་ཧོ། །དེ་སྐད་ཚིག་ཏུ་བརྗོད་ནས་ཀྱང༌། །སྤྱི་བོ་བརྡའི་ཚུལ་ཕྱག་རྒྱ་སྦྱར། །ཞེ་སྡང་རིགས་ཀྱི་ཐ་ཚིག་ལས། །ཕོ་བྲང་རྣམ་ཤེས་ལིངྒ་ལ། །རྡོ་རྗེ་<line/>
བུམ་པའི་དབུས་གནས་པར། །ཧཱུཾ་གི་རང་བཞིན་འོད་གསལ་འབར། །གསལ་འཕྲོ་འཁྲུགས་པར་གྱུར་པ་ན། །ཕཊ་ཀྱིས་དྲག་ཏུ་བརྡ་བས་པ་ཡིས། །འོད་འདྲིལ་རྡོ་རྗེ་<line/>
</page>
<page index="186" id="94A">༄༅། །ཕ་ལམ་གྱིས། །ཞེ་སྡང་རི་བོ་བརླགས་ནས་ཀྱང༌། །ཤེས་རབ་མེ་ལོང་འོད་གསལ་འབར། །དེ་ལྟར་གསལ་བར་གྱུར་པ་ན། །རྣལ་འབྱོར་<line/>
ཅན་གྱིས་ཚིག་འདི་བརྗོད། །ཨེ་མའོ་རྡོ་རྗེ་ཐ་ཚིག་རྣམས། །སེམས་ཆེན་ཡེ་ཤེས་གསལ་འབར་བ། །ཐུགས་མཆོག་གདུང་ཆེན་རྒྱུད་མཉམ་ལས། །ཇི་ལྟར་རལ་<line/>
གྲི་སོ་རྒལ་ལྟར། །དེ་ལས་གྱུར་པའི་རང་བཞིན་ལས། །ཤེས་རབ་[?] མེ་ལོང་ནུབ་མ་ཁད། །རྣམ་ཤེས་ཕུང་པོའི་ཞིང་ཁམས་སུ། །གསལ་འབར་ཡེ་ཤེས་ཐིག་ལེ་<line/>
འཕྲོ༑ ༑གཉེན་པོས་འཇོམས་པའི་ཐབས་ཆེན་གྱིས། །བསྐང་ངེ་བསྐལ་པའི་ཐུགས་དམ་བསྐང༌། །གསང་བ་དོན་གྱི་རྫས་མཆོག་འདེས། །ཐུགས་མཆོག་<line/>
བསྐལ་པའི་ཐུགས་དམ་བསྐང༌། །སྐོང་གྱུར་བསམ་པའི་དོན་དུ་སྦྱང༌། །ཨོཾ་སརྦ་ཏ་ཐཱ་ག་ཏ་ས་མ་ཡ་ཧོ། །དེ་སྐད་ཚིག་ཏུ་བརྗོད་ནས་ཀྱང༌། །སྙིང་གི་བརྡ་ཡི་ཚུལ་<line/>
ཕྱག་སྦྱར། །ང་རྒྱལ་རིགས་ཀྱི་དམ་ཚིག་ལས། །སྙོམས་ནས་དང་དུ་བླང་རྒྱུ་ལས། །ལོག་པའི་ང་རྒྱལ་དེ་མ་ཆོམ། །ཐ་ཚིག་དྲག་པོ་ཡལ་གྱུར་ན། །ཕོ་བྲང་སྐྱེ་<line/>
རྒྱུའི་ལིངྒའི་དཀྱིལ། །རིན་ཆེན་འབར་བའི་དབུས་གནས་པར། །སྭ་ཡི་རང་བཞིན་འོད་གསལ་འབར། །གསལ་འཕྲོ་འཁྲུགས་པར་གྱུར་པ་ན། །ཕཊ་ཀྱིས་དྲག་<line/>
</page>
<page index="187" id="94B">ཏུ་བརྡབས་པ་ལས། །འོད་འདྲིལ་རིན་ཆེན་འཁོར་ལོ་ཡིས། །ང་རྒྱལ་དེའུ་ཆེན་བརླགས་གྱུར་ནས། །བསོད་ནམས་ལྗོན་ཤིང་མེ་ཏོག་འབར། །དེ་ལྟར་གསལ་བར་གྱུར་<line/>
པ་ན༑ ༑རྣལ་འབྱོར་ཅན་གྱིས་ཚིག་འདི་བརྗོད། །ཨེ་མ་རིན་ཆེན་ཐ་ཚིག་ལས། །བསོད་ནམས་ཡོན་ཏན་འོད་འབར་བ། །དོན་དུ་མི་གཏོང་གཞིར་བསྐྱེད་དེ། །རྒྱུ་མཆོག་<line/>
གདུང་ཆེན་རྒྱུད་མཉམ་ལས། །ཇི་ལྟར་མཁའ་ལ་འཁྲིགས་འཐིབས་ལྟར། །རྒྱུ་ལས་གྱུར་པའི་རང་བཞིན་གྱིས། །མེ་ཏོག་འོད་མཛེས་ཡལ་མ་ཁད། །ཚོར་བའི་<line/>
ཕུང་པོའི་ཞིང་ཁམས་སུ། །ཆེ་བའི་ཡེ་ཤེས་མཉམ་འབར་བས། །གཉེན་པོས་འཇོམས་པའི་ཐབས་ཆེན་ལས། །བསྐང་ངོ་བསྐལ་པའི་ཐུགས་དམ་བསྐང༌། །<line/>
གསང་བ་དོན་གྱི་རྫས་མཆོག་འདིས། །སྐུ་མཆོག་བསྐལ་པའི་ཐུགས་དམ་བསྐང༌། །སྐོང་གྱུར་བསམ་པའི་དོན་དུ་སྦྱང༌། །ཨོཾ་སརྦ་ཏ་ཐཱ་ག་ཏ་རཏྣ་ས་མ་ཡ་ཧོ། །དེ་<line/>
སྐད་ཚིག་ཏུ་བརྗོད་ནས་ཀྱང༌། །ཕྲལ་བ་བརྡ་ཡི་ཚུལ་ཕྱག་སྦྱར། །འདོད་ཆགས་རིགས་ཀྱི་དམ་ཚིག་ལས། །རྟོགས་ནས་སྤྱད་པར་བྱ་རྒྱུ་ལས། །འདོད་ལོག་རྒྱ་མཚོ་<line/>
མ་ངོམས་ཏེ། །ཐ་ཚིག་དྲག་པོ་ཡལ་གྱུར་ནས། །ཕོ་བྲང་པདྨའི་ལིངྒའི་དཀྱིལ། །པདྨོ་འབར་བའི་དབུས་གནས་པར། །ཨོཾ་གྱི་རང་བཞིན་འོད་གསལ་འབར། །གསལ་<line/>
</page>
<page index="188" id="95A">༄༅། །འཕྲོ་འཁྲུགས་པར་གྱུར་པ་ན། །ཕཊ་ཀྱིས་དྲག་ཏུ་བརྡབས་པ་ལས། །འོད་འདྲིལ་པདྨོའི་མཚོན་ཆ་ལས། །འདོད་ཆགས་རྒྱ་མཚོ་<line/>
བསྐམས་གྱུར་ནས། །པདྨ་ཆོས་ཀྱི་ཡེ་ཤེས་འབར། །དེ་ལྟར་གསལ་བར་གྱུར་པ་ན། །རྣལ་འབྱོར་ཅན་གྱིས་ཚིག་འདི་བརྗོད། །ཨེ་མའོ་པདྨོའི་ཐ་ཚིག་ལས། །པདྨོའི་<line/>
ཡེ་ཤེས་འོད་འབར་བས། །དོན་དུ་མི་གཏོང་གཞི་བསྐྱེད་དོ། །གསུང་མཆོག་གདུང་ཆེན་རྒྱུད་མཉམ་ནས། །ཇི་ལྟར་པད་སྟོང་ཚེར་མ་ལྟར། །རྒྱུ་ལས་གྱུར་པའི་རང་<line/>
བཞིན་གྱིས། །པདྨོའི་ཡེ་ཤེས་ནུབ་མ་ཁད། །འདུ་ཤེས་ཕུང་པོའི་ཞིང་ཁམས་སུ། །རྟོགས་པའི་ཆོས་ཉིད་འོད་འཕྲོས་པས། །གཉེན་པོས་འཇོམས་པའི་ཐབས་<line/>
ཆེན་ལས། །བསྐང་ངོ་བསྐལ་པའི་ཐུགས་དམ་བསྐང༌། །གསང་བ་དོན་གྱི་རྫས་མཆོག་འདིས། །གསུང་མཆོག་བསྐལ་པའི་ཐུགས་དམ་རྣམས། །སྐོད་གྱུར་<line/>
བསམ་པའི་དོན་དུ་སྦྱང༌། །ཨོཾ་སརྦ་ཏ་ཐཱ་ག་ཏ་དྷརྨ་ས་མ་ཡ་ཧོ། །དེ་སྐད་ཚིག་ཏུ་བརྗོད་ནས་ཀྱང༌། །ལྕེ་ཡི་བརྡ་ཡི་ཚུལ་ཕྱག་སྦྱར། །ཕྲག་དོག་རིགས་ཀྱི་དམ་ཚིག་<line/>
ལས༑ ༑རྟོགས་ནས་སྤྱད་པར་བྱ་རྒྱུ་ལས། །ཕྲག་དོག་ལོག་བཟུང་དབང་གིས་ན། །ཐ་ཚིག་དྲག་པོ་ཡལ་གྱུར་པ། །ཕོ་བྲང་གསང་བའི་ལིངྒའི་དཀྱིལ། །རྡོ་རྗེ་རལ་<line/>
</page>
<page index="189" id="95B">གྲི་དབུས་གནས་པར། །ཧ་ཡི་རང་བཞིན་འོད་གསལ་འབར། །གསལ་འཕྲོ་འཁྲུགས་པར་གྱུར་པ་ན། །ཕཊ་ཀྱིས་དྲག་ཏུ་བརྡབས་པ་ལས། །འོད་འདྲིལ་རྡོ་རྗེའི་རལ་གྲི་<line/>
ཡིས༑ ༑ཕྲག་དོག་མཚོན་ཆ་གསིབས་གྱུར་ནས། །རྡོ་རྗེ་རལ་གྲི་ཡེ་ཤེས་འབར། །དེ་ལྟར་གསལ་བར་གྱུར་པ་ན། །རྣལ་འབྱོར་ཅན་གྱིས་ཚིག་འདི་བརྗོད། །ཨེ་མའོ་འཕྲིན་<line/>
ལས་ཐ་ཚིག་ལས། །རྡོ་རྗེ་རལ་གྲི་འོང་འབར་བས། །དོན་དུ་མི་གཏོང་གཞི་བསྐྱེད་དེ། །འཕྲིན་ལས་གདུང་ཆེན་རྒྱུད་མཉམ་ལས། །ཇི་ལྟར་ཉི་གསལ་སྤྲིན་བསྒྲིབས་<line/>
ལྟར༑ ༑རྒྱུ་ལས་གྱུར་པའི་རང་བཞིན་གྱིས། །རྡོ་རྗེ་འོད་ཆེན་ནུབ་མ་ཁད། །འདུ་བྱེད་ཕུང་པོའི་ཞིང་ཁམས་སུ། །ཡེ་ཤེས་མཚོན་ཆའི་འོད་འཕྲོས་པས། །གཉེན་པོས་<line/>
འཇོམས་པའི་ཐབས་ཆེན་ལས། །བསྐང་ངོ་བསྐལ་པའི་ཐུགས་དམ་བསྐང༌། །གསང་བ་དོན་གྱི་རྫས་མཆོག་འདིས། །འཕྲིན་ལས་བསྐལ་པའི་ཐུགས་དམ་<line/>
རྣམས༑ ༑སྐོང་གྱུར་བསམ་པའི་དོན་དུ་སྦྱང༌། །ཨོཾ་སརྦ་ཏ་ཐ་ག་ཏ་ཀརྨ་ས་མ་ཡ་ཧོ། །དེ་སྐད་ཚིག་ཏུ་བརྗོད་ནས་ཀྱང༌། །ལུས་ཀྱི་བརྡ་ཡི་ཚུལ་ཕྱག་སྦྱར། །དེས་<line/>
ཀྱང་སྐོང་བའི་ལས་ཆེན་འགྲུབ། །མན་ངག་ཐབས་ཀྱི་དོན་མཆོག་ནི། །རྩ་བ་ཡན་ལག་དེ་རྣམས་ལས། །གང་དག་ཉམས་པར་གྱུར་པ་ལ། །མན་ངག་ཐབས་མཆོག་<line/>
</page>
<page index="190" id="96A">༄༅། །ལྔ་ཡིས་བསྐང༌། །ཉམས་པ་ཆེན་པོར་ལྷུང་གྱུར་ན། །བླ་མར་གྱུར་པའི་སྐྱེས་བུ་དག །རྒྱལ་པོ་དགུ་ཡི་སྤྱན་ལམ་དུ། །སྒྲུབ་པ་ཆེན་པོ་དགུ་<line/>
བརྩམ་ཞིང༌། །མཆོག་ཆེན་དགུ་ཡི་བརྟུལ་ཞུགས་སྤྱད། །རང་གི་གཟུངས་མ་གང་ཡིན་པ། །བླ་མ་དགུ་ལ་གཟུངས་མར་དབུལ། །དེ་བཞིན་རྩ་བ་ཡན་ལག་དང༌། །<line/>
ཟླ་དང་ཞར་ལས་ཉམས་པ་ལ། །སྒྲུབ་པ་དོན་གྱི་ཁྱད་པར་རྣམས། །བདུན་ནམ་ལྔ་འམ་གསུམ་མམ་གཅིག །རིམ་པ་བཞིན་དུ་སྦྱར་བྱས་ན། །དེས་ནི་སྐོང་བའི་<line/>
མཆོག་ཏུ་འགྱུར། །བསྐང་བའི་ཡུལ་ཡང་རྣམ་ལྔ་སྟེ། །བདེར་གཤེགས་རྒྱལ་བ་མཐའ་དག་ཀྱང༌། །མདོ་རུ་བསྡུན་རྣམ་ལྔ་སྟེ། །གཏི་མུག་ཞེ་སྡང་ང་རྒྱལ་<line/>
དང༑ ༑འདོད་ཆགས་ཕྲག་དོག་འདི་ལྔ་དག །རྩ་བར་གྱུར་པའི་དོན་གྱིས་ན། །གཞི་ཡང་ཐམས་ཅད་འདིས་བསྒྱུར་བས། །ཉམས་དང་མ་ཉམས་ཐ་ཚིག་དང༌། །<line/>
ལོངས་སྤྱོད་སྤོང་ལེན་ཐམས་ཅད་རྣམས། །འདི་རྒྱུ་ཡིན་པར་རིག་བྱ་སྟེ། །རྒྱུ་ཉིད་རྒྱུར་བཏགས་དབང་གིས་ན། །བསྒྱུར་བས་དུག་འགྱུར་སྨན་ཆེན་ལྟར། །དེ་ཉིད་<line/>
ཐ་ཚིག་བཙན་པོར་སྒྱུར། །འདུལ་བའི་དབང་གི་ཁྱད་པར་གྱིས། །དེ་བཞིན་རྡོ་རྗེ་རིན་ཆེན་དང༌། །པདྨོར་ལས་ལྔའི་རིགས་སུ་འདུས། །དེ་དག་ཐུགས་དམ་<line/>
</page>
<page index="191" id="96B">མཆོག་ཉིད་ཀྱང༌། །རྣམ་ལྔར་འདུས་པར་བསྟན་པ་ལ། །རྟོགས་ནས་སྲུང་སྒྲུབ་དམ་བཅས་པ། །སོ་སོར་འགལ་ཞིང་ཆག་ཉམས་ན། །སོ་སོ་ཉིད་དུ་བསབ་པར་བྱ། །སྐུ་ཡི་<line/>
ཆག་ཉམས་གནས་སུ་གཞུག །གསུང་གི་འགལ་འཁྲུལ་སོ་རུ་བསབ། །ཐུགས་ཀྱི་འགལ་འཁྲུལ་གསོར་མེད་དེ། །རྡོ་རྗེ་སྙིང་པོའི་ཐ་ཚིག་ལ། །བསྐངས་པས་སྐོང་<line/>
པར་གྱུར་པ་ཡི། །རྟགས་ཆེན་དག་ཀྱང་འདི་ལྟ་སྟེ། །རྒྱལ་བ་སངས་རྒྱས་རིག་འཛིན་གྱི། །གདུང་ཆེན་དག་ལས་བྱུང་བ་ཡི། །ཤ་རི་རམ་ཞེས་བྱ་བ་དེ། །ཐམས་ཅད་<line/>
ལྟས་སུ་སྟོན་པར་བྱེད། །ཤེལ་གྱི་ཟ་མ་ཏོག་ནང་དུ། །དག་པར་བཅུག་སྟེ་བཙས་པ་ལས། །ཉམས་པའི་ཆད་པ་བྱུང་བའི་ཚེ། །ཁ་དོག་ནག་ཅིང་འབྲོས་པར་འགྱུར། །<line/>
ཉམས་པ་སྐོང་དམ་སོར་ཆུད་ཅིང༌། །གལ་ཏེ་དམ་ཚིག་མ་ཉམས་ན། །ཁ་དོག་དཀར་ཞིང་འཚེར་བར་འགྱུར། །ལེགས་པའི་ཡོན་ཏན་འབྱུང་བའི་ཚེ། །གྲངས་མེད་<line/>
རྒྱ་ཆེར་འཕེལ་བར་འགྱུར། །གལ་ཏེ་ནག་གམ་མི་གསལ་ན། །སྨྱུར་ཏེ་བསྒྲིམས་ནས་བསྐོར་བཟློག་བྱ། །འོན་ཏང་ཉམས་པ་མི་ཕོག་ཅིང༌། །དེ་དག་སོ་རུ་གསོ་བ་<line/>
ན༑ ༑རྟགས་ཆེན་འདི་ནི་བསྟེན་བྱ་སྟེ། །འདི་དག་ཤིན་ཏུ་བརྟགས་ནས་ནི། །དཀར་ལ་འཚེར་བར་གྱུར་པ་ན། །རྩ་བ་ཡན་ལག་ཉམས་པ་རྣམས། །སྐོང་སྟེ་སོར་ཆུད་རྟགས་<line/>
</page>
<page index="192" id="97A">༄༅། །ཡིན་ནོ༑ ༑དེས་ན་རྣལ་འབྱོར་ལས་ཀྱི་གཙོར། །སྦྱོང་དང་སྐོང་བའི་ལས་རྣམས་བྱ། །བཅོམ་ལྡན་འདས་སེམས་དཔའི་རྡོ་རྗེས་དེ་སྐད་ཅེས་<line/>
གསུངས་པ་དང༌། འཁོར་དེར་འདུས་པར་གྱུར་པའི་བདུད་ཀྱི་སྡེ་པ་ལས་ལྷའི་རིགས་སུ་གྱུར་པ་སངས་རྒྱས་ཀྱི་འཁོར་འཕགས་པའི་རིགས་འཛིན་པ། །ཉོན་<line/>
མོངས་པ་ལྔའི་བདག་པོ་ལྷ་ཆེན་པོ་ལྔ་ལ་སོགས་པ་བཀའི་སྣོད་དུ་རུང་བར་བྱིན་གྱིས་བརླབས་ཏེ་འཁོད་པ་ལས། འདོད་ཆགས་ཐམས་ཅད་ཀྱི་གཙོ་བོ་རྡོ་རྗེ་<line/>
བྲམ་ཟེ་ཐོད་པ་ཅན་ཞེས་བྱ་བ་ལ་སོགས་པས་འདི་སྐད་ཅེས་གསོལ་ཏོ། །བཅོམ་ལྡན་འདས་ཀྱི་བཀའ་ལྟར་མ་བགྱིས་ན། མ་དད་མ་གུས་འགལ་འཁྲུལ་དུ་གྱུར་<line/>
བའི་ཆད་པའི་སྐྱེ་གནས་དང༌། རྣམ་པར་སྨིན་པ་ཇི་ལྟར་འགྱུར། བདག་ཅག་རྣམས་ལ་རྒྱ་ཆེར་བཤད་དུ་གསོལ་ཞེས་ཞུས་པ་ལས། བཅོམ་ལྡན་འདས་སེམས་<line/>
དཔའི་རྡོ་རྗེའི་བཀའ་སྩལ་པ། འདོད་ཆགས་ཀྱི་བདག་པོ་ལ་སོགས་པ་རྣམས། དམ་ཚིག་ཉམས་པའི་ཆད་པའི་སྐྱེ་གནས་འདྲི་བ་ལེགས་ཀྱི། ཡིད་ཚིམ་<line/>
བར་བྱེད་པ་བཤད་ཀྱི། ཉོན་ཅིག །རྩ་བ་ཡན་ལག་འདི་དག་ལས། །གལ་ཏེ་ཞིག་གམ་ཉམས་གྱུར་ན། །རྣལ་འབྱོར་ལས་ཀྱི་དང་པོ་ལས། །ལུང་གི་གསང་<line/>
</page>
<page index="193" id="97B">སྒོར་ཞུགས་པའི་ཚེ། །དོན་དང་ལྡན་པའི་བླ་མ་ཡིས། །རྡོ་རྗེ་ཐ་ཚིག་བྱིན་བརླབས་ནས། །ལྕེ་ལ་དམ་ཚིག་ཆུ་བཞག་པ། །དམྱལ་བ་རྡོ་རྗེར་དམོད་བཙུགས་ནས། །ཡི་གེ་ཧཱུཾ་<line/>
དུ་བྱས་པ་དེས། །སྙིང་གི་དཀྱིལ་དུ་ཐིམ་ནས་ཀྱང༌། །ལྕགས་ཀྱི་སྡིག་པ་མགོ་དགུ་པའི། །ཁྲོ་བོ་རཀྵ་ཞེས་བྱ་བའི། །ཁྲག་འཐུང་ཆེན་པོར་གྱུར་ནས་ནི། །སྙིང་ཁྲག་གཞིབས་<line/>
ཏེ་འཐུངས་ནས་ནི། །སྡུག་བསྔལ་ཆེན་པོར་བསད་ནས་ཀྱང༌། །དམྱལ་བ་རྡོ་རྗེར་དེ་ལྟུང་འགྱུར། །གལ་ཏེ་ཐ་ཚིག་མ་ཉམས་ན། །ལྕེ་ལ་བཞག་པ་ཨརྒ་སྟེ། །སྙིང་གི་<line/>
དཀྱིལ་དུ་ཐིམ་ནས་ཀྱང༌། །ཡེ་ཤེས་སེམས་དཔའ་ཚོན་གང་བར། །གྱུར་ཏེ་སྒྲིབ་པ་ཀུན་སྦྱངས་ནས། །སངས་རྒྱས་སྲས་སུ་སྐྱེད་པར་བྱེད། །འདོད་ཆགས་དམ་ཚིག་<line/>
ཉམས་གྱུར་ན། །མངལ་གྱི་གྲོང་ཁྱེར་ཆེན་པོར་འགྲོ། །ཞེ་སྡང་དམ་ཚིག་ཉམས་གྱུར་ན། །རཀྵ་སྲིན་པོའི་རིགས་སུ་འགྲོ། །གཏི་མུག་དམ་ཚིག་ཉམས་གྱུར་ན། །མི་<line/>
གཙང་ཟས་སུ་ཟ་བ་ཡི། །རྨོངས་པའི་ཕག་ཆེན་ལུས་སུ་ལྟུང༌། །ང་རྒྱལ་དམ་ཚིག་ཉམས་གྱུར་ན། །རུས་སྤལ་ནག་པོའི་ལུས་སུ་ལྟུང༌། །ཕྲག་དོག་དམ་ཚིག་ཉམས་<line/>
གྱུར་ན༑ ༑ཆུ་སྲིན་མགོ་དགུའི་ལུས་སུ་ལྟུང༌། །དམ་ཚིག་ཆེན་པོའི་ཀུན་ཉམས་ན། །རུ་ཏྲ་ནག་པོའི་ལུས་སུ་ལྟུང༌། །ལས་ཀྱི་རྐྱེན་དང་མ་ཕྲད་ན། །ཐར་པའི་སྐབས་ནི་མི་<line/>
</page>
<page index="194" id="98A">༄༅། །སྲིད་དོ། །སེམས་དཔའི་རྡོ་རྗེས་དེ་སྐད་ཅེས་གསུངས་སོ། །ཉོན་མོངས་པ་ལྔའི་བདག་པོ་རིག་འཛིན་རྣམས་ཀྱིས་ཤིན་ཏུ་ཆོ་ངེས་ཆེན་པོ་<line/>
འབྱིན་ཅིང་དུས་དེར་ཨེ་མའོ་བཅོམ་ལྡན་འདས། བཅོམ་ལྡན་འདས་ཀྱིས་གསུངས་པ་ལྟར་ན། བདག་ལ་ལྟུང་རྒྱུ་མཆིས་ཏེ། དང་པོ་བཅོམ་ལྡན་འདས་ཀྱི་<line/>
བཀའ་ལ་བཏགས་པའི་ཚེ་བཀའ་ལ་མ་དད་མ་གུས་པས་བཀའ་ལ་སྐུར་ཅིང་དཔྱས་ལོང་བཏགས་པ་དང༌། སྟོན་པ་དང་གྲོགས་ལ་སྨད་ཅིང་དཔྱས་ལོང་<line/>
བཏགས་པ་ལ་སོགས་པ་ལྟུང་བའི་རྒྱུ་མང་པོ་བགྱིས་པས། ད་ནི། བདག་ཀྱང་ཆད་པའི་སྐྱེ་གནས་སུ་མཆི་བར་ངེས་ན། བཅོམ་ལྡན་འདས་ཀྱིས་ཐུགས་རྗེ་ཆེན་པོས་<line/>
བཟུང་སྟེ་བཀའི་འཁོར་དུ་བཀོད་པས། ད་ནི། ཐར་པ་ཐོབ་ལགས་གྲང༌། འོན་ཀྱང་འགྱོད་པ་དྲག་པོའི་དབང་གིས་ཡིད་ཀྱི་སྒྲིབ་པ་ནི། བྱང་ཆུབ་སེམས་<line/>
ཀྱིས་བཤགས། ངག་གི་སྒྲིབ་པ་ནི། ཚིག་ཏུ་འདོན་ཅིང་སྨོས་ཏེ་བཤགས། ལུས་ཀྱི་སྒྲིབ་པ་ནི། ལུས་གདན་ཁྲི་ལ་ཕུལ་ཏེ་བཤགས་ན། བཅོམ་ལྡན་<line/>
འདས་ཀྱིས་ཐུགས་རྗེས་གཟུང་འཚལ་ན། གཉེན་པོ་ནི། གང་ལགས། ཐབས་ནི། ཇི་ལྟར་བཤགས། ཡུལ་ནི། གང་ལ་བཤགས། རྒྱུ་ནི། གང་<line/>
</page>
<page index="195" id="98B">མཆིས། [?] བཅོམ་ལྡན་འདས་ཀྱིས་བཤད་དུ་གསོལ། བདེ་བར་གཤེགས་པ་ཐུགས་རྗེས་བསྐྱབ་ཏུ་གསོལ། བཅོམ་ལྡན་འདས་ཀྱིས་བཀའ་སྩལ་པ། རིག་འཛིན་<line/>
ཆེན་པོ་མི་ཐོད་ཅན་རྣམས་ཉོན་ཅིག །ལྟུང་བར་གྱུར་པའི་གནས་རྣམས་ལ་འགྱོད་པར་གྱུར་ནས་ཞུས་པ་ལེགས་སོ། །ལྟུང་བའི་གཉེན་པོ་ནི། གང་ཞེ་ན། ཉེས་བྱས་<line/>
རྣམས་བཤགས་པར་འདོད་ན། གང་འགྱོད་པ་དྲག་པོ་སྐྱེས་ནས་བ་སྤུ་ནི། གཟིངས། མཆིམ་འབྱིན་པ་ཡིན་ནོ། །ཐབས་ནི། རྣམ་པ་བཞི་ཡོད་དེ། གང་ཞེ་ན།<line/>
ཤེས་རབ་ཆེན་པོའི་རྒྱུད་ཀྱིས་བག་ཆགས་ཐམས་ཅད་རང་བཞིན་མེད་པར་ཤེས་པ་དང༌། ཏིང་འཛིན་ཆེན་པོའི་མེས་བག་ཆགས་ཐམས་ཅད་བསྲེགས་ཏེ་མེད་<line/>
པར་བྱ་བ་དང༌། བྱང་ཆུབ་སེམས་ཀྱི་འོད་ཟེར་གྱིས་བག་ཆགས་ཀྱི་མུན་ནག་ཐམས་ཅད་བསལ་ཏེ་དེ་དག་དག་པར་བྱ་བ་དང༌། སྤྱོད་པ་རླབས་པོ་ཆེའི་ཆུས་<line/>
བཀྲུ་བའོ། །དེ་ལ་བཤགས་པར་བྱ་བའི་ཡུལ་ནི། འདི་ལྟ་སྟེ། སངས་རྒྱས་དང༌། རིག་འཛིན་དང༌། ལྷ་དང༌། བླ་མ་དང༌། གླེགས་བམ་དང༌། གྲོགས་པོ་<line/>
དང༌། རྟེན་དུ་གྱུར་བ་རྣམས་སོ། །བཤགས་པར་བྱ་བའི་རྒྱུ་ནི། འདི་ལྟ་སྟེ། སྒྲིབ་པ་ཆེ་ཆུང་བཤགས་པའོ། །ཉོན་མོངས་པ་རགས་པ་མངོན་དུ་རྒྱུ་བ་བཤགས་པ་<line/>
</page>
<page index="196" id="99A">༄༅། །དང༌། བག་ལ་ཉལ་དང་ཤེས་བྱའི་སྒྲིབ་པ་བཤགས་པའོ། །དེའི་ཕྱིར་ལྟུང་བར་གྱུར་པའི་ལས་རྣམས་འགྱོད་པ་དྲག་པོས་བརྟེན་ལ་ཐབས་ལ་<line/>
མཁས་པས་སྤྱད་དེ། སྒྲིབ་པ་ཆེ་ཆུང་ཆ་ཤས་ཀྱིས་ཕྱེ་ལ་གུས་པར་བཤགས་པ་གྱིས་ཤིག །དེ་སྐད་ཅེས་བཀའ་སྩལ་པ་དང༌། རིག་འཛིན་ཆེན་པོ་མིའི་<line/>
ཐོད་པ་ཅན་རྣམས་མགུ་ཞིང་རངས་ཏེ་རྣལ་འབྱོར་སྦྱོར་བའི་ཕྱག་བྱས་ནས་འགྱོད་ཅིང་གདུང་བའི་གླུ་འདི་བླངས་སོ། །ཨོཾ༑ ཡེ་ཤེས་སྐུ་མཆོག་རང་བཞིན་དཀྱིལ་འཁོར་<line/>
ནི༑ ༑ཟླ་རྒྱས་བཞིན་དུ་སྤྲོས་པ་མི་མངའ་ཡང༌། །ཐུགས་རྗེས་ཉི་གསལ་འོད་བཞིན་སྙོམས་མཛད་ལྷ། །བདེར་གཤེགས་བཞུགས་ཤིང་བདག་ལ་དགོངས་སུ་གསོལ། །<line/>
བརྗོད་མེད་ཤེས་རབ་མི་གཡོ་ཆོས་མཆོག་དབྱིངས། །བདེ་ཆེན་ལོངས་སྤྱོད་རྫོགས་སྐུ་རིགས་ལྔའི་གཙོ། །ཐུགས་རྗེ་ཐབས་མཁས་རྒྱ་ཆེ་རོལ་པ་ཡི། །ཆོ་འཕྲུལ་སྤྲུལ་<line/>
པའི་ཚོགས་ལ་ཕྱག་འཚལ་ལོ། །དངོས་སུ་འབྱོར་དང་ཡིད་ཀྱིས་སྤྲུལ་པ་ཡི། །ཀུན་ཏུ་བཟང་པོའི་བླ་མེད་མཆོད་སྤྲིན་གྱིས། །མཁའ་དབྱིངས་རྣམ་དག་རྒྱ་ཆེར་<line/>
ཡོངས་བཀང་ནས། །ཕྱི་ནང་གསང་བའི་མཆོད་པ་རྒྱ་ཆེན་མཆོད། །ཀུན་ཏུ་བཟང་མོའི་ཡུམ་གྱི་བྷ་ག་ལ། །འདུ་འབྲལ་མེད་པའི་ངང་དུ་རོ་གཅིག་པའི། །གཉིས་<line/>
</page>
<page index="197" id="99B">མེད་བྱང་ཆུབ་སེམས་ཀྱིས་མཉེས་གྱུར་ཅིག །སེམས་ཀྱི་རང་བཞིན་ཆོས་དབྱིངས་ནམ་མཁའ་ཆེ། །ཆོས་ཉིད་རྣམ་དག་རྒྱ་ཆེ་འོད་གསལ་བས། །རྣལ་འབྱོར་ཉིད་<line/>
དབྱིངས་སྨྲ་བསམ་ལས་འདས་པས། །མཉམ་ཉིད་བྱང་ཆུབ་སེམས་ལ་རྟག་ཏུ་འདུད། །ཀུན་བཟང་རྫོགས་ཆེན་ཡེ་ནས་བདལ་བ་ལ། །ཕྱི་ནང་གསང་བའི་དཀྱིལ་<line/>
འཁོར་བཀོད་པ་ནི། །སྣང་སྲིད་རྣམ་དག་ཀུན་བཟང་ཡུམ་གྱི་དབྱིངས། །འབྱུང་དང་འབྱུང་འགྱུར་ཡབ་ཡུམ་ལྷུན་རྫོགས་རྣམས། །གསང་ཆེན་རབ་རྫོགས་<line/>
གཟུངས་ཆེན་བདག་ཉིད་མ། །གཉིས་མེད་ཐིག་ལེ་ཆེན་པོར་འོད་གསལ་བས། །ཅིར་ཡང་སྣང་བས་བདེ་ཆེན་གཡུང་དྲུང་ལྷ། །འདུ་འབྲལ་མེད་པ་གསང་བའི་<line/>
དཀྱིལ་འཁོར་ནི། །བདག་ཉིད་ཆེན་པོ་བཅོམ་ལྡན་ཡབ་ཡུམ་དང༌། །བྱང་ཆུབ་ལྕམ་དྲལ་ཁྲོ་བོ་ཁྲོ་མོའི་ཚོགས། །རྡོ་རྗེ་ལྷ་མོའི་ཚོགས་རྗེ་ཚོགས་ཀྱི་བདག །མ་<line/>
ལྟར་བྱམས་ཤིང་སྲིང་ལྟར་གདུང་ལ་སོགས། །ཉེས་ལེགས་སྟང་འཛིན་དམ་ཚིག་རྗེས་གཅོད་མ། །དབང་གྱུར་རྡོ་རྗེ་དམ་ཅན་དགོངས་སུ་གསོལ། །ཐུགས་རྗེས་<line/>
གདུང་འཚོབ་རྡོ་རྗེ་ཐོད་པ་ཅན། །བདག་ཅག་དྲེགས་པའི་བདག་པོ་འདིར་ཚོགས་ཀུན། །འགྲོ་བའི་དོན་ཕྱིར་བྱང་ཆུབ་སེམས་བསྐྱེད་དེ། །བླ་མེད་གོ་འཕང་ཐོབ་<line/>
</page>
<page index="198" id="100A">༄༅། །པར་བྱ་བའི་ཕྱིར། །བསྟན་པ་རྒྱ་མཚོ་སོ་སོའི་འདུལ་ཁྲིམས་དང༌། །སྐུ་གསུང་ཐུགས་དང་མཉམ་སྦྱོར་སྡོམ་པའི་མཆོག །འདའ་<line/>
དཀའ་རྡོ་རྗེ་དམ་ཚིག་གཏན་གྱི་གཉེར། །སྤྱི་དང་ལྷག་པའི་ཁྱད་པར་དམ་ཚིག་རྣམས། །སྔ་ཕྱི་མ་ནོས་ཤིང་གཉེར་དུ་རྨའོ་འཚལ། །དོན་ལས་གོལ་ཞིང་<line/>
ལྡོག་སེམས་མ་མཆིས་ཀྱང༌། །གདོད་བྱ་ལོང་ཡོད་སྙམ་པའི་ལེ་ལོ་དང༌། །ཀློང་དུ་མ་གྱུར་རྩལ་ཤུགས་ཆུང་བ་ཡིས། །ཤེས་བཞིན་མི་ལྡན་དམ་ཚིག་<line/>
འགལ་གྱུར་ཏེ། །དང་པོའི་ཐ་ཚིག་བཀའ་ལ་བཏགས་པའི་ཚེ། །བཀའ་ལས་མ་གུས་འགལ་བགྱིས་དཔྱས་ལོང་གཏོགས། །བར་དུ་བསླབ་པའི་གཉེར་<line/>
ཆེན་ཕོག་པའི་ཚེ། །བསླབ་ལ་མི་བརྩོན་དོན་ལ་གཡེལ་བ་དང༌། །ཐ་མ་འདི་ཚེ་འབྲས་བུ་སྒྲུབ་པ་ན། །བཀའ་དང་གཞུང་བཞིན་མ་ལྕོགས་དོན་ལས་འགལ། །<line/>
ཚོར་དང་མཚོར་སྒྲིབ་པ་ཆེ་ཆུང་རྣམས། །ཤིན་ཏུ་མི་ཤེས་མ་རིག་དབང་གིས་ན། །སྟོན་པའི་བཀའ་དང་དམ་ལས་འགལ་བགྱིས་པ། །དཔའ་བོ་ཐུགས་རྗེས་<line/>
བདག་ལ་བཟོད་པར་གསོལ། །འཁོར་བ་ཐོག་མ་མེད་པའི་དུས་མཐའ་ནས། །ལས་ཀྱི་དབང་གིས་བདག་ཅག་རིང་དུ་འཁྱམས། །ཉོན་མོངས་ལོག་པར་ལྟ་བའི་<line/>
</page>
<page index="199" id="100B">དུག་འཐུངས་ཏེ། །སྡུག་བསྔལ་ནད་ཀྱིས་ཤིན་ཏུ་གདུངས་པ་ལ། །བདེ་གཤེགས་ཐུགས་རྗེ་སྨན་པའི་རྒྱལ་པོ་ཡིས། །དམ་ཚིག་བདུད་རྩི་ཐར་པའི་སྨན་སྩལ་བས། །<line/>
ཉོན་མོངས་འཁྲུལ་པའི་ནད་རྣམས་ཞི་མཛད་ཅིང༌། །བླ་མེད་བྱང་ཆུབ་སྙིང་པོར་འཚོ་མཛད་པ། །བྱམས་མགོན་ཐུགས་རྗེས་བདག་ལ་སྐྱབས་སུ་མཆི། །ཞེས་<line/>
དུས་ནས་ཨ་ལ་ལ་ཧོ་ཞེས་བརྗོད་དེ་གཉེན་པོ་དྲག་པོར་བསྟེན་ནས་ལུས་གདན་ཁྲིར་ཕུལ་ཏེ་བྱང་ཆུབ་སེམས་ཀྱིས་རྣམ་པར་འདུད་པའི་དོན་ལ་རྣམ་པར་སྦྱངས་<line/>
པས་ལུས་གཅེར་བུ་ཟང་མར་ཕྱུང༌། གནོང་བ་དྲག་པོའི་འགྱོད་པ་བྱས་བས་བདེ་བར་གཤེགས་པ་རྣམས་མཉེས་པར་གྱུར་ཏོ། །དེས་སྒྲིབ་པ་བྱང་ཞིང་བསོད་<line/>
ནམས་ཀྱི་ཚོགས་རྫོགས་པར་རྟགས་ལུས་གོས་དང་ཕྲལ་ནས་ལྡན་པའི་ཐོད་པ་ཡང་ཟླ་བ་ཚེས་བརྒྱད་པར་གྱུར་ཏེ། ས་ཐོབ་པའི་རྟགས་སུ་དེ་བཞིན་གཤེགས་<line/>
པའི་ཞབས་རྟེན་དུ་གནས་པར་གྱུར་ཏོ། །དེ་ནས་སེམས་དཔའི་རྡོ་རྗེ་དགྱེས་ཏེ་བཀའ་སྩལ་པ། མིའི་ཐོད་པ་ཅན་རྣམས། འགྱོད་པའི་ལས་ཀྱིས་བཤགས་པ་<line/>
ལེགས་ཏེ། ཉོན་མོངས་པའི་སྒྲིབ་པ་རྣམ་པར་དག་པར་གྱུར་ཏོ། །ད་ནི། ཤེས་བྱའི་སྒྲིབ་པ་དག་ཅིང་ཡེ་ཤེས་ཀྱི་ཚོགས་རྫོགས་པར་བགྱ་བའི་ཕྱིར་ཉན་པའི་དབང་<line/>
</page>
<page index="200" id="101A">༄༅། །པོས་སངས་རྒྱས་ཀྱིས་གསུངས་ལ་གསང་སྔགས་ཀྱི་སྒྲ་རྣམས་ཉོན་ཅིག །དེས་ནི། ས་ནས་སར་འཕར་ཞིང་འབྲས་བུ་ཡོངས་སུ་རྫོགས་པར་<line/>
འགྱུར་རོ། །དེ་སྐད་ཅེས་གསུངས་པས་འཁོར་བསམ་པ་ངེས་པར་གྱུར་ཏོ། །རྒྱུད་ཀྱི་རྒྱལ་པོ་ཆེན་པོ་རྡོ་རྗེ་བཀོད་པ་ཀུན་འདུས་རིག་པའི་མདོ་ལས། སྐོང་བ་ལས་ཀྱི་སྒྲུབ་ལུགས་<line/>
ཀྱི་ལེའུ་སྟེ་བརྒྱད་པའོ།། །།དེ་ནས་བཅོམ་ལྡན་འདས་གསང་བ་མཆོག་ཉིད་ཏིང་ངེ་འཛིན་རྒྱས་ཤིང་རྣམ་པར་འཕྲུལ་བ་ཞེས་བྱ་བའི་ཏིང་ངེ་འཛིན་ལ་སྙོམས་<line/>
པར་ཞུགས་སོ། །སེམས་དཔའ་རྡོ་རྗེའི་སྙིང་པོ་ཡང་ཏིང་ངེ་འཛིན་རྣམ་པར་འཕྲུལ་པ་ཞེས་བྱ་བ་ལ་སྙོམས་པར་ཞུགས་སོ། །འདུས་པའི་འཁོར་རྣམས་ཀྱང་སྣ་ཚོགས་འཕྲུལ་པ་<line/>
ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་སོ། །དེ་ནས་འདུས་པ་ཕལ་མོ་ཆེའི་འཁོར་གྱིས་ཆོས་ཐམས་ཅད་ཅི་ཡང་མེད་པར་མཐོང་ངོ༌། །ཆོས་ཐམས་ཅད་ཅི་ཡང་མེད་<line/>
པར་གསལ་བར་གྱུར་པ་དང༌། ཆོས་ཉིད་སྟོང་པའི་ནམ་མཁའ་ལས་བྲག་ཅའི་ཚུལ་དུ་སྒྲ་འདི་བྱུང་ངོ༌། །མི་གནས་མི་རྟོག་བསམ་དང་བྲལ། །མ་ཆགས་ཆགས་<line/>
བྲལ་ཡུལ་ལས་འདས། །ཅི་ཡང་མི་འབྱུང་ཅིར་མ་ཡིན། །རང་བྱུང་རང་ཞི་བརྗོད་དང་བྲལ། །ཞེས་སྒྲ་བྱུང་བས་སྟོན་པ་ནི། དོན་གྱི་ཆེ་བ་ཕྱུང༌། འཁོར་རྣམས་<line/>
</page>
<page index="201" id="101B">ནི༑ རྩལ་སྦྱངས། ཐམས་ཅད་དོན་ལ་དམ་ཞིང་ཆོས་ཉིད་ཀྱི་ནམ་མཁའ་མཐོང་ངོ༌། །དེ་ནས་བཅོམ་ལྡན་འདས་གསང་བ་མཆོག་གི་བདག་པོ་ཉིད་སྙིང་རྗེ་རྒྱུན་གྱི་<line/>
ཏིང་ངེ་འཛིན་ཞེས་བྱ་བ་ལ་སྙོམས་པར་ཞུགས་སོ། །དེ་ནས་ཆོས་ཉིད་ཀྱི་ནམ་མཁའ་ལ་སྙིང་རྗེ་བྱང་ཆུབ་སེམས་ཀྱི་གཟུགས་བརྙན་ཉི་མའི་དཀྱིལ་འཁོར་ཞིག་ཤར་<line/>
བར་གྱུར་ཏོ། །དེ་ནས་འདུས་པ་ཕལ་མོ་ཆེའི་འཁོར་རྣམས་ཡང་དག་པར་རྟོག་པ་འདི་ལྟར་སྐྱེས་ཏེ། ཨེ་མ་ཆོས་ཐམས་ཅད་ཀྱི་རང་བཞིན་འདི་ལྟར་ཡིན་པ་ལས་<line/>
འདི་ལྟར་མ་ཤེས་པའི་འགྲོ་བ་རྣམས་འཁོར་བའི་རྒྱ་མཚོར་བྱིང་པ་འདི་ཡང་སྙིང་རྗེ་ཞེས་སྙིང་རྗེ་བྱང་ཆུབ་ཀྱི་སེམས་སྐྱེས་པར་གྱུར་ཏོ། །དེ་ནས་ཉི་མའི་སྙིང་པོའི་<line/>
འོད་ཟེར་ལས་ཆོ་འཕྲུལ་གྱི་སྒྲ་ཕྱུང་ངོ༌། །ཡོངས་ལ་ཁྱབ་པའི་ཉི་མའི་འོད། །སྙིང་རྗེ་བྱང་ཆུབ་སེམས་ཡིན་ཏེ། །རྣམ་རྟོག་མུན་པ་སེལ་བར་སྣང༌། །ཡིད་བཞིན་<line/>
རིན་ཆེན་འབར་བའོ། །ཞེས་སྒྲ་བྱུང་བ་ལས་ཆོས་ཐམས་ཅད་བྱང་ཆུབ་སེམས་ཀྱི་འོད་ཟེར་དུ་གསལ་བར་གྱུར་ཏོ། །དེ་ནས་ཡང་བཅོམ་ལྡན་འདས་གསང་བའི་<line/>
མཆོག་གི་བདག་པོ་དེ་ཉིད་ཆོ་འཕྲུལ་འབྱུང་བའི་རྒྱུ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་སོ། །དེ་ནས་འདུས་པ་ཕལ་མོ་ཆེའི་འཁོར་རྣམས་ཀྱིས་ཉི་<line/>
</page>
<page index="202" id="102A">༄༅། །མའི་སྙིང་པོ་ལས་ཆོས་ཐམས་ཅད་ཀྱི་རྒྱུད་ཡི་གེ་ཨ་དཀར་པོ་ཤར་བར་མཐོང་ངོ༌། །དེ་ནས་ཨ་ལས་ཆོ་འཕྲུལ་གྱི་སྒྲ་བྱུང་ངོ༌། །<line/>
ཨ་ནི་ཆགས་མེད་ཡི་གེའི་མཛོད། །ཆོ་འཕྲུལ་རྟོག་པ་ཀུན་གྱི་རྒྱུ། །ཉོན་མོངས་སྐྱོན་བྲལ་ཟླ་བའི་མདོག །ཆོ་འཕྲུལ་སྣ་ཚོགས་འབྱུང་བའི་རྒྱུ། །ཞེས་སྒྲ་བྱུང་<line/>
བས་འདུས་པའི་ཚོགས་རྣམས་ཀྱིས་ཆོས་ཐམས་ཅད་ཆོ་འཕྲུལ་གྱི་རང་བཞིན་དུ་གནས་པར་མཐོང་ངོ༌། །དེ་ནས་བཅོམ་ལྡན་འདས་གསང་བ་མཆོག་གི་<line/>
བདག་པོ་དེ་ཅི་ཡང་མི་མཛད་པ་ཆོ་འཕྲུལ་སྣ་ཚོགས་ཀྱི་རང་བཞིན་དུ་སྣང་བར་གྱུར་ཏོ། །དེ་ནས་ཡུམ་ཆེན་མོ་ནམ་མཁའི་དབྱིངས་ཕྱུག་མ་ཞེས་བྱ་བ་དེ་ཆོས་<line/>
ཐམས་ཅད་ནམ་མཁའ་བྷ་གར་བྱིན་གྱིས་རློབ་པ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་སོ། །ཞུགས་པར་གྱུར་པ་དང༌། འདུས་པ་ཕལ་མོ་<line/>
ཆེའི་འཁོར་གྱིས་ཆོས་ཐམས་ཅད་ནམ་མཁའ་ཁྱབ་པའི་རང་བཞིན་དུ་མཐོང་ངོ༌། །དེ་ནས་ཡུམ་གྱི་བྷ་གའི་སྙིང་པོ་ལས་འོད་ཟེར་མཐིང་ག་འཕྲོས་ནས་ཉི་<line/>
མའི་སྙིང་པོའི་ཨ་ལ་བསྐུལ་བས་ཡི་གེ་ཨེ་མཐིང་ག་འཕྲོས་ཏེ་ལྡིང་ཞིང་གནས་པ་ལས་ཆོ་འཕྲུལ་གྱི་རང་སྒྲ་འདི་བྱུང་ངོ༌། །ཨ་ནི་ཨེ་ཡི་རང་བཞིན་ཏེ། །ཨ་<line/>
</page>
<page index="203" id="102B">ལས་ཨེ་བྱུང་མཁའ་ཁྱབ་བདལ། །མི་འགྱུར་ཐོགས་མེད་བསམ་ལས་འདས། །མཐའ་དང་དབུས་མེད་ཀུན་ཏུ་བདལ། །ཞེས་སྒྲ་བྱུང་བས་ཐམས་ཅད་ནམ་མཁའི་<line/>
རང་བཞིན་དུ་ཕྱམ་ཆད་པར་གྱུར་ཏོ། །དེ་ནས་ཡང་ཡུམ་ཆེན་མོ་ལས་ཀྱི་དབྱིངས་ཕྱུག་མས་ཡང་ཞིང་གཡོ་བ་རླུང་གི་དཀྱིལ་འཁོར་ཞེས་བྱ་བ་ལ་སྙོམས་པར་ཞུགས་<line/>
སོ༑ ༑དེས་འདུས་པ་ཕལ་མོ་ཆེའི་འཁོར་གྱིས་ཆོས་ཐམས་ཅད་རླུང་གི་རང་བཞིན་དུ་གནས་པར་མཐོང་ངོ༌། །དེ་ནས་རླུང་དེ་ལས་ཆོ་འཕྲུལ་གྱི་སྒྲ་བྱུང་ངོ༌། །ཨ་ཡི་<line/>
བྱིན་བརླབས་ཡེ་ཤེས་ལས། །རླུང་གི་ཆོ་འཕྲུལ་ཡཾ་དུ་ཤར། །ཐམས་ཅད་འདེགས་པའི་སྟོབས་ལྡན་ཞིང༌། །རང་བཞིན་གཡོ་ཞིང་ཐོགས་མེད་འཕྱོ། །ཞེས་སྒྲ་<line/>
བྱུང་བས་རླུང་གི་དཀྱིལ་འཁོར་དུ་འཁྱིལ་བར་གྱུར་ཏོ། །དེ་ནས་ཡུམ་ཆོས་ཀྱི་དབྱིངས་ཕྱུག་མ་ཞེས་བྱ་བ་ངེས་འབར་འཕྲོ་མེའི་ཏིང་ངེ་འཛིན་ལ་སྙོམས་<line/>
པར་ཞུགས་སོ། །འདུས་པ་ཕལ་མོ་ཆེའི་འཁོར་གྱིས་ཆོས་ཐམས་ཅད་མེའི་རང་བཞིན་དུ་གནས་པར་མཐོང་ངོ༌། །དེ་ནས་མེའི་འོད་ཟེར་ལས་ཆོ་འཕྲུལ་གྱི་སྒྲ་<line/>
བྱུང་བ༑ ཨ་ཡི་བྱིན་བརླབས་ཡེ་ཤེས་ལས། །ཆོ་འཕྲུལ་མེ་ཡི་སྙིང་པོར་ཤར། །འབར་བས་གསལ་བྱེད་ཡེ་ཤེས་འཕྲོ། །དངོས་པོ་ཀུན་ཟང་མེ་ཀློང་འཚབ།།<line/>
</page>
<page index="204" id="103A">༄༅། །ཅེས་སྒྲ་བྱུང་བས་མེའི་བསྐལ་པ་འབྱམས་ཀླས་སོ། །དེ་ནས་ཡུམ་རིན་ཆེན་དབྱིངས་ཕྱུག་མ་ཞེས་བྱ་བ་དེས་སྡུད་པ་རྒྱ་མཚོའི་ཏིང་ངེ་འཛིན་ལ་སྙོམས་པར་ཞུགས་སོ། །དེས་འདུས་<line/>
པ་ཕལ་མོ་ཆེའི་འཁོར་གྱི་ཆོས་ཐམས་ཅད་ཆུའི་རང་བཞིན་དུ་གནས་པར་མཐོང་ངོ༌། །དེ་ནས་རླབས་ཀྱི་འོད་ཟེར་ལས་ཆོ་འཕྲུལ་གྱི་སྒྲ་འདི་བྱུང་ངོ༌། །རྒྱུ་ཡི་ཡི་གེ་འོད་ཟེར་ལས། །ཆུ་ཡི་སྙིང་པོའི་ཆོ་<line/>
འཕྲུལ་ཤར། །ནམ་མཁའི་མཐའ་དང་མཉམ་པའོ། །རླུང་མཚོ་ཐམས་ཅད་རྒྱས་པར་འགྱུར། །ཞེས་སྒྲ་བྱུང་བས་ཐམས་ཅད་ཡུམ་རིན་ཆེན་དབྱིངས་ཕྱུག་མའི་རང་བཞིན་གྱིས་ཁྱབ་པར་གནས་སོ། །<line/>
དེ་ནས་ཡུམ་ཆེན་མོ་རྡོ་རྗེ་དབྱིངས་ཕྱུག་མ་ཞེས་བྱ་བས་ཞིང་ཁམས་ཐམས་ཅད་བྱིན་གྱིས་རློབ་པ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་སོ། །དེ་ནས་འདུས་པ་ཕལ་མོ་ཆེའི་འཁོར་གྱིས་ཆོས་<line/>
ཐམས་ཅད་ས་རྣམས་ཡོངས་སུ་རྫོགས་པའི་རང་བཞིན་དུ་མཐོང་ངོ༌། །དེ་ནས་ས་རྡོ་རྗེ་འབར་བ་ཞེས་བྱ་བ་ལས་ཆོ་འཕྲུལ་གྱི་སྒྲ་བྱུང་བ། མི་དམིགས་པ་ལ་སྣ་ཚོགས་པར། །སྣང་བའི་ཆོ་འཕྲུལ་<line/>
འདི་བྱུང་བ། །རྣལ་འབྱོར་ས་བཅུ་རྫོགས་པའི་དོན། །ལྷུན་གྱིས་གྲུབ་པས་བདེ་བ་ཆེ། །ཞེས་སྒྲ་བྱུང་བས་ས་དགུ་འདུལ་བའི་བྱེ་བྲག་ཏུ་ཐུགས་སུ་ཆུད་པར་གྱུར་ཏོ། །དེ་ནས་སེམས་དཔའི་རྡོ་རྗེ་སྙིང་པོ་དེ་<line/>
རི་བོ་བརྩེགས་པ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་སོ། །དེས་འདུས་པ་ཕལ་མོ་ཆེའི་འཁོར་གྱིས་ཆོས་ཐམས་ཅད་རྡོ་རྗེ་འབར་བའི་རི་བོར་མཐོང་ངོ༌། །དེ་ནས་དེའི་འོད་ལས་ཆོ་འཕྲུལ་གྱི་སྒྲ་<line/>
</page>
<page index="205" id="103B">འདི་བྱུང་ངོ༌། །རྣམ་དག་ཤེས་རབ་མཁའ་ཀློང་ནས། །རྡོ་རྗེ་འབར་བའི་རི་བོ་ཤར། །རྒྱ་ཆེ་གཏིང་ཟབ་ནམ་འཕང་གཅོད། །རྟོག་པའི་རི་བོ་འཇོམས་པར་བྱེད། །ཅེས་སྒྲ་བྱུང་བས་<line/>
རྡོ་རྗེ་འབར་བའི་རི་བོས་ཉོན་མོངས་པའི་རི་བོ་ཐམས་ཅད་ཟིལ་གྱིས་མནན་ནོ། །དེ་ནས་དབྱིངས་ཕྱུག་མ་ཆེན་མོ་ལྔ་ཤེས་རབ་ཟབ་མོའི་གཞལ་ཡས་ཡུམ་གྱི་མཁའ་ཀློང་རྣམ་དག་ཅེས་བྱ་<line/>
པའི་ཏིང་ངེ་འཛིན་ལ་སྙོམས་པར་ཞུགས་སོ། །བྷ་གའི་སྙིང་པོ་ལས་ཆོ་འཕྲུལ་གྱི་སྒྲ་འདི་བྱུང་ངོ༌། །བྷ་ག་གསང་བའི་འོད་ཟེར་ལས། །བདེ་གཤེགས་བཞུགས་པའི་གཞལ་ཡས་ཁང༌། །ནམ་<line/>
མཁའི་མཐའ་ལྟར་དཔག་ཏུ་མེད། །དུས་གསུམ་རྒྱལ་བའི་རྒྱ་མཚོའི་དབྱིངས། །ཞེས་སྒྲ་བྱུང་ངོ༌། །བྱུང་བས་ནམ་མཁའ་ཐམས་ཅད་ཕོ་བྲང་གི་གཞལ་ཡས་འབྱམས་ཀླས་པར་<line/>
གྱུར་ཏོ། །དེ་ནས་བཅོམ་ལྡན་འདས་གསང་བ་མཆོག་དེ་ཉིད་ཆོས་ཐམས་ཅད་སྐུ་ལ་ཡོངས་སུ་རྫོགས་པ་ཞེས་བྱ་བའི་ཏིང་ངེ་འཛིན་ནམ། ཕྱག་རྒྱ་ཐམས་ཅད་རྣམ་པར་སྤྲོ་<line/>
བ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་སོ། །དེ་ནས་འདུས་པ་ཕལ་མོ་ཆེའི་འཁོར་རྣམས་ཀྱིས་འཁོར་བ་དང༌། མྱ་ངན་ལས་འདས་པའི་ཆོས་ཐམས་ཅད་བཅོམ་ལྡན་<line/>
འདས་གསང་བ་མཆོག་གི་བདག་པོའི་ཞབས་ཀྱི་གདན་ཁྲི་ཡན་ཆད་ནས་དབུའི་གཙུག་ཏོར་མན་ཆད་དུ་རྫོགས་པར་མཐོང་ངོ༌། །དེ་ནས་ཡང་འཁོར་བ་འདོད་པ་ཁམས་ནི་ཆགས་པ་ཁྲག་གི་རྒྱ་<line/>
</page>
<page index="206" id="104A">༄༅། །མཚོར་རྫོགས། འཁོར་བ་གཟུགས་ཀྱི་ཁམས་ནི། ཞིང་ཆེན་གྱི་ས་གཞི་བདལ་ང་[?] ལ་རྫོགས་པར་མཐོང་ངོ༌། །ཀེང་རུས་ལ་<line/>
གཟུགས་མེད་པའི་ཁམས་རྫོགས་པར་མཐོང་ངོ༌། །རི་རབ་ཀྱི་ཁ་མུ་ཏིག་གི་གཅལ་དང༌། ཨསྨ་གརྦྷ་འབར་བའི་འོད་འཁྲིགས་པའི་ནོར་བུ་རིན་པོ་ཆེ་འབར་བའི་<line/>
བྲག་གཏམས་པ་ལ་ཉན་ཐོས་དང༌། རང་སངས་རྒྱས་དང༌། བྱང་ཆུབ་སེམས་དཔའ་རྣམས་རྫོགས་པར་མཐོང་ངོ༌། །ནོར་བུ་རིན་པོ་ཆེའི་སྟེང་དུ་རྡོ་རྗེ་རྩེ་<line/>
གསུམ་དང་རྩེ་ལྔའི་བྲག་གཏམས་པ་ལ་ཀྲི་ཡ་དང༌། ཨུ་པ་ཡ་དང༌། ཡོ་ག་རྣམས་རྫོགས་པར་མཐོང་ངོ༌། །རྡོ་རྗེ་བྲག་ཆེན་གྱི་སྟེང་ན་པདྨ་དཀར་པོའི་<line/>
མཎྜལ་ལ་བསྐྱེད་པའི་རྣལ་འབྱོར་པ་ཐམས་ཅད་རྫོགས་པར་མཐོང་ངོ༌། །པདྨའི་སྟེང་ན་ཉི་མ་ཉི་ཤུ་རྩ་བཞི་དང༌། ཟླ་བ་ཉི་ཤུ་རྩ་བཞི་ཁ་སྦྱོར་དུ་བཀོད་པ་ལ་<line/>
དབང་ཕྱུག་ཕོ་ཉི་ཤུ་རྩ་བཞི་དང༌། མོ་ཉི་ཤུ་རྩ་བཞི་རྫོགས་པར་མཐོང་ངོ༌། །དབང་ཕྱུག་ཕོ་མོའི་སྟེང་བྱོལ་སོང་གི་གཙོ་བོ་བརྒྱད་ནི། རིག་འཛིན་ཆེན་པོའི་<line/>
རྣལ་འབྱོར་ཉོན་མོངས་པ་སྦྱངས་ནས་ཤེས་བྱའི་སྒྲིབ་པ་སྦྱང་བའི་ཕྱིར་དཔའ་བརྟུན་སྟག་དང༌། འཇིགས་བྱེད་སེངྒེ་དང༌། གདུག་པའི་གཟིག་དང༌། གཏུམ་<line/>
</page>
<page index="207" id="104B">པོའི་དོམ་དང༌། སྟོབས་ཀྱི་གླང་པོ་དང༌། བརྗིད་པའི་མ་ཧེ་དང༌། འཛིན་པའི་ཆུ་སྲིན་དང༌། ཞེ་སྡང་གི་སྦྲུལ་རྣམས་ལ་རིག་འཛིན་ཐམས་ཅད་ས་ལེ་ཡོངས་སུ་རྫོགས་<line/>
པར་མཐོང་ངོ༌། །གཞལ་ཡས་ཆེན་པོ་འབར་བ་ལ་ཡུམ་ཀུན་ཏུ་བཟང་མོ་རྫོགས་པར་མཐོང་ངོ༌། །མེ་དཔུང་ཆེན་པོ་དགུ་ལ་ཡེ་ཤེས་ཀྱི་སྒོ་དགུ་བརྩེགས་སུ་ཡོངས་སུ་<line/>
འབར་བར་མཐོང་ངོ༌། །ཞབས་བརྒྱད་ལ་གསང་བའི་ཡུམ་བཞི་དང༌། སྒོ་མ་བཞི་རྫོགས་པར་མཐོང་ངོ༌། །དུར་ཁྲོད་ཀྱི་རྒྱན་ཆེན་པོ་བཅོ་བརྒྱད་ནི། མ་མོ་ཆེན་མོ་བཅོ་བརྒྱད་<line/>
ཡོངས་སུ་རྫོགས་པར་གསལ་ལོ། །ཕྱག་མཚན་བཞི་བཅུ་རྩ་གཉིས་ནི། ཕྲ་མེན་མ་བཅུ་དབྱུག་པ་འཕྱར་བའི་ལག་ན་ཁྱུང་བཅུ་འབར་བའི་ཁ་ནས་མཚོན་ཆ་སྣ་ཚོགས་འཕྲོ་<line/>
བ༑ མཁའ་འགྲོ་བརྒྱད་དབྱུག་པ་འཕྱར་བའི་ལག་ན་སེངྒེ་ཁ་གླལ་བ་བརྒྱད་ཀྱི་ཁ་ནས་རལ་གྲི་འབར་བ་བརྒྱད་འཕྲོ་བ། ཤུགས་འགྲོ་བརྒྱད་དབྱུག་པ་འཁྱེར་བའི་ལག་<line/>
ན་སྟག་མཆེ་བ་བརྩེགས་པ་བརྒྱད་ཀྱི་ཁ་ནས་རྡོ་རྗེ་སྣ་ཚོགས་འཕྲོ་བ། མ་མོ་བརྒྱད་དབྱུག་པ་འཕྱར་བའི་ལག་ན་མི་མགོ་བརྒྱད་རྡོ་རྗེ་ལུ་གུ་རྒྱུད་ཀྱིས་བཏགས་ནས་ཀླད་<line/>
ལ་བསྐོར་བ། འབར་མ་བརྒྱད་དབྱུག་པ་འཕྱར་བའི་ལག་ན་མེ་དཔུང་འབར་བ་བརྒྱད་ལས་ཐུ་ལུམ་འཕྲོ་བ་སྟེ། བཞི་བཅུ་རྩ་གཉིས་སུ་གསལ་ལོ། །ཕྱག་བཞི་<line/>
</page>
<page index="208" id="105A">༄༅། །བཅུ་རྩ་གཉིས་ནི། ཁྲག་འཐུང་འབར་བ་བཞི། གིང་ཕོ་དགུ། མོ་དགུ། ཟ་བྱེད་ཕོ་བཅུ། གསོད་བྱེད་མ་བཅུ་སྟེ་བཞི་བཅུ་རྩ་གཉིས་སུ་<line/>
གསལ་ལོ། །ཞལ་ཉི་ཤུ་རྩ་གཅིག་ནི། སྲིད་པ་ཟ་བྱེད་གསང་བའི་དུར་ཁྲོད་ཉི་ཤུ་རྩ་གཅིག་ཏུ་གསལ་ལོ། །སྤྱན་འབར་བ་དྲུག་ཅུ་རྩ་བཞི་ནི། ཧེ་རུ་ཀ་ཡབ་ཡུམ་<line/>
དྲུག་ཅུ་རྩ་བཞིར་གསལ་ལོ། །དབུ་ཉི་ཤུ་རྩ་གཅིག་ནི། དུས་གསུམ་གྱི་སངས་རྒྱས་ཉི་ཤུ་རྩ་གཅིག་ཏུ་གསལ་ལོ། །གཡས་ཀྱི་དབུ་བདུན་གྱི་སྤྱི་གཙུག་ནས་སངས་<line/>
རྒྱས་ཀྱི་སྐུ་རེ་རེ་བྱུང་བའི་དབུ་ལ་འཁོར་འོད་ཟེར་དང་བཅས་པ་རེ་རེ་འབར་བ། དབུས་ཀྱི་དབུ་བདུན་ལས་དབུ་རྒྱན་སངས་རྒྱས་ཀྱི་དབུ་རེ་རེ་བྱུང་བའི་སྐུ་ལ་རིན་པོ་<line/>
ཆེའི་མཆོད་རྟེན་འབར་བ་བདུན་དུ་གསལ་བ། གཡོན་གྱི་དབུ་བདུན་ལས་དབུ་རྒྱན་སངས་རྒྱས་ཀྱི་སྐུ་རེ་རེ་བྱུང་བའི་དབུ་ལ་ནོར་བུ་རིན་པོ་ཆེ་བདུན་དུ་<line/>
གསལ་བ་འཁོར་ལོ་དང་།མཆོད་རྟེན་དང༌། རིན་པོ་ཆེ་དེ་དག་གི་ལྟེ་བ་དང༌། བུམ་པ་དང༌། རྩེ་མོ་ལས་རྒྱལ་མཚན་ཆེན་པོ་བཅུ་འབར་བ་ནི། རྒྱ་བྱེའུ་ལྕགས་<line/>
ཀྱི་རྒྱལ་མཚན་དང༌། གདུལ་བྱ་ཤ་བའི་རྒྱལ་མཚན་དང༌། གཅན་གཟན་གཟིག་གི་རྒྱལ་མཚན་དང༌། སྤྲུལ་པ་རྡོ་རྗེའི་རྒྱལ་མཚན་དང༌། རིན་ཆེན་<line/>
</page>
<page index="209" id="105B">སྦྲུལ་ནག་རྒྱལ་མཚན་དང༌། དཔའ་བོ་སྟག་གི་རྒྱལ་མཚན་དང༌། གཟི་མདངས་མིའི་རྒྱལ་མཚན་དང༌། དམར་གསལ་ཁྲག་གི་རྒྱལ་མཚན་དང་<line/>
རྩལ་ཆེན་སེངྒེའི་རྒྱལ་མཚན་དང༌། གཏུམ་ཆེན་དོམ་གྱི་རྒྱལ་མཚན་དང༌། རྒྱལ་མཚན་དེ་རྣམས་ཀྱི་རྩེ་མོ་གཅིག་ཏུ་འདུས་ཏེ་གསེར་གྱི་གཙུག་ཏོ་རེ་<line/>
ཏོག་སྟོང་འབར་བའོ། །དེ་ནས་འདུས་པ་ཕལ་མོ་ཆེའི་འཁོར་གྱིས་ཞབས་ཀྱི་གདན་ཁྲི་ཡན་ཆད་ནས་དབུའི་གཙུག་ཏོར་མན་ཆད་དུ་ཡོངས་སུ་རྫོགས་པར་<line/>
མཐོང་ངོ༌། དབུ་ལས་བྱུང་བའི་སངས་རྒྱས་ཉི་ཤུ་རྩ་གཅིག་དང༌། རྒྱལ་མཚན་ཆེན་པོ་བཅུ་ལ་རྫོགས་པའི་རྣལ་འབྱོར་ཡོངས་སུ་རྫོགས་པར་མཐོང་ངོ༌། །<line/>
དབུའི་གཙུག་ཏོར་རྒྱལ་མཚན་གྱི་རྩེ་མོ་ལ་གསེར་གྱི་ཏོག་སྟོང་ནི། རྫོགས་པ་ཆེན་པོའི་རྣལ་འབྱོར་ཉིད་དུ་གསལ་བར་མཐོང་ངོ༌། །དེ་ལྟར་མཐོང་ཞིང་གསལ་<line/>
བར་གྱུར་པ་དང༌། ཆོས་ཐམས་ཅད་སྐུ་ལ་ཡོངས་སུ་རྫོགས་པའི་དོན་ལ་འཁོར་ཐམས་ཅད་ངམ་ཞིང་ངོ་མཚར་སྐྱེས་པར་གྱུར་ཏོ། །རྣལ་འབྱོར་ཆེན་པོ་རྣམས་ཀྱི་<line/>
སྐུ་ལ་ཡོངས་སུ་བསྟོད་པ། ཨེ་མའོ་ཆོས་ཀུན་སྐུ་ལ་ཡོངས་སུ་རྫོགས་པས་ཆོས་ཀྱི་སྐུ། །རྡོ་རྗེ་ཆེ་མཆོག་ཕྱག་འཚལ་ཧེ་རུ་ཀ། ཆོས་ཉིད་མཁའ་ལ་སྐར་<line/>
</page>
<page index="210" id="106A">༄༅། །ཚོགས་རྒྱས་པའི་སྐུ། །དབྱར་གྱི་ཆར་སྤྲིན་གཏིབས་པ་ལྟ་བུའི་གཟུགས། །ཆུ་རླབས་ལྟ་བུར་བརྗོད་པའི་ཞལ་གདངས་<line/>
ཤིང༌། །ཉི་མ་འབུམ་གྱི་འོད་ཟེར་བདལ་བ་བཞིན། །ཐེག་ཆེན་དགུ་དང་འཁོར་བའི་ཆོས་རྣམས་ཀུན། །ཕྱག་རྒྱ་གཅིག་ཏུ་བཀོད་ནས་རྫོགས་པའི་སྐུ། །སྐུ་<line/>
གསུམ་ལྷུན་གྲུབ་ཆོས་སྐུ་ཏོག་སྟོང་འབར། །དབུ་སྐྲ་ཁམ་ནག་རལ་པའི་ཅོད་པན་ཅན། །ཀླུ་རྒྱལ་འབུམ་གྱིས་ཀླུབས་ཤིང་མཆོད་ཀུན་འབུལ། །རྡོ་རྗེ་<line/>
གསུང་གི་ལྗགས་སྒྲ་བརྡབས་པས་ཀྱང༌། །ཧཱུཾ་དང་ཕཊ་གྱི་སྒྲ་སྐད་འཇིགས་པར་སྒྲོག །ཐེག་ཆེན་དོན་དམ་གསང་སྔགས་སྒྲོག་པའི་ཚིག །འབར་བའི་སྨིན་མ་<line/>
མུན་རུམ་གློག་ལྟར་འགྱུ། །སྤྱན་དམར་ཟློག་པའི་སྡང་མིག་ཉི་ལྟར་འབར། །འབར་བའི་ཤངས་ནས་བསྐལ་པའི་ཚུབ་ནག་འཁྱིལ། །རྡོ་རྗེ་ཐོག་དང་གནམ་<line/>
ལྕགས་སེར་ཆེན་འབེབས། །རྣོ་དབལ་མ་ཆེ་བ་ཟང་ཡག་གཙིགས་པ་ཡིས། །ཉོན་མོངས་ལོག་ལྟའི་ཚོགས་ལ་ངམ་ཞིང་འཁྲུག། །ཐོད་རུས་ཤ་ཁྲག་རྐང་<line/>
རུས་འབུ་དང་རྣག །ཟ་བྱེད་རྔམ་པའི་ཞལ་དུ་ཆེམ་ཆེམ་གསོལ། །སྦྲུལ་གདུག་ཀོ་རློན་ལ་སོགས་འཇིགས་པའི་རྒྱན། །རྔམ་པའི་སྐུ་ལ་ཤིན་ཏུ་བརྗིད་པར་<line/>
</page>
<page index="211" id="106B">བརྒྱན༑ ༑ཟ་བྱེད་རྔམ་དང་འཇིགས་བྱེད་མང་པོའི་ཚོགས། །འབར་བའི་ཕྱག་མཚན་སྤྲུལ་པའི་ཕོ་ཉ་མཛད། །འཁོར་བ་ཀུན་དང་ཐར་པའི་ཆོས་རྣམས་ཀུན། །དཔའ་<line/>
བོ་ཆེན་པོའི་གདན་དུ་བརྗིད་ཅིང་རོལ། །འགྲན་གྱི་ཟླ་མེད་ཆེ་བཙན་གཅིག་པུ་ཉིད། །གསང་མཆོག་འབར་བའི་སྐུ་ལ་ཕྱག་འཚལ་བསྟོད། །དེ་སྐད་ཅེས་བསྟོད་པས་<line/>
ཆོས་ཐམས་ཅད་སྐུ་ལ་ཡོངས་སུ་རྫོགས་ཤིང་སངས་མ་རྒྱས་པ་མེད་པར་གྱུར་ཏོ། །དེ་ནས་ཡང་བཅོམ་ལྡན་འདས་གསང་བ་མཆོག་གི་བདག་པོ་དེ་ཉིད་ཕྱག་རྒྱ་<line/>
ཐམས་ཅད་ཕྱག་རྒྱ་བཀོད་པའི་ཕོ་བྲང་དུ་གྱུར་ཏོ། །སྤྲོ་བ་རྒྱུན་གྱི་ཏིང་ངེ་འཛིན་ཞེས་བྱའོ། །དེ་ནས་བཅོམ་ལྡན་འདས་གསང་བའི་མཆོག་བདག་པོ་ཆོས་ཉིད་རྒྱུན་<line/>
གྱི་ཏིང་ངེ་འཛིན་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་སོ། །ཆོས་ཀྱི་རྒྱུན་གྱི་ཏིང་ངེ་འཛིན་འདི་གསུངས་སོ། །ནམ་མཁའ་དོན་གྱི་གླེགས་བམ་ལ། །<line/>
སྐར་ཚོགས་རིག་པའི་ཡིག་བྲིས་ཏེ། །འབྱུང་ཆེན་བཞི་ཡི་སྒྲ་བསྒྲགས་པས། །གསང་སྔགས་ཆོས་ཀྱི་རྒྱུན་མི་འཆད། །ཆོས་ཀྱི་རྒྱུན་གྱི་ཏིང་ངེ་འཛིན་ཞེས་བྱ་བ་<line/>
ཡོངས་སུ་རྫོགས་སོ། །དེ་ནས་ཡང་བཅོམ་ལྡན་འདས་གསང་བ་མཆོག་གི་བདག་པོ་དེས་བདུད་རྩི་རྒྱུན་གྱི་ཏིང་ངེ་འཛིན་ལ་སྙོམས་པར་ཞུགས་ཏེ་འདི་སྐད་ཅེས་<line/>
</page>
<page index="212" id="107A">༄༅། །གསུངས་སོ། །སྟོང་གསུམ་བནྡྷའི་བཟང་ཁོང་དུ། །སྲིད་གསུམ་སེམས་ཅན་དུག་ཆེན་ལས། །དུས་གསུམ་སངས་རྒྱས་རྩི་སྦྱར་བས།།<line/>
བདུད་རྩི་དཀྱིལ་འཁོར་ལྷུན་གྱིས་རྫོགས། །ཞེས་གསུངས་སོ། །དེ་ནས་ཡང་བཅོམ་ལྡན་འདས་སེམས་དཔའི་རྡོ་རྗེ་སྙིང་པོ་དེ་མཆོད་པ་རྒྱུན་གྱི་ཏིང་ངེ་འཛིན་ལ་<line/>
སྙོམས་པར་ཞུགས་ཏེ་འདི་སྐད་ཅེས་གསུངས་སོ། འཁོར་བ་རྒྱ་མཚོའི་ཡོ་བྱད་རྣམས། །མཆོད་པ་རྒྱ་མཚོའི་རྒྱན་ཡིན་ཏེ། །སྲིད་པ་རྒྱ་མཚོ་མཐའ་ཡས་<line/>
ཀུན༑ ༑ཀུན་བཟང་མཆོད་སྤྲིན་མཆོག་ཏུ་རོལ། །ཞེས་གསུངས་སོ། །དེ་ནས་ཡང་སེམས་དཔའི་རྡོ་རྗེ་སྙིང་པོ་དེ་བཟླས་བརྗོད་རྒྱུན་གྱི་ཏིང་འཛིན་ལ་སྙོམས་པར་<line/>
ཞུགས་ཏེ་འདི་སྐད་ཅེས་གསུངས་སོ། །འཁོར་བ་ཆོས་ཀྱི་དབྱིངས་ཉིད་ལས། །སེམས་ཅན་སངས་རྒྱས་སྙིང་པོ་ཤར། །སྒྲ་སྐད་བསམ་གྱིས་མི་ཁྱབ་པ། །<line/>
ཐམས་ཅད་བཟླས་བརྗོད་སྔགས་ཀྱི་ཚིག །ཅེས་གསུངས་སོ། །དེ་ནས་ཡང་སེམས་དཔའི་རྡོ་རྗེ་སྙིང་པོ་དེས་སྦྱོར་བ་རྒྱུན་གྱི་ཏིང་ངེ་འཛིན་ལ་སྙོམས་པར་<line/>
ཞུགས་ཏེ་འདི་སྐད་ཅེས་གསུངས་སོ། །འཁོར་བ་ཤེས་རབ་ཡུམ་ཉིད་ལ། །སྙིང་རྗེ་ཐབས་ཀྱི་རྒྱལ་པོ་ཡིས། །འདུ་འབྲལ་མེད་པར་སྦྱར་བས་ནི། །ཐམས་ཅད་<line/>
</page>
<page index="213" id="107B">རྒྱལ་བའི་སྲས་སུ་བསྐྱེད། །ཅེས་གསུངས་སོ། །དེ་ནས་ཡང་སེམས་དཔའི་རྡོ་རྗེ་སྙིང་པོ་དེ་སྒྲོལ་མ་རྒྱུན་གྱི་ཏིང་ངེ་འཛིན་ཞེས་བྱ་བ་ལ་སྙོམས་པར་ཞུགས་ཏེ་འདི་སྐད་ཅེས་<line/>
གསུངས་སོ། །འཁོར་བ་བསྒྲལ་བའི་ཞིང་འདི་དག །ཡེ་ཤེས་འབར་བའི་མཚོན་ཆེན་གྱིས། །རང་བཞིན་མེད་པར་བསྒྲལ་ནས་ནི། །མཉམ་ཉིད་ཆོས་སྐུ་ཆེན་པོར་སྟོན། །ཞེས་<line/>
གསུངས་སོ། །དེ་ནས་ཡང་སེམས་དཔའི་རྡོ་རྗེ་སྙིང་པོ་དེ་སྐུ་གསུང་རྒྱུན་གྱི་ཏིང་ངེ་འཛིན་ཞེས་བྱ་བ་ལ་སྙོམས་པར་ཞུགས་ཏེ་འདི་སྐད་ཅེས་གསུངས་སོ། །འདོད་ཁམས་<line/>
རྨང་གི་རི་རབ་ལ། །གཟུགས་ཁམས་བང་རིམ་ཁྲི་འཕང་བརྟན། །གཟུགས་མེད་བུམ་རྟེན་བུམ་པར་བཅས། །གདུང་ཆེན་ཆོས་སྐུར་རྒྱུན་དུ་གནས། །ཞེས་གསུངས་<line/>
སོ༑ ༑དེ་ནས་ཡང་སེམས་དཔའི་རྡོ་རྗེ་དེས་འདི་སྐད་ཅེས་གསུངས་སོ། །ནམ་མཁའ་མེ་ཆུ་ས་རླུང་རྣམས། །རྨང་གཞི་རི་རབ་རྟེན་དུ་སྣང༌། །བང་རིམ་རི་བདུན་བཅས་པ་<line/>
རྣམས། །དེ་ཉིད་བང་རིམ་ཁྲི་འཕང་བརྟན། །རི་བོ་བུམ་རྟེན་བུམ་པར་བཅས། །འདི་ཡང་ཆོས་སྐུ་རྒྱུན་མི་ཆད། །སེམས་དཔའི་རྡོ་རྗེ་དེས་ཡང་འདི་སྐད་ཅེས་གསུངས་སོ།།<line/>
འཛུགས་པའི་ཡན་ལག་བཞི་རྨང་རྟེན། །འཁོར་ལོ་ཚོགས་ཆེན་ཁྲི་འཕང་བརྟན། །ཡན་ལག་དང་པོ་བུམ་རྟེན་བཅས། །ལྕང་ལོ་ཅོད་པན་ཕྲེང་བས་ཀླུབས། །ཞེས་གསུངས་<line/>
</page>
<page index="214" id="108A">༄༅། །སོ༑ ༑དེ་ནས་སེམས་དཔའི་རྡོ་རྗེ་སྙིང་པོ་དེས་ཤི་བ་ཡོངས་སུ་སློང་བ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་སོ། །རོ་ཡི་སྒྲུབ་<line/>
ལུགས་ཆེན་པོ་ནི། །དུར་ཁྲོད་ཆེན་པོའི་གནས་རྣམས་སུ། །རོ་ཡི་རྫས་རྣམས་བཙལ་ནས་ཀྱང༌། །འདོད་པ་སྒྱུར་བའི་སྔགས་ཀྱིས་གདབ། །རོ་ཡི་སྟེང་དུ་གནས་ནས་ནི། །རོ་ཡི་གཉེན་<line/>
བོར་བདག་བསམས་ནས། །རོ་སྔགས་རྒྱུན་མི་འཆད་པར་བཟླས། །རོ་ལ་བཀྲག་དང་མདངས་བྱུང་ན། །གྲུབ་པར་འགྱུར་བའི་རྟགས་ཡིན་ཏེ། །རྒྱུན་མི་འཆད་པར་ཏིང་འཛིན་<line/>
བྱ༑ ༑རོ་ནི་འགུལ་བར་གྱུར་པ་དང༌། །གསེར་འགྱུར་རྩིས་ནི་བྱུག་པར་བྱ། །རོ་ཡི་ཡན་ལག་ཀུན་བཅིངས་ནས། །སྔགས་ནི་དག་པར་བཟླ་བར་བྱ། །རོ་ཉིད་ལངས་<line/>
པར་གྱུར་པ་དང༌། །རོ་ཡི་ཆོ་འཕྲུལ་སྟོན་པར་བྱེད། །བརྟུལ་ཞུགས་ལྡན་པའི་སྐྱེས་བུ་ཡིས། །དེ་ཚེ་རོ་ཡི་ལྕེ་བཅད་ནས། །རོ་ལ་བརྡབས་ན་གསེར་དུ་འགྱུར། །<line/>
དེ་བཞིན་ཇི་ལྟར་འདོད་པ་ཡི། །རྐྱེན་གྱིས་བསྒྱུར་ན་དེ་ལྟར་འགྱུར། །ལྕེ་བཅད་རས་གྲི་མཚོན་ཆ་དེས། །རོ་ཡི་བནྡྷ་བཅད་པ་དང༌། །ཇི་ལྟར་འདོད་པའི་རྫས་འགྲུབ་<line/>
སྟེ༑ ༑བནྡྷ་གོ་རུ་བཟུང་ནས་ནི། །ལྕེ་ཡི་རལ་གྲི་ཐོགས་ནས་ནི། །ལྷ་མིན་གཡུལ་ཡང་བཟློག་པར་འགྱུར། །རོ་ལངས་གྲུབ་པའི་རྐང་མགྱོགས་ནི། །དཔག་པའི་ཚད་<line/>
</page>
<page index="215" id="108B">ལས་འདས་པ་སྟེ། །སྐྱེས་བུ་རྩལ་དང་ལྡན་པ་བཞིས། །ཕྱོགས་བཞི་དག་ཏུ་ཁ་བལྟས་ནས། །དུས་གཅིག་མདའ་ཡི་རྒྱང་འཕངས་ནས། །མདའ་ནི་ས་ལ་མ་བབས་པར།།<line/>
བཞི་ཀ་བར་སྣང་ལས་བླངས་ནས། །སྐད་ཅིག་ཙམ་གྱིས་འཇིག་རྟེན་བསྐོར། །སྐྱེས་བུ་ལག་ཚོད་མ་ཡལ་བར། །དེ་མ་ཐག་ཏུ་གནས་སུ་སླེབས། །རོ་ལས་འདོད་པ་<line/>
ཀུན་འབྱུང་ཞེས། །དུས་གསུམ་རྒྱལ་བ་རྣམས་ཀྱིས་བཤད། །ཅེས་གསུངས་སོ། །རོ་ལངས་སྒྲུབ་པའི་ཏིང་ངེ་འཛིན་ཏོ། །དེ་ནས་ཡང་སེམས་དཔའི་རྡོ་རྗེ་སྙིང་པོ་<line/>
དེ་རྡོ་རྗེ་ནམ་མཁའི་ཐེམ་སྐས་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་འདི་སྐད་ཅེས་གསུངས་སོ། །ནམ་མཁའ་རྡོ་རྗེར་བསྒོམས་ནས་ཀྱང༌། །ཏིང་འཛིན་རེད་<line/>
བར་གྱུར་པ་ན། །ཕན་ཕུན་གྱ་གྱུའི་ཐབས་ཚུལ་དུ། །རྡོ་རྗེ་སྐས་ལ་བགྲོད་ནས་ནི། །ནམ་མཁའི་དབྱིངས་སུ་སོང་ནས་ཀྱང༌། །སྣང་སྲིད་འཇིག་རྟེན་ཁམས་ལ་བལྟ། །<line/>
དེས་ནི་སེམས་ཡུལ་ཡངས་པར་འགྱུར། །ཞེས་གསུངས་སོ། །དེ་ནས་ཡང་སེམས་དཔའི་རྡོ་རྗེ་སྙིང་པོ་དེ་རྒྱ་མཚོ་ཆེན་པོ་གནོན་པ་ཞེས་བྱ་བའི་ཏིང་ངེ་འཛིན་ལ་སྙོམས་<line/>
པར་ཞུགས་ཏེ་འདི་སྐད་ཅེས་གསུངས་སོ། །རྒྱ་མཚོ་རྡོ་རྗེས་གཏམས་པར་ནི། །ཏིང་འཛིན་གསལ་བར་གྱུར་པ་དང༌། །རྒྱ་མཚོ་ཆེན་པོར་བགྲོད་ན་ནི། །རྒྱ་མཚོར་གནས་<line/>
</page>
<page index="216" id="109A">༄༅། །པའི་སེམས་ཅན་རྣམས། །ཏིང་འཛིན་རྡོ་རྗེས་བསྒྲལ་བར་བྱ། །ཞེས་གསུངས་སོ། །དེ་ནས་ཡང་སེམས་དཔའི་རྡོ་རྗེ་སྙིང་པོ་དེ་<line/>
ཐོགས་མེད་རླུང་ཟླའི་དཀྱིལ་འཁོར་ལ་སྙོམས་པར་ཞུགས་ནས་འདི་སྐད་ཅེས་གསུངས་སོ། །ནམ་མཁའ་དག་གི་ལིངྒ་ལ། །ཟླ་བའི་དཀྱིལ་འཁོར་དབུས་<line/>
གནས་པར། །བསྒོམས་ཏེ་ཏིང་འཛིན་བརྟས་པ་དང༌། །ཞིང་ཁམས་ཀུན་ཏུ་བགྲོད་པར་བྱ། །ཞེས་གསུངས་སོ། །དེ་ནས་ཡང་སེམས་དཔའི་རྡོ་རྗེ་སྙིང་པོ་དེས་<line/>
ཉི་མ་རབ་ཏུ་སྣང་བ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་འདི་སྐད་ཅེས་གསུངས་སོ། །ནམ་མཁའ་དག་གི་ལིངྒ་ལ། །ཉི་མའི་དཀྱིལ་འཁོར་<line/>
དབུས་གནས་པར། །བསྒོམས་ཏེ་ཏིང་འཛིན་བརྟས་པ་དང༌། །མུན་པའི་གནས་རྣམས་ཐམས་ཅད་བསལ། །ཅེས་གསུངས་སོ། །དེ་ནས་ཡང་སེམས་དཔའི་རྡོ་རྗེ་<line/>
སྙིང་པོ་དེས་སྲེག་པའི་བསྐལ་པ་གཞིལ་བ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་སོ། །རྣལ་འབྱོར་སྡིགས་མཛུབ་རྩེ་མོ་ལ། །ཟླ་བའི་དཀྱིལ་<line/>
འཁོར་འོད་གསལ་འབར། །བསྒོམས་ཏེ་ཏིང་འཛིན་བརྟས་པ་དང༌། །ཆུ་རྒྱུན་བབས་ཏེ་གཞིལ་བར་བྱ། །ཞེས་གསུངས་སོ། །དེ་ནས་ཡང་སེམས་དཔའི་རྡོ་རྗེ་སྙིང་<line/>
</page>
<page index="217" id="109B">པོ་དེས་སྟོང་གི་འཇིག་རྟེན་རྒྱང་མར་འཕེན་པ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ཏེ་འདི་སྐད་ཅེས་གསུངས་སོ། །རྣལ་འབྱོར་ལས་ཀྱི་དཀྱིལ་འཁོར་<line/>
དུ༑ ༑སྟོང་གི་འཇིག་རྟེན་འཁོར་ཡུག་བཅས། །ཤིན་ཏུ་གསལ་བར་བསྒོམས་པ་དང༌། །ཏིང་འཛིན་རྩལ་ཅན་རབ་སྦྱང་ཕྱིར། །ནམ་མཁའི་ཁམས་སུ་འཕངས་ནས་<line/>
ནི༑ ༑ས་ནས་ས་རུ་སྤར་བར་བྱ། །དེ་སྐད་ཅེས་གསུངས་སོ། །དེ་ནས་སེམས་དཔའི་རྡོ་རྗེ་དེ་ཉི་མའི་དཀྱིལ་འཁོར་འབུམ་འགྱེད་པ་ཞེས་བྱ་བའི་ཏིང་ངེ་འཛིན་ལ་སྙོམས་<line/>
པར་ཞུགས་ནས་འདི་སྐད་ཅེས་གསུངས་སོ། །རྣལ་འབྱོར་སྡིགས་པའི་མཛུབ་མོ་ལ། །ཉི་མའི་དཀྱིལ་འཁོར་འབར་བ་ལས། །འོད་ཟེར་འབར་བ་འབུམ་འཕྲོས་པས། །<line/>
འོད་ཟེར་དེ་དག་རེ་རེ་ལས། །ཉི་མའི་དཀྱིལ་འཁོར་འབུམ་འཕྲོས་པས། །དེས་ནི་མུན་པ་ཐམས་ཅད་སེལ། །ཞེས་གསུངས་སོ། །དེ་ནས་ཡང་སེམས་དཔའི་རྡོ་རྗེ་སྙིང་པོ་དེ་<line/>
འབྱུང་བ་ཆེན་པོ་བསྐལ་པའི་ཆུ་རྒྱུན་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་འདི་སྐད་ཅེས་གསུངས་སོ། །རྣལ་འབྱོར་ལག་པའི་འཁོར་ལོ་ལས། །ཆུ་ཟླའི་<line/>
སྙིང་པོ་རབ་ཤར་ཏེ། །བདུད་རྩི་ཆུ་བོའི་རྒྱུན་བབས་པས། །སྲེག་པའི་བསྐལ་པའི་མེ་ཆེན་གསོད། །ཅེས་གསུངས་སོ། །དེ་ནས་ཡང་སེམས་དཔའི་རྡོ་རྗེ་དེ་སྐུའི་ཕྱག་རྒྱ་འབར་<line/>
</page>
<page index="218" id="110A">༄༅། །བ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་འདི་སྐད་ཅེས་གསུངས་སོ། །རིན་ཆེན་འབར་བའི་ལིངྒ་ལ། །སངས་རྒྱས་<line/>
ཡེ་ཤེས་དཔལ་གྱི་སྐུ། །རིན་ཆེན་འབར་བའི་ངོས་བརྒྱད་ལ། །རིག་པའི་མ་མོ་དཔལ་འབར་བ། །བརྒྱད་དུ་གསལ་བར་གྱུར་པ་དང༌། །ཡེ་ཤེས་རྩ་བའི་དཀྱིལ་<line/>
འཁོར་རྫོགས། །ཞེས་གསུངས་སོ། །དེ་ནས་ཡང་སེམས་དཔའི་རྡོ་རྗེ་སྙིང་པོ་དེས་གསུང་གི་ཕྱག་རྒྱ་འབར་བ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་<line/>
འདི་སྐད་ཅེས་གསུངས་སོ། །པདྨ་འབར་བའི་ལིངྒ་ལ། །རིན་ཆེན་འབར་བའི་ཡིག་འབྲུ་བརྒྱད། །ཤིན་ཏུ་འབར་བའི་འཕྲོ་འདུ་བ། །གསུང་གི་རྩ་བའི་ཕྱག་རྒྱ་ཡིན།།<line/>
ཞེས་གསུངས་སོ། །དེ་ནས་ཡང་སེམས་དཔའི་རྡོ་རྗེ་དེ་ཐུགས་ཀྱི་ཕྱག་རྒྱ་འབར་བ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་འདི་སྐད་ཅེས་གསུངས་སོ། །རྡོ་རྗེ་<line/>
འབར་བའི་ལིངྒ་ལ། །ཡི་གེ་ཧཱུཾ་གི་འབྲུ་ཡིས་བསྐོར། །མཐའ་མ་རིན་ཆེན་ཡིག་འབྲུ་བརྒྱད། །ཁ་དོག་མཐིང་གས་བསྐོར་བ་ནི། །ཐུགས་ཀྱི་གསང་བའི་ཡེ་ཤེས་ཡིན།།<line/>
ཞེས་གསུངས་སོ། །དེ་ནས་སེམས་དཔའི་རྡོ་རྗེ་དེས་ཏིང་ངེ་འཛིན་གྱི་མདོ་འདི་གསུངས་སོ། །སེམས་ནི་སྒྱུ་མའི་རང་བཞིན་ཏེ། །ཇི་ལྟར་བརྟགས་པ་དེ་ལྟར་སྣང༌། །མདོ་<line/>
</page>
<page index="219" id="110B">བཞིན་སྣང་བར་མ་གྱུར་ཀྱང༌། །སེམས་ཉིད་བརྟགས་པ་དེ་ལྟར་འགྱུར། །གདོས་བཅས་དམིགས་བུས་མི་མཐོང་ཡང༌། །མངོན་ཤེས་ཡིད་གཟུགས་ཅན་གྱིས་མཐོང༌།།<line/>
གང་ལྟར་བརྟགས་པར་ཡུན་བརྟགས་ན། །རྟོག་པ་བརྟས་པའི་འབྲས་བུ་ནི། །མངོན་སུམ་གསལ་བར་རེད་པར་འགྱུར། །དགེ་དང་མི་དགེའི་བག་ཆགས་དང༌། །ཡོད་དང་<line/>
མེད་པའི་རང་བཞིན་རྣམས། །བག་ཆགས་བརྟས་པ་ཁོ་ནར་ཟད། །དེ་བས་ཏིང་འཛིན་སེམས་ཉིད་གཙོ། །ཞེས་གསུངས་སོ། །རྒྱུད་ཀྱི་རྒྱལ་པོ་ཆན་པོ་རྡོ་རྗེ་བཀོད་པ་ཀུན་<line/>
འདུས་རིག་པའི་མདོ་ལས། རྒྱུན་གྱི་ཏིང་ངེ་འཛིན་གྱི་ལེའུ་སྟེ་དགུ་པའོ། །།དེ་ནས་སེམས་དཔའི་རྡོ་རྗེ་སྙིང་པོ་དེས་གསང་སྦྱོར་ཆེན་པོ་སྒྲུབ་པ་འདི་<line/>
གསུངས་སོ། །འདུས་པ་ཆེན་པོའི་རྣལ་འབྱོར་རྣམས། །ཤིན་ཏུ་གསང་བའི་སྒྲུབ་པ་འདི། །བདེ་གཤེགས་རྒྱལ་བའི་གཤེགས་ཤུལ་ཏེ། །འཇིག་རྟེན་གང་ཟག་ལམ་<line/>
ཡང་ཡིན། །མ་རྟོགས་པ་དང་ལོག་པར་རྟོག །ཕྱོགས་རྟོགས་ཡང་དག་ཉིད་མ་རྟོགས། །ལོག་པའི་ལམ་བཞིན་མཐའ་བསལ་ནས། །བདེ་གཤེགས་རྒྱལ་བའི་<line/>
ལམ་ལ་འཇུག །དེས་ན་སྒྲུབ་པའི་ལམ་མཆོག་འདི། །འདུས་པའི་ཚོགས་ལ་བཤད་པར་བྱ། །ཤིན་ཏུ་གུས་པས་མཉན་པར་གྱིས། །དེ་ནས་འདུས་པའི་འཁོར་<line/>
</page>
<page index="220" id="111A">༄༅། །རྣམས་ཀྱིས་གསང་བ་སྦྱོར་བའི་ཕྱག་བྱས་ནས་འདི་སྐད་ཅེས་གསོལ་ཏོ། །བཅོམ་ལྡན་འདས་གསང་བའི་དབང་ཕྱུག་ཆེན་པོ།<line/>
བདག་ཅག་རྣམས་ལ་གསང་བའི་ཡང་གསང་བ། བཀའ་གསང་བ་ཆེན་པོ་ཡེ་ཤེས་རྨད་དུ་བྱུང་བ། སངས་རྒྱས་གཤེགས་པའི་ཤུལ་ཡང་དག་པའི་དོན་བདག་<line/>
ཅག་རྣམས་ལ་བཤད་དུ་གསོལ་ཞེས་གསོལ་བ་བཏབ་པ་ལས། སེམས་དཔའི་རྡོ་རྗེ་སྙིང་པོ་དེ་བཙུན་མོའི་ཚོགས་ལ་དགྱེས་པར་འཇུག་པ་ཞེས་བྱ་བའི་ཏིང་ངེ་<line/>
འཛིན་ལ་སྙོམས་པར་ཞུགས་ནས་འདི་སྐད་ཅེས་གསུངས་སོ། །བྷ་ག་གསང་བའི་པདྨ་ནི། །བདེ་གཤེགས་རྒྱལ་བའི་ཕོ་བྲང་སྟེ། །སྔོན་འདས་རྒྱལ་བ་བརྣལ་བའི་<line/>
དབྱིངས། །ད་ལྟར་བཞུགས་པ་གནས་པའི་རྟེན། །སླད་ཀྱིས་བྱོན་པ་གཤེགས་པའི་ཤུལ། །རྒྱལ་བ་རྣམས་ལ་དེ་ལྟར་སྣང༌། །དེ་ལྟར་མ་ཤེས་འཁོར་བའི་ལམ། །<line/>
རྣལ་འབྱོར་ཅན་གྱིས་ཤེས་པར་གྱིས། །ཡུལ་གྱི་མཆོག་ནི་འདིར་བཟུང་བ། །མཚན་ལྡན་བཀྲ་ཤིས་གསང་བའི་ཡུམ། །སྨིན་དཀྱུས་རིང་ལ་ལག་སོར་ཕྲ། །<line/>
ཚིགས་མིག་ཟླུམ་ལ་ཕྲ་བར་བཤད། །ཁ་ནས་ཨུཏྤལ་ངད་ལྡང་ཞིང༌། །ཡིད་འོད་མཚན་ལྡན་རྐེད་སྐབས་ཕྱེད། །སྐྲ་འཇམ་མཐོན་མཐིང་ལྕང་ལོར་འཁྲིལ།།<line/>
</page>
<page index="221" id="111B">སོ་དཀར་ཚགས་དམ་སྨིན་དཀྱུས་རིང༌། །ཟར་མའི་མེ་ཏོག་རྒྱས་འདྲའི་སྤྱན། །དཔྲལ་བའི་དབྱེས་ཆེ་སྐྲ་མཚམས་འཁྱུག །སྣ་བཟང་མདོག་གསལ་པདྨའི་རིགས།།<line/>
ལུས་དྲང་སྐེ་རིང་སེམས་མའི་ཚུལ། །ནུ་མའི་དཀྱིལ་འཁོར་ཟླ་རྒྱས་འདྲ། །ཤ་དཀར་ཚགས་དམ་འཁྲིལ་བག་ཅན། །ཁོང་དལ་འགྲོ་ན་གོམ་པ་འཇམ། །སྐད་ནི་<line/>
དང་པ་གཞོན་ནུ་སྒྲོག །ཅི་ཡང་མཛེས་པའི་སྟབས་ཚུལ་ལྡན། །སྐྱེས་བུ་བླ་མས་ཡུམ་དུ་གཟུང༌། །གཟུགས་སུ་བྱིན་གྱིས་བརླབས་པ་ནི། །བདེ་གཤེགས་ཡུམ་ལྔའི་སྐུ་མདོག་<line/>
པོ་ལ། །བདེ་བར་གཤེགས་པའི་ས་བོན་ལྔ། །འཕྲོ་འདུ་གསལ་བར་གྱུར་པ་དེ། །རྒྱས་བཏབ་བྱིན་རླབས་དབང་བསྐུར་ནས། །བདེ་གཤེགས་ཡུམ་ལྔའི་སྐུ་མདོག་<line/>
གསལ། །རྡོ་རྗེ་ཐབས་ལའང་དེ་བཞིན་ཏེ། །དེ་ལྟར་གསལ་བར་གྱུར་པ་དང༌། །ཡུམ་གྱི་མཁའ་ལ་མེ་རི་བསྒོམ། །གསང་བ་དབུས་ཀྱི་ཟླ་གམ་ལ། །བྱང་ཆུབ་<line/>
སེམས་ཀྱི་སྤྲོ་བསྡུ་བྱ། །གཟུགས་བརྙན་ཇི་ལྟར་གསལ་བ་བཞིན། །ཆགས་པའི་མཁའ་ལ་དེ་བཞིན་ནོ། །མ་སྐྱེས་པ་དང་མ་འགགས་པ། །རིག་པ་རང་སྣང་<line/>
མཉམ་པ་འོ། །མཁའ་དབྱིངས་རྣམ་དག་བདེ་ཆེན་ཀློང༌། །མི་གནས་བདེ་བ་ཆེན་པོའི་ལུང༌། །རིག་པ་ཐབས་ཀྱི་རང་བཞིན་ལས། །བྱིན་རླབས་རང་དབང་དང་<line/>
</page>
<page index="222" id="112A">༄༅། །གིས་གསལ། །བཞིན་མདོག་མང་པོ་སོག་ཀ་ལ། །དཔྲལ་བཱ་དབྱེས་ཆེ་སྨིན་དཀྱུས་རིང༌། །མིག་གི་མདངས་གསལ་དཀྱུས་<line/>
སུ་རིང༌། །དུང་ཆེན་ཐགས་དམ་ཤེལ་མདོག་ཆགས། །བཞིན་གྱི་གཟངས་རིང་ཀོས་ཀོ་ཕྲ། །ལུས་ལ་ཞིམ་པའི་དྲི་ལྡང་ཞིང༌། །ཁ་ནས་ག་པུར་ངད་ལྡང་བ། །ནུ་<line/>
མའི་དཀྱིལ་མཐོ་ནུ་མར་འཁྱིལ། །པདྨ་ཅན་ཞེས་བྱ་བར་གྲགས། །དུང་ཅན་མ་ཞེས་བསྟན་བ་ནི། །དཀར་མོ་ཟླ་བའི་མདངས་སུ་གསལ། །བཞིན་ལུས་དུང་<line/>
ལྟར་གཡས་སུ་གཡོ། །གཙུག་ཕུད་མཐོན་མཐིང་གཡས་སུ་འཁྱིལ། །སྐད་ཆེ་གདངས་སྙན་ཚིག་ཏུ་གསལ། །བོད་ཆུང་ལུས་ནི་མཛེས་པར་སྣང༌། །བུ་མོ་མིག་<line/>
རིང་ཞེས་བྱ་བ། །ཤེས་རབ་གསལ་ཞིང་འདོད་པ་ཆེ། །གཙོ་བོ་དེས་པའི་བརྟུལ་ཞུགས་ཅན། །ཟླ་གསང་དཀར་དམར་རླུང་ཀར་ལྕི། །རྣམ་པར་བརྡིག་ཅིང་འཁྱིལ་<line/>
པས་ནི༑ ༑ཀུན་གྱིས་དོད་ནི་ཡོད་མི་ལོན། །གསང་བ་སྦས་པའི་ཐབས་ལ་མཁས། །ཕྱི་ནང་རླང་ཀར་གསེར་ལྟར་ལྕི། །རྟོག་པ་མེད་ཅིང་དོན་ལ་གཞོལ། །བཞིན་ནི་གྲུ་<line/>
བཞིའི་དབྱིབས་ལྡན་ལ། །མིག་རི་འཕྲ་བཤད་འཁྱིལ་བག་ཆགས། །དཀར་དམར་མཛེས་པའི་རྒྱན་གྱིས་བརྒྱན། །ལྗོན་པ་དག་གི་རིགས་སྨོས་པ། །སྡོང་པོ་ཡལ་<line/>
</page>
<page index="223" id="112B">ག་མང་པོའི་དཀྱིལ། །ཤིན་ཏུ་འདབ་རྒྱས་ཡལ་གར་ལེགས། །མཐོན་མཐིང་སྒྲ་ཡི་རང་བཞིན་ནོ། །བྱང་ཆུབ་སེམས་འདྲར་ལྕང་ལོར་བཤད། །སྟོད་སྨད་ཀུན་ཏུ་ཕྲ་<line/>
ལ་ལེགས། །སྲིད་དུ་རིང་ཞིང་ལྡེམ་བག་ཅན། །ལྕུག་ཕྲན་ཞེས་བྱའི་མཚན་མ་ནི། །བཅུ་གཉིས་ཉི་ཤུ་རྩ་ལྔ་པ། །རྡོ་རྗེའི་མཚོན་གྱིས་མ་ཕོག་ཅིང༌། །མུ་ལ་རཀྟར་<line/>
ལྡན་པ་ལ། །ཕྲ་ཞིང་བཤད་ལ་གཟངས་སུ་རིང༌། །བན་གླང་སོར་མོ་གྲུ་བཞི་ལ། །ཁམ་ལ་མིག་འབུར་སྨིན་ཚོགས་ཆེ། །སྐྲ་ཁམ་མ་ལ་སོ་ཆེ་ཞིང༌། །སྣ་རིང་འགྲམ་<line/>
སྙོངས་རིང་བ་ཡིན། །རི་མོ་ཅན་གྱི་བུད་མེད་ནི། །ནག་མོ་གྲྭ་གསུམ་རྩིང་མགོ་མ། །ཁྲོ་གཉེར་ཅན་ལ་གེལ་བག་ཆགས། །སྡོང་གཅིག་ཡན་ལག་གཏན་མེད་པ་འོ། །<line/>
སྐྱེ་བའི་རྒྱུ་མེད་བཀྲ་མི་ཤིས། །མི་རེག་ཡལ་ག་མེས་ཚིག་ཡིན། །སྤྱིར་ནི་དེ་ལྟར་བསྟན་མོད་ཀྱང༌། །གང་དག་དད་ལྡན་བརྟུལ་ཞུགས་ཅན། །ཡིད་དུ་འོང་དང་མི་འོང་<line/>
རྣམས༑ ༑དད་པ་ཆགས་ཤིང་ལུས་འབུལ་ན། །ཐུགས་རྗེའི་ཡུལ་བས་ཀུན་སྙོམས་བྱ། །རྣམ་རྟོག་སྤོང་ལེན་གང་བྱེད་པ། །དེ་དག་སྒྲིབ་པ་མུ་མཐའ་ཡས། །རྨད་དུ་<line/>
གསང་བའི་མཆོད་པ་ལ། །གསང་བའི་ཕྱག་ཚང་གང་བྱེད་པ། །ལས་ཀྱི་སྒྲིབ་པ་ཀུན་བསལ་ཏེ། །མན་ངག་གསང་བའི་དམིགས་བུ་འཐོབ། །དེ་ལྟར་བརྟགས་པའི་<line/>
</page>
<page index="224" id="113A">༄༅། །ཡུམ་དེ་ལ། །དྲི་སྤོས་ཙནྡན་ལ་སོགས་པ། །ཨ་ག་རུ་དང་སྦྱར་བའི་ཆུ། །ཁྲུས་ཀྱི་ཆོ་གས་དག་པར་བྱ། །དྲི་ཞིམ་ལ་སོགས་སྣ་ཚོགས་<line/>
ཀྱིས༑ ༑ལུས་ལ་བྱུག་པ་སྣ་ཚོགས་བྱ། །དེ་ནས་ནང་གི་ཁྲུས་ཆེན་ཡང༌། །ཤིན་ཏུ་དག་པར་བྱ་བ་ནི། །རྫས་ཀྱི་ཆུ་དང་རྫས་སྦྱར་བས། །ནང་གི་རྫས་རྣམས་དག་པར་<line/>
བྱ༑ ༑བུར་ཤིང་སྙིང་པོ་ལ་སོགས་པ། །རོ་ཡི་མཆོག་ཏུ་གྱུར་པ་ཀུན། །རྩི་འམ་བཅུད་དང་སྦྱར་ནས་ཀྱང༌། །ནང་གི་རྫས་རྣམས་སྦྱར་བར་བྱ། །རྫས་ཀྱི་ཆོ་ག་རྫོགས་པ་<line/>
དང༌། །བྱང་ཆུབ་མཆོག་ཏུ་སེམས་བསྐྱེད་དེ། །མི་དམིགས་ཆོས་ལ་བློ་སྦྱང་ཕྱིར། །རྩ་བ་བྱང་ཆུབ་སེམས་ཀྱི་དོན། །རྒྱ་ཆེར་ཤིན་ཏུ་བཤད་པར་བྱ། །ཕུང་པོ་སྒྱུ་མར་<line/>
སྣང་བས་ན། །སེམས་ལ་རང་བཞིན་མེད་པར་ངེས། །སྣང་སྲིད་ནམ་མཁར་གཅིག་པས་ན། །འཁོར་བ་སྒྱུ་མ་ཡིན་པར་ངེས། །ཀུན་གཞི་ཆོས་ཀྱི་མཛོད་ཡིན་པས། །<line/>
སངས་རྒྱས་གཞན་ན་མེད་པར་ངེས། །བྱམས་ལ་དང་མ་ཆགས་པས་ན། །སྡང་ལ་སེམས་མི་འཁྲུག་པར་ངེས། །གནས་ལ་ངེས་པ་མེད་པས་ན། །ས་རྣམས་བགྲོད་<line/>
པ་མེད་པར་ངེས། །སེམས་ལ་སྐྱེ་ཤི་མེད་པས་ན། །འཕོ་འགྱུར་དག་ལ་ཉམ་མི་ང༌། །དེས་ན་ཐམས་ཅད་སྒྱུ་མར་སྣང༌། །སྒྱུ་མ་རང་བཞིན་མེད་ཤེས་པས། །ཐམས་<line/>
</page>
<page index="225" id="113B">ཅད་ཆོས་ཉིད་སྙིང་པོ་ཡིན། །མཚན་མ་རྟོག་པའི་དྲི་མ་དག །ཆོས་ཉིད་ཆུ་བོ་དེས་བཀྲུས་ན། །འཛིན་པའི་དྲི་མ་དག་པར་འགྱུར། །དེ་ནས་རྒྱན་གྱི་ཆོ་ག་ནི། །རྫས་ཀྱི་ཡོ་<line/>
བྱད་ཡིན་པས་ན། །རློབ་ཅིང་འཕུར་པའི་ཆོས་གོས་དང༌། །རིན་ཆེན་པྲོག་དང་རྣ་ཆར་བཅས། །འཇོ་སྒེག་མགུལ་རྒྱན་ལ་སོགས་པ། །དཔུང་རྒྱན་དོ་ཤལ་སེ་མོ་དོ། །<line/>
ནོར་བུ་རིན་ཆེན་ལ་སོགས་བརྒྱན། །རྐད་གདུབ་ལག་གདུབ་ལ་སོགས་པ། །གསེར་དང་དངུལ་ལ་སོགས་པས་བརྒྱན། །རོལ་མོ་སྒྲ་དབྱངས་སྣ་ཚོགས་པའི། །མཆོད་<line/>
རྫས་སྣ་ཚོགས་ཐོགས་པར་བྱ། །དེ་ནས་འདྲེན་པའི་ཆོ་ག་ནི། །གསང་བའི་ཚིག་གིས་བསྲེ་བ་ན། །རྡོ་རྗེ་ལྕེ་ཡི་དམ་ཚིག་གིས། །ཚིག་གི་བརྡས་ནི་མཚོན་པར་བྱ། །ས་<line/>
མ་ཡ་ཧོ་ཞེས་བརྗོད་ན། །ས་མ་ཡ་སྟོཾ་ཞེས་ཀྱང་བསྲེ། །ར་ག་ཡ་མི་ཞེས་བརྗོད་ན། །ར་ཧོ་ཧཾ་ཞེས་བརྗོད་པར་བྱ། །ཏི་པ་སུ་ཀི་ཞེས་བརྗོད་ན། །གན་དེ་ཙི་ཏ་ཞེས་པས་<line/>
མཚོན༑ ༑ཨ་ཏི་པུ་ཧོ་ཞེས་བརྗོད་ན། །པྲ་ཏི་པུ་ཧོ་ཞེས་པས་མཚོན། །གཡས་ཀྱི་སྨིན་མ་བསྐྱོད་བྱས་ན། །གཡོན་གྱི་སྨིན་མས་མཚོན་པར་བྱ། །ན་ས་གཡས་ཀྱིས་<line/>
མཚོན་བྱས་ན། །དེ་བཞིན་ན་ས་གཡོན་གྱིས་མཚོན། །གཙུག་ཏོར་གཙུག་ཏུ་མཚོན་བྱས་ན། །དེ་བཞིན་དཔལ་བེའུ་ལིངྒར་མཚོན། །རྡོ་རྗེ་ལིངྒ་འོད་འཕྲོ་ན། །པདྨ་ཟེ་<line/>
</page>
<page index="226" id="114A">༄༅། །འབྲུ་འབར་འཕྲོ་འཁྱིལ། །ཞེས་པའི་ཚིག་གི་དོན་རྣམས་བསྲེ། །སྐུལ་བའི་ཆོ་ག་ཁྱད་པར་ཡང༌། །དོན་གྱིས་འདི་ལྟར་བསྐུལ་<line/>
བར་རིགས། །ཤེས་རབ་ཉི་མའི་འོད་ཟེར་གྱིས། །ཐབས་མཆོག་ཟླ་བའི་འོད་ལ་བསྐུལ། །སྐུལ་བའི་ཆོ་ག་རྫོགས་པ་དང༌། །མཆོད་པའི་ཡོ་བྱད་དབུལ་<line/>
བར་བྱ༑ ༑དེ་ནས་སངས་རྒྱས་ཐམས་ཅད་ཟླ་བའི་དཀྱིལ་འཁོར་གྱི་ངང་དུ་གསལ་བར་གྱུར་ཏོ། །ཤེས་རབ་ཉི་མའི་དཀྱིལ་འཁོར་གྱི་ནང་དུ་གསལ་བར་གྱུར་<line/>
ཏོ༑ ༑དེ་ནས་ཉི་མའི་འོད་ཟེར་གྱིས་འདི་སྐད་ཅེས་བསྐུལ་ཏོ། །མི་གཡོ་མཆོག་གི་རྒྱལ་པོ་དགོངས་སུ་གསོལ། །རྣམ་པར་མི་རྟོག་ཤིན་ཏུ་དྲི་མེད་སྐུ། །འོད་ཟེར་མདངས་<line/>
ལྡན་ཟླ་བ་རྒྱས་འདྲའི་ཞལ། །དགྱེས་པ་རོལ་པའི་དོན་ལ་བཞེངས་སུ་གསོལ། །དེ་སྐད་ཅེས་བསྐུལ་བ་དང༌། ཟླ་བའི་འོད་ཟེར་ལས་འདི་སྐད་ཅེས་བསྐུལ་ལོ། །<line/>
ཡིད་འོང་འབྱོར་ལྡན་རྒྱལ་བ་རྒྱ་མཚོའི་དབྱིངས། །ཤེས་རབ་ཟབ་མོའི་རྣམ་དག་པདྨའི་མདངས། །སྒྱ་འཕྲུལ་རབས་ལ་མཁས་པའི་སྤྱོད་མཆོག་མ། །ཡིད་འོང་<line/>
འབྱོར་ལྡན་ཆོ་འཕྲུལ་སྣ་ཚོགས་བསྟན། །ཞེས་གསུངས་སོ། །དེ་ནས་ཡོ་བྱད་ཀྱི་ཚོགས་ཐམས་ཅད་ཤིན་ཏུ་འབུལ་བ་ཞེས་བྱ་བའི་ཆོ་འཕྲུལ་བྱུང་སྟེ་ཉི་མའི་འོད་ཟེར་ལས་སྒྲ་བྱུང་བ།<line/>
</page>
<page index="227" id="114B">པདྨའི་ཟེ་འབྲུ་འབར་བ་འདི། །འཛུམ་པའི་མདངས་ཀྱིས་འབུལ་ལགས་ན། །དགྱེས་པའི་རྡོ་རྗེ་ཆོ་འཕྲུལ་ལས། །བྱང་ཆུབ་ཆར་སྤྲིན་དབབ་ཏུ་གསོལ། །ཟླ་བའི་འོད་<line/>
ཟེར་ལས་ཆོ་འཕྲུལ་གྱི་སྒྲ་ཕྱུང་བ། ཨེ་མ་ཡིད་ཀྱི་དགའ་བདེ་མོ། །གདུང་བའི་སྙིང་ཕྲེང་ཤེས་རབ་གཟུངས། །པདྨའི་ག་འུ་འཁྱིལ་བ་ལ། །བདེ་བའི་རྡོ་རྗེ་བྱང་ཆུབ་འབར།།<line/>
ཞེས་སྒྲ་བྱུང་བས། ཕྱག་རྒྱ་སྣ་ཚོགས་ཀྱི་ཆོ་འཕྲུལ་འབྱུང་བའི་རྒྱུར་གྱུར་ཏོ། །དེ་ནས་སེམས་དཔའི་རྡོ་རྗེ་དམ་པ་དེས་འཁོར་བ་ཐམས་ཅད་ཐུགས་རྗེས་ཡོངས་སུ་བཟུང་བ་<line/>
ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་ཐབས་མཆོག་ཟླ་བ་ཞེས་བྱ་བ་ལས་ཆོ་འཕྲུལ་གྱི་སྒྲ་འདི་བྱུང་ངོ༌། །འདོད་པའི་དབང་པོ་ཐམས་ཅད་ནི། །ཆགས་<line/>
པའི་འགྱིང་བའི་གཙོ་མོ་ཡིན། །ཆགས་པའི་རྣམ་པར་སྦྱད་བའི་ཕྱིར། །འདོད་པ་གནས་སུ་དྲང་བར་བྱ། །ཞེས་ཕྱུང་བས། འཁོར་བ་ཐམས་ཅད་ཐུགས་རྗེ་ཆེན་པོའི་<line/>
ལྷུང་བཟེད་ཀྱིས་བཟུང་ངོ༌། །དེ་ནས་སེམས་དཔའ་རྡོ་རྗེ་དེ་སྒྲིབ་པ་སྲེག་པ་ཞེས་བྱ་བའི་ཏིང་ང་འཛིན་ལ་སྙོམས་པར་ཞུགས་ནས་འདི་སྐད་ཅེས་གསུངས་སོ། །རྡོ་རྗེ་འབར་<line/>
བའི་ལིངྒ་ལ། །ཨ་ཡི་ཡེ་ཤེས་འོད་འཕྲོས་པས། །ཆགས་པའི་སྒྲིབ་པའི་བུད་ཤིང་རྣམས། །མེ་ཡི་ཡེ་ཤེས་ཀྱིས་སྦྱངས་སོ། །དེ་ནས་ཡང་སེམས་དཔའི་རྡོ་རྗེ་དེས་བྷ་ག་<line/>
</page>
<page index="228" id="115A">༄༅། །བྱིན་གྱིས་རློབ་པ་ལ་སྙོམས་པར་ཞུགས་ནས་གསུངས་པ། འཁོར་བར་སྣང་བའི་ཆོས་རྣམས་ཀུན། །བྷ་གའི་སྙིང་པོར་རབ་གསལ་<line/>
བ༑ ༑ཡུམ་གྱི་ལུས་ཀྱི་ཡན་ལག་རྣམས། །ཡུམ་ལྔའི་རང་བཞིན་ཉིད་དུ་གསལ། །ཞེས་གསུངས་སོ། །དེ་ནས་སེམས་དཔའི་རྡོ་རྗེ་སྙིང་པོ་དེས་ཆགས་པ་ཐམས་ཅད་<line/>
གཅོད་པ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་འདི་སྐད་ཅེས་གསུངས་སོ། །ཆོས་ཉིད་ནམ་མཁར་རྟོགས་གྱུར་ན། །སྦྱོར་སྒྲོལ་མང་པོ་ཅི་བྱས་ཀྱང༌།།<line/>
ཆགས་སྡང་དྲང་བའི་ཐབས་ཡིན་ཏེ། །རྡུལ་ཆ་ཙམ་ཡང་སྣང་བ་མེད། །ཅེས་གསུངས་སོ། །དེ་ནས་སངས་རྒྱས་ཐམས་ཅད་བཙུན་མོའི་ཚོགས་ཐམས་ཅད་ལ་<line/>
དགྱེས་པའི་རོལ་པ་ལ་ཞུགས་པར་གྱུར་ཏེ་མི་དམིགས་པའི་བདེ་བ་ལ་ཅི་ཡང་མི་གཡོ་བར་གྱུར་ཏོ། །དེ་ནས་བྱང་ཆུབ་སེམས་ཀྱི་ཆར་ཆེན་པོ་པདྨའི་སྙིང་པོ་རྒྱུན་མི་<line/>
འཆད་པར་འབབ་པར་གྱུར་ཏོ། །འཁོར་བ་ཐམས་ཅད་ནི། རྒྱལ་བའི་སྲས་པོར་བསྐྱེད། རྒྱལ་བ་འགོག་པ་ནི། བྱང་ཆུབ་སེམས་ཀྱིས་བརླན་པར་མཛད་ཅིང་<line/>
སྲིད་པའི་མྱུ་གུ་མངོན་པར་བསྐྱེད། རྨད་དུ་བྱུང་བའི་མཆོད་པའི་ཡོ་བྱད་ནི། བསམ་གྱིས་མི་ཁྱབ་པའི་ལིང་ལོད་ཕྱད་པར་བྱུང་ངོ༌། །རིག་འཛིན་གྱི་སེམས་<line/>
</page>
<page index="229" id="115B">དཔའ་ཐམས་ཅད་ནི། ཤེས་བྱའི་སྒྲིབ་པ་སྦྱངས་ནས་ཆོས་ཀྱི་སྐུའི་ནང་དུ་བརླན་པར་གྱུར་ཏོ། །དེ་ནས་སེམས་དཔའི་རྡོ་རྗེ་དེས་འགྲོ་བ་ཐམས་ཅད་ལ་དབང་བསྐུར་པ་<line/>
ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་སོ། །དཔག་ཏུ་མེད་པའི་རྒྱལ་བ་རྣམས། །འཁོར་བའི་སེམས་ཅན་རྒྱུ་ལས་བྱུང༌། །འཁོར་བའི་སེམས་ཅན་རྒྱུན་<line/>
ཆད་ན༑ ༑སངས་རྒྱས་རྒྱུན་ཡང་འཆད་པར་འགྱུར། །འཁོར་བ་ཆོས་ཉིད་རང་བཞིན་དུ། །ཤེས་ནས་སྨྲ་བར་གང་བྱེད་པ། །རིག་པའི་ཡེ་ཤེས་རང་དབང་དེ། །ཆོས་<line/>
ཀྱི་རྒྱལ་པོ་རྒྱལ་བའི་སྲས། །ཞེས་གསུངས་སོ། །དེ་ནས་སེམས་དཔའི་རྡོ་རྗེ་དམ་པ་དེས་ཆོས་ཐམས་ཅད་གྲུབ་པ་སྨོན་ལམ་གྱི་སྒོ་ནས་འཇུག་པར་མཁྱེན་ནས་སྨོན་<line/>
གནས་ཆེན་པོའི་ལམ་འདི་གསུངས་སོ། །འགྲོ་དྲུག་རྒྱལ་བའི་སྲས་པོ་འདི། །མ་རྟོགས་ལོག་པར་འཁྱམས་པ་རྣམས། །རྒྱལ་བའི་སྲས་སུ་བསྐྱེད་ནས་ནི། །འཁོར་<line/>
བའི་རྒྱུན་རྣམས་གཅད་པར་བྱ། །ཉི་ཟླའི་ནང་དུ་བཞག་ནས་ནི། །བཅུ་དྲུག་ས་ལ་རྫོགས་པར་འགྱུར། །དེས་ན་རིགས་ལྡན་མཚན་བཟང་ལ། །དོན་དང་ལྡན་པའི་མཁས་<line/>
པ་ཡིས༑ ༑སྦྱོར་བའི་ཡན་ལག་ཀུན་རྫོགས་ནས། །ཡུམ་གྱི་མཁའ་དབྱིངས་ཟླ་གམ་ལ། །གྲུབ་པའི་གཞལ་ཡས་ཁང་དུ་བསྐྱེད། །རྩིབས་བརྒྱད་ཟླ་གམ་དགུར་<line/>
</page>
<page index="230" id="116A">༄༅། །གསལ་ལ། །བྱང་ཆུབ་སེམས་ལས་ཕྱག་རྒྱའི་ཚོགས། །ལྷ་དགུ་གསལ་པའི་ཡེ་ཤེས་བསྐྱེད། །དེས་ནི་ཐམས་ཅད་རྫོགས་པར་<line/>
འགྱུར༑ ༑ཞེས་གསུངས་སོ། །རྒྱུད་ཀྱི་རྒྱལ་པོ་ཆེན་པོ་རྡོ་རྗེ་བཀོད་པ་ཀུན་འདུས་རིག་པའི་མདོ་ལས། གསང་སྦྱོར་སྒྲུབ་པའི་ལེའུ་སྟེ་བཅུ་པའོ།། །།<line/>
དེ་ནས་སེམས་དཔའི་རྡོ་རྗེ་སྙིང་པོ་དེ་མི་འགྱུར་བ་གཏན་འཕོ་བ་མེད་པ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་འདི་སྐད་ཅེས་གསུངས་སོ། །<line/>
རྣལ་འབྱོར་རིག་འཛིན་གང་ཞིག་རྣམས། །མི་འཕོ་བར་ནི་གནས་འདོད་པ། །ལོ་གཅིག་གམ་ནི་ཟླ་གཅིག་གམ། །དེ་བཞིན་ཞག་གི་རྣམ་གྲངས་ཀྱང༌། །བཅོ་<line/>
ལྔའམ་ཡང་ན་བདུན་བར་དུ། །ཐོ་རངས་ཐུན་ཐའི་དང་པོའི་ཚེ། །རིག་འཛིན་རྣལ་འབྱོར་སྒྲུབ་པ་པོ། །ཤར་གྱི་ཕྱོགས་སུ་ཁ་བལྟས་ཏེ། །ཤར་ཕྱོགས་ནམ་མཁས་<line/>
བསྡུས་པ་ཡི། །ལྷ་ཀླུ་གནོད་སྦྱིན་འཇིག་རྟེན་བཅས། །ཐམས་ཅད་ཁོང་དུ་བསྡུས་ནས་ཀྱང༌། །དབུགས་དེ་སླར་ལ་མི་དབྱུང་བར། །རང་གི་ཁོང་དུ་བསྟིམ་པར་བྱ། །<line/>
ཐ་མར་སྣ་ཡི་ནང་དུ་བསྲེ། །དེ་ལྟར་མང་པོར་བསྒྲུབས་པ་དང༌། །དཔལ་ཆེ་གཟི་བརྗིད་ཐམས་ཅད་འཐོབ། །ཅེས་གསུངས་སོ། །དེ་ནས་ཡང་སེམས་དཔའི་རྡོ་རྗེ་<line/>
</page>
<page index="231" id="116B">སྙིང་པོ་དེས་རྟེན་པ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་འདི་སྐད་ཅེས་གསུངས་སོ། །གང་ཞིག་རྟེན་ལ་གནས་འདོད་པ། །མཚན་མ་བཟང་པོའི་གནས་<line/>
མཆོག་ཏུ། །ཐམས་ཅད་འབྱོར་བར་བྱས་ནས་ནི། །ས་ལས་བྱས་པའི་སྟེགས་བུ་བཤམ། །དབུས་ཀྱི་པདྨ་འདབ་བརྒྱད་ལ། །ཟླ་གམ་དམར་པོ་སྒོ་བཞིར་ལྡན། །མཐའ་<line/>
མ་རྡོ་རྗེ་ར་བས་བསྐོར། །དཔལ་ལྡན་ཚེ་ཡི་ཕྱག་རྒྱ་དགོད། །རིན་ཆེན་ལུགས་ཀྱི་བུམ་པ་ལ། །ཚེ་རྫས་རྒྱས་པར་བྱས་ནས་ནི། །མཚན་ལྡན་སྣོད་ཀྱིས་ཁ་དག་བ་བྱ། །རྡོ་རྗེ་<line/>
གཟུངས་ཀྱིས་བརྟགས་ནས་ནི། །ཚེ་ཚད་མེད་པར་མངའ་གསོལ་ལ། །དབུས་སུ་དེ་བཞིན་གཞག་པར་བྱ། །རིན་ཆེན་བུམ་པ་བཞི་རྣམས་ལ། །གསང་བའི་བུ་མོ་བཞི་<line/>
བཀོད་གཞག །ཡ་མཚན་བྱུང་བའི་བུམ་པ་ལ། །རིགས་བཞི་སངས་རྒྱས་ཡབ་ཡུམ་དང༌། །སོ་སོའི་འཁོར་གྱི་སེམས་དཔའ་རྣམས། །ཐབས་དང་ཤེས་རབ་བསྡེབས་<line/>
ནས་ནི༑ ༑ཕྱོགས་ཕྱོགས་གནས་སུ་ཚོམ་བུར་བྲི། །སྒོ་བཞིར་སྒོ་མ་བཞི་རྣམས་གཞག །སེམས་ཀྱི་ཕྱག་རྒྱ་ཀུན་བཀོད་ནས། །ཉི་ཟླ་ག་འུར་ཨཱ་ཡུ་ནི། །འཁྱིལ་འབར་<line/>
འཚེར་ཞིང་གསལ་བར་བྱ། །ཨཱ་ཡུ་བྱང་ཆུབ་སེམས་སུ་ཞུ། །རྒྱལ་མཚན་མཆོག་ལྡན་རིན་ཆེན་གཏེར། །དབང་བསྐུར་དཔལ་ལྡན་མཛོད་ལྡན་མ། །གསང་བའི་བུ་མོ་<line/>
</page>
<page index="232" id="117A">༄༅། །ཚེ་གཏེར་འཛིན། །ཨཱ་ཡུ་ཡུམ་བཞིའི་ཐུགས་ཀང་འཕྲོས། །དེ་བཞིན་ཚོམ་བུ་རིམ་པར་བརྒྱུད། །རྡོ་རྗེ་ཚེ་མཆོག་ཀུན་བསྡུས་ནས། །དཀར་<line/>
དམར་འོད་ཀྱིས་བདག་ལ་བསྟིམ། །དེ་ནས་རྡོ་རྗེ་ཚེ་ཕྲེང་བཟླས། །ནུབ་ཕྱོགས་ཚེ་ཡི་དབྱིངས་མཆོག་གིས། །པདྨ་དབང་གི་ཞིང་ཁམས་སུ། །བྱམས་ལྡན་ཡེ་ཤེས་<line/>
ཚེ་དཔག་མེད། །ཐུགས་ཀྱི་དཔལ་བེའུ་ཆེན་པོ་ནི། །གཉིས་གསལ་འོད་ཀྱི་ག་འུ་ན། །བྱང་ཆུབ་སེམས་ཀྱི་ཨཱ་ཡུ་འབར། །དམར་གསལ་འབར་བའི་ཚེ་མཆོག་<line/>
དེ༑ ༑རིག་འཛིན་རྣལ་འབྱོར་རྣམས་ལ་འཕྲོ། །འཕྲོས་པ་དགུ་ལུང་དམ་པ་ཡིས། །ཙི་ཏའི་དབུགས་ལ་བཀྲག་ཏུ་བསླན། །ཚེ་ཉམས་རྒྱུ་དྲུག་ཀུན་སྤངས་ནས། །གཟི་<line/>
བྱིན་སྐྱེ་བའི་རྒྱུ་ལྔ་བསྒོམ། །བྱང་ཆུབ་སེམས་ཀྱི་ཨཱ་ཡུ་དེ། །སྐྱེ་མེད་དབྱིངས་སུ་སྦས་ནས་ཀྱང༌། །ཕྱག་རྒྱའི་ཐ་མར་བདུན་གྱིས་བཤད། །དང་པོ་སྐུ་གསུང་ཐུགས་<line/>
ཀྱི་རྒྱ༑ ༑གཉིས་པ་གནོན་པའི་རྒྱ་གྲམ་འབར། །གསུམ་པ་རྟ་མཆོག་དཔལ་གྱི་རྒྱ། །བཞི་པ་རིན་ཆེན་དཔལ་བེའུ་སྟེ། །ལྔ་བ་གསེར་གྱི་གུ་ཧྱའོ། །དྲུག་བ་ཟླ་གམ་<line/>
དམར་པོ་ལ། །བདུན་པ་ཉི་ཟླ་ག་འུར་འབར། །ཚེ་ཡི་ངོ་བོ་རྒྱུད་གསུམ་པོ། །སྲོག་གི་ངོ་བོར་གཞལ་ཡས་ཁང༌། །ལེ་བརྒན་འབར་བའི་དཀྱིལ་འཁོར་དུ། །ཨཱ་ཡུ་<line/>
</page>
<page index="233" id="117B">དམར་པོ་འོད་འཕྲོ་བ། །འཆི་བ་མེད་པའི་སྲོག་བཙུགས་ཏེ། །འགྱུར་བ་མེད་པའི་གཡུང་དྲུང་ཡིན། །ཆོས་ཉིད་དབྱིངས་སུ་ཚེ་སྤས་པས། །དུས་གསུམ་རྒྱལ་བ་དགྲར་<line/>
ལངས་ཀྱང༌། །དེ་ལ་གཟུང་ཞིང་བསྟན་དུ་མེད། །དེ་ནས་ཅི་བདེ་སྤྱད་པར་བྱ། །རྡོ་རྗེ་ཚེ་སྒྲུབ་པའོ། །དེ་ནས་སེམས་དཔའི་རྡོ་རྗེ་དམ་པ་དེ་རྡོ་རྗེ་ཁྲོ་བོ་ཚེ་ཀུན་ཏུ་འཕྲོག་པ་ཞེས་<line/>
བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་འདི་སྐད་ཅེས་གསུངས་སོ། །གནས་འགྱུར་མཎྜལ་འབར་བྱས་ལ། །ཡེ་ཤེས་ཁྲོ་བོ་འབར་བ་ཡི། །ཐུགས་ཀྱི་དཔལ་<line/>
བེའུའི་འོད་ཟེར་ལས། །དབང་གི་ལྷ་མོ་མང་པོ་འཕྲོས། །ཟ་མ་ཏོག་དང་བཅས་པ་ཡི། །ལྕགས་ཀྱུ་དཀར་དམར་ལག་ན་ཐོགས། །དེ་ཡིས་འགྲོ་དྲུག་ཐམས་ཅད་ཀྱི། །ཚེ་<line/>
དང་གཟི་བྱིན་ཐམས་ཅད་འཕྲོག །ཟ་མ་ཏོག་ཏུ་བསྡུས་ནས་ཀྱང༌། །ཚེ་ཡི་རིག་འཛིན་རྣམས་ལ་བསྟིམ། །ཇི་ལྟར་འདོད་པ་གོང་ལྟར་སྦྱར། །རྡོ་རྗེ་གཟི་མདངས་འཕྲོག་པ་<line/>
ཞེས་བྱ་བའི་མདོའོ། །རྒྱུད་ཀྱི་རྒྱལ་པོ་རྡོ་རྗེ་བཀོད་པ་ཀུན་འདུས་རིག་པའི་མདོ་ལས། རྡོ་རྗེ་ཚེ་སྒྲུབ་པའི་ལེའུ་ཞེས་བྱ་སྟེ་བཅུ་གཅིག་པའོ།། །།དེ་ནས་<line/>
སེམས་དཔའི་རྡོ་རྗེ་དམ་པ་དེ་ཚོགས་ཐམས་ཅད་ཡོངས་སུ་རྫོགས་པ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་སོ། །སྙོམས་པར་ཞུགས་ནས་དུར་ཁྲོད་གསང་བ་<line/>
</page>
<page index="234" id="118A">༄༅། །མཆོག་གི་དཀྱིལ་འཁོར་ཞེས་བྱ་བ་འདི་རྒྱ་ཆེར་བཤད་དོ། །དཀྱིལ་འཁོར་དཀྱིལ་འཁོར་ཐམས་ཅད་ཀྱི། །རྩ་བའི་དཀྱིལ་འཁོར་<line/>
དམ་པ་འདི། །འཁོར་བ་ཐམས་ཅད་བསྒྲལ་བའི་ཕྱིར། །རྣལ་འབྱོར་ཅན་ལ་བཤད་པར་བྱ། །ཉོན་ཅིག་འདུས་པ་ཆེན་པོའི་ཚོགས། །སྒྲུབ་པའི་གནས་མཆོག་<line/>
དམ་པ་དག །སྐྱོན་ཡོན་གཉིས་ཀྱི་བྱེ་བྲག་ལས། །ངེས་པར་བརྟགས་ཏེ་ཤེས་པ་ལས། །བླང་དོར་གཉིས་སུ་སྦྱར་བར་བྱ། །རི་བོ་ཆེན་པོ་འདུས་པའི་རྩེ། །གངས་<line/>
དཀར་ཤེལ་གྱི་འདབ་ཆེ་ནི། །སེང་ཕྲུག་འཁྲ་བའི་གནས་ཡིན་ཏེ། །ཐམས་ཅད་ཞི་བར་བྱེད་པའི་གནས། །རྡོ་རྗེ་བྲག་ཆེན་གཏམས་པའི་དཀྱིལ། །དགོན་པ་<line/>
ཆེན་པོའི་ཕུག་ཆེན་ནི། །གཅན་ཆེན་འཁྲ་བའི་གནས་ཡིན་ཏེ། །མངོན་སྤྱོད་ཆེན་པོ་སྒྲུབ་པའི་གནས། །དུར་ཁྲོད་ངམ་གྲོག་བཤུང་བའི་གནས། །སུམ་མདོ་<line/>
གྲོག་གླེ་རྩུབ་པའི་རི། །དུར་གཅན་འཁྲ་བའི་གནས་ཡིན་ཏེ། །ཆགས་པ་སྒྲུབ་པའི་གནས་ཡིན་ནོ། །ནགས་ཚལ་དྲ་བས་གཏིབས་པའི་ནང༌། །ཤིན་ཏུ་བཙན་<line/>
ཞིང་འཇིགས་པའི་ངོགས། །སྟག་གཟིག་འཁྲ་བའི་གནས་ཡིན་ཏེ། །འདོད་པ་སྒྲུབ་པའི་གནས་སུ་ཤིས། །ཆུ་མདོ་ཆུ་འཇིགས་རྒྱ་མཚོའི་གླིང༌། །ཆུ་ཡི་ར་<line/>
</page>
<page index="235" id="118B">བས་ཀུན་བསྐོར་བ། །ཆུ་གཅན་འཁྲ་བའི་གནས་ཡིན་པས། །བྱ་བ་མེད་པའི་ལས་ལ་བྱའོ། །དེར་ནི་ཡོ་བྱད་ཕུན་སུམ་ཚོགས། །ཅི་འདོད་བལྟས་ཏེ་མ་ཐོགས་པར།།<line/>
ཁ་ན་མ་ཐོ་བཅས་དང་བྲལ། །འབྱོར་པས་ནན་ཏན་མཆོག་བསྐྱེད་པ། །ཁམས་ལས་གྱུར་པའི་ནད་ཆེན་རྣམས། །བཅུན་གྱི་མཆོག་གིས་བཟློག་བྱའི་ཕྱིར། །རྩིའམ་<line/>
བཅུད་དམ་ཐར་པ་རྣམས། །ཉེར་རྫོགས་སུ་ནི་གཞག་པར་བྱ། །འདུས་པའི་ནད་དང་དུས་ཀྱི་ནད། །དུག་ལས་གྱུར་པའི་ནད་རྣམས་ཀྱིས། །རྐྱེན་གྱིས་བར་ཆད་འབྱུང་<line/>
སྲིད་ཕྱིར། །སྨན་དང་མཁས་པས་བཅས་ཏེ་སྦྱར། །ཀ་པཱ་ལ་དང་ལྕང་ལོར་བཅས། །ག་འུ་ཆུང་ལ་སོགས་པའི་རྫས། །ཕྱག་རྒྱ་ཆེ་དང་ལྡན་བྱས་ལ། །དངོས་གྲུབ་<line/>
འབྱུང་བའི་རྟེན་དུ་བྱ། །སྒྲུབ་མཆོག་གསང་བའི་རྣལ་འབྱོར་པ། །སྐྱོ་བའི་ཡིད་རྣམས་བསང་ཕྱིར་དང༌། །གཏི་མུག་མུན་པ་གཞོམ་པའི་ཕྱིར། །དུང་དང་ཁར་རྔ་རྫ་<line/>
རྔ་དང༌། །ཅང་ཏེའུ་པི་ཝཾ་ཀོ་ཀི་ལ། །སྙན་པར་རྫོགས་པའི་རྫས་རྣམས་ཀུན། །སྣ་ཚོགས་འབྱུང་བའི་རོལ་མོ་སྟེ། །ཉེར་རྫོགས་སུ་ནི་འབྱོར་བར་བྱ། །ཤིན་ཏུ་གཏམས་<line/>
པས་ཚོགས་ཆེན་ནི། །བླ་མ་རྡོ་རྗེ་འཁོར་ལོ་རྒྱལ། །གསང་བ་སྦྱོར་བའི་དུས་ཆེན་དུ། །གྲུབ་ཆེན་སྒྲུབ་པའི་རྣལ་འབྱོར་རྣམས། །སྙིང་རྗེ་བྱམས་དང་དགའ་སྙོམས་དང༌།།<line/>
</page>
<page index="236" id="119A">༄༅། །གདུང་བའི་བྱང་ཆུབ་སེམས་བསྐྱེད་དོ། །དེ་ཡང་ཤེས་དང་ཤེས་བྱ་ཡི། །རྩལ་ཆེན་ཀུན་ཏུ་རྫོགས་པ་ནི། །རྡོ་རྗེ་སྙིང་པོ་འབྲུ་མཆོག་དག །<line/>
ཤིན་ཏུ་གཏམས་པས་ཚོགས་པ་ནི། །བླ་མ་རྡོ་རྗེ་འཁོར་ལོ་རྒྱལ། །ཡོན་ཏན་མཆོག་གི་གཏེར་གྱུར་ཅིང༌། །སྲིད་པས་ཞུས་ཀྱང་ཟད་མི་ཤེས། །རྐྱེན་ཐུབ་དབང་ལུང་<line/>
རྫོགས་པར་གཟུང༌། །རྡོ་རྗེ་ཀུན་གྱི་གཟུགས་འཛིན་པ། །ཀུན་སྡུད་ཀུན་འབྱུང་འཁྲུག་མེད་ཅིང༌། །ནམ་མཁའི་ཁྱོན་ལྟར་ཀུན་ལ་ཁྱབ། །མ་ལྟར་བྱམས་པའི་ཡུམ་<line/>
མཆོག་གཟུང༌། །རྒྱུད་སྦྱངས་བརྟུལ་ཞུགས་མཆོག་འཆང་ཞིང༌། །ཐོགས་མེད་ཐེ་ཚོམ་སོམ་ཉི་བྲལ། །འཛིན་ཆགས་མེད་ཅིང་བླང་དོར་མེད། །བརྟན་ལྡན་<line/>
གཟུངས་ཐུབ་རྡོ་རྗེ་གིང༌། །རྡོ་རྗེ་དྲོད་ཀྱི་དུས་འཛིན་ཅིང༌། །ཚིག་གི་འཕེན་སྡུད་སྐབས་སུ་སྦྱོར། །ཡོན་ཏན་རླབས་ཀྱིས་འཕང་བཅད་དེ། །ལེགས་ཉེས་དམིགས་<line/>
སུ་གལ་འཛུགས་སོ། །རྡོ་རྗེ་ཚིག་གི་གདངས་སྐད་ཅན། །རྡོ་རྗེ་མཐོང་བ་རྣམ་པར་དག །ངག་གི་དབང་ཕྱུག་ཚིག་ལ་མཁས། །ལས་ཀྱི་ཕྲེང་བ་རྫོགས་བྱེད་པ།།<line/>
འདི་ལྟར་སྦྱར་བའི་དུས་ཆེན་ཡང༌། །ངེས་པར་བརྟགས་ཏེ་མདོ་གཟུང་བ། །རིག་བྱེད་དག་གི་ཡན་ལག་ལས། །ཤེས་པར་བྱ་སྟེ་ལེགས་སྦྱར་བ། །བཀྲ་<line/>
</page>
<page index="237" id="119B">ཤིས་ལྷ་ཡི་ཉི་མ་དང༌། །འབྱོར་དང་དུས་ཚིགས་བཟང་པོ་རྣམས། །འཇིག་རྟེན་མཚན་མའི་རྟོག་པ་སྟེ། །བརྟགས་ན་བཀྲ་ཤིས་མཚན་མ་འབྱུང༌། །དུས་ཆ་བཞི་ཡི་<line/>
དང་པོ་ནི། །མཆོག་ཉིད་མངོན་སྤྱོད་རོ་ལངས་ཡིན། །དབྱར་ཚེ་སྟོན་སྨན་ཤིས་པ་སྟེ། །ཞི་དང་རྒྱས་པ་དེ་བཞིན་སྦྱར། །དབང་དུ་བསྡུས་པའང་དབང་ཡིན་ཏེ། །བམ་ཆེན་<line/>
གསང་བའི་དུས་སུ་བཤད། །ནོར་འདོད་རྫུ་འཕྲུལ་ཐམས་ཅད་ཀྱང༌། །ཆ་བཞིར་ཁྱབ་པར་སྦྱར་བྱ་འོ། །སྒྲུབ་པ་ཆེན་པོའི་རྫས་མཆོག་དག །གལ་ཏེ་དུས་ལ་བབ་<line/>
གྱུར་ན༑ ༑དུས་འདི་དངོས་གྲུབ་དུས་ཆེན་ཏེ། །དུས་འདི་མཁས་པས་ཡོང་མི་བཅག །རྣལ་འབྱོར་ལས་ཀྱི་དང་པོ་རྣམས། །ཅི་སྟེ་འདོད་པའི་མཚན་མ་དག །ཡིད་<line/>
འོང་འབྱུང་ཞིང་རྟགས་རྙེད་པ། །དམ་ཚིག་གཟུངས་འདུ་དུས་ཆེན་ཡིན། །སྦྱངས་པས་རྩལ་གྱིས་མཐར་ཕྱིན་ཅིང༌། །ཤེས་བློའི་ཡོན་ཏན་ཚོགས་རྒྱས་པ། །འདི་<line/>
དག་ཚད་ལ་བབ་པ་སྟེ། །དུས་ཀྱི་མཆོག་འདི་ཉེ་བར་བརྟག །འདི་ལྟར་རྒྱུ་བཞི་འབྱོར་པ་ལས། །འབྲས་བུའི་དངོས་པོར་གྲུབ་པ་སྟེ། །གྲུ་དང་མཉན་པ་མཁས་པ་ལ།།<line/>
བརྟེན་པས་རིན་ཆེན་ལོན་པ་འདྲ། །ཇི་སྲིད་གནས་པའི་རྒྱ་མཚོ་རྣམས། །རང་བཞིན་མེད་པ་ཀུན་གཅིག་པའི། །བདག་མེད་ཚོགས་བྲལ་ལྷུན་གྱིས་གྲུབ། །གཅིག་<line/>
</page>
<page index="238" id="120A">༄༅། །ལས་རྣམ་གྲངས་ངང་གིས་མེད། །ཐ་སྙད་དག་པར་ཡོངས་ཆུད་ན། །ངེས་པའི་དོན་ཆེན་དེ་ཉིད་དེ། །ཐམས་ཅད་དག་པར་འགྱུར་<line/>
བ་འོ༑ ༑བདག་དང་གཞན་དུ་མི་གཉིས་པས། །བདག་ཉིད་བདག་གི་རང་བཞིན་ཏེ། །སངས་རྒྱས་ཞེས་བྱ་གཞན་ན་མེད། །བདག་ཉིད་ལྷུན་གྲུབ་དབང་ཕྱུག་ཆེ། །<line/>
གང་འདོད་པ་ཡི་དངོས་པོ་དག །ཇི་ལྟ་བ་བཞིན་འགྲུབ་འགྱུར་ཏེ། །རྫ་མཁན་འཕང་ལོ་སྲུབ་པ་ལྟར། །གང་ལྟར་དམིགས་པ་དེ་ལྟར་འགྱུར། །འགྲོ་བའི་<line/>
ཁམས་སུ་གཟི་ཆེ་ཞིང༌། །འབྱུང་ཆེན་ལྔ་ལ་དབང་སྒྱུར་བའི། །ངོ་མཚར་རྩལ་གྱི་ཁྱད་པར་དག །གདོན་མི་ཟ་བར་འབྱུང་བ་ཡིན། །དེ་ལྟར་བརྩོན་པའི་<line/>
སྒྲུབ་པ་དག །རྫས་དང་ཡོ་བྱད་ལ་སོགས་ཏེ། །ཤེས་དང་ཡོན་ཏན་ཕུན་སུམ་ཚོགས། །གཞན་དུ་རེག་ལས་མེད་པ་ནི། །ཐམས་ཅད་ཚང་བར་རྫོགས་པས་<line/>
ན༑ ༑ཕུན་སུམ་ཚོགས་ཞེས་དེ་ལ་བྱ། །གསང་ཆེན་སྒྲུབ་པའི་ལས་འདི་དག །འཁོར་བའི་ལས་དང་མཐུན་སྤྱད་ཅིང༌། །ཉོན་མོངས་ལྔ་ལྟར་སྤྱོད་སྣང་ཡང༌། །<line/>
འོད་ཀྱིས་མུན་པ་སྣང་འགྱུར་ལྟར། །སྐྱོན་གྱི་ཡོན་ཏན་ཆེན་པོ་ལ། །གཡོ་མཚང་དངོས་གྲུབ་ཆེན་པོར་འགྱུར། །དེ་ལྟར་འཁོར་བའི་རྐ་བཟློག་པས། །མི་གནས་<line/>
</page>
<page index="239" id="120B">ཡེ་ཤེས་རྒྱ་མཚོར་འཁྱིལ། །གནས་རབ་བརྟག་པའི་གལ་ཆེན་ཡང༌། །ནམ་མཁའ་འཁོར་ལོ་རྡོ་རྗེ་དང༌། །རིན་ཆེན་ཟུར་བརྒྱད་པདྨའི་དབྱིངས། །རྒྱ་གྲམ་ལ་<line/>
སོགས་འདྲ་བར་བརྟག །ས་གཞི་ཡང་ནི་དེ་བཞིན་ཏེ། །རི་བོ་བརྩེགས་དང་བཟུར་བ་དང༌། །དེ་བཞིན་སྒྲེང་དང་གཏམས་པའི་ཚུལ། །འདྲ་བར་མཁས་པས་བརྟག་<line/>
པར་བྱ༑ ༑དེ་ཡང་རིགས་ཀྱི་ཁྱད་པར་ནི། །ལྔ་ལ་སོགས་པ་སོ་སོ་ཡི། །གནས་གནས་དག་ཏུ་རྟོགས་ནས་ནི། །ནོར་བུ་རིན་ཆེན་དེ་བསྒྲུབ་བྱ། །སྐྱོན་གྱི་གནས་དག་<line/>
སྤང་བ་ནི། །གཤིན་རྗེ་གདུག་པའི་མདུང་རྩེ་དང༌། །མ་མོ་རྔམ་པའི་སྤར་ཤད་དང༌། །སྲིན་མོ་དུས་པའི་མཆི་རྗེས་དང༌། །གནོད་སྦྱིན་ཁྲོ་བོའི་རྦབ་ཤུལ་དང༌། །<line/>
འབྱུང་པོ་ཀུན་གྱི་འཇོལ་ལ་སོགས། །གནས་ཀྱི་སྐྱོན་རྣམས་དགྲ་དང་ཀུན། །མཁས་པས་ངེས་པར་སྤང་བར་བྱ། །ཁ་ན་མ་ཐོར་བཅས་པ་དང༌། །ཉམས་པ་<line/>
ལས་བྱུང་ཉེན་དང་བྲལ། །མ་དག་པ་ཡི་ཡོ་བྱད་རྣམས། །གདུག་ཅན་སྤང་དུ་འོངས་པ་ལྟར། །ཝ་ཡི་བརྟུལ་ཞུགས་ཆེན་པོ་ཡི། །བསྐལ་བས་བཤུགས་<line/>
ཏེ་སྤང་བར་བྱ། །དགོན་པ་ཆེན་པོའི་ས་ཕྱོགས་སམ། །བཀྲ་ཤིས་མཚན་མ་འབྱུང་བ་དག །དགའ་བ་སྐྱེ་བར་འགྱུར་བ་ཡི། །ཡིད་འོང་གནས་སུ་འདུག་ནས་<line/>
</page>
<page index="240" id="121A">༄༅། །ནི༑ ༑རྩོད་པ་ཉེ་བར་ཞི་བྱའི་ཕྱིར། །སྙིང་རྗེ་ལྡན་པའི་རྣལ་འབྱོར་གྱིས། །སྒྲུབ་པ་བརྣག་པ་མཐར་དབྱུང་ཕྱིར། །རྒྱལ་པོ་རྟེན་དང་<line/>
འཁོར་བཅས་ལ། །བདེན་པས་བསྒོ་བའམ་ཡང་བསླད་བ། །དགོངས་ཤིག་ཐུགས་རྗེ་རྒྱལ་བའི་ལྷ། །ལྷ་ཀླུ་གནོད་སྦྱིན་སྡེ་དཔུང་བཅས། །གངས་རི་རྩེ་དང་<line/>
རིན་ཆེན་རི། །ཀུན་དགའ་ལྡུམ་ར་སྐྱེད་མོས་ཚལ། །མཚོ་རྫིང་ལུ་མ་འབབ་ཆུའི་གནས། །འཇིག་རྟེན་འཇིག་རྟེན་ཐམས་ཅད་ཀྱི། །གང་དག་བདག་པོར་<line/>
གྱུར་པ་རྣམས། །རྣལ་འབྱོར་དབང་ཕྱུག་བདག་ཉིད་ཀྱིས། །ས་འདི་ལྷུན་གྱིས་གྲུབ་བྱའི་ཕྱིར། །འཛམ་གླིང་གྲུབ་པའི་ས་སློང་ན། །འཁོར་དང་བཅས་པ་འདིར་<line/>
འཁོར་ལ། །རིན་ཆེན་གཏེར་གྱི་ས་གཞི་བསླང༌། །ཞེས་པས་རིན་ཆེན་སྣ་ཚོགས་ཀྱིས། །ས་ལ་གནས་པས་དེ་མགུ་བྱ། །དེས་ནི་བདག་གིས་དེ་འགྱུར་ཞིང༌། །ཉེས་<line/>
པ་དེ་དང་བྲལ་བ་ཡིན། །བྱང་ཆུབ་སྤྱོད་པ་གཡོ་བ་དང༌། །བསོད་ནམས་དགའ་བ་སྐྱེད་པ་ལ། །ཤེས་ལྡན་རྫུ་འཕྲུལ་ཅན་གྱི་བུ། །མ་སྐྲག་ཕྲག་<line/>
དོག་ཡོང་མ་སྐྱེ། །རྣལ་འབྱོར་མཆོག་གི་སྒྲུབ་བ་པོ། །བདུད་འདུལ་ཕྱག་རྒྱ་རྫོགས་པའི་ཚེ། །རུ་དྲ་ཚོགས་ཀྱི་རྒོལ་བ་ལ། །སྐྱེས་བུ་ལས་ཀྱི་དོན་བགྲངས་ཏེ། །<line/>
</page>
<page index="241" id="121B">དོན་གྱི་དབང་པོའི་ཕྱིར་སྦྲན་པ། །རྒྱལ་བ་དབང་ཕྱུག་ཐམས་ཅད་ཀྱིས། །དོན་མཆོག་ཡང་དག་མཛད་པའི་ཚེ། །སྐྱེས་བུ་རྩལ་གྱི་ཁྱད་པར་ལས། །འདི་ཚེ་དཔང་<line/>
མཁྱེན་དམིགས་འབྱེད་མ། །སྔོན་ཚེ་དཔལ་ཆེན་གར་དབང་གིས། །རུ་དྲ་སྡེ་བཞི་བསྒྲལ་ནས་ནི། །གསང་བ་བསྟན་པའི་རྒྱས་མཛད་ནས། །འགྲོ་དྲུག་ཐུགས་རྗེས་<line/>
བསྒྲལ་བ་ལྟར། །རྣལ་འབྱོར་ས་ལ་སྦྱོར་ཚེ་འདིར། །ལྷ་མོས་མཁྱེན་པར་མཛད་ནས་ཀྱང༌། །བདེ་ཆེན་ས་ལ་བགྲོད་པའི་ཚེ། །རུ་དྲའི་རྒོལ་བ་འབྱུང་བ་འམ། །<line/>
སྤྱན་ལྡན་ཁྱོད་ཀྱིས་དཔང་མཛོད་ཅིག །སྒྲུབ་པའི་ལས་མཆོག་ཁྱད་པར་གྱིས། །བརྩམ་པར་བྱ་བའི་ལས་རྣམས་ཀུན། །མཚན་མས་མཚན་མ་གཞོམ་པའི་<line/>
ཕྱིར༑ ༑རོ་ལྔའི་མཚན་མ་བརྟག་པར་བྱ། །དགེ་བར་གྱུར་ན་དེར་གནས་བྱ། །གལ་ཏེ་ཤིས་པར་མ་གྱུར་ན། །སྐྱེས་བུ་ཐབས་ལ་མཁས་པ་ཡིས། །མནན་ནམ་སྤོ་<line/>
བའི་ལས་ཀྱིས་སྦྱར། །དེར་ནི་བསོད་ནམས་གཏེར་ལྡན་ཕྱིར། །རིན་ཆེན་ལྔ་ལ་སོགས་པའི་རྫས། །ས་གཞི་གཏེར་ཆེན་རྒྱས་པར་བྱ། །བཀྲ་ཤིས་མཆོག་ཏུ་བསྔགས་<line/>
པ་ཡིན༑ ༑ས་ཞག་སྤོས་ཆེན་རྣམ་ལྔའི་ཁུ། །བསྲེས་བས་ཀུན་ཏུ་གྲུ་བཞི་ནི། །མཎྜལ་རྒྱས་པའི་དབྱིབས་འདྲ་ལ། །ཏིང་འཛིན་ཕྱག་རྒྱ་སྔགས་ལྡན་པས། །མཚན་<line/>
</page>
<page index="242" id="122A">༄༅། །མའི་དངོས་པོ་ཀུན་སྦྱངས་ཏེ། །རྒྱལ་བ་ཞུགས་པའི་རྟེན་དུ་བྱ། །རྡོ་རྗེ་བྱིན་རླབས་འབྱུང་གནས་དང༌། །གནས་རྣམས་ཤིན་ཏུ་བརྟན་<line/>
བྱའི་ཕྱིར། །མཆོག་གི་སྦྱོར་བ་དག་པ་ཡིས། །ས་གཞི་གཟུང་ཞིང་བྱིན་གྱིས་བརླབ། །དེ་དང་དེར་ནི་ས་སྦྱངས་ཏེ། །ཐིག་གིས་ཡུལ་བཅད་སྐབས་དག་ཏུ། །<line/>
རྒྱལ་བ་བཞུགས་པའི་ཕོ་བྲང་དེར། །རྡོ་རྗེ་དྲག་པོའི་གིང་ཆེན་གྱིས། །ལྕེ་བག་ནག་པོའི་དུད་པས་བདུག །རྒྱུན་མི་འཆད་དུ་བྱས་ནས་ནི། །ཁྲོ་བོ་དྲག་པོའི་སྔགས་<line/>
ཟློས་ཤིང༌། །རྡོ་རྗེ་ཁྲོ་བོའི་སྟབས་ཀྱིས་བསྐོར། །ཤེས་རབ་ཡུལ་གྱི་འཇོ་ཚུལ་གྱི། །རྣམ་གཉིས་རྫས་ཀྱི་འདེ་གུ་དག །སྲིན་བལ་ཡེ་འུ་སྦྱར་བ་ཡིས། །ཀུན་<line/>
ཏུ་ཟླ་བའི་ཐིག་ལེ་བྱ། །རྡོ་རྗེ་རྒྱལ་པོ་འཕགས་རྣམས་ཀྱིས། །སོ་སོའི་སྔགས་དང་རྩ་བའི་རྒྱ། །སོ་སོའི་སྟང་སྟབས་སྦྱར་ནས་ཀྱང༌། །དེ་དག་གནས་སུ་བྱིན་<line/>
གྱིས་རློབ། །གསང་བའི་དོན་ལ་ཞུགས་བྱའི་ཕྱིར། །གསང་བའི་ལས་ཀྱི་སྔོན་ལོགས་སུ། །བསྟན་པ་སྐྱོང་བའི་མགོན་པོ་ལ། །སྦྱིན་མཆོད་སྲུང་བའི་ལས་<line/>
ཆེན་བཅོལ། །གཞལ་ཡས་གནས་ཀྱི་ཕྱི་རོལ་ཏུ། །མགོན་པོ་གནས་པའི་རྟེན་གཞི་དག །རིན་ཆེན་འབྲས་སམ་འབྱུང་ཁུངས་སམ། །ཤིང་ངམ་པ་སོ་དེ་<line/>
</page>
<page index="243" id="122B">དག་ལས། །ལུགས་སམ་ཕྱག་རྒྱའི་གཟུགས་བྱས་ཏེ། །མགོན་པོ་བཞི་རུ་མངའ་གསོལ་ཏེ། །གནས་ཀྱི་སྒོ་སྲུང་སོ་བར་བྱ། །རི་རབ་གླིང་བཞིའི་ཕྱོགས་ཕྱོགས་<line/>
ནས༑ ༑རྡོ་རྗེ་གསང་བདག་དབང་གི་མཐུས། །འཇིག་རྟེན་སྐྱོང་པའི་ཐ་ཚིག་ཅན། །མཐུ་ཆེན་མགོན་པོ་སྡེ་བཞི་རྣམས། །སོ་སོའི་བགེགས་རིས་འདུལ་ལ་མཁས།།<line/>
ཆོས་སྐྱོང་ལོངས་སྤྱོད་རྫོགས་པའི་སྐུ། །འཕྲིན་ལས་རྣམ་བཞི་མཐར་ཕྱིན་པས། །རིགས་བཞི་ཁ་དོག་སོ་སོར་གསལ། །རང་རྟགས་ལྷ་ཡི་མཚན་མ་ཐོགས། །<line/>
ཕྱི་འཁོར་སྐྱོང་བའི་རྫུ་འཕྲུལ་ཅན། །བདག་ཅག་རྣལ་འབྱོར་རྩལ་སྦྱོང་གིས། །རང་རང་འཁོར་རྣམས་ཐུབ་པར་མཛོད། །སྒྲུབ་པའི་རྩལ་འདི་མཐར་དབྱུང་ཞིང༌།།<line/>
རྐྱེན་གྱི་བར་ཆད་བསལ་བ་དང༌། །གསང་བའི་མན་ངག་སྦྱང་བའི་ཕྱིར། །འཇུག་སྲིད་དམ་སྲི་གནོན་པར་བྱ། །དུར་ཁྲོད་ཆེན་པོའི་གནས་དག་ཏུ། །རྣལ་འབྱོར་<line/>
གསང་བའི་གནས་དག་ཏུ། །དངོས་གྲུབ་ཆུ་ལ་རྡུལ་འཇུག་ཅིང༌། །ཁྲོ་བོ་ཧཱུཾ་ཆེན་ཀུན་འདུས་ནས། །གསོད་ཅིང་གནོན་པའི་ལས་བྱ་སྟེ། །རི་རབ་ཆེན་པོ་རྨད་དུ་<line/>
གཏང༌། །ཡ་མ་རཱ་ཛའི་ཟས་སུ་སྦྱིན། །ཆུ་སྲིན་འབར་བའི་ཁ་རུ་བརྫངས། །འཁོར་ལོ་འབར་བའི་ཕྱག་རྒྱས་མནན། །བདུན་རྒྱུད་རིགས་ནི་བརླགས་གྱུར་ནས། །<line/>
</page>
<page index="244" id="123A">༄༅། །ནམ་ཡང་ལྡང་བར་མི་ནུས་ཏེ། །བྱང་ཆུབ་སེམས་ནི་སྐྱེས་ན་གཏང༌། །བཛྲ་མུཥྚི་བཾ། མ་མ་བ་ཤཾ་ཀུ་རུ་ནན། སུམྦྷ་ནི་སུམྦྷ། དེ་ལྟར་<line/>
དྲག་པོའི་སྦྱོར་བ་ཡིས། །སྒོ་ནས་ཕྱི་རོལ་བར་ཁང་དུ། །མཁའ་འདྲའི་ཁུང་བུ་བྱས་ནས་ནི། །དུག་དང་རྩུབ་པའི་ཕྱེ་མ་དང༌། །ཁྲག་སྣ་ཚོགས་དང་མི་རོ་<line/>
ཡིས༑ ༑ཤིན་ཏུ་བསུབ་ཅིང་གནོན་པར་བྱ། །དེ་ནས་རྡོ་རྗེ་ནང་དག་ཏུ། །སེངྒེའི་ལྟ་བས་བལྟས་ནས་ནི། །རྡོ་རྗེ་གོམ་པས་ཕྱོགས་ནས་ནི། །ཁྲོ་མིག་འབར་<line/>
བས་ཕྱིར་བལྟས་ཏེ། །འགྱིད་བག་ཚུལ་དུ་བརྗིད་པ་ཡིས། །འབར་བའི་རྡོ་རྗེ་སྤར་ནས་ནི། །ཕྱི་ནང་རྡུལ་ཆེན་བསལ་བར་བྱ། །ཧཱུཾ། སྟོང་གསུམ་<line/>
སྟོང་གི་འཇིག་རྟེན་ན། །སྐྱེ་འགྲོ་རྩི་ཤིང་ནགས་ཚལ་དང༌། །ཡོད་མཐོང་སྣང་གྲགས་ཇི་སྙེད་པ། །ཀུན་ཀྱང་འབར་བ་ཁྲག་འཐུང་སྟེ། །རྡམ་ཆེན་གཏུམ་<line/>
ཐུང་ཤེ་དག་འབར། །དུར་ཁྲོད་དཀྱིལ་འཁོར་ལྷུན་གྱིས་གྲུབ། །རཀྵ་ཡཀྵ་ཧེ་རུ་ཀ། །རཀྟ་ཀྲོ་དྷི་ཛྭ་ལ་ཁ། །ཧ་ལ་ཧ་ལ་ཏིཥྛ་ཕཊ། །ཅེས་པས་ཁྲོ་བོ་རོལ་པ་ཡི།།<line/>
སྟབས་དང་མ་མོའི་རྡམ་ཚུལ་དང༌། །ཕྲ་མེན་ལྷགས་པའི་རྔམ་སྟབས་ཀྱིས། །འབར་བའི་དཀྱིལ་འཁོར་བསྐོར་བར་བྱ། །རྡོ་རྗེ་དཀྲིགས་པའི་ཕྲེང་བ་དང༌། །<line/>
</page>
<page index="245" id="123B">ཐོ་བ་ལྕགས་ཀྱུ་འབར་བ་དང༌། །འཁོར་ལོ་རལ་གྲི་ལ་སོགས་རྫས། །ཀུན་གྱི་ཕྱག་རྒྱ་མཚན་མས་བསྐོར། །དེ་ལས་འབར་བའི་ཕྱག་རྒྱ་དང༌། །མིག་ལེས་<line/>
འབར་བའི་མེ་མཆེད་པས། །མེ་འོད་འབར་བའི་ཕྲེང་བ་འདིས། །དམིགས་སམ་དངོས་སུ་སྦྱར་ནས་ཀྱང༌། །འབར་བ་དྲག་པོའི་ཡི་གེ་ལས། །སྲེག་པའི་<line/>
དཔལ་ཆེན་གུར་དུ་གཏམས། །ཧཱུཾ་རཾ་རྡོ་རྗེ་མེ་ཡི་རི། །ལྷུན་པོ་འབར་བའི་རྩེ་བརྒྱད་ལ། །འབར་བའི་ལྷ་བརྒྱད་བསྒྱེལ་ནས་ཀྱང༌། །དབང་ཆེན་རྡོ་རྗེ་བཀའ་སྡོད་<line/>
གནས༑ ༑ཤིན་ཏུ་མི་བཟད་འབར་བ་ཡི། །གཏུམ་ཆེན་ཧ་ལ་རྔམ་པའི་གཟུགས། །ལྷ་ཆེན་ཁྱབ་འཇུག་པགས་བཤུས་ནས། །ཞིང་ཆེན་གཡང་གཞིའི་ན་<line/>
བཟའ་བསྣམས། །གཤིན་རྗེ་མ་ཏྲཾ་འབར་བ་ཡི། །རོ་དབྱུག་ཆེན་པོ་ཕྱག་ན་འཕྱར། །ཕྲ་མེན་དགུ་ཁྲི་མང་པོ་དག །འབར་བའི་ཚོགས་ནི་གཏིབས་ཐག་བཅད།།<line/>
གང་ལ་ཅིས་འདུལ་དེར་སྟོན་པའི། །ཙི་ཏ་འབར་བའི་མེ་ཕྲེང་གིས། །དོ་ཤལ་མགུར་ཆུ་ཕྲེང་བས་སྦྲེངས། །བསྐལ་བའི་མེ་དཔུང་འབར་བའི་ཀློང༌། །སྲིད་<line/>
པའི་རྩེ་མོར་འཁྱིལ་ཞིང་འཕྲོ། །ནམ་མཁའི་ཁམས་ཀུན་མེ་དཔུང་གཏིབས། །རྡོ་རྗེ་འཁོར་ལོ་མེ་ལྕེ་འཕྲོ། །དུར་ཁྲོད་དགོན་པའི་ས་ཕྱོགས་དག །མེ་ཡི་རི་བོ་<line/>
</page>
<page index="246" id="124A">༄༅། །འབར་བ་ལ། །མེ་ཡི་ཡི་དྭགས་མ་དག་ལས། །གང་ཡང་གནས་པར་མི་ཕོད་པ། །སྟེང་གི་མེ་ལྕེ་འབར་བ་ནི། །འོག་གི་ཕྱོགས་སུ་<line/>
འཕྲོ་ཞིང་འཁྲུག །འོག་གི་མེ་ལྕེ་འབར་བ་ཡང༌། །གྱེན་དུ་འཁྱིལ་ཞིང་སྟེང་དུ་ཐལ། །མེ་ལྕེ་དགུ་ཕྲེང་འབར་བ་དག །འུར་ཆེམ་འཆད་པས་འཐབ་ཅིང་འཁྲུག།<line/>
དུར་ཁྲོད་མེ་ནི་སྨུག་ཅིང་འབར། །ཞེ་སྡང་འཇོམས་པས་མཐིང་ནག་འཚུབ། །ང་རྒྱལ་སྲེག་པས་སེར་ནག་འཕྲོ། །འདོད་ཆགས་མཉམ་པས་དམར་ནག་འཕྲོ། །<line/>
ཕྲག་དོག་སྲེག་པས་ལྗང་ནག་འཁྱིལ། །གཏི་མུག་སེལ་བས་སྨུག་ནག་འཁྱིལ། །འབར་ཆེན་ཀློང་གི་འཁོར་ལོས་གཏམས། །ཛྭ་ལ་མཎྜལ་ཧ་ལ་ཧ་ལ་རཾ། །<line/>
མེའི་རི་ལག་ཆུའི་ཕྱག་རྒྱ་ཡིས། །གནས་སམ་དཀྱིལ་འཁོར་བསྐོར་བར་བྱ། །ཆོས་ཉིད་བདལ་བའི་ནམ་མཁའ་ལ། །ཡེ་ཤེས་ལྔ་ཡི་འབྱུང་ཆེན་བརྩེགས།།<line/>
ཀུན་གཞི་བདལ་བའི་ནམ་མཁའ་ལ། །སྐྱེད་མའི་འབྱུང་ཆེན་རྣམ་ལྔ་བརྩེགས། །བྲུཾ་ལས་རིན་ཆེན་འབར་བའི་གཞལ། །མཐའ་དང་དབུས་མེད་ཀུན་ཏུ་<line/>
ཁྱབ༑ ༑ཏ་ལའི་བསྐྱེད་ཅིང་གསེར་ཙོང་དྲིལ། །ཟླ་གམ་དམ་པོ་དབང་གི་རྒྱ། །བྲུཾ་ཁཾ་ཏྲཾ་ཁ་ལ་ཏི་བྲུཾ། །ཞེས་པས་རྣམ་ལྔའི་བྱུག་པ་ཡིས། །གཏོར་ཞིང་ཀུན་ཏུ་<line/>
</page>
<page index="247" id="124B">བྱུག་པར་བྱའོ། །སྒྲུབ་མཆོག་སྐྱོང་བའི་རྣལ་འབྱོར་རྣམས། །རྡོ་རྗེ་ཚིག་གིས་བཏབ་ནས་ནི། །རྒྱལ་སྲས་རིག་འཛིན་བཀའ་འཁོར་ལོ། །འབྲས་བུར་རེད་ཕྱིར་<line/>
བྱིན་གྱིས་རློབ། །རྡོ་རྗེ་རྒྱལ་དབང་ཆེན་པོ་དས། །སྒྲིབ་པ་སྲེག་པའི་ཡི་གེ་ནི། །ཕྲེང་བར་བྱས་ཏེ་གནས་སུ་འཕྲོ། །ཉི་མའི་དཀྱིལ་འཁོར་ལ་བཞག་སྟེ། །རིག་<line/>
འཛིན་ཕོ་མོའི་མཚན་མས་གདབ། །རྣམ་ལྔའི་བྱུག་པས་ཀུན་ལ་གཏོར། །རྟགས་ཀྱི་ཕྱག་རྒྱ་ལག་ཏུ་སྦྱིན། །རྣལ་འབྱོར་ཆེན་པོའི་ལུགས་སུ་སྤྱད། །འཇིག་<line/>
རྟེན་སྤྱོད་ཚུལ་ཐམས་ཅད་ནི། །སྒྱུ་མ་ཡིན་ཕྱིར་ཤིན་ཏུ་ཡང༌། །འཇིག་རྟེན་འདས་པའི་སྤྱོད་ཚུལ་དག །ཇི་ལྟར་འབྱུང་བ་དེ་ལྟར་སྤྱད། །ཨེ་མ་དུར་ཁྲོད་གསང་<line/>
བ་ཡི༑ ༑རྨད་བྱུང་ཞིང་ཁམས་དགའ་ཚལ་འདིར། །སྐལ་ལྡན་དབང་ཕྱུག་རྒྱལ་བའི་སྲས། །འདུས་པས་ཚེགས་པའི་རིག་འཛིན་རྣམས། །ཨེ་མ་ཧོ་དགའ་<line/>
མཆོག་བདེ་ཆེན་གྲོགས། །དམ་ཚིག་སྲོག་གི་ལུ་གུ་རྒྱུད། །ཐབས་དང་ཤེས་རབ་འབྲེལ་པ་ཡིས། །སྤྲུལ་པའི་གཤོག་སྤྲུགས་གྲ་རྒྱས་པའི། །ཚོགས་གཉིས་<line/>
རྩལ་གྱིས་རླབས་སྤར་ནས། །ཆོས་ཉིད་མཁའ་ལ་ལྡིང་བར་རིགས། །ཨ་ཡཾ་ཛ་ལཾ་ཁཾ་ལྷན། དེ་རིང་ཕན་ཆད་རྒྱལ་བའི་སྲས། །དབང་ཕྱུག་ཡིན་པས་ཅི་བདེར་<line/>
</page>
<page index="248" id="125A">༄༅། །སྤྱོད༑ ༑རྣལ་འབྱོར་ལོངས་སྤྱོད་བསྐྱེད་པ་དང༌། །དུག་རྣམས་བདུད་རྩིར་འགྱུར་བ་ཡི། །མཾ་ལས་སྐྱེས་པའི་ཡེ་ཤེས་ཀྱིས། །<line/>
ཟངས་ཀྱི་དངོས་པོ་འཇུ་འདུལ་བྱ། །དམ་རྫས་ཡོ་བྱད་ལོངས་སྤྱོད་རྣམས། །གོང་ནས་ཆ་གསུམ་སོ་སོ་ནས། །ཤན་མ་འདྲེས་པར་སྟ་གོན་བྱ། །ཕྱི་ཡི་<line/>
ཆ་ལ་འཇུག་པ་ཡི། །མཆོད་སྦྱིན་སྤེལ་བའི་ཡོ་བྱད་བྱ། །དེ་གཉིས་གཉིས་པའི་ཆ་དག་ལས། །མཇུག་གི་རྒྱལ་ཆོས་ལོངས་སྤྱོད་བྱ། །རྨད་བྱུང་ནང་<line/>
གི་ཆ་དག་ནི། །ཐམས་ཅད་གཅིག་ཏུ་བྱས་ནས་ནི། །རས་སམ་ཤིང་ཁྱོན་དག་ཏུ་ནི། །བསྡུས་ཏེ་སྒྲུབ་པའི་རྫས་ཀྱིས་དགབ། །དབྱུག་པ་ཆེན་པོས་དེ་ལ་<line/>
གཏོར༑ ༑ལྕེ་ཕོག་ནག་པོའི་དུད་པས་བདུག །རྡོ་རྗེ་གར་གྱི་ཕྱག་རྒྱ་དང༌། །འབར་བའི་ལྟ་བས་བརྗིད་པར་བྱ། །ཚམ་ངམ་ཆེན་པོའི་སྟབས་ཀྱིས་བསྐོར། །སྣ་<line/>
ཚོགས་བསུར་གྱི་དྲི་ཆེན་གདོན། །དེ་ནས་རྒྱལ་པོའི་བྱིན་རླབས་ཀྱིས། །ཡོ་བྱད་དེ་དག་བདུད་རྩི་ལྔ། །དམ་རྫས་སོ་སོར་བསྡུས་ནས་ནི། །དེ་ལ་འབྲུ་ལྔའི་<line/>
འཕྲོ་འདུ་ལས། །ཞུ་ནས་ཕྱག་མཚན་རྣམ་ལྔར་འབར། །དག་པའི་བདུད་རྩི་ཆེན་པོར་ཞུ། །ཤེས་རབ་ལྷ་མོ་རིག་འཛིན་མ། །བཞི་འམ་ཡང་ན་<line/>
</page>
<page index="249" id="125B">རྣམ་པ་བརྒྱད། །རྫས་སམ་ཡོ་བྱད་རང་བཞིན་པས། །ཟས་མཆོག་གར་གྱིས་སྤྱིར་བླངས་ཏེ། །ལོངས་སྤྱོད་སྤེལ་བའི་དབྱངས་འདིས་བསྟན། །བདག་ཅག་<line/>
རིག་འཛིན་ཤེས་རབ་མ། །རྒྱལ་སྲས་ལྷ་ཡི་དངོས་གྲུབ་འཛིན། །དགྱེས་པས་ཚིམ་པའི་ལོངས་སྤྱོད་དག །ཇི་ལྟར་ཡིད་བཞིན་ནོར་བུའམ། །དཔག་<line/>
བསམ་ཤིང་ལྗོན་འདོད་འཇོའི་བ། །མ་རྨོས་ལོ་ཏོག་རྒྱས་པ་ལྟར། །རྣལ་འབྱོར་ལོངས་སྤྱོད་ཆེན་པོ་དག །ནམ་མཁའི་ཁམས་སུ་གཏིབས་ནས་ཀྱང༌།།<line/>
རྡོ་རྗེ་དགྱེས་ཚོགས་ཀུན་འདུས་ནས། །སྐལ་ལྡན་རྣམས་ཀྱིས་རབ་སྤྲུལ་ཅིག །རྡོ་རྗེ་གར་གྱི་དབང་བསྒྱུར་ནས། །སྒེག་པས་ལྷ་མོ་འཇོ་ཚུལ་དག །འདུད་<line/>
ཅིང་སྡོད་པའི་ཚུལ་གྱིས་ནི། །རོལ་མོའི་ཚོགས་ཀྱིས་དགའ་བ་བསྐྱེད། །ཨོཾ་ཤྲཱི་བཛྲ་ལཱ་སྱེ་ཧཱུཾ་ཧཱུཾ། བཛྲ་མཱ་ལེ་ཏྲཱཾ་ཏྲཱཾ། བཛྲ་གིརྟི་ཧྲཱིཿཧྲཱིཿབཛྲ་ནིརྟི་ཨཿཨཿརྡོ་རྗེ་ཀརྨའི་ཐབས་<line/>
མཆོག་གིས། །རྡོ་རྗེ་གླུ་འདིས་གཟི་བྱིན་སྐྱེད། །རྡོ་རྗེ་བདུད་རྩི་ལོངས་སྤྱོད་འདི། །རྩི་མཆོག་བཅུད་ཀྱི་སྙིང་པོ་སྟེ། །གཟི་མདངས་རྒྱས་པར་བྱེད་པའི་མཆོག །<line/>
བཀྲག་འཛིན་གཟུགས་མཆོག་དྲན་པའི་དཔལ། །རྡོ་རྗེ་ཅན་གྱི་བྱིན་སྟོབས་ཀྱིས། །སྐལ་པ་ཅན་གྱི་ཟས་སུ་བྱ། །སྐལ་མེད་རྣམས་ཀྱི་དུག་ཏུ་འགྱུར། །དཔེར་<line/>
</page>
<page index="250" id="126A">༄༅། །ན་སྦྲུལ་ལ་འོ་མ་བཞིན། །ས་མ་ཡ་ཛཿཀུ་སུ་ཙ་མ་མ། སྨུག་ཟིལ་ལྷ་མོ་མཉེན་གསལ་མ། །རླན་རྣམས་བདུད་རྩིར་སྒྱུར་<line/>
བྱེད་མ༑ ༑བདུད་རྩི་ཆུ་རྒྱུན་དངོས་གྲུབ་འཛིན། །རང་གཉེར་ལས་སྐལ་ཆུ་རྒྱུན་འབེབས། །ཤིང་ལོ་འདབ་ལས་བདུད་རྩི་སྒྱུར། །འབྲུ་ཐོག་སྣ་ཚོགས་དངོས་གྲུབ་<line/>
འཛིན༑ ༑རང་གཉེར་ལས་སྐལ་འབྲས་བུར་སྐྱེད། །ལྷ་མོ་སྲ་བརྟན་དབང་སྒྱུར་མ། །ཁུ་བ་བཅུད་ལས་བདུད་རྩིར་འགྱུར། །བདུད་རྩི་ཞུན་ཆེན་དངོས་གྲུབ་འཛིན།།<line/>
རང་གཉེར་ལས་སྐལ་བརྟན་པར་བྱེད། །རྡོ་རྗེ་ལྷ་མོ་ཤེལ་མདོག་མ། །ཉི་ཟེར་བདུད་རྩིར་སྒྱུར་བྱེད་མ། །གསལ་བ་མདངས་ཀྱི་དངོས་གྲུབ་འཛིན། །རང་གཉེར་ལས་<line/>
སྐལ་གཟི་བྱིན་སྐྱེད། །ལྷ་མོ་ཁྲོ་གཉེར་སྔོ་བསངས་མ། །དུར་ཁྲོད་རྫས་ལས་བདུད་རྩིར་སྒྱུར། །ཤ་ཆེན་སྣ་ཚོགས་དངོས་གྲུབ་འཛིན། །རང་གཉེན་ལས་སྐལ་<line/>
བྱིན་འབེབས་མ། །རྩེ་ཡི་ལྷ་མོ་བློ་གྲོས་མ། །རྩི་ཐོག་བདུད་རྩིར་སྒྱུར་བྱེད་མ། །རྩྭ་མཆོག་ཀུན་གྱི་དངོས་གྲུབ་འཛིན། །རང་གཉེར་ལས་སྐལ་ཚིམ་བྱེད་མ། །སྨན་<line/>
གྱི་ལྷ་མོ་ནོར་གྱི་རྒྱུན། །དུག་རྣམས་བདུད་རྩིར་སྒྱུར་བྱེད་མ། །བདུད་རྩི་སྨན་གྱི་དངོས་གྲུབ་འཛིན། །རང་གཉེར་ལས་སྐལ་འདི་ཀུན་ཡང༌། །རྡོ་རྗེ་གླུ་ཡིས་བརྟེན་<line/>
</page>
<page index="251" id="126B">ནས་ནི༑ ༑རྣལ་འབྱོར་ཆེན་པོའི་ཡོ་བྱད་དུ། །རོལ་མོས་དགའ་སྟོན་ལོངས་སྤྱོད་བྱ། །དེ་ནས་ལས་ཀྱི་གནས་སྐབས་འདིར། །ཕྱི་ནང་མཐུན་འཇུག་བཀའ་སྡོད་<line/>
པའི༑ ༑གཤིན་རྗེ་ཆོས་ཀྱི་ཕྱག་རྒྱ་ཡིས། །བྲན་གྱི་བྱ་བར་དབང་བསྡུས་ནས། །ཕྱི་མཚམས་སྲུང་བར་དབང་བསྐུར་ཏེ། །འབུར་རམ་ལུགས་སམ་རི་མོ་འམ། །<line/>
ཅི་འདྲ་བར་ནི་བྱས་ནས་ཀྱང༌། །ཕྱི་ཁྱམས་སྒོ་ཡི་ཕྱི་རོལ་དུ། །མ་ཧེ་ཁྲི་ལ་བཞག་ནས་ནི། །མཐུན་པའི་རྫས་ཀྱིས་མགུ་བྱས་ལ། །དེ་ཚེ་འདི་ཡིས་བསྐོ་བར་བྱ། །<line/>
གསང་ཆེན་ལྷུན་གྲུབ་ཕོ་བྲང་ནས། །ལས་ཀྱི་གཤིན་རྗེའི་ཕོ་བྲང་ནས། །བཅོམ་ལྡན་ཆོས་རྗེས་བཀའ་སྩལ་པ། །དེ་བཞིན་རིག་འཛིན་སྒྲུབ་པ་པོས། །བཀའ་གསང་<line/>
གཞུང་ཚན་འདི་སྒྲུབ་ཅིང༌། །ཡང་དག་དོན་ལ་དེས་འཇུག་ན། །འདི་དག་ནོར་བུ་རིན་ཆེན་ཏེ། །འདི་ལ་རྟོད་ཅིང་བར་གཅོད་པ། །ལྷ་སྲིན་སྡེ་བརྒྱད་འབྱུང་པོ་ཀུན། །<line/>
ཁྱོད་ཀྱི་འཁོར་དང་གཡོག་ཡིན་ཏེ། །རྣམ་པར་སྨིན་པའི་ཆོས་ཤོད་ལ། །གསང་བ་མཆོག་གི་རྣལ་འབྱོར་པས། །བླ་མེད་འབྲས་བུར་མ་གྱུར་ཚེར། །ས་འདི་ཡན་<line/>
ཆད་མ་གཏང་བར། །དཔལ་ཆེན་མི་ཕམ་བཀའ་མ་འདའ། །བདག་ཅག་ཡེ་ནས་གཉིས་མེད་དེ། །དེ་ཙམ་དོན་གྱི་དབྱིངས་སུ་གཅིག། ཕྱི་རོལ་སྐྱོང་བའི་མུ་རན་<line/>
</page>
<page index="252" id="127A">༄༅། །ལ༑ ༑རྡོ་རྗེ་ཡལ་དམ་ཐུབ་པར་མཛོད། །བཛྲ་ཡ་མ་རཱ་ཛ་ས་མ་ཡ་སྟྭཾ། ཞེས་པས་གཤིན་རྗེ་མནས་བསྒགས་ཏེ། །གལ་ཏེ་<line/>
འདས་ན་ཁོ་བདག་འཚིག །བརྩམ་པར་བྱ་བའི་ལས་ཆེན་པོ། །དངོས་གྲུབ་འབྱུང་བར་བྱེད་པའི་རྟེན། །ཕྱག་རྒྱ་ཆེ་དང་གཟུགས་མཆོག་གི །སྟེགས་བུ་ལེགས་<line/>
པར་སྦྱངས་ན་འགྲུབ། །མཚོན་པས་ཁྲིད་པར་བྱེད་པ་ཡི། །རྡུལ་ཚོན་འདུས་བྱས་རྒྱུ་རྣམས་ལ། །བརྙན་མའི་དཀྱིལ་འཁོར་བཤད་བགྱི་བ། །སོ་སོར་བརྟགས་ཏེ་བཤད་བགྱི་བ།<line/>
བརྟན་ཞིང་ངོས་འཇམ་ཁུང་བུ་ལ། །འབོར་ཁུང་ཁོད་སྙོམས་འཕང་མཐོ་བའི། །ཁ་དོག་ལྔ་ཡི་གཟུགས་བྱས་ནས། །དེས་ནི་མཚན་མའི་དངོས་གྲུབ་སྟེར། །ཤིང་ཤུན་རས་སམ་<line/>
དུར་ཁྲོད་ཀྱི། །ཞིང་ཆེན་རས་ལ་ཁ་དོག་ལྔས། །ཕྱག་རྒྱ་འབར་བའི་གཟུགས་བྲིས་ན། །དེ་ཡང་མཚན་མ་འབྱུང་པའི་རྟེན། །རྡོ་དང་ཤེལ་རྡོ་ལ་སོགས་པ། །<line/>
དུང་ངམ་བ་སོའི་རྒྱུ་ལས་ནི། །མཁས་པས་འབུར་དུ་དོད་བྱས་ནས། །མཚན་མ་འབྱུང་བའི་རྟེན་དུ་འགྱུར། །གསེར་དངུལ་རིན་ཆེན་ལ་སོགས་པ། །ཟངས་ལྕགས་<line/>
ཁར་བའི་རྒྱུ་དག་ལས། །མཁན་གྱིས་བླུགས་ཏེ་མ་ཉམས་ན། །དེ་ཡང་མཚན་མའི་རྟེན་དུ་འགྱུར། །བླཀྵ་བྱང་ཆུབ་ཤིང་ལ་སོགས། །རྒྱུད་ཤིང་ཡལ་ག་<line/>
</page>
<page index="253" id="127B">མཉན་པ་ལས། །ཕྱག་རྒྱའི་གཟུགས་དེ་ལེགས་སྦྱར་ན། །དེ་ཡང་རྟེན་དུ་མཁས་པས་བཤད། །མཉེན་ཅིང་སྦྱིན་པའི་མཆོག་རྣམས་ལ། །བཞིན་དང་འདྲིལ་<line/>
ཁུགས་ལེགས་སྦྱར་ཏེ། །ཕྱག་རྒྱ་ཆེན་པོའི་གཟུགས་བྱས་ན། །དེ་ཡང་བརྟེན་པའི་འོས་སུ་འགྱུར། །དེ་ལ་སོགས་པའི་རྒྱུ་རྣམས་ལ། །ཡི་གེའམ་ཡང་ན་<line/>
མཚན་རྟགས་སམ། །མིང་ངམ་ཐིག་ལེར་རྫས་ལ་བྲི། །བསྒྲུབས་ན་མཚན་མའི་རྟེན་དུ་འགྱུར། །དེ་ལས་རེ་ཞིག་འདིར་བཤད་དེ། །སྟེགས་བུ་ལ་བརྟེན་<line/>
མཚན་མ་དག །བསྒྲུབ་པའི་དོན་དུ་བརྟག་བཟུང་བ། །བརྩམ་པའི་ཐབས་ནི་འདི་ལྟ་སྟེ། །གོང་དུ་སྨོས་པའི་རྒྱུ་རྣམས་ལ། །སྟེགས་བུ་མཛེས་ཤིང་མཉམ་<line/>
བྱས་ཏེ༑ ༑ཀུན་ཏུ་གྲུ་བཞི་ཆ་མཉམ་ལ། །བདུད་རྩི་ལྔ་ཡི་སྦྱོར་བ་ཡིས། །མེ་ལོང་ལྟ་བུར་སྙིང་པོར་བྱ། །སྣང་བྱུང་ཡང་དག་བྱིན་བརླབས་ཅན། །ཡེ་ཤེས་རང་<line/>
བྱུང་གྲུབ་པའི་རྫས། །བཀའ་གསང་རྨད་བྱུང་ཕོ་བྲང་དུ། །དུར་ཁྲོད་རྫས་ལྔས་སྐྱང་ནུལ་བྱ། །རྡོ་རྗེ་སྲད་བུའི་ཐིག་གདབ་པ། །ཆོ་ག་རྣམ་པར་བཤད་བགྱི་བ། །<line/>
གསང་བའི་ལྕང་ལོ་འཁྲིལ་མང་དང༌། །རྡོ་རྗེ་རྒྱུན་ཐག་ལ་སོགས་པ། །རིང་ཐུང་མཎྜལ་འཁོར་ཁྱུད་ལ། །འཇུར་མདུད་ཅན་དུ་མ་གྱུར་པའི། །སུམ་སྒྲིལ་<line/>
</page>
<page index="254" id="128A">༄༅། །སྙོམས་པར་ཚད་ལྡན་ལ། །ཡེ་ཤེས་ལྔ་ཡི་རང་བཞིན་གསལ། །རྒྱུ་དེ་བྱིན་གྱིས་བརླབ་པའི་ཐབས། །ཐབས་དང་ཤེས་རབ་<line/>
འབྲེལ་བ་ཡི། །ཡི་གེ་གཉིས་ཀྱི་འཕྲོ་འདུ་ལས། །དཀར་དམར་འོད་ཀྱི་གསེར་ཕྲེང་འཕྲོ། །རྡོ་རྗེ་གསང་བའི་ཐབས་ཀྱིས་དེ། །བྱང་ཆུབ་སེམས་འདྲེན་འཁལ་<line/>
བའི་ཡུམ། །ངེས་པར་བརྟགས་ཏེ་འདིར་བཟུང་བ། །མཚན་ལྡན་བཀྲ་ཤིས་གསང་བའི་ཡུམ། །སྨིན་དཀྱུས་རིང་ལ་ལག་སོར་ཕྲ། །ཚིགས་མིག་ཟླུམ་ལ་ཕྲ་<line/>
བར་བཤད། །ཁ་ནས་ཨུཏྤལ་ངད་ལྡང་ཞིང༌། །ལུས་ལ་ག་པུར་ཙནྡན་དྲི། །ཡིད་འོང་མཚན་ལྡན་རྐེད་སྐབས་ཕྱེད། །སྐྲ་འཇམ་མཐོན་མཐིང་གཡས་སུ་<line/>
འཁྱིལ༑ ༑སོ་དཀར་ཚགས་དམ་དཀར་དམར་ཕྱེད། །མིག་གི་དཀྱུས་རིང་སྨིན་དཀྱུས་ལེགས། །ཟར་མའི་མེ་ཏོག་རྒྱས་འདྲའི་སྤྱན། །དཔྲལ་བའི་དབྱེས་ཕྱེ་སྐྲ་<line/>
མཚམས་འཁྱུག །སྣ་བཟང་མདོག་གསལ་པདྨའི་རིགས། །ལུས་དྲང་སྐེ་རིང་སེམས་མའི་ཚུལ། །ནུ་མའི་དཀྱིལ་མཐོ་ཟླ་རྒྱས་འདྲ། །ཤ་དཀར་ཚོགས་དམ་<line/>
འཁྲིལ་བག་ཆགས། །ཁོང་དལ་འགྲོ་ན་གོམ་པ་འཇམ། །སྐད་ནི་ངང་པ་གཞོན་ནུ་སྒྲོག །ཅིར་ཡང་མཛེས་པའི་སྟབས་ཚུལ་ལྡན། །སྐྱེས་བུ་བླ་མས་ཡུམ་<line/>
</page>
<page index="255" id="128B">དུ་གཟུང༌། །གཟུངས་མར་བྱིན་གྱིས་བརླབ་པ་ནི། །ཡུམ་གྱི་ཕུང་པོ་གནས་ལྔར་ནི། །བདེ་བར་གཤེགས་པའི་ས་བོན་ལྔ། །འཕྲོ་འདུ་གསལ་བར་གྱུར་པ་དང༌།།<line/>
སངས་རྒྱས་བྱིན་བརླབས་དབང་བསྐུར་ནས། །བདེ་གཤེགས་ཡུམ་ལྔའི་སྐུ་མཆོག་གསལ། །རྡོ་རྗེ་ཡབ་ལའང་དེ་བཞིན་ཏེ། །དེ་ལྟར་གསལ་བར་གྱུར་པ་<line/>
དང༌། །ཡུམ་གྱི་མཁའ་ལ་མེ་རི་བསྒོམ། །གསང་བ་དབུགས་ཀྱི་ཟླ་གམ་ལ། །བྱང་ཆུབ་སེམས་ཀྱི་འཕྲོ་འདུ་བྱ། །གཟུགས་བརྙན་ཇི་ལྟར་གསལ་བ་<line/>
བཞིན༑ ༑ཡུམ་གྱི་མཁའ་ལ་དེ་བཞིན་ནོ། །དེ་ནས་རྡོ་རྗེ་ཚིག་འདི་ཡིས། །ལུས་ཀྱི་ཡུམ་ལ་ངེས་པར་བསྒོ། །ཤེས་རབ་ལྷ་མོ་གསང་བའི་ཡུམ། །འདོད་<line/>
རྐུར་སྒྱུར་བའི་འཕྲུལ་མེ་ཆེ། །ཆགས་པའི་ཚུལ་གྱིས་ཐབས་ལ་འདུད། །གཡོན་དུ་འཁྲིལ་ཅིང་གཡས་སུ་འཁྱུད། །འཛུམ་པའི་མདངས་ཀྱིས་ཟླ་གམ་སྦྱོར།།<line/>
གསང་བའི་བྱང་ཆུབ་སེམས་འདྲེན་པ། །ཁྱོད་ནི་ལྷ་མོ་རྒྱལ་བའི་སྲས། །རང་བཞིན་ཆོས་ཀྱི་མཚན་ལྡན་མ། །རྡོ་རྗེ་ལས་ཀྱི་ཡུམ་ཡིན་གྱི། །གསང་བའི་ལས་<line/>
རྣམས་ཀུན་བྱོས་ཤིག །ལག་པ་འཁོར་ལོའི་གཞལ་ཡས་སུ། །ཉི་ཟླ་འབར་བའི་ཚོགས་བཀོད་དེ། །གསང་བའི་བྱང་ཆུབ་དཀར་དམར་འདི། །ཐིག་ལེ་<line/>
</page>
<page index="256" id="129A">༄༅། །ཡི་གེའི་ངོ་བོར་གདབ་།ལས་ཀྱི་རྡོ་རྗེ་འབར་བ་ཡི། །རྡོ་རྗེ་གར་གྱི་ཕྱག་རྒྱ་ཡིས། །བྱང་ཆུབ་སེམས་ཀྱི་ཐིག་འདི་དྲོངས། །རྡོ་རྗེ་གསང་<line/>
བའི་ལས་འདི་དྲོངས། །རྡོ་རྗེ་གསང་བའི་ལས་འདི་གྱིས། །ཨོཾ་ཙནྡྲ་དྷ་ར་ཧྲཱི་ཞེས་པའི། །གསང་བའི་ཐབས་ཀྱི་སྦྱོར་བ་ཡིས། །རྫས་མཆོག་འབར་བའི་ཐིག་<line/>
ལེ་ཡིས༑ ༑གནས་ལྔ་དག་གི་གཞལ་ཡས་སུ། །གསང་བའི་ཐབས་ཀྱི་ཐིག་ལེ་བྱ། །སྲད་བུའི་སྦྱོར་བ་དེ་རྫོགས་ནས། །གོལ་སྒྲིབ་རྟག་ཆད་སྐྱོན་བྲལ་<line/>
བའི༑ ༑ཆེ་ཆུང་ཡ་ཡོ་མེད་པ་ཡི། །རྡོ་རྗེ་དབུ་མའི་ཐིག་འདི་དགྱེ། །ཆོས་ཀྱི་དབྱིངས་ཀྱི་གཞལ་ཡས་སུ། །མི་དམིགས་བདལ་བའི་མཎྜལ་ལ། །ཡེ་ཤེས་ལྔ་<line/>
ཡི་ཐིག་འཕྲོས་པས། །བདེ་ཆེན་རྣམ་ཐར་ཕྱག་རྒྱའི་ཚོགས། །ཀུན་གཞི་ནམ་མཁའི་གཞལ་ཡས་སུ། །ཉོན་མོངས་རྟོག་པའི་མཎྜལ་ལ། །ཡེ་ཤེས་<line/>
འོད་ཟེར་ཐིག་འཕྲོས་པས། །ཕྱག་རྒྱ་རྡོ་རྗེ་འབར་བའི་ཚོགས། །མཁའ་དབྱིངས་གསང་བའི་གཞལ་ཡས་སུ། །ཟླ་གམ་པདྨའི་མཎྜལ་ལ། །བྱང་ཆུབ་<line/>
སེམས་ཀྱི་ཐིག་འཕྲོས་པས། །ཡེ་ཤེས་སེམས་དཔའ་གསལ་བའི་ཚོགས། །བཀྲ་ཤིས་དབེན་པའི་གཞལ་ཡས་སུ། །མཚན་མ་རྟེན་གྱི་མཎྜལ་ལ།<line/>
</page>
<page index="257" id="129B">རྡོ་རྗེ་སྲད་བུའི་ཐིག་འཕྲོས་པས། །ཆོ་འཕྲུལ་གཟུགས་བརྙན་ཕྱག་རྒྱ་འབར། །སྟོང་གསུམ་གསང་བའི་དཀྱིལ་འཁོར་དུ། །རྨད་བྱུང་རྡོ་རྗེའི་ཐིག་འགྱེད་ན། །གསང་<line/>
བའི་དམ་ལ་གནས་པ་ཡི། །འབྱུང་པོ་སྐྱེ་བོ་གདོལ་པ་ཅན། །རྡོ་རྗེ་རྩལ་གྱི་ཧཱུཾ་རིང་ལས། །རྡོ་རྗེ་མཚོན་ཆའི་བུ་ཡུག་འཚུབ། །ཕྱོགས་མཚམས་བླ་འོག་ཁྲོ་<line/>
བོས་གཏམས། །འབར་བ་གསང་བའི་མཚམས་བཟུང་སྟེ། །ཕྱི་རོལ་སྡེ་པའི་འགྲུལ་རྣམས་གཅད། །རྡོ་རྗེ་མཚོན་ཆ་འབར་བའི་ཚོགས། །སྲེག་དང་འཇོམས་<line/>
པའི་དྲག་ཤུལ་ཅན། །རྡོ་རྗེ་ལྕེ་ཡིས་འདིར་གདེག་བྱ། །རྡོ་རྗེ་ཉི་མའི་གཞལ་ཡས་སུ། །རྡོ་རྗེ་དཔལ་བེའུ་འོད་ཀྱི་ཐིག །མེ་ལོང་ཡེ་ཤེས་རང་བཞིན་ཅན། །རྣལ་<line/>
འབྱོར་ཅན་གྱིས་གདབ་པར་བྱ། །དེ་བཞིན་རིན་ཆེན་འབར་བའི་ཞལ། །པདྨ་ཟླ་བའི་འཁོར་ལོ་ཡི། །དཔག་མེད་ནམ་མཁའི་གཞལ་ཡས་སུ། །རིགས་ཀྱི་<line/>
དཔལ་བེའུ་འོད་ཀྱི་ཐིག །ཡེ་ཤེས་བཞི་ཡི་རང་བཞིན་ཅན། །རྣལ་འབྱོར་ཅན་གྱིས་གདབ་པར་བྱ། །རྡོ་རྗེ་མཁའ་ལ་འཁྲོ་ལོ་བསྐོར། །ཐབས་དང་ཤེས་རབ་<line/>
ཟུང་ཡ་བཞིས། །སོ་སོའི་ཕྱག་ཏུ་གནས་ནས་ནི། །ནམ་མཁའ་དབུས་ཀྱིས་ཉིང་པོ་ལ། །སྲད་བུ་བཞི་ཡི་རྒྱ་གྲམ་བྲེ། །དེ་ནས་རྡོ་རྗེ་བརྟན་བའི་ས། །དབུས་ཀྱི་ཕོ་<line/>
</page>
<page index="258" id="130A">༄༅། །བྲང་དགུ་པ་ནི། །རྡོ་རྗེ་སྲད་བུའི་ཐིག་ཆེན་གྱིས། །ཕྱག་རྒྱ་བཞུགས་པའི་གནས་རྣམས་ཀུན། །ཆེ་ཆུང་མེད་པར་སྙོམས་པར་བྱ། །<line/>
འདིར་ནི་རྡོ་རྗེ་མུ་ཁྱུད་བདུན། །འབྱུང་བའི་རིམ་པ་དྲུག་བར་དུ། །འཁོར་ལོ་དྲུག་བརྩེགས་སྙིང་པོར་འབར། །གྲུ་ཆད་རྩིབས་མཚན་མེ་རི་འཕྲོ། །མུ་ཁྱུད་<line/>
ཚར་གསུམ་འབར་བའི་ཕྲེང༌། །བར་ཁྱམས་བཞིས་མཛེས་ཕྱི་ཁྱམས་དང༌། །ལྔར་གསལ་སྒོ་དགུ་ཤར་དུ་བརྩེགས། །ཕོ་བྲང་དེ་ཡི་གནས་གནས་སུ།།<line/>
ཕྱག་རྒྱའི་ཚུལ་རྣམས་འབྱུང་བ་ནི། །མུ་ཁྱུད་མཐའ་ཟད་ཡན་ཆད་དུ། །ཡབ་ཡུམ་དྲུག་ཅུ་རྩ་བཞི་ཡི། །ཆོ་འཕྲུལ་དམ་ཚིག་ཚད་མེད་པ། །རོལ་པ་འཇིགས་<line/>
བྱེད་འཇིགས་བྱེད་ཆེ། །ཀ་ཙ་ལི་ལ་སོགས་པར་བྲི། །དེ་བཞིན་ཟ་བྱེད་ཡབ་ཡུམ་བཞི། །ལས་ཀྱི་ལྷ་སྟེ་ཧེ་རུ་ཀ། །འཁོར་ལོ་མཐའ་མའི་རྩིབས་ལ་དགོད། །<line/>
གནས་དང་ཡུལ་གྱི་ཕྱག་རྒྱ་དག །གྲུ་ཆད་ཕྱི་དང་ནང་ལ་དགྲམ། །ཧཱུཾ་ཆེན་བཅུ་ཡི་ཡབ་ཡུམ་དག །ཤིན་ཏུ་མཛེས་པར་དང་པོ་ལའོ། །དེ་ཉིད་ལ་ནི་མ་<line/>
བརྒྱད་དང༌། །གིང་ཆེན་བཅོ་བརྒྱད་རྒྱས་པར་དགོད། །གཉིས་པའི་ཁྱམས་ལ་མཁའ་འགྲོ་བརྒྱད། །ཤུགས་འགྲོ་བརྒྱད་ཀྱང་དེ་བཞིན་ནོ། །གསུམ་པའི་<line/>
</page>
<page index="259" id="130B">ཁྱམས་ལ་ཕྲ་མེན་བརྒྱད། །དེ་བཞིན་འབར་མ་བརྒྱད་རྣམས་བྲི། །བཞི་པའི་ཁྱམས་ལ་ཕོར་ཐོགས་བརྒྱད། །དེ་བཞིན་སྲིན་མོ་གཞོང་ཐོགས་བརྒྱད། །ཀུན་ཏུ་མཛེས་<line/>
པར་བྲི་བར་བྱ། །ལྔ་པའི་ཁྱམས་ནི་ཐ་མ་ལ། །རྡོ་རྗེ་སླས་དང་བྲན་མོ་དང༌། །ཕོ་ཉ་ལ་སོགས་རྒྱས་པར་དགྲམ། །དེ་ཡང་ཚུལ་དུ་དགོད་པ་ནི། །གོང་མ་དག་ནི་རྒྱུ་<line/>
རྣམས་ལས། །ཀ་ཙ་ལི་ལ་སོགས་པ་དང༌། །ཇི་ལྟར་འབྱོར་པ་དེ་ལྟར་བྲི། །མཆོད་པའི་ཡོ་བྱད་ཐམས་ཅད་དང༌། །རྨད་དུ་བྱུང་བའི་རྫས་མཆོག་དང༌། །རྡོ་རྗེ་<line/>
གསང་བའི་རིམ་གྱིས་དཀོད། །རྡོ་རྗེ་གསང་སྒོ་ཕྱེ་ནས་ནི། །ཏིང་འཛིན་དཀྱིལ་འཁོར་ཀུན་རྫོགས་ནས། །རང་བཞིན་ཡུལ་ནས་ཕབ་ནས་ནི། །བསྒྲུབ་པའི་དཀྱིལ་<line/>
འཁོར་དེར་རྫོགས་བྱ། །འདིར་ཡང་དོན་གྱི་ཁྱད་པར་གྱིས། །རིག་འཛིན་ཆེ་བའི་ས་སྦར་བ། །ཤར་གྱི་གདན་གྱི་ཁྱད་པར་ལ། །རྡོ་རྗེ་སེངྒེས་བཏེགས་འཁོར་ལོ། །<line/>
ཟླ་བ་ཉི་མ་གཡས་གཡོན་གྱི། །ཞབས་རྟེན་ཚུལ་གྱི་མཎྜལ་ནི། །རྡོ་རྗེ་རྒྱལ་པོ་ཡབ་ཡུམ་བཞུགས། །ལྷོ་ཡི་གདན་གྱི་ཁྱད་པར་ལ། །གླང་ཆེན་རྡོ་རྗེས་བཏེགས་<line/>
འཁོར་ལོ། །པདྨ་གཡས་གཡོན་ཞབས་བརྟེན་ཚུལ། །རྡོ་རྗེ་རྒྱལ་བ་ཡབ་ཡུམ་བཞུགས། །བྱང་གི་གདན་གྱི་ཁྱད་པར་ལ། །པདྨ་རྡོ་རྗེ་བཏེགས་རྒྱ་གྲམ། །རྡོ་རྗེ་<line/>
</page>
<page index="260" id="131A">༄༅། །ཀརྨ་ཡབ་ཡུམ་བཞུགས། །ནུབ་བམ་ཕྱོགས་སམ་མཚམས་གཞན་དུ། །གཞི་རྣམས་གཅིག་ཏུ་གྱུར་པ་ལ། །མཎྜལ་རྒྱུན་མ་<line/>
ཆད་པ་ལ། །རྡོ་རྗེས་གཏམས་ཤིང་སྦྲེལ་བྱས་ནས། །པདྨ་ཕྱོགས་གཅིག་ཆེར་འབར་བ། །ཁ་དོག་འབར་བའི་འོད་ཀྱིས་དཀྲིགས། །རྩལ་འཕང་ཆེ་ཆུང་ཁྱད་<line/>
པར་གྱིས། །སྐལ་དང་ལྡན་ནམ་མི་ལྡན་པའི། །ལ་ལ་དག་ལ་ཟླ་བ་ནི། །རངས་པའི་གདན་གྱི་མཚན་མ་ལ། །དེ་ཡང་རྩལ་འཕང་ཆེ་ཆུང་ལ། །ལ་ལ་རྩེ་<line/>
གསུམ་རྡོ་རྗེས་མཚན། །ལ་ལ་རྡོ་རྗེ་ཕྱེད་མས་མཚན། །ལ་ལ་མ་རངས་ཟླ་གམ་ཁ། །ནང་དུ་བསྟན་པས་མཚན་པར་བྱའོ། །ལ་ལ་རྩེས་འབིགས་རྣམ་<line/>
པར་མཚན། །ལ་ལ་པདྨ་བརྩེགས་པས་མཚན། །ལ་ལ་དག་ལ་མཚན་མ་མེད། །ལ་ལས་གདན་དེ་མི་ནོན་ཏེ། །ནར་མ་གང་ཟག་མི་ཡི་རྫས། །སོ་<line/>
སོའི་བདེ་བའི་ཐབས་སུ་སྦྱར། །ཀུན་ཏུ་བདེ་བར་སྦྱར་བའི་ཕྱིར། །པི་པར་སྟན་ཞེས་གྲགས་པ་སྟེ། །ཀུན་ཏུ་ཁྱབ་པར་ལུས་བདེར་སྦྱར། །རྨད་བྱུང་བསྒྲུབ་<line/>
པའི་དཀྱིལ་འཁོར་དུ། །འཇུག་དང་དངོས་གྲུབ་སྩོལ་བ་དང༌། །དབང་བསྐུར་བ་ཡི་ལས་རྣམས་བྱ། །འདོད་པར་བྱ་བ་སྒྲུབ་པ་དང༌། །གཏོར་མ་ལ་སོགས་རྫས་<line/>
</page>
<page index="261" id="131B">ཀྱི་རྣམས། །ཆ་གསུམ་དག་ལ་བགོས་ནས་ཀྱང༌། །གཅིག་ནི་སྦྱིན་སྲེག་ལས་མཆོག་བྱ། །གཅིག་ལ་རྣལ་འབྱོར་ལོངས་སྤྱོད་གཏེར། །གཅིག་ནི་མཁའ་འགྲོའི་<line/>
འཁོར་ཚོགས་བསྐྱང༌། །གནས་སུ་བཀྲ་ཤིས་ལ་སོགས་ཀྱིས། །སྒྲུབ་པ་རྫོགས་པས་མཐར་དབྱུང་ངོ༌། །དུར་ཁྲོད་གསང་མཆོག་དབྱིངས་ཉིད་ལ། །དཀྱིལ་འཁོར་<line/>
དགུ་བརྩེགས་དཔལ་གྱི་རྒྱ། །ཡེ་ཤེས་དགུ་ཡི་ཁོང་གསེང་གསལ། །མེ་རི་འོད་ཀྱི་ཐིག་ཐག་གཅད། །འཁོར་ལོ་ཚོགས་ཆེན་བསྒྲུབ་པའི་ས། །རྣལ་འབྱོར་རྩལ་<line/>
མཆོག་ཅན་གྱི་གནས། །སྒྲུབ་པ་རྩ་ཡི་དཀྱིལ་འཁོར་ཏེ། །དུར་ཁྲོད་གསང་བ་མཆོག་གི་མདོ། །རྒྱུད་ཀྱི་རྒྱལ་པོ་ཆེན་པོ་རྡོ་རྗེ་བཀོད་པ་ཀུན་འདུས་རིག་པའི་<line/>
མདོ་ལས། །ཚོགས་ཆེན་འདུས་པའི་སྒྲུབ་ལུགས་ཀྱི་ལེའུ་སྟེ་བཅུ་གཉིས་པའོ།། །།དེ་ནས་སེམས་དཔའི་རྡོ་རྗེ་དམ་པ་དེས་འདི་སྐད་ཅེས་<line/>
བཀའ་སྩལ་ཏོ། །འདུས་པ་ཆེན་པོའི་ཚོགས། རིག་འཛིན་ཐམས་ཅད་ངེས་པར་འགྲུབ་པར་འདོད་ན་འདི་ལྟར་རིག་པར་བྱའོ། །དེ་བཞིན་ཐམས་ཅད་<line/>
ཀུན་རྫོགས་ནས། །རིགས་ཀྱི་ཁྱད་པར་འདི་དག་དབྱེ། །སོ་སོའི་རིགས་སུ་བསྒྲུབ་པར་བྱ། །རྡོ་རྗེ་ཅན་ལ་དཔལ་བེའུ་ནི། །དཀྱིལ་འཁོར་རྡོ་རྗེ་འབར་བ་འོ།།<line/>
</page>
<page index="262" id="132A">༄༅། །དེ་བཞིན་རིན་ཆེན་རིན་ཆེན་ཏེ། །པདྨ་དམར་པོ་འོད་ཀྱི་དཀྱིལ། །ལས་ནི་ཀུན་ཏུ་རྒྱ་གྲམ་འབར། །དེ་བཞིན་རིན་ཆེན་འཁོར་ལོ་འབར། །<line/>
སོ་སོའི་རིགས་རྣམས་གཙོར་གཞག་སྟེ། །འཁོར་ནི་དེ་བཞིན་མི་འགྱུར་བ། །རྣམ་པར་བཀོད་དེ་ལེགས་སྦྱར་ནས། །བསྙེན་པ་དང་ནི་ཉེ་བསྙེན་པ། །སྒྲུབ་དང་<line/>
སྒྲུབ་ཆེན་རྫོགས་པར་བསྒྲུབ། །ཏིང་འཛིན་རྩལ་གྱི་ཁྱད་པར་ནི། །སོ་སོའི་རིགས་ནི་གང་ཡིན་པ། །ཏིང་འཛིན་བྱེ་བྲག་མང་པོ་ལ། །ཡིད་ཀྱི་སྦྱོར་བ་གསལ་བར་<line/>
བྱ༑ ༑ངེས་ནི་རིག་འཛིན་གང་འདོད་པ། །གསལ་བར་ངེས་པར་འགྲུབ་པ་ཡིན། །ཞེས་གསུངས་སོ། །རྒྱུད་ཀྱི་རྒྱལ་པོ་ཆེན་པོ་རྡོ་རྗེ་བཀོད་པ་ཀུན་འདུས་རིག་པའི་མདོ་ལས།<line/>
རྡོ་རྗེ་རིག་འཛིན་སྒྲུབ་པའི་ལེའུ་སྟེ་བཅུ་གསུམ་པའོ།། །།དེ་ནས་ཡང་སེམས་དཔའི་རྡོ་རྗེ་དེས་འདི་སྐད་ཅེས་གསུངས་སོ། །འདུས་པ་ཆེན་<line/>
པོའི་ཚོགས། ཆོས་ཐམས་ཅད་ནི། བླང་དོར་མེད་པར་རིག་པར་བྱའོ། །ཆོས་ཉིད་མཉམ་པའི་རང་བཞིན་ལ། །བཟང་ངན་རྟོག་པའི་ཚིག་དང་བྲལ། །བདག་དང་<line/>
གཞན་དུ་དབྱེར་མེད་དེ། །གཙང་ངམ་མི་གཙང་གཉིས་སུ་མེད། །ཅེས་གསུངས་སོ། །དེ་ནས་འཁོར་དེར་འདུས་པར་གྱུར་པའི་རིག་འཛིན་མིའི་ཐོད་པ་ཅན་མང་པོ་<line/>
</page>
<page index="263" id="132B">དག་རྣམ་པར་འཛིན་པ་རྣལ་འབྱོར་གྱི་གྲལ་ནས་ལངས་ཏེ། ཨ་ལ་ལ་ཧོ་ཞེས་བྱ་བའི་སྒྲ་ཆེན་པོ་བརྗོད་ནས་འདི་སྐད་ཅེས་གསོལ་ཏོ། །བཅོམ་ལྡན་འདས་ཀྱིས་<line/>
བཀའ་སྩལ་པ་ལ་བདག་ཅག་ཤིན་ཏུ་གནས་པར་འཚལ་ན། བདག་ཅག་རྣམས་ཀྱི་དམ་ཚིག་ནི། བཅོམ་ལྡན་འདས་ཀྱིས་མ་གསུངས་སོ། །ཞེས་གསོལ་<line/>
པ་ལས༑ བཅོམ་ལྡན་འདས་ཀྱིས་བཀའ་སྩལ་པ། མིའི་ཐོད་པ་ཅན་རྣམས། རང་རང་ཇི་ལྟར་དགའ་བའི་དམ་ཚིག་རྣམས་སྤོབས་པ་སྐྱེད་ལ་ཕུལ་ཅིག་<line/>
ཅེས་གསུངས་པ་ལས། འདོད་ཆགས་ཀྱི་རིག་འཛིན་བྲམ་ཟེ་མིའི་ཐོད་པ་ཅན་རྡོ་རྗེ་ཐལ་བའི་དབྱངས་ཞེས་བྱ་བས་འདི་སྐད་ཅེས་གསོལ་ཏོ། །བཅོམ་<line/>
ལྡན་འདས། བདག་ཅག་གི་དམ་ཚིག་ནི། འདི་ལྟ་སྟེ། མ་དང་སྲིང་མོ་བུ་མོ་དང༌། །རྒྱུ་དང་མི་རྒྱུའི་འཇིག་རྟེན་གྱི། །བུད་མེད་ཐམས་ཅད་ཐམས་ཅད་ལ། །<line/>
འདོད་པའི་ཆགས་བཅི་སྤྱད་ཀྱང༌། །ཡང་དག་རིག་ནི་མི་གོས་སོ། །ཞེས་གསོལ་ཏོ། །དེ་ནས་རིག་འཛིན་རཀྵ་མིའི་ཐོད་པ་ཅན་ཞེས་བྱ་བ་དེས་འདི་སྐད་ཅེས་གསོལ་<line/>
ཏོ༑ ༑བཅོམ་ལྡན་འདས། བདག་གི་དམ་ཚིག་འདི་ལྟ་སྟེ། །སེམས་ཅན་ཐམས་ཅད་བསད་ནས་ཀྱང༌། །ཟག་པ་མི་གཙང་སྙིགས་མ་དང༌། །མི་ཤ་ལ་སོགས་<line/>
</page>
<page index="264" id="133A">༄༅། །ཐམས་ཅད་ཀུན། །ཟོས་ན་དམ་ཚིག་མཆོག་ལགས་ཏེ། །མཐུ་དང་གཟི་བྱིན་འཕེལ་བར་འགྱུར། །བདག་གི་དམ་ཚིག་དེ་ལག་<line/>
སོ༑ ༑ཞེས་གསོལ་ཏོ། །དེ་ནས་ཡང་གནོད་སྦྱིན་རིག་འཛིན་ཡཀྵ་མིའི་ཐོད་པ་ཅན་ཞེས་བྱ་བས་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་གི་<line/>
དམ་ཚིག་འདི་ལྟ་སྟེ། །མི་ཡི་བདག་པོ་ཐམས་ཅད་ལ། །འདོད་པ་ཐམས་ཅད་འཕྲོག་པ་དང༌། །གསེར་ལ་སོགས་པ་བརྐུ་སྤྱད་ཀྱང༌། །ཡང་དག་རིག་ནི་<line/>
མི་གོས་ཏེ། །འདོད་པ་གྲུབ་པའི་མཆོག་ཏུ་འགྱུར། །བདག་གི་དམ་ཚིག་དེ་ལགས་སོ། །ཞེས་གསོལ་ཏོ། །དེ་ནས་ཡང་མུ་སྟེགས་རིག་འཛིན་འོད་སྲུང་<line/>
རལ་པ་ཅན་ཞེས་བྱ་བས་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་གི་དམ་ཚིག་ནི། འདི་ལྟ་སྟེ། མི་ཡི་མགོ་བོ་བཅད་ནས་ཀྱང༌། །<line/>
བཟང་དང་ངན་ནི་བྱེ་བྲག་རྣམས། །རིག་པས་བརྟགས་ཏེ་ཤེས་བྱས་ནས། །བཟང་བའི་རྟགས་ཅན་བསྟེན་བྱ་སྟེ། །དཀར་པོ་ར་རི་ལྕང་ལོ་ཅན། །འདི་དག་<line/>
རྟག་ཏུ་སུ་འཆང་བ། །འདོད་པ་ཐམས་ཅད་འགྲུབ་པ་སྟེ། །རྒོལ་བ་ཐམས་ཅད་འཇོམས་པར་ནུས། །ཡིད་བཞིན་ནོར་བུ་ཅི་འདྲ་བར། །དེ་ཡི་ཡོན་ཏན་<line/>
</page>
<page index="265" id="133B">འདི་ལས་བྱུང༌། །བདག་གི་དམ་ཚིག་དེ་ལགས་སོ། །ཞེས་གསོལ་ཏོ། །དེ་ནས་ཡང་བྲམ་ཟེ་ཤ་ལ་དགའ་བ་དང༌། ཤ་ཟ་མོའི་རིག་འཛིན་རྣམས་ཀྱིས་འདི་སྐད་<line/>
ཅེས་གསོལ་ཏོ། །བཅོམ་ལྡན་འདས། བདག་ཅག་གི་དམ་ཚིག་ནི། འདི་ལྟ་སྟེ། བ་གླང་ཁྱི་ཤ་རྟ་ཤ་དང༌། །མི་ཤ་གླང་ཆེན་ཤ་ལ་སོགས། །ཤ་རྣམས་<line/>
འདྲ་བར་གཙང་སྨེ་མེད། །ཟོས་ན་ཡོན་ཏན་སྣ་ཚོགས་འགྲུབ། །བདག་གི་དམ་ཚིག་དེ་ལགས་སོ། །ཞེས་གསོལ་ཏོ། །དེ་ནས་ཡང་སྲིན་མོའི་རིག་འཛིན་ཁྲག་འཕྲོག་<line/>
མ་ཞེས་བྱ་བ་ལ་སོགས་པས་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་ཅག་གི་དམ་ཚིག་ནི། འདི་ལྟ་སྟེ། །སྲོག་ཆགས་སེམས་ཅན་ཐམས་ཅད་ཀྱི། །བསད་<line/>
པའི་ཁྲག་ནི་དྲོན་མོ་དག །འཐུངས་ན་གཟི་བྱིན་འབར་བར་འགྱུར། །བདག་གི་དམ་ཚིག་དེ་ལགས་སོ། །ཞེས་གསོལ་ཏོ། །ལྷ་མོ་ཀླུ་མོ་རིགས་ངན་མོ་ལ་སོགས་<line/>
པ་བུད་མེད་ཀྱི་ཚོགས་ཐམས་ཅད་ཀྱིས་འདི་སྐད་ཅེས་གསོལ་ཏོ། །བདག་ཅག་རྣམས་ཀྱི་དམ་ཚིག་འདི་ལྟ་སྟེ། བྲོ་གར་གླུ་ཚིག་ཆེན་པོ་ནི། །ཐམས་ཅད་བསྟེན་<line/>
པའི་མཆོག་ལགས་ཏེ། །བྲོ་ཡི་འཇོ་ཚུལ་སྟབས་ཆེན་དང༌། །གླུ་ཡི་སྙན་དངགས་དོན་བསྒྲགས་ནས། །ཡིད་ཀྱི་དབང་པོ་ཐམས་ཅད་འཕྲོག། བསྟེན་པའི་ཐབས་<line/>
</page>
<page index="266" id="134A">༄༅། །ཀྱིས་འཁྲིག་སྤྱོད་པ། །འདི་ནི་དགའ་བའི་དམ་ཚིག་སྟེ། །བདག་ཅག་རྣམས་ཀྱི་དམ་ཚིག་ལགས། །ཞེས་གསོལ་ཏོ། །དེ་ནས་རིག་<line/>
འཛིན་དེ་ཀུན་གྱིས་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་ཅག་རྣམས་ཀྱི་སྤྱིའི་དམ་ཚིག་ནི། འདི་ལྟ་སྟེ། དཀར་ནག་ལས་ནི་ཅི་སྤྱད་ཀྱང༌།།<line/>
རྣམ་པར་སྨིན་པའི་འབྲས་བུ་དང༌། །རབ་འབྲིང་ཐ་དད་བྱེ་བྲག་མེད། །དེ་བཞིན་འདི་ལ་བདེ་སྡུག་གམ། །དགེ་དང་མི་དགེའི་རྩོད་པ་མེད། །རྣོན་པོའི་མཚོན་གྱིས་<line/>
གཅད་དུ་མེད། །ཅི་ཕྱིར་རྣམ་པ་བདུན་སྟོང་པས། །ཐོགས་པ་མེད་པའི་དོན་ཕྱིར་རོ། །སྲོག་ཀྱང་གཅད་ཅིང་གསད་དུ་མེད། །ཅི་ཕྱིར་རྫས་འདི་འཇིགས་པས་སོ། །སྡིག་<line/>
པ་ཆེན་པོའི་ལས་རྣམས་ཀུན། །བདག་གིས་བྱས་སམ་གཞན་བྱེད་བཅུག །གལ་ཏེ་གངྒཱའི་བྱེ་སྙེད་ཀྱི། །སེམས་ཅན་དེ་ལ་སྦྱིན་བྱིན་དང༌། །དེ་བཞིན་གངྒཱའི་བྱེ་སྙེད་<line/>
ཀྱི༑ ༑སེམས་ཅན་ཐམས་ཅད་བསད་པ་གཉིས། །ཡང་དག་རིག་ལ་ཐ་དད་མེད། །ནམ་མཁའ་དག་ལ་རྡུལ་དང་ཆུས། །ཇི་ལྟར་མི་ཆགས་པ་བཞིན་ནོ། །གང་ཞིག་<line/>
ཁྲེལ་དང་འཛེམ་ལྡན་ན། །དོགས་པའི་རྟོག་པ་དེ་བཟུང་བས། །དམྱལ་བ་ཆེན་པོར་ལྟུང་བར་འགྱུར། །ཆགས་པའི་སྤྱོད་པ་ལ་སོགས་ཀྱིས། །ལུས་རྣམས་གདུང་<line/>
</page>
<page index="267" id="134B">བར་བྱེད་པ་ཡི། །སེམས་ཅན་དེ་ནི་འདུ་ཤེས་ཆུང༌། །ཞེས་གསོལ་ཏོ། །དེ་ནས་བཅོམ་ལྡན་འདས་སེམས་དཔའི་རྡོ་རྗེས་འདི་སྐད་ཅེས་གསུངས་སོ། །ཨེ་མ་ཧོ་ཐོད་པ་ཅན་<line/>
གྱི་ཚོགས། །ཁྱེད་ཀྱིས་སྨྲས་པའི་ཚིག་འདི་རྣམས། །མདུད་པས་བཅིངས་པའི་ཚིག་ཡིན་ཏེ། །ཁུར་དང་བྲལ་བར་མི་འགྱུར་རོ། །ཡང་དག་ཡང་དག་ཅེས་སྨྲ་བ། །<line/>
ཡང་དག་ཉིད་ཀྱི་མདུད་པ་སྟེ། །མདུད་པ་བཀྲོལ་བ་མ་བྱས་ན། །ཐ་མར་ཕྱེད་པར་མི་འགྱུར་རོ། །ཆགས་པའི་ལས་རྣམས་སྦྱོར་བ་དག །ཆགས་པའི་དབང་གིས་དེར་<line/>
སྦྱོར་ན༑ ༑དེ་དག་དེ་ཡི་གྲོང་ཁྱེར་དུ། །གནས་འགྱུར་དེ་ཡི་སེམས་ཅན་ཡིན། །འདུ་ཤེས་སྒྱུར་བའི་ལས་ཆེན་དག །སྡང་བའི་དབང་གིས་སེམས་ཤོར་ནས། །ཤན་པ་གསོད་<line/>
པའི་རིག་འཛིན་དུ། །ལྟུང་འགྱུར་སྡིག་པའི་རི་བོ་ཡིན། །རྒྱལ་བ་རྣམས་ནི་གཙང་བ་ན། །གང་ཆེ་བདེར་གཤེགས་རྒྱལ་བའི་ཞལ། །མི་གཅང་རྣམ་པ་སྣ་ཚོགས་ཀྱིས། །<line/>
ཡོངས་སུ་བསྟབས་པར་གྱུར་ན་ཀོ། །དེ་ཚེ་ལས་ཀྱི་རྣམ་སྨིན་གྱིས། །ཐར་མེད་ནད་ཀྱིས་བཟུང་ནས་ནི། །འདམ་དུ་བྱིང་བར་མི་འགྱུར་རམ། །ཤ་དང་ཁྲག་ལ་སོགས་པའི་ཟས།།<line/>
དཀུ་བའི་རྔད་ཟས་ཆེན་པོ་སྟེ། །གང་གིས་ཟོས་པའི་ལུས་རྣམས་ལ། །འབྱུང་པོ་དྲི་ཟ་ཀུན་འདུས་ནས། །དྲི་སྣོམ་རོ་དང་བཅུད་རྣམས་འབྱིན། །དེས་ནི་གཟི་མདངས་ཡལ་འགྱུར་<line/>
</page>
<page index="268" id="135A">༄༅། །ན༑ ༑ཅི་ཕྱིར་ཅི་སྟེ་དེ་རྣམས་བཟའ། །སེམས་ཉིད་རིན་ཆེན་ཡོད་བཞིན་དུ། །གཞན་གྱི་རིན་ཆེན་སྤྱོད་བྱེད་པ། །ལོག་པས་ལོག་པ་ལེན་<line/>
པའི་ཆོས། །འདི་དག་མདུད་པ་དམ་པོ་ཡིན། །དཀར་ནག་ལས་ལ་ཁྱད་མེད་ཅེས། །ཐམས་ཅད་ཁྲ་བོས་སྤྱོད་པ་ནི། །རིགས་མེད་རིགས་ཆད་ལོག་པའི་ལས། །འབྲས་<line/>
བུ་ལོག་པའི་ཁམས་སུ་འགྱུར། །བདེ་གཤེགས་མཉེས་བྱའི་ལས་རྣམས་ལ། །ཡན་ལག་ཚིག་ཏུ་མ་དག་ན། །ཉེས་བྱས་ལས་ཀྱི་རྒྱུ་དེས་ནི། །གང་གི་དུས་<line/>
རྣམས་ཐམས་ཅད་དུ། །དབང་པོའི་ཡན་ལག་མ་ཚང་ཞིང༌། །དྲན་པའི་སྙིང་པོ་ཉམས་པར་འགྱུར། །རིག་པ་འཛིན་པའི་རྣལ་འབྱོར་པས། །བདེར་གཤེགས་<line/>
རྒྱལ་བ་སྒོམ་ཟློས་པ། །ཆོ་འཕྲུལ་ཁྲོ་ཚུལ་བསྟན་པ་ལྟར། །མཚན་མ་ཉིད་དུ་དེར་གོ་ན། །ལས་ཀྱི་སྲིན་པོའི་རིག་འཛིན་ཡིན། །རྒྱན་དང་ཆ་ལུགས་ཐམས་ཅད་<line/>
ཀུན༑ ༑མཚན་མ་ཉིད་དུ་བརྟགས་གྱུར་ན། །ཅི་ལའང་རྟོག་ཅིང་ཆགས་པ་ཡི། །འཛིན་པའི་ཕུར་པ་ཆེན་པོར་འགྱུར། །ཨ་དང་ཧཱུཾ་ལ་སོགས་པ་ཡི། །རྒྱུ་ཡི་ཡི་གེ་<line/>
ཐམས་ཅད་ཀུན། །མཚན་མ་ཉིད་དུ་དེར་བརྟགས་ན། །ཙནྡན་སྦྲུལ་གདུག་ལ་སོགས་པར། །ལྟུང་འགྱུར་རྟོག་པའི་གེགས་ཆེན་ཡིན། །ཁྲག་ལ་སོགས་པའི་རྫས་<line/>
</page>
<page index="269" id="135B">ཆེན་ལྔ༑ ༑དེ་ཉིད་དངོས་པོར་དེ་བརྟགས་ན། །འབྱུང་པོ་ཁྲག་གི་དྲི་སྣོམ་པའི། །ལུས་ལེན་རིགས་ནི་འཛིན་པ་ཡི། །མ་བདུན་རྔམ་པའི་ཆ་ལུགས་སུ། །གང་ཞིག་རྟོག་པར་དེར་གོ་ན།།<line/>
སྲིན་མོ་མི་སྡུག་ཤ་ཟ་མོ། །ལངྐའི་ཡུལ་དུ་དེ་དག་འཁོར། །མཚན་མའི་བླ་ཐབས་མགོ་བརྙན་ཅན། །དེར་བཙན་དེར་བཟུང་དམིགས་པས་ནི། །ཤོ་གམ་གནས་ཀྱི་གཅན་ཆེན་<line/>
རིགས༑ ༑འཛིན་ཅིང་གནས་དེར་རྟོག་པར་འགྱུར། །ལས་ཀྱི་དབང་བཙན་བྲན་མོའི་ཚོགས། །དེ་འདྲ་ཉིད་དུ་དེ་བརྟགས་ན། །གནོད་སྦྱིན་ཆེན་མོའི་ཚོགས་སུ་འགྱུར། །གཞན་<line/>
གྱི་ཚེ་ལ་འཚེ་བ་ཡིན། །དེས་ན་མདུད་པ་ཆེན་པོ་འདི། །ཁུར་དུ་བཤལ་བའི་གདོངས་ཡིན་ཏེ། །འཚལ་པས་ལྟ་བའི་མིག་ལོང་སྟེ། །སེམས་ཀྱི་ནོར་བུ་རིན་ཆེན་དེ། །རྟག་<line/>
ཆད་ཁམས་སུ་སྟོར་བར་འགྱུར། །དེ་ལྟའི་སྐྱོན་ཆེན་སྤང་བར་གྱིས། །དེ་སྐད་ཅེས་བཀའ་སྩལ་པ་ལས། ཐོད་པ་ཅན་གྱི་ཚོགས་རྣམས་རྟོག་པའི་འདུ་ཤེས་ཀྱིས་ཟིན་<line/>
ཅིང་རང་རང་གི་སྤྱོད་པ་ལ་སྐྱོ་བ་སྐྱེས་པར་གྱུར་ཏོ། །དེ་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །ཨེ་མ་ཧོ། །བཅོམ་ལྡན་འདས། བདག་ཅག་རྣམས་ཀྱི་<line/>
དམ་ཚིག་ནི། ལོག་པའི་དཀའ་ཐུབ་ཏུ་འགྱུར་བ་ལགས་ན། འདི་དག་ཡང་དག་པའི་དཀའ་ཐུབ་ཏུ་གནས་པར་འཚལ་ན། ཆོས་ཐམས་ཅད་ནི། སྒྱུ་མ་ལྟ་བུ་སྟེ།<line/>
</page>
<page index="270" id="136A">༄༅། །ཅིར་ཡང་འགྱུར་བ་ལགས་སོ། །གསང་སྔགས་ཆེན་པོའི་སྒོ་ནི། བསྐལ་པའི་མེ་དཔུང་ལྟ་བུ་སྟེ། བདག་ཅག་རྣམས་ཀྱིས་<line/>
རྟོག་པ་སོ་སོར་ཇི་ལྟར་མོས་པ་ལྟར་བཤད་དུ་གསོལ། ཞེས་ཞུས་པ་ལས། བཅོམ་ལྡན་འདས་ཀྱིས་དགྱེས་པ་ཆེན་པོའི་བཞད་པ་མཛད་ནས་རིགས་ཀྱི་བུ་<line/>
རྣམས་ནི། དེ་ལྟར་ཞུ་བ་ལེགས་ཀྱི། ཤིན་ཏུ་ཉོན་ཅིག །ཁྱེད་རྣམས་ཀྱི་སྤྱོད་པ་མི་དགག་པར་ཇི་ལྟར་དགའ་བའི་བསམ་པ་སོ་སོར་རབས་པར་བྱ་སྟེ། འཇིག་<line/>
རྟེན་མཚན་མའི་སྤྱོད་པ་བསམ་གྱིས་མི་ཁྱབ་པ་རྣམས་གསང་སྔགས་ཀྱི་དཀའ་ཐུབ་ཆེན་པོར་བྱའོ། །རང་རང་གི་སྤྱོད་པ་མ་བཀག་པར་སྒོ་གསུམ་ལྷུག་<line/>
པར་སྤྱོད་ཅིག །དེ་ནས་སེམས་དཔའི་རྡོ་རྗེས་ཡང་འདི་སྐད་ཅེས་གསུངས་སོ། །ཨེ་མ་ཧོ་ཐོད་པ་ཅན་གྱི་ཚོགས། །བུད་མེད་བུད་མེད་ཐམས་ཅད་ཀུན། །སྐྱེད་<line/>
པར་བྱེད་པའི་རྟེན་ཡིན་ཏེ། །འབྲས་བུ་སྨིན་པའི་ཞིང་ཡང་ཡིན། །བསྒྲལ་ཞིང་གདོན་པའི་གནས་ཡིན་ཏེ། །ཤེས་རབ་དགའ་བའི་ཡུལ་ཡིན་ནོ། །འདི་ལ་སེམས་<line/>
གསུམ་གནས་པ་སྟེ། །ཡེ་ནས་དག་པ་ཆོས་ཉིད་སེམས། །མཁའ་དང་སྦྱོར་བ་བྱང་ཆུབ་སེམས། །སྙིང་རྗེས་སྒྲོལ་བ་གསུམ་སྦྱར་ཏེ། །ཆོས་ཉིད་གསང་བ་ཉི་ཤར་ཁྱབ།།<line/>
</page>
<page index="271" id="136B">སྙིང་རྗེས་སྒྲོལ་བ་གསུམ་གྱིས་སྦྱར། །ཏིང་འཛིན་བྱིན་བརླབས་ཡེ་ཤེས་ཀྱིས། །ཆོས་ཉིད་དུར་ཁྲོད་མཁའ་ལ་བསྒྲལ། །བསྒྲལ་བའི་རྒྱུ་མཆོག་མན་ཆད་ནས། །ཤེལ་<line/>
ཆེན་ཅར་ལ་སོགས་པ། །དེ་ལ་རྒྱུ་དྲུག་ས་བོན་གདབ། །རང་བཞིན་ཡེ་ནས་དེ་གཞོམ་བྱ། །ཁྱད་པར་འདས་པའི་ཡི་གེ་ལྔ། །གནས་བཀོད་འཕྲོས་པས་མཐའ་ཡས་<line/>
བཀང༌། །ཐམས་ཅད་སྟོངས་ཤིང་ཟད་བྱས་ནས། །འདུས་པའི་ཡི་གེ་ལྔ་རུ་གསལ། །དེ་ལས་ཕྱག་མཚན་ཡེ་ཤེས་ལྔ། །མི་གནས་ཡེ་ཤེས་ངང་དུ་ཐིམ། །སྒྲིབ་པའི་ཕུང་<line/>
པོར་སྨིན་པ་དེ། །རྡོ་རྗེ་རོལ་པའི་རྔམ་ཚོགས་ཀྱིས། །འཇོ་ཚུལ་སྟབས་ཀྱིས་སྦྱར་བར་བྱ། །ཁ་ཊྭཱཾ་ལ་སོགས་སྔགས་བཅས་པས། །བསྒྱེལ་ཏེ་མ་རིག་སྒོ་དབྱེ་བྱ། །རྣམ་<line/>
ཤེས་དབུགས་ཀྱི་སྒྲོམ་དྲངས་ལ། །རྡོ་རྗེ་རྒྱལ་པོའི་རླུང་སྒྲོམ་དུ། །བསྡུས་ཏེ་རྡོ་རྗེ་དབུགས་ཅན་ལ། །ཧཱུ་བྱས་སྒྲིལ་མ་དེ་ལ་བསླན། །གསང་བ་ཐུགས་ཀྱི་དཀྱིལ་<line/>
འཁོར་དུ། །ཚོན་གང་འོད་དུ་བསྟིམ་པར་བྱ། །ཡུ་ཏི་ཨ་ཧཾ་གིས་སྦར་ཏེ། །གསལ་ན་དེ་དང་མཉམ་དུ་གསལ། །རྡོ་རྗེ་ཚེ་ལ་བསླན་པར་བྱ། །རྡོ་རྗེ་རླུང་གིས་དབུགས་<line/>
སྦར་ཏེ༑ ༑ཐུགས་ལས་རླུང་སྒྲོམ་ལམ་དུ་སྦར། །ནམ་མཁའ་ཆོས་ཀྱི་གཞལ་ཡས་སུ། །ཉི་མའི་སྟེང་དུ་ཧཱུཾ་དུ་གསལ། །ཡེ་ཤེས་སེམས་དཔའ་ཚོན་གང་བ། །ཉི་ཟླ་ག་<line/>
</page>
<page index="272" id="137A">༄༅། །འུའི་བར་དུ་གསལ། །ཨ་ཡང་ཕཊ་ཀྱིས་བསྐྱོད་འཕངས་པས། །རྡོ་རྗེ་སེམས་དཔའི་ཐུགས་ཀར་འཕྲོས། །ཡེ་ཤེས་སེམས་དཔར་གསལ་བ་<line/>
ལ༑ ༑དངོས་པོར་སྣང་བར་འཛིན་དང་བྲལ། །གཡོ་འགུལ་འཕར་འཕྲིག་མ་ཆད་པར། །རྡོ་རྗེ་མིང་གི་དབང་བསྐུར་ཏེ། །རིགས་ཀྱི་ལྷ་དང་སྙིང་པོ་སྦྱིན། །རྡོ་རྗེ་གདུང་པའི་<line/>
གླུ་བླངས་ཏེ། །མན་ངག་གནས་ཀྱི་སྨོན་ལམ་གདབ། །བཞི་ཚལ་དག་ཏུ་བྱས་ནས་ནི། །སྨན་གྱིས་བསྟབས་ཏེ་ཕུང་པོར་བཙལ། །འཁོར་བའི་ཕུང་པོ་དེ་བསྡུས་ལ།།<line/>
རྡོ་རྗེ་སྟབས་དང་ཀླུ་ཡིས་སྦྱང༌། །གནས་གནས་དག་ཏུ་བསྔོ་བར་བྱ། །ཕུང་པོ་མཆོད་པའི་རྫས་སུ་བསྟིམ། །རྡོ་རྗེ་པྲ་ཡི་ལས་རྣམས་གདབ། །དེས་ནི་མཉེས་དང་<line/>
སྐོང་པ་དང༌། །རྡོ་རྗེ་ལས་རྣམས་འགྲུབ་པ་ཡིན། །རྣལ་འབྱོར་ལས་ཀྱི་དབང་ཕྱུག་ཆེ། །མཐོ་གཙང་ཤེས་རབ་གངས་རུམ་ནས། །རིག་པའི་སྡེར་མོ་སྤར་ཤད་<line/>
ཅན༑ ༑ང་རྒྱལ་དྲེགས་པའི་གླང་པོ་འཇོམས། །རྣལ་འབྱོར་རྩལ་རྒྱས་སེང་ཕྲུག་རྣམས། །རྡོ་རྗེ་རྩལ་ཆེན་འདི་སྦྱངས་པས། །རྣལ་འབྱོར་ལྷ་མཆོག་གཤེགས་<line/>
པའི་རྟེན། །དངོས་གྲུབ་འབྱུང་བའི་རིན་པོ་ཆེ། །མཐུ་སྟོབས་སྐྱེ་བའི་ཐབས་ཆེན་པོ། །བྱིན་རླབས་ཕེབས་པའི་དབང་མཆོག་འདིས། །རྒྱལ་བའི་དངོས་གྲུབ་མན་<line/>
</page>
<page index="273" id="137B">ཆད་ནས༑ ༑མཁའ་འགྲོའི་ཆོ་འཕྲུལ་ཐམས་ཅད་དང༌། །དྲེགས་པ་མ་རུངས་སྡེ་པ་རྣམས། །ཐམས་ཅད་དབང་དུ་འགྱུར་ངེས་ན། །འབྱུང་པོ་གཞན་ལྟ་སྨོས་ཅི་དགོས།།<line/>
འཁོར་བའི་སྐམ་གླིང་ཆེན་པོ་ལ། །རིགས་དྲུག་འཁོར་བའི་སེམས་ཅན་རྣམས། །རྒྱུད་དྲུག་འདས་པའི་རྣམ་ཤེས་སྲོག །དུས་གསུམ་མཚོན་གྱིས་བསད་པས་ན།།<line/>
རྟག་ཆད་མཐར་ཤིའི་རོ་གླིང་ནས། །གཏི་མུག་བམ་ཆེན་རོ་བླངས་ནས། །བདུད་རྩི་སྨན་ཆེན་ཡེ་ཤེས་ཀྱིས། །རྟག་ཆད་མཐའ་ལས་རོ་བླངས་ཤིང༌། །བྱང་ཆུབ་སེམས་<line/>
སུ་གསལ་བའི་ཕྱིར། །རོ་ཡི་རྫས་རྣམས་བཙལ་བར་བྱ། །ཁྲོ་ཚོགས་རྔམ་པར་བདག་བྱས་ཏེ། །རྡོ་རྗེ་འབར་བའི་མིག་ནང་ནས། །མཐིང་ནག་ཧཱུཾ་གི་སེང་ཆེན་ནི། །<line/>
འཁོར་བའི་རོ་གླིང་ཁམས་སུ་སྤྲོ། །བསྒྲལ་བའི་དུར་ཁྲོད་མཐའ་དག་ཀུན། །ཡེ་ཤེས་རོལ་པའི་ཞིང་དུ་བལྟ། །ཁྲོ་བོ་གྱད་ཀྱི་འདོར་ཐབས་ཀྱིས། །ཚམ་ངམ་ཆེན་<line/>
པོའི་རྔམ་ཚུལ་གྱིས། །དཔའ་བོ་རྡོ་རྗེའི་འཛུར་འགྲོས་སྦྱར། །ཐབས་ཆེན་བཅོ་བརྒྱད་སྟབས་ཀྱིས་སྦྱར། །འཇོ་ཚུལ་ཐབས་ཀྱིས་འགྲོ་སྟབས་ཀྱིས། །འཛེམ་ཚུལ་ལྟ་<line/>
ཞིང་རྣམ་པར་རྩེན། །སྒྲ་སྐད་བསྒྱུར་ཞིང་ཧེ་ཧེས་སྒྲོག །འཐབ་ཅིང་རྩོད་པས་རྣམ་པར་རྔམ། །འབྲི་ཆུགས་ལྟ་ཞིང་འདྲོག་ཚུལ་སྤྱོད། །གཡས་སུ་ལྟ་ཞིང་གཡོན་དུ་<line/>
</page>
<page index="274" id="138A">༄༅། །འགྱུར༑ ༑ཡིད་མ་ཆེས་ཏེ་ཕྱིར་ཡང་ལྟ། །སྡང་མིག་ལོགས་ཀྱིས་ཁྱབ་པར་བལྟ། །རྡོ་རྗེ་འགྲོས་སུ་རྒྱུག་ཅིང་འགྲོ། །ཧ་ཧ་རུ་ལུའི་རྔམ་སྒྲ་<line/>
སྒྲོག །སོ་སོའི་བརྡ་སྐད་འབྱིན་བྱེད་ཅིང༌། །བསྟོད་པའི་ཚུལ་གྱིས་མཆོད་ཞིང་རྒྱུག །ཡིད་བཞིན་གཏེར་ཆེན་ཁ་ཕྱེ་ནས། །འདོད་འབྱུང་རིན་ཆེན་ཕུང་པོ་དེ། །<line/>
འཁོར་བའི་རྣམ་སྨིན་དཔྱིས་ཕྱུང་ནས། །རྣམ་གསུམ་དུག་ཆེན་གཏན་སྤྲུགས་ནས། །ཐུགས་རྗེ་རྔམ་པའི་ཁ་ལོང་ཁ། །རྡོ་རྗེ་འབར་བའི་ཚོགས་ཆེན་གྱིས། །<line/>
དངོས་གྲུབ་ལོ་ཏོག་ཕྲལ་ནས་ཀྱང༌། །རྡོ་རྗེ་བཞིན་ཕྱོགས་མ་ནོར་བར། །ཤེལ་ཕུར་གཉིས་ཀྱིས་གསང་ནས་བཟུང༌། །ངེས་པར་གཤིན་པའི་གཞི་མ་ལ། །ཅུང་ཞིག་<line/>
བརྟོད་དེ་ཉེ་འཁོར་བསྒྱུར། །བཞིན་ཕྱོགས་གང་བལྟས་ལེགས་ཉེས་བརྟག །ཕྱི་ཡི་བཟང་ངན་དེ་ཉིད་ནི། །ནང་དུ་ངེས་པར་གསལ་བ་ཡིན། །ཉེས་པའི་མཚན་<line/>
བྱུང་མཁས་པས་མནན། །གལ་ཏེ་དྲི་བས་གླེང་སློང་ན། །དེ་ཡི་ཐེ་ཚོམ་གསལ་བ་དག །དངོས་པོར་སྤྱོད་ལ་ཞུགས་རྣམས་ཀྱིས། །མཚན་མར་རྟོག་པ་འདི་དག་<line/>
རྣམས༑ ༑འཇིགས་བྱེད་བཀའ་ལ་བཏགས་པ་ཡི། །འདོད་ཆགས་བདག་པོ་ང་ལ་གསོལ། །ཇི་སྐད་སྨྲས་པ་དེ་བཤད་ཀྱི་[?] །མཚན་མའི་རྫས་རྣམས་རྟོགས་པར་<line/>
</page>
<page index="275" id="138B">གྱིས༑ ༑འཇིག་རྟེན་མགོན་ཁྱོད་བདག་ལ་གསོན། །བདག་ཅག་སྤྱོད་པ་གསོལ་བར་བགྱི། །སྣོད་ཀྱི་མཚན་ཉིད་བཟང་ངན་གྱིས། །ཉེ་[?]དང་ལེགས་པ་འདི་ལས་བྱུང༌། །སྐྱོན་<line/>
གྱི་མཚན་མ་བདུན་པ་སྟེ། །ཁ་སྦུབ་པ་དང་གདན་ལས་བསྐྱོད། །རྒྱུད་མི་འཕེལ་དང་མཚམས་སུ་གས། །བར་ཆད་འབྱུང་དང་བགེགས་ལྡང་བ། །མཚན་མ་ངན་པ་<line/>
འབྱུང་བ་འོ། །འདི་དག་མཁས་པས་ཡོངས་མི་འཆང༌། །ལེགས་པའི་རྒྱུ་ནི་བཅུ་གཅིག་སྟེ། །གསུམ་གྱི་དངོས་གྲུབ་ཐོབ་པ་དང༌། །རིག་འཛིན་ལམ་འགྲོ་ནམ་མཁར་<line/>
འཕུར༑ ༑ཁམས་གསུམ་དབང་བསྡུ་རྡོ་རྗེ་སྤྱན། །ཕ་རོལ་གཡུལ་ཟློག་ཟིལ་གྱིས་གནོན། །མཐུ་དང་བྱིན་རླབས་ཚེ་འཕེལ་དང༌། །མཚན་མ་གསལ་པོ་འབྱུང་བ་དང༌། །<line/>
སློབ་མ་ཆུ་ཡི་རྒྱུད་འཕེལ་དང༌། །དམིགས་པའི་བསམ་པ་འགྲུབ་པ་དང༌། །ཕྱི་མར་སངས་རྒྱས་མྱུར་བ་དང༌། །དངོས་གྲུབ་རྣམ་གསུམ་ཐོབ་པ་སྟེ། །སྨོན་ལམ་བཞིན་<line/>
དུ་འགྲུབ་པ་འོ། །དེ་ཡང་བྱེ་བྲག་འདི་ལྟ་སྟེ། །ཕྱེད་དུ་འགྱུར་ན་ཐོབ་ཐང་ཡིན། །སུམ་ཆ་ཙམ་ལ་བཏང་སྙོམས་སོ། །དེ་ཡང་སོ་སོའི་མཚན་རྟགས་སུ། །བརྟག་ཅིང་<line/>
མིང་དུ་བརྗོད་བྱ་བ། །དཀར་པོ་སྤྲོས་མེད་ཆོས་ཀྱི་སྐུ། །ལྕང་ལོ་ཀུན་རྫོགས་ལོངས་སྤྱོད་ལྡན། །མ་འོངས་སྤྲུལ་པ་མཛད་པའི་རྒྱུན། །འདས་དང་ད་ལྟར་མ་འོངས་པའི། །རྣལ་<line/>
</page>
<page index="276" id="139A">༄༅། །འབྱོར་ས་ལ་འགྲོ་བའི་རིགས། །བདེར་གཤེགས་དུས་གསུམ་འབྱུང་བའི་རྟགས། །རིན་ཆེན་གཏེར་གྱི་གའུ་འདི། །ཐབས་ཀྱི་རྒྱལ་པོ་དཔལ་<line/>
གྱི་དཀོར། །ཕོ་བྲང་རྟགས། ལྡན་སྣོད་བཅུད་རྫོགས། །འཕྲུལ་ཞལ་ཡིད་བཞིན་འདོད་ཞོའི་བ། །རྐང་མེད་མཁའ་ལ་འགྲོ་བའི་མཆོག །ངོ་མཚར་ཐོག་ཐོག་རྐན་སྒྲ་ཅན། །<line/>
རྨད་བྱུང་གསང་བའི་རང་སྒྲ་དག །རིག་འཛིན་རྩལ་ཅན་ཀུན་ལ་སྒྲོག །ང་ནི་སྐྱེས་མཆོག་རྩལ་ཅན་གྱི། །རྨད་བྱུང་སྒྲུབ་པའི་རྫས་ཡིན་པས། །སུ་ཞིག་དངོས་གྲུབ་གང་<line/>
འདོད་པ། །ཐེ་ཚོམ་མེད་པར་དུས་འདིར་ལོངས། །གང་དག་བཀའ་ལྟར་མི་བྱེད་ཅིང༌། །སུ་ཞིག་དམ་ལ་མི་གནས་པར། །ང་ཡི་གཟུགས་མཐོང་ཙམ་གྱིས་འཚིག །སྒྲ་<line/>
ཐོས་ཙམ་གྱིས་བརླག་པར་འགྱུར། །ཞེས་པའི་སྒྲ་བྱུང་ཆོ་འཕྲུལ་ནི། །རྒྱལ་བའི་གཞལ་ཡས་ཀུན་ལས་སྒྲོག །འདི་དག་དོན་དང་ལྡན་པར་སྤྱོད། །འདི་ལྟར་གྲགས་<line/>
པས་ངེས་དོན་ནི། །རྣལ་འབྱོར་ཅན་གྱིས་ཤེས་བྱ་བ། །ཐམས་ཅད་དཔལ་ལྡན་ལྕང་ལོ་ཅན། །ལ་ལ་བཀྲ་ཤིས་མཚན་ལྡན་ཏེ། །དེ་བཞིན་པཾ་ཙ་ཀུ་ལ་ཡིན། །ལ་ལ་<line/>
དཔྱད་ཀྱི་ན་ཤ་ཡིན། །དེ་བཞིན་མི་འགྱུར་སྲ་མཁྲེགས་ཡིན། །མ་ཧཱ་ཀེ་ས་དཔལ་དང་ལྡན། །ཡེ་ཤེས་ལྔ་ལྡན་ཞེས་ནི་བྱ། །ཨཱ་ཡུ་པཱ་ལ་ཚེ་ཡི་མཆོག །ལ་ལ་མེ་ལེ་<line/>
</page>
<page index="277" id="139B">དེ་བྱི་བརྟན། །ལ་ལ་དེ་བཞིན་ཁ་སྭ་ཁ། །ཁ་ཧུ་པ་ཡི་དཔལ་དང་ལྡན། །བཀྲ་ཤིས་དོན་འབྱུང་དེ་ལྟའོ། །བདེ་གཤེགས་མཚན་ལྡན་རྫོགས་པ་ཡིན། །གཙུག་ཕུད་དགེ་<line/>
གཙུག་དཔལ་དང་ལྡན། །ཛྙཱ་ན་མཱུརྟི་དེ་བཞིན་ནོ། །ལ་ལ་ཛྙཱ་ན་ཀུཎྜ་ལི། །དེ་བཞིན་ཁྲོ་བོ་ཀུཎྜ་ལི། །ཨེ་ཀ་ཛ་ཊི་མཚན་ལྡན་པ། །ཨ་བི་མུ་ཀ་རྫོགས་པའོ། །འདོད་པ་<line/>
བརྟན་ཞིང་བདེ་བ་སྐྱེ། །གཉིས་མེད་དོན་ལྡན་ཐོབ་པའོ། །བུ་ཏྲ་མང་འཕེལ་ལྕུག་ཕྲན་རྒྱས། །རྡོ་རྗེ་བསེ་ཕོར་མཚན་རྫོགས་ནས། །ཤེལ་ཕོར་གསང་བའི་དོན་འབྱུང་<line/>
བ༑ ༑སྐུ་གསུང་ལྷུན་གྲུབ་ཀ་པཱ་ལ། །ཐམས་ཅད་རེ་བ་ཡིད་བཞིན་སྐོང༌། །དེ་བཞིན་ཡོན་ཏན་རྫོགས་ཀུན་རྫོགས། །བཀྲ་ཤིས་མཚན་ནི་ཀུན་ལྡན་པ། །དེ་བཞིན་མི་<line/>
འགྱུར་གཡུང་དྲུང་བརྟན། །མི་ཤིགས་མཛོད་ཡིན་ཀུན་འབྱུང་བའོ། །ཆོ་འཕྲུལ་རྟགས་འབྱིན་དམ་པ་འབྱུང༌། །སྲིད་པ་ཡོངས་སྒྲོལ་ལས་ཀྱི་མཆོག །ཁམས་གསུམ་<line/>
དབང་སྡུད་ཁྱད་པར་ལྡན། །དྲུག་གསུམ་གཏན་སྤྲུགས་ལས་མཆོག་ཅན། །མཚན་མའི་སྤྲོས་བྲལ་ངེས་པའི་དོན། །རིགས་དྲུག་མདོག་དྲུག་དབྱིབས་དྲུག་དང༌། །ཡོན་<line/>
ཏན་སྐྱོན་རྣམས་སྦྱར་བར་བྱ། །མང་དང་ཉུང་བའི་གསང་བ་ནི། །བཅས་དགར་འཕེལ་དང་མགོན་མི་འབྱུང༌། །རྗེས་འདྲ་ལ་སོགས་སྐྱོན་རྣམས་སྤང༌། །དུག་གསུམ་<line/>
</page>
<page index="278" id="140A">༄༅། །སྟོང་མཛད་རྒྱལ་བའི་བཀའ། །སྐུ་གསུམ་སྨིན་པའི་གཡུང་དྲུང་རྟགས། །སྦ་ཐབས་གསང་བའི་མན་ངག་འདི། །སྐལ་ལྡན་རྣལ་<line/>
འབྱོར་རྣམས་ཀྱི་སྟེ། །སྐལ་མེད་ཀུན་གྱི་རྟོག་པའི་བདུད། །མིང་ཙམ་འཛིན་ལ་ག་ལ་བརྟན། །མཁས་པས་བརྟག་ཅིང་བཟང་པོ་བརྟེན། །དངོས་གྲུབ་འབྱུང་<line/>
བའི་དུས་ཆེན་ཡང༌། །གཅིག་དང་གསུམ་ནི་རབ་ཏུ་བཤད། །དེ་བཞིན་ལྔ་བདུན་འབྲིང་དུ་གྲགས། །དགུ་ནི་དངོས་གྲུབ་ཐ་མ་སྟེ། །བཅུ་གཅིག་ཕན་ཆད་<line/>
ཡལ་བར་བཤད། །དེ་བས་རྣལ་འབྱོར་རྩལ་ཆེན་གྱིས། །ངེས་པར་བརྩོན་དེ་བརྟག་པར་རིགས། །འདོད་ཆགས་བདག་པོས་དེ་སྐད་བཤད། །མཚན་མ་ཡིན་<line/>
ཕྱིར་དེར་ངེས་པ། །མཚན་མ་ཅན་དང་མཐུན་བྱའི་ཕྱིར། །ཐབས་ཀྱིས་དེ་དང་མཐུན་སྤྱོད་ལ། །ཡང་དག་དོན་ལ་ཁ་ལོ་སྒྱུར། །དེ་དག་རྣམ་པར་སྤྱད་པ་དང༌། །<line/>
འགྲོ་དྲུག་ཤིན་ཏུ་གཡེང་བ་ཅན། །ཡིད་རྣམས་དྲངས་ཏེ་བརྟེན་བྱས་ནས། །ཐབས་ཀྱི་དོན་ལ་སྦྱར་བའི་ཚིག །རྒྱུ་དྲུག་འདུས་པའི་ས་གཞི་ལ། །གླུ་བྲོ་གར་<line/>
གྱི་རོལ་པ་ཡིས། །སྲིད་གསུམ་ཟིལ་གནོན་དབང་སྡུད་པ། །འཇིག་རྟེན་མཐུན་འཇུག་སྤྱད་པར་བྱ། །དཔེར་ན་འཇིག་རྟེན་ཁམས་དག་ན། །འགྲོ་བས་འགྲོ་བ་<line/>
</page>
<page index="279" id="140B">འདུལ་བྱེད་པ། །དེ་དགའི་ལས་ལ་དེ་ཞུགས་ཏེ། །དེ་དང་བསམ་པ་མཐུན་སྤྱད་པས། །དེ་དང་འདྲིས་ནས་དེ་དགའ་བྱས། །དེ་ནས་དེ་ཡི་དྲོད་ལོན་ནས། །དེ་ཡི་འདུ་ཤེས་<line/>
སྒྱུར་བའི་ཚིག །དེ་སྔ་བདག་གི་གྲོགས་ཁྱོད་ཀྱི། །ལས་ལ་ཞུགས་པ་ཤིན་ཏུ་ནོར། །འདིར་ཉེས་ལས་ཀྱིས་བསགས་པ་བགྲང༌། །ཉེས་ཀྱང་བདག་གིས་ཁྱོད་དག་<line/>
བྱ། །དེ་ནི་བདག་དགའི་ལས་འདི་ལ། །གྲོགས་ཁྱོད་ཤིན་ཏུ་འཇུག་དགོས་སོ། །བྱས་པས་དེ་ཡི་སྔ་སེམས་དེ། །ཟིན་པས་གཅིག་གི་ཕྱེ་སེམས་ཀྱང༌། །འཛིན་<line/>
ཅིང་དེ་དགའི་ལས་ལ་འཇུག །སྤྱོད་པའི་ལས་ཀྱང་འདི་ལྟ་སྟེ། །རྒྱུ་དྲུག་འདུས་པའི་ཕུང་པོ་ལ། །ངན་སོང་གནས་འཇོམས་རྡོ་རྗེའི་བརྟགས། །ཡེ་ཤེས་ཐབས་ཀྱིས་<line/>
སྙན་པའི་གླུ། །རྨད་བྱུང་གསང་ཆེན་སྒྲོག་པའི་ཚིག །ཉོན་མོངས་ལྔ་ཡི་ས་གཞི་ལ། །ཡི་གེ་ཡེ་ཤེས་སྔ་གསལ་བས། །འབར་བ་ཁྲག་འཐུང་སྤྲིན་ཕུང་བཞིན།།<line/>
ཁྱུ་མཆོག་ལྔ་ཡི་སྟོབས་ཀྱིས་རོལ། །སེངྒེ་ང་རོ་རྔམ་པའི་གླུ། །རྡོ་རྗེ་དོན་རབ་སྒྲོག་པའི་ཚིག །རྨད་བྱུང་རོལ་པའི་དོན་བྱུང་བ། །ཨེ་མ་ངོ་མཚར་ཡ་མཚན་ཆེ། །དགྱེས་<line/>
པས་རོལ་པའི་བྱིན་རླབས་ལས། །རྒྱུད་དྲུག་རྩད་གཅོད་ངོ་མཚར་ཆེ། །མཉམ་པ་ཆེན་པོའི་ནམ་མཁའ་ལས། །ཡེ་ཤེས་འབར་བའི་མེ་བྱུང་བས། །འཁོར་<line/>
</page>
<page index="280" id="141A">༄༅། །བའི་ཁྲག་གི་རྒྱ་མཚོ་བསྐམས། །སྡུག་བསྔལ་དབྱིངས་སུ་ཟད་མཛད་དོ། །མི་གནས་ཀློང་ནས་ཆོ་འཕྲུལ་པ། །གཏུམ་རྔམ་འཁྲུག་<line/>
པའི་ངོ་བོར་འབར། །ཁྲག་འཐུང་འབར་བའི་སྤྲིན་འཕྲོས་པས། །སྲིད་གསུམ་ཁྲག་མཚོ་རྔོ་ནས་བསྐམས། །དཔའ་བོ་ཚམ་ངམ་གྱད་ཀྱི་སྟབས། །སྲིན་པོ་མ་གྲངས་<line/>
ཁྲོས་པའི་གླུ། །ཐེག་ཆེན་རྨད་བྱུང་གསང་བའི་ཚིག །ཆགས་པའི་རྟོད་ཕུར་གཏིང་ནས་ཕྱུང༌། །མཁའ་བཞི་དབྱིངས་ཀྱི་བདེ་ཀློང་ནས། །ཚོམ་བུ་འབུམ་གྱི་ཆོ་འཕྲུལ་<line/>
འཕྲོས༑ ༑དགྱེས་མཆོག་རོལ་པའི་འཕྲིན་ལས་ལས། །ལ་ལ་ཤེས་རབ་ཐབས་ལ་རོལ། །ལ་ལ་ཐུགས་རྗེ་ལས་ལ་རོལ། །ལ་ལ་གདུལ་བྱའི་ཡུལ་ལ་<line/>
རོལ༑ ༑ལ་ལ་ཡེ་ཤེས་དབྱིངས་ལ་རོལ། །ཐབས་ཀྱི་རྒྱལ་པོ་རྟོགས་པའི་དབང༌། །ཆེ་བ་ལུང་གི་ཁྱད་པར་ལས། །རྒྱལ་བ་ཀུན་དང་མཉམ་པར་སྦྱོར། །རྡོ་རྗེ་པདྨ་<line/>
རོལ་པའི་སྟབས། །ཆགས་མེད་མཁའ་ལ་གསལ་བའི་ཚིག །དུས་གསུམ་ཟིལ་གྱིས་གནོན་པའི་གླུ། །འཇིག་རྟེན་རིམ་གྱིས་སྦྱང་བའི་ཕྱིར། །འཇིག་རྟེན་<line/>
ཁམས་སུ་རོལ་པ་བྱུང༌། །འཇིག་རྟེན་དྲུག་གི་སྙིང་ལ་རོལ། །བདག་པོ་གཙོ་བོ་ཟིལ་མནན་ནས། །འཁོར་ནི་སྙན་པའི་ཚིག་གིས་བསྟེན། །འཁོར་བའི་ལམ་<line/>
</page>
<page index="281" id="141B">ལྔ་རྒྱུད་བཅད་ནས། །རྣམ་ཐར་ནམ་མཁའི་ངང་དུ་བསླན། །གར་མཆོག་གློག་ལྟར་འགྱུར་བ་ཡི། །རྨད་བྱུང་གསང་བའི་དཀྱིལ་འཁོར་ནས། །ཡི་གེ་འབར་བའི་ཆོ་འཕྲུལ་<line/>
འཕྲོས༑ ༑འཕྲོ་འདུ་སྐར་ལྟར་འཁྲུགས་པ་ལས། །ཁམས་གསུམ་བུད་ཤིང་ཐལ་བར་བརླགས། །རྡོ་རྗེ་བུ་ཡུག་སྐར་མདའི་སྟབས། །རྡོ་རྗེ་འབྲུག་ཆེན་ལྡིར་བའི་<line/>
གླུ༑ ༑དོན་གྲུབ་རྡོ་རྗེ་གསང་བའི་ཚིག །གདུག་པའི་དཔུང་རྣམས་རྣམ་པར་འཇོམས། །རྡོ་རྗེ་སྤྲུལ་པའི་དཀྱིལ་འཁོར་བས། །ཐབས་ཀྱི་བྱང་ཆུབ་སེམས་སྤྲིན་<line/>
སྤྲོས༑ ༑དབང་སྡུད་ཆགས་པའི་ཁྱད་པར་ལས། །འཇིག་རྟེན་བུ་མོ་དྲུག་དང་རོལ། །སེངྒེ་རྣམ་པར་རོལ་པའི་སྟབས། །རྡོ་རྗེ་ཁྱུང་སྐད་འགྱུར་བའི་གླུ། །ཆགས་པ་<line/>
རྩད་ནས་གཅོད་པའི་ཚིག །རྡོ་རྗེ་རོལ་པའི་དོན་ཆེན་པོ། །འཁོར་ལོ་འབར་བའི་དཀྱིལ་འཁོར་ནས། །མཚོན་ཆ་འབར་བའི་ཡིག་འབྲུ་འཕྲོས། །རྒྱུ་དྲུག་ངོ་བོ་རྩད་<line/>
ནས་གཅོད། །དུག་ལྔའི་ཕུང་པོ་རྣམ་པར་སྤྲོས། །ཡེ་ཤེས་རྣོ་དབལ་མཚོན་ཆེན་པོ། །ཆོས་ཉིད་བདལ་བའི་ཀློང་ནས་འཕྲོ། །ཐབས་མཆོག་དབྱིག་གི་རྩལ་ཤུགས་<line/>
ལས༑ ༑འབར་བའི་མཚོན་ཆ་ཆར་ལྟར་འབབ། །ཡི་གེ་ཡེ་ཤེས་མཚོན་ཆའི་ཆར། །རྡོ་རྗེ་ལྕེ་ཡི་ཤུགས་ཀྱིས་དབབ། །རིན་ཆེན་གཏེར་གྱི་ལོངས་སྤྱོད་རྣམས། །<line/>
</page>
<page index="282" id="142A">༄༅། །རྟོག་པའི་རི་བོ་གཞོམ་པ་དང༌། །དུག་གསུམ་ཕུང་པོ་གཞིག་པའི་ཕྱིར། །འཁོར་ལོ་ལྕགས་ཀྱུ་ལ་སོགས་པ། །རྟེན་དང་གསང་ཆེན་<line/>
ཏིལ་མཆོག་དང༌། །དྭངས་མ་ལ་སོགས་སྒོ་ཀུན་རྣམས། །སོ་སོའི་ཆ་རུ་ཕྱེ་ནས་ནི། །ཐུགས་རྗེས་ཉོན་མོངས་སྦྱོང་བ་ཡི། །སོ་སོ་གཉེར་གྱི་རང་སྐལ་དུ། །ཕྱག་རྒྱ་<line/>
སོ་སོའི་སྐབས་སུ་གདབ། །དེ་ལྟར་རྫོགས་པར་གྱུར་པ་དང༌། །མཎྜལ་ཀུན་གྱི་ཚད་འདྲ་ལ། །དབུས་སུ་ཐིག་བཞི་ལེ་ཚེ་དགུ། །མཐའ་བསྐོར་འཁོར་ལོའི་རྩིབས་<line/>
བརྒྱད་བྱ། །དེ་ལ་སྒོ་བཞི་སྒོ་ཁྱུད་བྱ། །མཐའ་ཟད་བསྐལ་པའི་མེ་རི་བྲི། །དབུས་སུ་དཀར་དམར་ཁ་སྤྲོད་བྲི། །ཕྱོགས་མཚམས་བརྒྱད་དུ་ཁཾ་བརྒྱད་བྲི། །འཁོར་<line/>
ལོའི་བར་མཚམས་མུ་ཁྱུད་ལ། །ནང་དུ་བལྟས་པའི་ཁཾ་བརྒྱད་གསལ། །རྩིབས་ལ་ནང་དུ་ལྟ་བ་བརྒྱད། །མུ་ཁྱུད་བརྒྱད་ལ་ཕྱིར་ལྟ་བརྒྱད། །གྲུ་ཆད་བཞི་ལ་ནང་དུ་<line/>
ལྟ༑ ༑ཐིག་ལེ་རྣམ་བཞི་བྲི་བར་བྱ། །ཕྱི་རིམ་བར་ཁྱམས་དེ་དག་ལ། །ཐིག་ལེ་ཉི་ཤུ་རྩ་བརྒྱད་ནི། །ཕྱི་རུ་ལྟ་བ་བྲི་བར་བྱ། །བསྐལ་པ་ཆེན་པོའི་མེ་ཁྱམས་ལ། །<line/>
ཐིག་ལེ་ཕྱིར་ལྟ་བཅུ་གསལ་ཡི། །དེ་ལ་ཕྱག་རྒྱ་རིམ་པར་དགོད། །མཎྜལ་སྒོ་རུ་བམ་ཆེན་གཅིག །གླུ་བྲོ་གར་གྱིས་རྣམ་སྦྱངས་ཏེ། །དབུས་སུ་བཞག་སྟེ་ཤར་<line/>
</page>
<page index="283" id="142B">དུ་བསྟན། །དེ་ཡི་ཕུང་པོ་གཞལ་ཡས་ཁང༌། །བྷྲུཾ་ལས་བསྐྱེད་དེ་གསལ་བར་བྱ། །དེ་རུ་ཕྱག་རྒྱའི་ཚོགས་ཆེན་བསྒོམ། །རྫས་ཀྱི་གནས་རྣམས་སོ་སོ་ལ། །རིགས་ཀྱི་<line/>
ལྷ་རྣམས་རིམ་པར་དགོད། །དེ་ནས་རྡོ་རྗེ་བསྙེན་པ་བྱ། །བྱིན་ཕེབས་རྟགས་ལུང་མགུ་བ་ན། །བམ་དེ་བྱང་ཤར་མཚམས་སུ་བསྒྲལ། །རྫས་རྣམས་སོ་སོར་བསྔོས་ནས་<line/>
ཀྱང༌། །ཕྱག་རྒྱ་བཞུགས་པའི་གནས་རྣམས་སུ། །མ་ནོར་བར་ཡང་དགོད་དེ་སྦྱར། །དཔལ་དང་ལྡན་པའི་སྣོད་དགུ་ལ། །རྨད་དུ་བྱུང་བ་དགུ་བཀོད་དེ། །འབར་བ་ཆེན་<line/>
པོའི་གནས་གནས་སུ། །བརྗིད་པའི་ཚུལ་དུ་གསལ་བར་བསྒོམ། །ཕྱག་རྒྱ་གཞན་ཡང་རྫོགས་པར་དགོད། །ཡེ་ཤེས་རྫོགས་པའི་དཀྱིལ་འཁོར་དུ། །དབང་ཆེན་ཟླ་<line/>
གམ་སྐར་ཚོགས་བཀྲམ། །རྡོ་རྗེ་མི་ཕྱེད་དགུར་འབར་བ། །ཆེ་བ་དགུ་ཡི་ཁྱད་པར་ལས། །དཔལ་ཆེན་དགུ་ནི་སྐུ་ལ་རྫོགས། །ཡུམ་ཆེན་དགུ་ནི་དབྱིངས་ལ་རོལ། །<line/>
དཔལ་བའུ་དགུ་ནི་ཐུགས་ལ་འབར། །འབྱུང་ཆེན་དགུ་ནི་ཀློང་དུ་འཁྱིལ། །ཁུ་བྱུག་དགུ་ནི་རང་སྐད་རྫོགས། །བྷནྡྷ་དགུ་ནི་དཔལ་དང་ལྡན། །ཟླ་གམ་དགུ་ནི་ཡུམ་<line/>
གྱི་དབྱིངས། །ཐིག་ལེ་དགུ་ནི་བྱང་ཆུབ་སེམས། །ཉི་ཟླ་དགུ་ནི་འོད་འཕྲོ་འབར། །དེ་ལྟར་དགུ་དགུར་གསལ་བ་ཡི། །དགུ་ཀློང་བྷ་ག་གཅིག་གི་ངང༌། །དགུ་བཀག་<line/>
</page>
<page index="284" id="143A">༄༅། །གཅིག་ཕྱེ་ཐིག་ལེའི་དོན། །ཐམས་ཅད་འབྱོར་པ་རྒྱས་བྱས་ལ། །བམ་དགུ་ཕན་ཆད་སྨན་དུ་སྦྱར། །རྫས་ཀྱི་དངོས་གྲུབ་བླངས་ཏེ་སྤྱད། །<line/>
ཅེས་བཅོམ་ལྡན་འདས་སེམས་དཔའི་རྡོ་རྗེས་གསུངས་སོ། །རྒྱུད་ཀྱི་རྒྱལ་པོ་ཆེན་པོ་རྡོ་རྗེ་བཀོད་པ་ཀུན་འདུས་རིག་པའི་མདོ་ལས། རྨད་བྱུང་རྫས་ཀྱི་ལེའུ་སྟེ་བཅུ་<line/>
བཞི་པའོ།། །།དེ་ནས་ཡང་སེམས་དཔའི་རྡོ་རྗེ་དེས་འདི་སྐད་ཅེས་གསུངས་སོ། །འདུས་པ་ཆེན་པོའི་ཚོགས། ཆོས་ཐམས་ཅད་ནི། མངོན་<line/>
སུམ་དུ་ཤེས་ཤིང་རིག་པར་བྱའོ། །མངོན་སུམ་གང་ཞེ་ན། དྲན་པ་མངོན་དུ་བཞག་པའི་ཡུལ་ལ་མི་གནས་པའི་ཆོས་ཐམས་ཅད་དང༌། ཕྱིས་འབྱུང་བའི་<line/>
ཆོས་ཐམས་ཅད་དང༌། སྔོན་དུ་བྱུང་བའི་ཆོས་ཐམས་ཅད་མངོན་སུམ་མར་རིག་པའོ། །དེ་ཅིའི་ཕྱིར་ཞེ་ན། མངོན་སུམ་མར་ཤེས་པ་ནི། ཡེ་ཤེས་ཆེན་པོའི་<line/>
རྒྱུ་ཡིན་པའི་ཕྱིར་རོ། །དེ་ཡང་ཇི་ལྟ་ཞེ་ན། ཆོས་ཐམས་ཅད་སྒྱུ་མའི་རང་བཞིན་དུ་དྲན་པ་མངོན་དུ་བཞག་ན། མངོན་དུ་གྱུར་པའི་ཆོས་ཉིད་ཕྱིན་ཅི་མ་ལོག་པར་<line/>
ཤེས་པ་ཡིན་ནོ། །ཆོས་ཉིད་ཕྱིན་ཅི་མ་ལོག་པར་མངོན་དུ་གྱུར་ན། མི་གནས་པའི་ཡེ་ཤེས་ཆེན་པོ་ཉིད་དེ་ཡིན་ནོ། །དེ་བས་ན། མངོན་པར་ཤེས་པ་རྣམས་<line/>
</page>
<page index="285" id="143B">དྲན་པ་མངོན་སུམ་མར་ཡིད་ལ་བྱོས་ཤིག །དེ་སྐད་ཅེས་གསུངས་པ་དང༌། མངོན་ཤེས་རིག་པའི་དྲང་སྲོང་ཆེན་པོ་རྣམས་ཀྱིས་འདི་སྐད་ཅེས་གསོལ་ཏོ། །བཅོམ་<line/>
ལྡན་འདས། མངོན་པར་ཤེས་པ་ནི། བདག་ཅག་རྣམས་ཀྱི་དམ་ཚིག་ལགས་སོ། །བཅོམ་ལྡན་འདས་ཀྱིས་བདག་ཅག་རྣམས་ཀྱི་དམ་ཚིག་བཤད་དུ་གསོལ་ཞེས་<line/>
ཞུས་པ་ལས། བཅོམ་ལྡན་འདས་ཀྱིས་བཀའ་སྩལ་པ། རིག་འཛིན་ཆེན་པོ་རྣམས། ཡེ་ཤེས་ཆེན་པོའི་རྒྱུ་མངོན་པར་ཤེས་པ་ནི། རྣམ་པར་ལྔར་རིག་པར་<line/>
བྱའོ༑ ༑མིག་གི་དབང་པོ་ཐམས་ཅད་ལས། །ཞིབ་ཏུ་བཏགས་པའི་ཕྱེ་མར་བྱ། །བཅུད་ཀྱི་སྙིང་པོར་སྦྱར་བྱས་ནས། །མཐོང་བའི་སྙིང་པོ་འབུམ་བཟླས་ན། །ཐམས་<line/>
ཅད་མ་ལུས་མཐོང་བར་འགྱུར། །འདི་ནི་མིག་གི་མངོན་ཤེས་སོ། །རྡོ་རྗེ་ལྕེ་ཡིས་བརྗོད་པའི་ཚིག །དུས་སམ་རྒྱུན་དུ་བརྗོད་པར་བྱའོ། །བཛྲ་ཙཀྵུ་གརྦྷ་བིདྱཱ་ཧཱུཾ། རྣ་<line/>
བའི་དབང་པོ་ཐམས་ཅད་ཀྱང༌། །བཏགས་སམ་ཕྱེ་མར་བྱས་ནས་ནི། །བཅུད་ཀྱི་སྙིང་པོར་སྦྱར་བྱས་ཏེ། །ཐོས་པའི་སྙིང་པོ་འབུམ་བཟླས་ན། །སྒྲ་ཡི་བྱེ་བྲག་ཐམས་<line/>
ཅད་ཐོས། །འདི་ནི་རྣ་བའི་མངོན་ཤེས་སོ། །རྡོ་རྗེ་ཚིག་ཏུ་བརྟག་པ་ནི། །བཛྲ་གརྦྷ་སྟ་མ་སི་ཧོ། སྣ་ཡི་དབང་པོ་ཐམས་ཅད་ཀུན། །བསྐམས་སམ་ཕྱེ་མར་བྱས་ནས་ནི།།<line/>
</page>
<page index="286" id="144A">༄༅། །བཅུད་ཀྱི་སྙིང་པོར་སྦྱར་བྱས་ཏེ། །དྲི་སྣ་ཚོགས་དང་བསྲེས་པ་ལས། །ཚོར་བའི་སྙིང་པོ་འབུམ་བཟླས་ན། །སྣ་ཡི་མངོན་ཤེས་ཐོབ་པར་<line/>
འགྱུར༑ ༑རྡོ་རྗེ་ཚིག་ཏུ་གཟུང་བ་ནི། །བཛྲ་ན་མ་སི་ཏཾ་ཧཱུཾ། ལྕེ་ཡི་དབང་པོ་ཐམས་ཅད་ཀུན། །བསྐམས་སམ་ཕྱེ་མར་ཕྱས་ནས་ནི། །བཅུད་ཀྱི་སྙིང་པོར་སྦྱར་བྱས་ཏེ།།<line/>
རོ་ཡི་མཆོག་ལ་སོགས་པ་ལས། །རོ་ཡི་སྙིང་པོ་འབུམ་བཟླས་ཏེ། །སྨྲ་བྱེད་ལྕེ་ཡི་དཀྱིལ་འཁོར་ནི། །སྟེགས་བུ་ཁྲུ་གང་གྲུ་བཞི་ལ། །དབུས་སུ་གསང་བའི་རྡོ་<line/>
རྗེ་བྲི༑ ༑མཐའ་མ་ལྕེ་ཡི་པདྨས་བསྐོར། །ལྕེ་ལ་ཚིག་གི་འོད་ཟེར་འཕྲོ། །སྨྲ་བའི་སྒྲུབ་པས་འདི་རྫོགས་ན། །སྨྲ་བའི་དབང་པོ་ཁ་དབྱེ་ཞིང༌། །རོ་རྣམས་ཐམས་ཅད་<line/>
ཤེས་པར་འགྱུར། །འདི་ནི་ལྕེ་ཡི་མངོན་ཤེས་ཡོན། །རྡོ་རྗེ་ཚིག་ཏུ་བརྟག་པ་ནི། །བཛྲ་པཱ་ཤ་སིདྱཱ་ཧཱུཾ། སྙིང་གི་དབང་པོ་ཐམས་ཅད་ཀུན། །བསྐམས་སམ་ཕྱེ་<line/>
མར་བྱས་ནས་ཀྱང༌། །སྙིང་པོ་མཆོག་དང་སྦྱར་བྱས་ཤིང༌། །དྲན་པའི་སྙིང་པོ་འབུམ་བཟླས་ཤིང༌། །དཔལ་བེའུ་ཙི་ཏའི་དཀྱིལ་འཁོར་ནས། །དྲན་པའི་རྟེན་གྱིས་<line/>
ཡོངས་བསྐོར་ཏེ། །སྙིང་གི་དཀྱིལ་འཁོར་རྫོགས་པ་དང༌། །དབང་པོ་ཐམས་ཅད་གསལ་བ་དང༌། །ཐམས་ཅད་མ་ལུས་ཤེས་པར་འགྱུར། །གཞན་གྱི་སེམས་ནི་<line/>
</page>
<page index="287" id="144B">ཤེས་པའི་མཆོག །བཛྲ་ཙིཏྟ་སིདྱཱ་ཧཱུཾ། ལུས་ཀྱི་དབང་པོ་ཐམས་ཅད་ཀུན། །བཏགས་སམ་ཕྱེ་མར་བྱས་ནས་ནི། །སྲ་མཁྲེགས་བཅུད་ངང་སྦྱར་བྱས་ཏེ། །རེག་<line/>
བྱའི་སྙིང་པོ་འབུམ་བཟླས་ན། །ལུས་ཀྱི་མངོན་ཤེས་ཐོབ་པར་འགྱུར། །མངོན་ཤེས་འདི་དག་ཀུན་རྫོགས་ན། །མི་གནས་ཡེ་ཤེས་ཆེན་པོའི་རྒྱུ། །ཕྲ་མོའང་ནན་<line/>
ཏན་མཆོག་ཏུ་བྱའོ། །ཞེས་གསུངས་སོ། །རྒྱུད་ཀྱི་རྒྱལ་པོ་ཆེན་པོ་རྡོ་རྗེ་བཀོད་པ་ཀུན་འདུས་རིག་པའི་མདོ་ལས། མངོན་ཤེས་རིག་པའི་སྒྲུབ་ལུགས་ཀྱི་ལེའུ་<line/>
སྟེ་བཅོ་ལྔ་པའོ།། །།དེ་ནས་སེམས་དཔའི་རྡོ་རྗེ་དེས་འདི་སྐད་ཅེས་གསུངས་སོ། །འདུས་པ་ཆེན་པོའི་ཚོགས། མཆོག་ཆེན་པོའི་སྒྲུབ་ལུགས་<line/>
ནི༑ འདི་ལྟར་རིག་པར་བྱའོ། །དོན་ལ་བརྩོན་པའི་རྣལ་འབྱོར་པས། །ལས་ཀྱི་སྟེགས་བུ་ཆག་ཕྱེད་པ། །མེ་རིས་བསྐོར་ཏེ་འབར་བར་བྱ། །དཀྱིལ་འཁོར་དེ་ཡི་<line/>
མཎྜལ་ནི། །སུམ་བརྩེགས་བྱས་པའི་དབུས་ཟླ་གམ། །བརྒྱད་ཀྱིས་མཛེས་པར་བྱ་བའོ། །ཕྱི་མཐའ་ཐོད་པའི་ཕྲེང་བས་བསྐོར། །དེ་མཐའ་མེ་དཔུང་འབར་བས་<line/>
བསྐོར༑ ༑དེ་ཡི་ཕྱི་མཐའ་དམར་ཆེན་རྒྱས། །ཟླ་གམ་དབུས་སུ་དཔལ་ཆེན་འབར། །ཟླ་གམ་བརྒྱད་ལ་གནས་བདག་བརྒྱད། །མཐིང་ནག་ཡ་ཐ་མེ་རིར་འབར། །དེ་<line/>
</page>
<page index="288" id="145A">༄༅། །འོག་ཐོད་པ་ཚར་གསུམ་དང༌། །སྒོ་ཁྱམས་དུར་ཁྲོད་རྫས་ཀྱིས་བསྐོར། །སྒོ་བརྩེགས་སྒོ་ཁྱུད་ཐ་མ་བྲན། །ཐམས་ཅད་གང་ཡིན་དེ་<line/>
ལྟར་སྦྱར། །ཕུན་སུམ་ཚོགས་པར་གྱུར་པ་ན། །རྣམ་བཞི་ལས་ཀྱི་མཎྜལ་བརྩམ། །འཇིགས་བྱེད་བསྐལ་པའི་དཀྱིལ་འཁོར་དུ། །ཟ་བྱེད་འབར་བའི་ཕྱག་<line/>
རྒྱ་ཡིས༑ ༑ཐར་པ་ཙ་ར་བསྒྲལ་བའི་ཕྱིར། །དྲོད་ལྡན་མན་ངག་འཆང་བ་དེས། །མཆོག་གི་བྱིན་བརླབས་གཞག་པར་བྱ། །དག་པ་གསུམ་གྱིས་གཞུང་བསྲངས་<line/>
ནས༑ ༑གནས་མཆོག་དབེན་པའི་རི་བོ་རྩེ། །རྣ་ཉན་ཕྲ་གསག་ཅན་དང་བྲལ། །འདུ་འཛི་འགྲོ་འོང་ཆད་པ་དང༌། །གསང་ཆེན་སྤྱོད་པའི་གནས་སུ་ཤིས། །རྣམ་<line/>
བཞི་ལས་ཀྱི་རྟགས་ཉུང་ནའང༌། །གཅིག་གཉིས་ལྡན་ན་འབྲིང་དུ་བཤད། །སྒྲུབ་པའི་རྒྱལ་པོ་གདེང་ལྡན་པ། །ཤིན་ཏུ་བརྗིད་ཅིང་སྲན་ཚུགས་པའི། །ཁུ་<line/>
འཕྲིག་རྟོག་བྲལ་བརྟུལ་ཞུགས་ཅན། །ལས་ཀྱི་ཕྲེང་བ་ལྷག་ཆད་མེད། །དྲི་ཞིམ་དག་པའི་སྨན་དག་གིས། །ཕྱི་བཀྲུ་ཤི་ནེ་ད་ཧུ་ལས། །ནང་ཡང་དག་པ་ཆེན་<line/>
པོར་བྱ༑ ༑ཚད་མར་སྦྱར་བའི་བཀའ་དང་ནི། །ལྡན་ནས་དུས་བཏབ་ཤིན་ཏུ་བརྩམ། །དེ་ཡང་བརྟག་པའི་གལ་ཆེ་ནི། །བཀྲ་ཤིས་མཛེས་དང་ལྡན་འགྱུར་བ། །བོང་<line/>
</page>
<page index="289" id="145B">ཚོད་ལོ་ནི་དར་ལ་བབ། །རིགས་ལྔའི་མཚན་དང་ལྡན་པ་ལ། །བསྒྲལ་བའི་རྫས་སུ་རུང་བ་དང༌། །ཡིད་འོང་འབྱོར་ལྡན་བཙལ་ནས་ནི། །བསྒྲུབ་པའི་རྫས་སུ་བྱ་བ་<line/>
དེ༑ ༑དེ་འདྲའི་མཚན་རྟགས་ཡོད་པ་ནི། །མ་སྦྱངས་ས་ལ་སླེབས་པའོ། །སྒྲུབ་པའི་རྒྱུ་མཆོག་དེ་དག་ནི། །ད་ཧུ་མནདས་དབང་པོ་བསྒྱུར། །རྡོ་རྗེ་པྲ་མཁན་ཕབ་<line/>
ནས་ནི༑ ༑སྣང་སྲིད་ཐམས་ཅད་དྲི་བའམ། །ལེགས་ཉེས་ཐམས་ཅད་དྲི་བར་བྱ། །དབང་པོ་སྒོ་ལྔའི་དཀྱིལ་འཁོར་དུ། །བདུད་རྩི་རྣམ་ལྔའི་ཐིག་ལེ་གདབ། །<line/>
རྣམ་ཤེས་འབྱུང་བའི་སྒོ་ལྔ་རུ། །སོ་སོ་འབྱུང་བའི་རྫས་རྣམས་གདབ། །སོ་སོ་རིགས་ཀྱི་ཕྱག་རྒྱས་གདབ། །ཕྱག་རྒྱ་བཀོད་དེ་ཉོན་མོངས་བསྒྲལ། །བསྒྲལ་སྦྱར་<line/>
ཐམས་ཅད་སྦྱངས་ནས་ནི། །མཆོད་དང་མཉེས་དང་དམ་སྐོང་དང༌། །དངོས་གྲུབ་རྣམ་གསུམ་གང་ཐོབ་བླང༌། །ཐོབ་ནས་ཐམས་ཅད་ཅི་བདེར་སྤྱད། །ཅེས་གསུངས་<line/>
སོ༑ ༑དེ་ནས་སེམས་དཔའི་རྡོ་རྗེས་ཡང་འདི་སྐད་ཅེས་གསུངས་སོ། །འདུས་པ་ཆེན་པོའི་ཚོགས། བར་དུ་གཅོད་པ་ཐམས་ཅད་ཟློག་པའི་སྒྲུབ་པ་ཆེན་པོ་ནི། འདི་<line/>
ལྟར་རིག་པར་བྱའོ། །གོང་མ་བཞིན་དུ་ལས་བརྩམས་ནས། །ཐར་པའི་རྒྱུ་མཆོག་དེ་དག་ནི། །རུས་པ་རྡོ་རྗེ་ཐལ་བར་བསྒྲུབ། །རུས་པའི་ཚོགས་ནི་ཐམས་ཅད་ཀུན། །<line/>
</page>
<page index="290" id="146A">༄༅། །བསྲེགས་དང་ལྕེ་པོག་ནག་པོར་སྦྱར། །ཁྱབ་འཇུག་གའུ་ཁ་སྦྱར་དུ། །བཅུག་སྟེ་འཇོམས་པའི་ཕྱག་རྒྱ་དང༌། །དྲག་པོ་སྔགས་<line/>
ཀྱིས་བསྒྲུབས་བྱས་ནས། །གྲུབ་ན་རྣལ་འབྱོར་དོན་ལྡན་གྱི། །བར་ཆད་ཟློག་པའི་གཉེན་པོར་སྦྱར། །ཞེས་གསུངས་སོ། །རྒྱུད་ཀྱི་རྒྱལ་པོ་ཆེན་པོ་རྡོ་རྗེ་བཀོད་པ་ཀུན་<line/>
འདུས་རིག་པའི་མདོ་ལས། རྡོ་རྗེ་ཐལ་ཆེན་གྱི་སྒྲུབ་ཐབས་ཀྱི་ལེའུ་སྟེ་བཅུ་དྲུག་པའོ།། །།དེ་ནས་ཡང་སེམས་དཔའི་རྡོ་རྗེ་དེས་འདི་སྐད་ཅེས་<line/>
གསུངས་སོ། །འདུས་པ་ཆེན་པོའི་ཚོགས། པྲ་ཐམས་ཅད་ནི། འདི་ལྟར་རིག་པར་བྱའོ། །མཎྜལ་གྲུ་བཞི་པ་གཅིག་ལ། །ཟླ་གམ་སྒོ་གཅིག་རྡོ་རྗེས་བསྐོར། །<line/>
མཐའ་ཁྱུད་སྒོ་བཞི་ལྡན་པར་བྲི། །རྒྱུ་མཆོག་དབང་པོ་ཕྱེད་ལྡན་ཤིས། །ཕྱི་ཡི་ཁྲུས་རྣམས་བྱས་ནས་ནི། །ཤར་དུ་ཁ་བསྟན་དབུས་སུ་གཞག །ལྕེ་ལ་གཟུངས་<line/>
ཐག་སྣ་ལྔས་གདགས། །རྣལ་འབྱོར་རྣམས་ཀྱིས་བསྐོར་བར་བྱ། །ཕྱག་རྒྱ་རྫས་དང་བཅས་པར་དགྲམ། །དེ་ཡི་ཁོང་དུ་གཞལ་ཡས་བསྐྱེད། །རིམ་པར་བརྩེགས་<line/>
པའི་དཀྱིལ་འཁོར་ནི། །འབར་བའི་འབྱུང་ཆེན་འབར་བ་ལྔ། །དོན་གྱི་ལྷ་མོ་ལྔ་རུ་གསལ། །ཀུན་གཞི་ཀུན་ཏུ་བཟང་མོར་གསལ། །དེ་ཡི་ཐུགས་ཀྱི་ཁོང་ཐག་ཏུ།།<line/>
</page>
<page index="291" id="146B">ཐིག་ལེ་ཟླ་བ་ཉ་རྒྱས་ལ། །ཡེ་ཤེས་སེམས་དཔའ་ཚོན་གང་པ། །ཐུགས་ཀར་ནོར་བུ་རིན་ཆེན་འབར། །དབུས་སུ་ཉི་མའི་གའུ་ལ། །དཔལ་བེའུ་ཡུངས་འབྲུའི་བུམ་པ་<line/>
ལ༑ ༑ཧཱུཾ་དམར་ཏིལ་འབྲུར་གནས་པ་ནི། །བདེ་ཆེན་བྱང་ཆུབ་སེམས་ཞེས་བྱ། །རྡོ་རྗེ་གསང་ཐག་རྒྱུན་མི་གཅད། །རྡོ་རྗེ་ཁ་བྲ་གདབ་པར་བྱ། །དེ་ནས་མཚན་མ་བྱུང་<line/>
གྱུར་ན༑ ༑དངོས་གྲུབ་བླངས་ཏེ་དེ་བསྒྲལ་ལ། །བསྐམས་ཏེ་བདུད་རྩི་རྩ་བར་བྱ། །ཞེས་གསུངས་སོ། །རྒྱུད་ཀྱི་རྒྱལ་པོ་ཆེན་པོ་རྡོ་རྗེ་བཀོད་པ་ཀུན་འདུས་རིག་པའི་མདོ་<line/>
ལས༑ མཆོག་ཕྲན་ཐབས་ཀྱི་སྒྲུབ་ལུགས་ཀྱི་ལེའུ་སྟེ་བཅུ་བདུན་པའོ།། །།དེ་ནས་ཡང་སེམས་དཔའི་རྡོ་རྗེ་དེས་འདི་སྐད་ཅེས་གསུངས་སོ། །<line/>
འདུས་པ་ཆེན་པོའི་ཚོགས། ཐམས་ཅད་ནི། སྒྱུ་མའི་རང་བཞིན་དུ་ཤེས་པར་བྱའོ། །དེ་ཅིའི་ཕྱིར་ཞེ་ན། སྒྱུ་མ་ནི། དངོས་པོར་སྣང་ཡང་རང་བཞིན་མེད་པ་ཡིན་<line/>
ཏེ༑ རང་བཞིན་མེད་པའི་དོན་ནི། ཆོས་ཉིད་རྡོ་རྗེ་ཡིན་ནོ། །དེ་བས་ན། སྒྱུ་མའི་ཆོས་ཐམས་ཅད་ཁོང་དུ་ཆུད་པར་བྱའོ། །དེ་ནས་འཁོར་དེར་འདུས་པར་གྱུར་པའི་ལྷ་<line/>
མ་ཡིན་གྱི་ཚོགས་བདག་སྒྱུ་མ་མཁན་ཞེས་བྱ་བས་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་ཅག་རྣམས་ཀྱི་དམ་ཚིག་ནི། ས་མའི་ཆོ་འཕྲུལ་[?] ལ་<line/>
</page>
<page index="292" id="147A">༄༅། །གནས་ཤིང་སྒྱུ་མ་ཆེད་དུ་བགྱིད་ལགས་ཀྱི། བདག་ཅག་རྣམས་ཀྱི་དོན་ཆེད་དུ་སྒྱུ་མའི་ཆོས་ཐམས་ཅད་བཤད་དུ་གསོལ་ཞེས་གསོལ་པ་<line/>
ལས༑ བཅོམ་ལྡན་འདས་ཀྱིས་བཀའ་སྩལ་པ། ཚོགས་བདག་ཆེན་པོ། སྒྱུ་མའི་ཆོ་འཕྲུལ་ནི། འདི་ལྟར་རིག་པར་བྱའོ། །ཆོས་རྣམས་ཐམས་ཅད་སྒྱུ་<line/>
མར་སྣང༌། །སྒྱུ་མའི་རང་བཞིན་སྟོང་པ་སྟེ། །སྟོང་པའི་དོན་རྣམས་གང་ཡིན་པ། །མི་འགྱུར་མི་ཤིགས་རྡོ་རྗེའི་དོན། །སྟོང་པ་ཉིད་ལ་སྒྱུ་མ་ཡི། །ཆོ་འཕྲུལ་བྱེ་བ་<line/>
མང་པོ་འབྱུང༌། །དེ་བཞིན་སྒྱུ་མའི་ཆོ་འཕྲུལ་ཡང༌། །གྱིན་ད་ཙམ་གྱི་རྒྱུ་རྐྱེན་ལས། །ཆོ་འཕྲུལ་གཟུགས་ནི་ཐ་དད་སྣང༌། །སྣང་ཡང་དངོས་པོར་མ་གྲུབ་སྟེ། །འགྱུར་<line/>
འཇིག་མེད་པས་རྡོ་རྗེའི་དོན། །ཀུན་རྫོབ་སྒྱུ་མའི་མཚན་ཉིད་ཀྱང༌། །རྡེའུ་དང་ཤིང་བུའི་རྒྱུ་དག་ལས། །སྨན་དང་སྔགས་ཀྱིས་རྐྱེན་སྦྱར་ནས། །འབྲས་བུ་སྒྱུ་མའི་ཆོ་<line/>
འཕྲུལ་འབྱུང༌། །སྒྱུ་མའི་གསང་ཆིག་སྦྱོར་བ་ནི། །སྒྱུ་མའི་བདག་པོས་འདི་སྐད་བཤད། །སྒྱུ་ལ་འདོད་པའི་གཟུགས་བྱས་ལ། །ཤེའུ་རེའུ་སྨན་གྱིས་བཏབ་ནས་ནི།།<line/>
གསང་སྔགས་འདི་ཡི་སྦྱོར་བ་བྱ། །ཤེ་འུ་རེ་འུ་ཨི་ན་ཡ། །ཨ་མོ་ཁ་ཨ་འགུས་ས་འགུས། །ཆག་ཤིང་དག་གིས་བརྡབས་བྱས་ན། །ཇི་ལྟར་འདོད་པ་སྣ་ཚོགས་བྱ། །<line/>
</page>
<page index="293" id="147B">བསྡུ་བར་འདོད་ན་སླར་བཟློག་བྱ། །དེས་ན་སྒྱུ་མའི་གཡེང་བ་ཅན། །དྲང་བའི་ཐབས་ཀྱིས་དཀྲི་བར་བྱ། །རྒྱུད་ཀྱི་རྒྱལ་པོ་ཆེན་པོ་རྡོ་རྗེ་བཀོད་པ་ཀུན་འདུས་རིག་པའི་མདོ་ལས།<line/>
སྒྱུ་མ་རྡོ་རྗེ་སྒྲུབ་ལུགས་ཀྱི་ལེའུ་སྟེ་བཅོ་བརྒྱད་པའོ།། །།དེ་ནས་ཡང་སེམས་དཔའི་རྡོ་རྗེ་དེས་འདི་སྐད་ཅེས་གསུངས་སོ། །འདུས་པ་ཆེན་པོའི་ཚོགས།<line/>
ཆོས་ཐམས་ཅད་ལ་དབང་སྒྱུར་བར་འདོད་ན། འདི་ལྟར་རིག་པར་བྱའོ། །ཕུན་སུམ་ཚོགས་པ་ཀུན་ལྡན་བྱས། །སྟེགས་བུ་ཀུན་ཏུ་གྲུ་བཞི་ལ། །མུ་ཁྱུད་གཅིག་ཏུ་<line/>
བསྐོར་ནས་ནི། །ཟླ་བ་ཁམ་པའི་དབྱིབས་སུ་སྦྱར། །སྒོ་བཞི་གྲུ་ཆད་བཞིར་ལྡན་བྱ། །དབྱིབས་ཀྱི་ཐིག་ལེ་ཟླུམ་པོ་ལ། །རྡོ་རྗེ་དང་ནི་ཉི་མས་བསྐོར། །དབུས་སུ་བྷནྡྷ་<line/>
དཔལ་ལྡན་ལ། །དཔལ་ཆེན་ཡབ་ཡུམ་སྦྱར་ལ་གཞག །ཚལ་བུ་བརྒྱད་ལ་གནས་བརྒྱད་སྦྱར། །ལྟེ་བ་བསྐོར་ཏེ་རིམ་པར་གཞག །ཐིག་ལེ་ཤར་གྱི་སྒོ་གང་དུ། །རྡོ་རྗེ་<line/>
རྣལ་འབྱོར་གསང་མིང་དང༌། །དངོས་གྲུབ་གསོལ་བྱ་བྲིས་ལ་གཞག །མཆོད་པའི་ཁྱམས་སུ་གྱུར་པ་ལ། །སྒྲུབ་པའི་རྫས་དང་མཆོད་པ་རྣམས། །རིམ་པ་བཞིན་དུ་<line/>
མཛེས་པར་དགྲམ། །རྡོ་རྗེ་རྣལ་འབྱོར་དེ་དག་རྣམས། །རྡོ་རྗེ་ལྷག་པའི་རྟགས་ཀྱིས་མཚན། །ཏིང་འཛིན་དཀྱིལ་འཁོར་རྫོགས་བྱས་ནས། །སྤྱན་དྲངས་མཆོད་པ་ཀུན་<line/>
</page>
<page index="294" id="148A">༄༅། །བསགས་ཏེ། །འཇུག་དང་དངོས་གྲུབ་གསོལ་བ་དང༌། །དབང་བསྐུར་ལས་རྣམས་ཀུན་རྫོགས་ནས། །རྨད་དུ་བྱུང་བའི་གཏོར་མ་དང༌། །<line/>
ཆ་གསུམ་དྲག་པོ་སྦྱིན་སྲེག་བྱ། །བར་མ་མི་ཟད་གཏེར་དུ་སྦ། །བྱང་ཆུབ་སེམས་ཀྱི་ཆུ་བོ་དང༌། །ཆོས་ཉིད་ནམ་མཁའི་དབྱིངས་ཆེན་དང༌། །བྷ་ག་ཡུམ་གྱིས་<line/>
གཞི་ལ༑ ༑ཤིན་ཏུ་སྦ་བའི་ཚུལ་དུ་སྦྱར། །ཆ་གཅིག་གཞལ་ཡས་ཤར་སྒོ་ནས། །བཅུ་གསུམ་གཅལ་བར་སྟེགས་བུ་བྱ། །དེར་ནི་གནས་བདུན་གཙོ་རྣམས་<line/>
ཀྱང༌། །དེ་བཞིན་བཅུ་གསུམ་ལན་རེ་ལ། །གནས་ཀྱི་མགྲོན་ནི་མ་སྲིང་རྣམས། །བདུན་ཅུ་བར་དུ་ཀུན་རྫོགས་བྱ། །ཐ་མར་མཎྜལ་ཟླ་གམ་ལ། །ནུས་ན་མཁའ་<line/>
འགྲོ་ནམ་མཁའི་ཧོམ། །རྫོགས་བྱ་མ་ལུས་དེ་མགུ་བྱ། །ལྷག་མར་གྱུར་པ་ཀུན་རྫོགས་བྱ། །སྙིགས་མར་གྱུར་པ་ཐམས་ཅད་ཀྱང༌། །སྦ་འམ་བསྲེག་གམ་ཆུ་<line/>
ཀླུང་འདོར། །རྡོ་རྗེ་གནས་ཆེན་དེ་བསྲུངས་ཏེ། །གནས་ནི་སྦ་ཕྱིར་སུ་དག་གསང༌། །མི་རིག་ཕྱིར་ན་མཚན་མ་དག །རང་རང་གནས་སུ་སླེབ་པར་བྱ། །གང་དག་འདུ་<line/>
ཚེའང་དེ་བཞིན་ནོ། །འདི་ནི་ཐིག་ལེ་གཅིག་པ་ཡི། །སྒྲུབ་ལུགས་ཡིན་པར་རྒྱལ་བས་བཤད། །འདི་དག་སྒྲུབ་པའི་སྐྱེས་བུ་ནི། །ཟླ་བའི་འཁོར་ལོ་ལ་གནས་<line/>
</page>
<page index="295" id="148B">ནས༑ ༑ཉི་མའི་འཁོར་ལོ་ཐོགས་ནས་ནི། །ཡང་དག་ཆོས་ཀྱི་དབྱིངས་ཉིད་ལ། །དབང་སྒྱུར་བྱེད་པའི་རྒྱལ་པོར་འགྱུར། །ཞེས་གསུངས་སོ། །ཡང་སེམས་དཔའི་རྡོ་རྗེ་<line/>
དེས་འདི་སྐད་ཅེས་གསུངས་སོ། །འདུས་པ་ཆེན་པོའི་རྣལ་འབྱོར་པ། །འདི་ཡང་རིམ་གྱིས་གོང་མ་ལྟར། །ཐམས་ཅད་ཚུལ་བཞིན་སྦྱར་བྱས་ནས། །ཕྱི་རུ་ཀུན་ཏུ་གྲུ་བཞི་<line/>
ལ༑ ༑ཐིག་ལེ་ཟླ་བ་གཅིག་ཏུ་བྱ། །དེ་ལ་སྲད་བུ་བཞི་བསྣོལ་བས། །ལེའུ་ཚེ་དགུ་རུ་གྱུར་པར་བྱ། །ཕྱི་རོལ་མུ་ཁྱུད་ཐོད་པས་བསྐོར། །གྲུ་བཞི་གྲུ་ཆད་རབ་མཛེས་བརྒྱན། །<line/>
དེ་ཡི་མཐའ་ཟད་ཁྱམས་གཅིག་ལ། །སྒོ་གདོང་སྒྲུབ་པ་པོ་ལ་ལྟ། །དབུས་སུ་ཐིག་ལེ་དཀར་དམར་ལ། །ཁ་སྦྱོར་བར་དག་རྡོ་རྗེས་འབྲེལ། །དེར་ནི་དཔལ་ཆེན་ཡབ་<line/>
ཡུམ་བཞུགས། །ཕྱི་མཚམས་ལེའུ་ཚེ་དེ་བརྒྱད་ལ། །ཟླ་གམ་བརྐྱང་བ་བརྒྱད་བྱས་ཏེ། །ཡེ་ཤེས་གནས་ཀྱི་མ་བརྒྱད་དགོད། །ཕྱི་རོལ་སྒོ་གཅིག་ཁྱམས་དེ་ལ། །སྒྲུབ་<line/>
པའི་རྫས་ཀྱིས་མཛེས་པར་དགྲམ། །བསམ་བྱ་སྒྲུབ་པ་ལ་སོགས་ཀུན། །ཐམས་ཅད་དེ་བཞིན་འདིར་སྦྱར་བྱ། །འདི་ལྟར་གྲུབ་པའི་སྐྱེས་བུ་གང༌། །ཆོས་ཀྱི་རྒྱལ་པོར་<line/>
གྱུར་པ་སྟེ། །ཐམས་ཅད་ཀུན་ལ་དབང་སྒྱུར་བའི། །སྐྱེས་བུ་ཆེན་པོར་དེ་འགྱུར་རོ། །ཞེས་གསུངས་སོ། །དེ་ནས་ཡང་སེམས་དཔའི་རྡོ་རྗེ་དེས་ཆོ་འཕྲུལ་ཐམས་ཅད་ལ་<line/>
</page>
<page index="296" id="149A">༄༅། །དབང་སྒྱུར་བ་ཞེས་བྱ་བ་འདི་གསུངས་སོ། །འདུས་པ་ཆེན་པོའི་རྣལ་འབྱོར་པ། །འདི་ཡང་ཐམས་ཅད་དེ་འདྲར་སྦྱར། །ཀུན་ཏུ་གྲུ་བཞིར་<line/>
ལྡན་འགྱུར་བ། །འཁོར་ལོ་རྩིབས་བརྒྱད་དག་ཏུ་བྱ། །གྲུ་ཆང་བཞི་ཡི་ཕྱི་རོལ་དུ། །སྒོ་བཞི་དག་དང་ལྡན་པར་བྱ། །ཕྱི་ཁྱམས་དམར་ནག་མེ་རི་ཀློང༌། །ཤིན་ཏུ་<line/>
བརྗིད་ཅིང་འཇིགས་པར་བྲི། །ཐིག་ལེ་དབུས་ཀྱི་སྙིང་པོ་ལ། །ཟླ་གམ་འབར་བས་མཚན་པར་བྱ། །རྩིབས་མཆོག་བརྒྱད་ལ་ཟླ་གམ་ནི། །ནང་དུ་ལྟ་བདེ་བརྒྱད་<line/>
དྲི༑ ༑རྩིབས་མཚན་བརྒྱད་ལའང་དེ་བཞིན་ཏེ། །རྡོ་རྗེ་སྒོ་མ་བཞི་རྣམས་ཏེ། །ཕྱག་རྒྱ་རིམ་པར་བཀྲམ་བྱས་ནས། །སྒྲུབ་པའི་ལས་རྣམས་ཀུན་རྫོགས་བྱའོ། །དེ་<line/>
ལྟར་གྲུབ་པའི་རྣལ་འབྱོར་པ། །འཇིག་རྟེན་པ་དང་འཇིག་རྟེན་ལས། །འདས་པའི་ཆོ་འཕྲུལ་ཐམས་ཅད་ལས། །དབང་སྒྱུར་བྱེད་པའི་རྒྱལ་པོར་འགྱུར། །ཞེས་<line/>
གསུངས་སོ། །རྒྱུད་ཀྱི་རྒྱལ་པོ་ཆེན་པོ་རྡོ་རྗེ་བཀོད་པ་ཀུན་འདུས་རིག་པའི་མདོ་ལས། ཐིག་ལེ་སྒྲུབ་པའི་ལེའུ་ཞེས་བྱ་སྟེ་བཅུ་དགུ་པའོ།། །།དེ་<line/>
ནས་སེམས་དཔའི་རྡོ་རྗེ་དེས་འདི་སྐད་ཅེས་གསུངས་སོ། །འདུས་པ་ཆེན་པོའི་རྣལ་འབྱོར་རྣམས། དྲེགས་པ་ཅན་གྱི་ཚོགས་ཐམས་ཅད་ལ་དབང་བསྒྱུར་བར་<line/>
</page>
<page index="297" id="149B">འདོད་ན། འདི་ལྟར་རིག་པར་བྱའོ། །འདི་ནི་བྱས་ལ་སོགས་པའི་ལས། །འདི་ལྟར་སྦྱོར་དང་ཕུན་སུམ་ཚོགས། །ཐབས་ལ་མཁས་དང་ཡོ་བྱད་དང༌། །ཇི་ལྟར་རིག་པར་འདིར་<line/>
བསྡུ་བྱ༑ ༑དེ་ནས་མཎྜལ་འདྲ་གཅིག་ལ། །དུར་ཁྲོད་མགོ་མ་ཡང་དུ་བྱ། །ཟུར་བཞི་མཎྜལ་བཞི་བྱས་ལ། །བཞི་ལས་དེ་བཞིས་ཆགས་རེས་བསྟོད། །དེ་ཉིད་མ་ཏང་བཟུགས་<line/>
སུ་བྱ༑ ༑སྙིང་ག་མན་ཆད་དབུས་སུ་བསྣོལ། །དཀྱིལ་འཁོར་ཆེན་པོའི་འོག་ཏུ་གཞུག །འཁོར་ལོ་འདར་བའི་ཐིག་བཏབ་སྟེ། །དཔལ་ཆེན་ལྔ་ཡི་ཕྱག་རྒྱ་བྱ། །ཁྱམས་<line/>
གཉིས་དག་གིས་མཛེས་པ་ལ། །གནས་དང་ཡུལ་གྱི་ཕྱག་རྒྱ་དགོད། །སྒོ་བཞིར་རྡོ་རྗེ་སྒོ་བ་བཞི། །ཡན་ལག་སྤྲུལ་པའི་མགོ་བརྙན་གནས། །ཕྱི་ཁྱམས་རྡོ་རྗེ་མེ་<line/>
རི་བྱ༑ ༑དེ་ཡི་ཕྱི་རོལ་ཕྲེང་ཆེན་གཏམས། །སྐམ་དང་ར་རི་རློན་པས་བསྐོར། །དེ་ཡི་ཕྱི་རོལ་མེ་གུར་འཚུབ། །བསྐལ་པའི་བུ་ཡུག་བྲི་བར་བྱ། །རྡོ་རྗེ་སྒོ་ཁྱུད་སྒོ་གང་<line/>
དུ༑ ༑གུ་གུ་ཐུལ་དང་ཟར་ཚགས། །ཞིང་དང་སྦྲུལ་ཀྱི་ཆུན་པོ་བྲི། །དེ་ནས་བྷནྡྷ་དཔལ་ལྡན་ལ། །རྡོ་རྗེ་དཔལ་གྱི་ཡི་གེ་དག །བྲིས་ལ་ཁ་སྦྱར་སྒྲུབ་སྟེ་གཞག །གའུ་<line/>
ཆུང་ལ་རལ་པ་ཅན། །བརྒྱད་བྲིས་འབྱུང་བའི་གནས་སུ་གཞག །ལས་བྱེད་བརྒྱ་དང་བཅུ་གཉིས་ལ། །ལས་བྱེད་བཅུ་གཉིས་བྲིས་ལ་འགོད། །ཐར་པ་གནས་ཀྱི་<line/>
</page>
<page index="298" id="150A">༄༅། །དཀྱིལ་འཁོར་དུ། །གདོལ་པ་འབྱུང་པོ་ང་རྒྱལ་ཅན། །ཆགས་སྡང་རྣམས་ཀྱིས་བསླད་པའི་རྒྱུ། །དེ་ཡི་དུག་གསུམ་བཤིག་པའི་ཕྱིར།།<line/>
དོན་གྱི་སྒྲུབ་པ་ཆེན་པོ་བཤད། །རུ་ཏྲ་ལྔ་ཡི་ཚོགས་ཆེན་ཏེ། །ཏིང་འཛིན་ཡེ་ཤེས་ལྔས་བཅོམ་ནས། །རྡོ་རྗེ་དྲོད་ཀྱིས་རྣམ་པར་སྦྱར། །མདོ་ཡིས་ལ་སྟབས་གཅིག་<line/>
ཏུའོ༑ ༑བགེགས་ཀྱི་བགེགས་ཏེ་བགེགས་ཆེན་པོ། །དུག་ལྔ་རྟོག་པ་ཉིད་ལས་སྐྱེས། །ཕྱེད་དང་གསུམ་གྱི་དུར་ཁྲོད་ནས། །གཞི་རྩ་ངག་དང་ལུས་སེམས་སོ། །བརྗིད་<line/>
ལྡན་དཔལ་ཆེན་དུར་ཁྲོད་བདག །བདག་རྟོག་རྟོག་འཇོམས་ཏིང་འཛིན་གྱིས། །སྲིད་གསུམ་རུ་ཏྲ་དུར་ཁྲོད་དུ། །ཚོགས་བདག་ཆེན་པོ་དེ་བརྒྱད་བྱ། །མ་རིག་མུན་<line/>
ཁང་སྒོ་ཕྱེད་ནས། །གླང་ཆེན་སྨོན་པ་དེ་བཟུང་ནས། །གཟུང་འཛིན་དམ་པོའི་རྟོད་ཐག་གཅད། །དུག་གསུམ་རྣམ་རྟོག་རྟོད་ཕུར་དབྱུང༌། །ངན་སོང་འདམ་ནས་<line/>
དྲངས་ནས་ནི། །ཉོན་མོངས་དཔུང་རྒོད་དེ་བཏུལ་ནས། །ཡེ་ཤེས་ཐབས་ཀྱིས་རྣམ་སྦྱངས་ཏེ། །ནམ་མཁའི་ཀློང་དུ་དམིགས་མེད་པར། །བདེ་ཆེན་མཆོད་པའི་<line/>
ཚོགས་ཆེན་དག །རོ་མཆོག་ལྔ་དང་མཉམ་སྦྱར་བས། །ཆོས་ཀྱི་ལོངས་སྤྱོད་རྒྱས་པར་སྦྱར། །མཉམ་ཉིད་བདེ་བའི་སྙིང་རྗེ་ཡིས། །དྲེགས་པ་ཆེན་པོ་གཞོམ་པ་དང༌།།<line/>
</page>
<page index="299" id="150B">འཁོར་བའི་དྲ་བ་གཅད་པའི་ཕྱིར། །ཁྲོ་ཚོགས་འབར་བའི་སྤྲིན་འཕྲོས་པས། །གཏུམ་ཐུང་རྔམ་པ་མགྱོགས་པ་ཚོགས། །ཕྱག་བརྙན་ཆར་ཆེན་ཕབ་ནས་ནི། །<line/>
འཁོར་བའི་ཐ་བ་སྤངས་ནས་ནི། །བདེ་བ་ཆེན་པོའི་ཞིང་བཟློག་སྟེ། །བྱང་ཆུབ་མྱུ་གུ་བསྐྱེད་ནས་ནི། །བྱང་ཆུབ་སེམས་དཔའི་ལོ་ཏོག་བསྐྱེད། །<line/>
དུར་ཁྲོད་ཆེན་པོའི་བཞིན་ཕྱོགས་ནི། །མགོ་ནི་ལྷོ་ནུབ་མཚམས་སུ་བཏིང༌། །རྐང་པ་བྱང་ཤར་མཚམས་སུ་བཏིང༌། །ང་ནི་དུར་ཁྲོད་དབང་ཕྱུག་ཆེ། །སངས་རྒྱས་སྐུ་<line/>
སྟེ་ཡེ་ཤེས་ཡིན། །ཐུགས་རྗེ་རྣོན་པོའི་དམག་ཚོགས་ལ། །ཡེ་ཤེས་རྣོན་པོའི་མཚོན་ཆ་ཡིས། །ལོ་ཏོག་འཁོར་བའི་རྒྱུན་གཅོད་དོ། །གྲུ་བཞི་ཁ་བཞིར་རྡོ་རྗེ་ཡི།<line/>
དབྱིབས་འདྲའི་ཐབ་ནི་བརྩིགས་ནས་ཀྱང༌། །སྙིང་གར་འཁོར་ལོའི་ཐབ་ཏུ་བྱ། །རིགས་ཀྱི་ཡམ་ཤིང་ལྔ་བརྩིགས་ཏེ། །ཧོམ་ལྔ་འབྲེལ་པའི་ལས་ཆེན་བརྩིག །ཐབ་ཆེན་<line/>
ལྔ་ཡི་ཧོམ་ཁུང་དུ། །འཁོར་བའི་སྡུག་བསྔལ་ཡམ་ཤིང་ལ། །ཡེ་ཤེས་ཆེན་པོའི་མེ་ཀློང་དུ། །ཉོན་མོངས་ལྔ་ཡི་བསྲེགས་སྦྱངས་རྫོགས། །བྱ་བར་སྦྱོར་བ་<line/>
མཐའ་དག་ཀུན། །ཇི་ལྟར་འབྱོར་ཅིང་འཚམ་པར་འོས། །ཞེས་གསུངས་སོ། །རྒྱུད་ཀྱི་རྒྱལ་པོ་ཆེན་པོ་རྡོ་རྗེ་བཀོད་པ་ཀུན་འདུས་རིག་པའི་མདོ་ལས། དྲེགས་པ་<line/>
</page>
<page index="300" id="151A">༄༅། །ཅན་གནོན་པ་ཞེས་བྱ་བའི་ལེའུ་སྟེ་ཉི་ཤུ་པའོ།། །།དེ་ནས་ཡང་སེམས་དཔའི་རྡོ་རྗེ་དེས་འདི་སྐད་ཅེས་གསུངས་སོ།།<line/>
འདུས་པ་ཆེན་པོའི་ཚོགས། འཁོར་བའི་རྒྱ་མཚོ་ཟད་པར་བྱེད་པའི་ཞལ་གྱི་དཀྱིལ་འཁོར་ཞེས་བྱ་བ་སྒྲུབ་པའི་དོན་འདི་ནི། འདི་ལྟར་རིག་པར་བྱའོ། །འདི་ཡང་<line/>
དེ་འདྲར་ཀུན་སྦྱར་ནས། །འཁོར་ཁང་ཅན་གྱི་གཞལ་ཡས་སུ། །ཁྲུ་གང་གྲུ་བཞིའི་ཚད་དེ་ལ། །བཞི་ནི་འཁོར་ཁང་ཁྱམས་དེ་དག །ཕྱོགས་བཞི་དག་ཏུ་བརྩམ་<line/>
པར་བྱ༑ ༑དྲི་ཞིམ་ཙནྡན་འདེ་གུ་གཏང༌། །དྲི་སྤོས་ཚོམ་བུ་རིན་ཆེན་འཕྲོ། །སྦྱིན་མཆོག་རྒྱས་པར་དེ་བཤམ་བྱ། །ལྷ་ཡི་དགེ་བསྙེན་རྣམ་པ་བཞི། །ཕྱོགས་<line/>
མཚམས་སྲུང་བའི་ལས་རྣམས་བསྒོ། །ཁྱམས་ཀྱི་ནང་རིམ་ཕྱོགས་མཚམས་སུ། །ཆག་ཕྱེད་པ་ཡི་སྟེགས་བུ་བཅུ། །བསྐལ་པའི་མེ་དཔུང་འབར་བྲིས་<line/>
ལ༑ ༑སྣ་ཚོགས་རྒྱུ་ལས་བྱས་པ་ཡི། །མཐུན་པའི་གཟུགས་བཅུ་དབང་བསྐུར་ཏེ། །ཁྲོ་བོ་གར་གྱི་ནང་མཚམས་བཅད། །དེ་ནས་མ་ཏྲཾ་གནོན་པར་བྱ། །དྲེགས་<line/>
པ་རུ་ཏྲ་སྡིག་ཅན་འདི། །ནམ་ཡང་བསྒྲལ་བའི་ཞིང་ཡིན་ཏེ། །ཛཿ་ཧཱུཾ་བཾ་ཧོ་མ་ཧཱ་ཤྲཱི་ཧེ་རུ་ཀ་མ་ཏྲང་རུ་དྲ་ཧ་ཧ་པྲ་བེ་ཤ་ཕཊ། ཁ་ཊྭཱཾ་ཕྱག་རྒྱས་བསྐྱེལ་ནས་ནི། །མ་<line/>
</page>
<page index="301" id="151B">རིག་མུན་པའི་སྒོ་ཕྱེ་ནས། །རྣམ་ཤེས་ཨ་རུ་བྱིན་བརླབས་ཏེ། །གསང་ཆེན་ཐུགས་ཀྱི་ཀློང་དུ་བསྟིམ། །སྦུབས་ནི་གཞལ་ཡས་འབར་བར་བྱ། །སྟེགས་བུ་མ་ཏྲཾ་<line/>
གཟུགས་འདྲ་ལ། །འགྱེལ་ཐབས་བཞིན་ཕྱོགས་ཅི་འདྲར་བྱ། །ཁ་དོག་སྔོ་སྐྱ་གན་རྐྱལ་ཐབས། །ཆེ་ཆུང་ཚད་མེད་གནས་ཀྱིས་སྦྱར། །དེ་ཡི་སྙིང་གར་བང་རིམ་<line/>
གསུམ༑ ༑དང་པོར་དམར་པོ་གྲུ་བཞི་བརྩིག །གཉིས་པ་མཐིང་ནག་གྲུ་གསུམ་བྱ། །གསུམ་པ་སྨུག་ནག་ཟླ་གམ་བྱ། །ཡན་ལག་བཞི་དང་མགོ་མཚན་དྲུག །<line/>
གསང་སྒོ་གཉིས་ཏེ་བརྒྱད་དག་ལ། །སྟེགས་བུ་ཆག་ཕྱེད་གྲུ་བཞི་བརྒྱད། །དེ་ཡི་མཐའ་རིམ་ཡོངས་ཟད་དུ། །ཟླ་གམ་གསལ་བའི་མཎྜལ་བྱ། །དེ་དག་མེ་ཀློང་<line/>
འབར་བར་བསྐོར། །ཡ་ཐོག་ཟླ་གམ་སྟེང་དག་ཏུ། །དཔལ་དང་ལྡན་པའི་ལྷ་མཆོག་བཞུགས། །མཐིང་ནག་གྲུ་གསུམ་མེ་དཔུང་བྲི། །གྲུ་བཞིའི་དམར་པོ་བང་<line/>
རིམ་ལ། །རིགས་བཞི་ལྷ་མཆོག་དཔལ་ལྡན་གཞག །ཡན་ལག་མགོ་མཚན་གཡས་གཡོན་བརྒྱད། །དབང་ཕྱུག་གནས་ཀྱི་བདག་མོ་བརྒྱད། །བྲི་བྱ་ཡང་<line/>
ན་མཚན་མ་གཞག །ཚིགས་ཆེན་བརྒྱད་ལ་ཡུལ་བདག་བརྒྱད། །ཇི་ལྟར་འོས་པ་དེ་ལྟར་བྱའོ། །སྒོ་བཞིར་གསང་བ་སྒོ་མར་གཞག །མཐའ་ཟད་ཡོངས་ཀྱི་ཟླ་གམ་<line/>
</page>
<page index="302" id="152A">༄༅། །ལ༑ ༑བུད་མེད་ཉི་ཤུ་རྩ་བརྒྱད་གཞག །མིང་ངམ་མཚན་མ་བརྟེན་ཏེ་གཞག །དེ་ཡི་ཁ་ལ་ཐབ་ཏུ་བརྩིག །པདྨ་དཔལ་བེའུ་དབྱིངས་<line/>
འདྲ་ཐབ། །མཁས་པས་ཡམ་ཤིང་བརྩམ་པར་བྱ། །བྱ་བའི་བྱ་བ་ཐམས་ཅད་ཀུན། །གོང་དུ་སྦྱོར་བ་དེ་ལྟར་སྦྱོར། །ཞེས་གསུངས་སོ། །རྒྱུད་ཀྱི་རྒྱལ་པོ་ཆེན་པོ་རྡོ་རྗེ་<line/>
བཀོད་པ་ཀུན་འདུས་རིག་པའི་མདོ་ལས། འཁོར་བ་ཐམས་ཅད་སྒྲོལ་བ་སྒྲུབ་པ་ཞེས་བྱ་བའི་ལེའུ་སྟེ་ཉི་ཤུ་རྩ་གཅིག་པའོ།། །།དེ་ནས་ཡང་སེམས་<line/>
དཔའི་རྡོ་རྗེ་དེས་དུག་གསུམ་ཐུགས་སུ་དབང་སྒྱུར་བ་ཞེས་བྱ་བའི་མདོ་འདི་གསུངས་སོ། །འདུས་པ་ཆེན་པོའི་རྣལ་འབྱོར་པ། །དུག་གསུམ་དབང་དུ་སྒྱུར་པ་ཡང༌། །<line/>
འདི་ལྟར་ཁོང་དུ་ཆུད་པར་བྱ། །དུག་གསུམ་རང་བཞིན་གང་ཡིན་པ། །སྐུ་གསུམ་ཉིད་ཀྱི་ངོ་བོ་སྟེ། །གཞན་ནས་བཙལ་བ་ཅི་ཡང་མེད། །དེ་ལྟར་ཤེས་པར་འགྱུར་<line/>
བ་དང༌། །ཀུན་རྫོབ་ཚུལ་དུ་འདི་ལྟར་བསྒྱུར། །ཐམས་ཅད་གོང་མ་བཞིན་སྦྱར་ལ། །སྟེགས་བུ་འདོམ་གང་བ་ཞིག་ལ། །ཕྱིར་དམར་པོ་རྒྱས་པར་བྱ། །དེ་ནས་<line/>
མཐིང་ནག་གྲུ་གསུམ་བརྩིག །དེ་ནས་དམར་ནག་ཟླ་གམ་བྱ། །ཟླ་གམ་དབུས་སུ་དཔལ་ཆེན་འབར། །དབང་ཕྱུག་གནས་བརྒྱད་ཟླ་གམ་མཐའ། །བར་རིམ་བར་<line/>
</page>
<page index="303" id="152B">ལ་དུར་ཁྲོད་འབར། །མཐའ་མར་དམར་པོ་གྲུ་བཞི་ལ། །སྒོ་བཞི་སྒོ་སྲུང་བཅས་པར་བྱ། །དེ་ཡི་མཐའ་མ་མེ་རིས་བསྐོར། །ཁྲོ་བཅུ་འབར་བའི་རྟགས་རྣམས་དགོད། །<line/>
སྒྲུབ་དང་འཇུག་དང་དབང་བསྐུར་རྣམས། །གོང་མ་བཞིན་དུ་སྦྱིན་པར་བྱ། །དེས་ནི་ཐམས་ཅད་རྫོགས་པ་ཡིན། །དུག་གསུམ་ཐམས་ཅད་ཟིལ་གྱིས་གནོན། །ཞེས་<line/>
གསུངས་སོ། །རྒྱུད་ཀྱི་རྒྱལ་པོ་ཆེན་པོ་རྡོ་རྗེ་བཀོད་པ་ཀུན་འདུས་རིག་པའི་མདོ་ལས། དུག་གསུམ་དབང་སྒྱུར་བ་ཞེས་བྱ་བ་སྒྲུབ་པའི་ལེའུ་སྟེ་ཉི་ཤུ་རྩ་གཉིས་<line/>
པའོ༑༑ །།དེ་ནས་སེམས་དཔའ་རྡོ་རྗེ་དམ་པ་དེས་བུད་མེད་ཐམས་ཅད་དབང་སྒྱུར་བ་ཞེས་བྱ་བའི་དཀྱིལ་འཁོར་ཆེན་པོ་འདི་གསུངས་སོ། །འདུས་<line/>
པ་ཆེན་པོའི་ཚོགས། ཆགས་པ་ཐམས་ཅད་དབང་དུ་འདུ་བར་འདོད་ན། འདི་ལྟར་བྱའོ། །བུད་མེད་ཆགས་པའི་རང་བཞིན་ཏེ། །ཆགས་པ་ཁྲག་ཁྲིག་རྒྱ་མཚོ་<line/>
ཡིན༑ ༑ལས་ཀྱི་འཁོར་བའི་སེམས་ཅན་རྣམས། །ཆགས་པ་ཁྲག་གི་རྒྱ་མཚོར་བྱིང༌། །ཆགས་ལས་རྣམ་གྲོལ་འགོག་པ་སྟེ། །ཆགས་པ་དེ་ཉིད་ཁྲག་ཅེས་བྱ། །<line/>
ཁྲག་གི་རྒྱ་མཚོ་བསྐམ་པའི་ཕྱིར། །བུད་མེད་ཁྲག་གི་རྒྱ་མཚོ་རྣམས། །འཚོ་བ་བདུད་རྩིའི་རྒྱ་མཚོར་བསྒྱུར། །དེ་ལྟར་ཤེས་པར་གྱུར་པ་དང༌། །ཀུན་རྫོབ་ཚུལ་དུ་<line/>
</page>
<page index="304" id="153A">༄༅། །འདི་ལྟར་སྦྱར། །ལས་གྱི་བརྩམ་པ་ཕུན་སུམ་ཚོགས། །རིམ་པ་བཞིན་དུ་བརྩམས་ནས་ཀྱང༌། །མཎྜལ་འདོམ་གང་གྲུ་བཞི་ལ། །<line/>
འཁོར་ལོ་བཞི་ཡི་ཐིག་ཏུ་གདབ། །མུ་ཁྱུད་ཕྱི་རིམ་གྲུ་ཆད་བཞི། །དེ་ནས་སྒོ་ཁྱམས་དམར་པོར་བྱ། །ཀུན་གྱི་ཕྱི་རིམ་ལག་ཆུ་ཧྭའི། །མེ་རི་འབར་བས་གཏིབ་<line/>
ཐག་གཅད། །དབུས་སུ་ཤར་ལྟ་ཟླ་གམ་བྲི། །བྷནྡྷ་དཔལ་ལྡན་ཡབ་ཡུམ་དགོད། །འཁོར་ལོ་བཞི་ལ་རིགས་བཞིར་ལྡན། །བར་ཁྱམས་གཉིས་ལ་<line/>
གནས་ཡུལ་རྣམས། །ཟླ་གམ་ཐིག་ལེར་ལྡན་པར་བྱ། །སྒོ་ཁྱམས་སྒོ་བཞི་ཟླ་གམ་བཅས། །ཕྱི་ཁྱམས་ལག་ཆུ་ཧྭ་ཡི་མེ། །མེ་ཡི་ཁྲོ་བོ་ཐིག་ལེར་བཅས། །<line/>
དུར་ཁྲོད་རྒྱན་གྱིས་ཀུན་བརྒྱན་བྱ། །ཏིང་འཛིན་རྫོགས་དང་དངོས་གྲུབ་དང༌། །འཇུག་པ་དབང་བསྐུར་དངོས་གྲུབ་རྣམས། །གནས་གསུང་ལ་སོགས་རྫོགས་<line/>
པར་བྱ༑ ༑ཞེས་གསུངས་སོ། །རྒྱུད་ཀྱི་རྒྱལ་པོ་ཆེན་པོ་རྡོ་རྗེ་བཀོད་པ་ཀུན་འདུས་རིག་པའི་མདོ་ལས། འཁོར་ལོ་དབང་སྒྱུར་གྱི་སྒྲུབ་ལུགས་ཀྱི་<line/>
ལེའུ་སྟེ་ཉི་ཤུ་རྩ་གསུམ་པའོ།། །།དེ་ནས་སེམས་དཔའི་རྡོ་རྗེ་དམ་པ་དེས་འདི་སྐད་ཅེས་བཀའ་སྩལ་ཏོ། །འདུས་པ་ཆེན་པོའི་ཚོགས།<line/>
</page>
<page index="305" id="153B">ཆོས་ཐམས་ཅད་ནི། བདུད་རྩི་སྨན་གྱི་རང་བཞིན་དུ་ཤེས་པར་བྱའོ། །དེ་ཅིའི་ཕྱིར་ཞེ་ན། འདི་ལྟར་སྣང་བའི་ཆོས་ཐམས་ཅད་ཀྱི་དོན་རྟོགས་ན་ནི། འཚོ་བ་ཆོས་ཉིད་<line/>
ཀྱི་རྩི་ཡིན། མ་རྟོགས་ན་ནི། འཆི་བ་འཁོར་བའི་དུག་ཡིན། དེ་བས་ན་ཆོས་འདི་དག་ཐམས་ཅད་བདུད་རྩིའི་རང་བཞིན་དུ་ཤེས་པར་བྱའོ། །དེ་ལྟར་ཤེས་ནས་ཀུན་<line/>
རྫོབ་ཏུ་འདི་ལྟར་བསྒྲུབ་པར་བྱའོ། །ཇི་བཞིན་འབྱུང་ལྡན་བདེ་སྦྱར་ནས། །མ་ཏྲཾ་ཁོག་པའི་སྙིང་ག་རུ། །འདོམ་གང་ཚད་དང་མཐུན་པ་ལ། །རྩིབས་བརྒྱད་འབར་<line/>
བའི་འཁོར་ལོར་གདབ། །མེ་ཡི་འོད་ཀྱིས་བསྐོར་བར་བྱ། །རྡོ་རྗེ་ར་བས་བསྐོར་བ་ཡི། །མཐའ་མ་སྒོ་ཁྱུད་འབར་བར་བྱ། །དབུས་སུ་རིན་ཆེན་ཟུར་བརྒྱད་བྱ། །དེར་<line/>
ནི་ཕྱག་རྒྱ་འབར་བ་དགོན། །ལངྐ་བསྒྲལ་བའི་གནས་མཆོག་འདིར། །རལ་པ་ཅན་གྱི་ཚོགས་འདུས་ཏེ། །རཀྵ་འཇོམས་པའི་མཐུ་ཆེན་ཀུན། །སྲིད་པ་གསུམ་རིལ་<line/>
འདིར་སྒྲོལ་བའོ། །དུས་བཞི་མཆོད་པའི་དམ་རྫས་ཀྱིས། །དེ་དག་ཇི་ལྟར་རིགས་པར་མཆོད། །དུས་བཞི་བཅུད་སྨིན་སྙིང་པོ་ཡིས། །དངོས་གྲུབ་ཆེན་པོའི་རྫས་སུ་<line/>
བྱ༑ ༑ཕྱོགས་བཞི་དབུས་ཀྱི་རྫས་ཆེན་རྣམས། །རྨད་དུ་བྱུང་བའི་རལ་པ་ཅན། །འབྱུང་བ་ལྔ་ལ་དབང་སྒྱུར་མཛད། །འབྱུང་བ་ལྔ་ཡི་ཆོ་འཕྲུལ་སྒྲུབ། །དབྱར་ཆུ་སྟོན་<line/>
</page>
<page index="306" id="154A">༄༅། །མེ་དགུན་ས་སྟེ། །དབྱིད་རླུང་ནམ་མཁའ་གསང་བར་སྦྱར། །ཆོ་འཕྲུལ་དེ་ལ་དབང་ཐོབ་ནས། །དེ་དག་རལ་པ་ཅན་ལ་བསྒྲུབ། །ཏིང་འཛིན་<line/>
རྣམ་པ་ལྔ་གསལ་བས། །འབྱུང་ལྔ་ལས་བྱུང་ཤ་རིགས་ལྔ། །ཁྱི་ཤ་བ་ལང་རྟ་ཤ་དང༌། །བྱ་དང་རི་དྭགས་སྣ་ཚོགས་ནི། །རྫུ་འཕྲུལ་ཤུགས་སུ་སྒྲུབ་པའི་རྫས། །སྒྲུབ་<line/>
པའི་རྫས་ཆེན་འབྱུང་ཆེན་ལྔ། །འཇིག་རྟེན་ཀུན་ལ་དབང་སྒྱུར་བའི། །དེ་ལྟར་རྫས་རྣམས་འབྱོར་པ་དང༌། །ཏིང་འཛིན་སྒོམ་དང་སྒྲུབ་པ་དང༌། །ཐམས་ཅད་གོང་<line/>
དང་མཐུན་སྦྱར་ནས། །འཇུག་དང་དངོས་གྲུབ་དབང་ཆེན་རྣམས། །ཅི་རིགས་པར་ནི་བདེ་བར་སྦྱར། །ཞེས་གསུངས་སོ། །བདུད་རྩི་རང་བྱུང་དཀྱིལ་འཁོར་ཞེས་<line/>
བྱ་བའི་མདོ་བཤད་པའོ། །དེ་ནས་ཡང་སེམས་དཔའི་རྡོ་རྗེ་དེས་འདི་སྐད་ཅེས་གསུངས་སོ། །འདུས་པ་ཆེན་པོའི་རྣལ་འབྱོར་པ། །གཞན་ཡང་བདུད་རྩི་ཆེན་པོ་<line/>
ནི༑ ༑གོང་མ་བཞིན་དུ་ལེགས་སྦྱར་ནས། །མཎྜལ་ཚད་དང་མཐུན་པ་ལ། །པདྨ་དམར་པོ་འོད་ཀྱི་མཁའ། །ཕྱི་རིམ་ཟླ་གམ་དམར་པོ་བཞི། །རྡོ་རྗེ་འབར་བས་མཛེས་<line/>
པར་བསྐོར། །མེ་ལྕེ་འབར་བའི་ཕྲེང་བ་ནི། །ཟླ་གམ་མཐའ་ཟད་བྲི་བར་བྱ། །རིན་ཆེན་གེ་སར་ཕྲེང་བས་ནི། །པདྨའི་ལྕེ་ལ་བསྐོར་བར་བྱ། །སྒོ་བཞི་རིན་ཆེན་འབར་<line/>
</page>
<page index="307" id="154B">བས་བྱ༑ ༑ཕྱག་རྒྱ་འབར་བའི་ལྷ་བཀོད་ན། །དབུས་སུ་གསེར་ཕོར་སུལ་མེད་ལ། །དུང་ཆེན་འཁོར་བ་ཅན་གྱིས་སྦྱར། །ཤར་དུ་ཤེལ་ཕོར་སུལ་འགྲེང་ལ། །རིན་<line/>
ཆེན་མཛོད་སྤུ་གསལ་བར་སྦྱར། །ལྷོ་རུ་རིན་ཆེན་སུལ་མང་ལ། །རིན་ཆེན་ལོ་འདབ་རྒྱས་པས་སྦྱར། །ནུབ་ཏུ་རྒྱ་ཕོར་ཟླ་གམ་ལ། །བཞིན་མཚམས་རིན་ཆེན་འབུར་<line/>
གཉིས་སྦྱར། །བྱང་དུ་བསེ་ཕོར་རྒྱ་གྲམ་ལ། །གཙུག་ཏོར་རིན་ཆེན་འབུར་བཞི་རྒྱས། །རྩ་བ་ལྔ་ནི་ཕྱོགས་ཕྱོགས་སྦྱར། །སྒོ་ལྔའི་གཙོ་བོ་རིགས་སུ་སྦྱར། །དབུས་ནས་<line/>
ཤར་ལྷོ་ནུབ་བྱང་དུ། །ཀ་ཀོ་ལ་དང་བུ་རུས་ཀ །ཛའ་ཏི་ཕ་ལ་ཁ་དྲི་ཞིམ། །ལྕེ་པོ་དཀར་ཞེས་རིམ་པར་སྦྱར། །དེ་བཞིན་གོང་གི་རིམ་པ་བཞིན། །ཨ་རུ་ར་དང་ག་པུར་དང༌། །གུར་<line/>
གུམ་པདྨ་ལི་ག་བུར། །དེ་ན་ར་ས་ཡ་ན་རྣམས། །ཐམས་ཅད་རིགས་དང་ཁ་དོག་དང༌། །ལས་དང་མཐུན་པར་སྦྱར་བར་བྱ། །ས་བོན་ལྔ་ནི་རིམ་པར་སྦྱར། །དཔལ་དང་<line/>
ལྡན་པའི་སྣོད་ནང་དུ། །ཡབ་ཡུམ་སྙིང་པོ་རིམ་བཞིན་བྱ། །དབུས་དང་པདྨ་ལྕེ་ལ་དགོད། །གནས་ཡུལ་ལ་སོགས་མཛེས་པར་གཞག །དུར་ཁྲོད་རྫས་དང་བཀྲ་ཤིས་<line/>
རྫས༑ ༑འབྱོར་པའི་ཡོ་བྱད་ཐམས་ཅད་བཤམ། །དེ་ནས་བྱིན་ཕབ་དངོས་གྲུབ་གསོལ། །ཐམས་ཅད་རྣམ་པར་སྦྱར་བར་བྱ། །དམ་པ་དེ་ཉིད་གསང་ཚོན་གྱི། །རིགས་<line/>
</page>
<page index="308" id="155A">༄༅། །བརྒྱ་རིགས་ལྔ་རིགས་གཅིག་གིས། །ཐམས་ཅད་སྦྱང་བའི་མཆོག་ཏུ་བྱ། །དེ་ནས་ཁྲོལ་བུ་སྦྱང་བ་ན། །གསལ་བསྔོ་བསྡུ་དང་དབྱེ་<line/>
བ་དང༌། །ཁྲུས་བྱ་བ་དང་བཤགས་པ་དང༌། །ཡོན་ཏན་བརྗོད་དང་བྱིན་དབབ་བྱ། །དེ་ནས་སྐད་ཅིག་ཐང་གཅིག་གམ། །ཞག་གཅིག་དག་གིས་སྦྱར་བར་བྱ། །རྟགས་<line/>
དག་བྱུང་ན་དེར་འབྱོངས་པའོ། །ཕྱེ་མའི་མཆོག་ཏུ་སྦྱར་བ་ནི། །སྣོད་ཀྱི་སྨན་རྣམས་ཤེས་རབ་མས། །བསྡུས་ཏེ་བཏག་པའི་ཆོ་ག་ཡང༌། །ཡུམ་གྱིས་<line/>
བཟུང་ཞིང་ཡབ་ཀྱིས་བཏག །རིག་འཛིན་རྩལ་ཅན་དབབ་ཅིང་དྲང༌། །སོ་སོ་ལས་ཀྱི་སྔགས་བརྗོད་ཅིང༌། །གཏན་གཏུན་ཐབས་དང་ཤེས་རབ་སྟེ། །སྨན་ཉིད་<line/>
བྱང་ཆུབ་སེམས་སུ་སྦྱར། །རྡོ་རྗེ་གླུ་འདི་ལྷ་མོས་བླང༌། །ཀུན་ཏུ་བཟང་མོའི་གཞལ་ཡས་སུ། །ཐབས་དང་ཤེས་རབ་ལྡན་པ་ན། །འཁོར་བ་བདུད་རྩི་སྨན་དུ་<line/>
སྦྱར༑ ༑ཡེ་ཤེས་ལྔ་རུ་གསལ་པ་ལས། །འབྲས་བུ་སྐུ་གསུང་ཐུགས་སུ་རྫོགས། །འཆི་མེད་བདུད་རྩིས་གཅོང་རྙིང་སྦྱང༌། །མཚན་མ་བཏག་ཕྱིར་བཅལ་ནས་<line/>
ནི༑ ༑རྡོ་རྗེ་དཔལ་ལྡན་ཁ་སྦྱོར་བླུགས། །ཁ་དོག་རིགས་ལྔའི་རས་ཀྱིས་དཀྲི། །རྡོ་རྗེ་དབང་གི་རྒྱ་ཡིས་གདབ། །རྡོ་རྗེ་སྔགས་ཀྱིས་གཟུངས་ཀྱིས་གདགས། །<line/>
</page>
<page index="309" id="155B">དཔལ་ཆེན་སྐུ་ལྔར་མངའ་གསོལ་ཏེ། །ཡེ་ཤེས་ལྔ་ཡི་དབང་བསྐུར་བྱ། །མཎྜལ་དག་ཏུ་དགོད་པར་བྱ། །ཀུན་གྱིས་བསྐོར་ཞིང་དངོས་གྲུབ་དབབ། །རྩི་དང་སྨན་གྱི་བདག་པོ་<line/>
དང༌། །རྟགས་དང་རིག་འཛིན་ཕྲ་མོ་དག །རོལ་མོ་ཆ་བྱད་མང་པོས་བསྟེན། །སྒྲུབ་པ་འབྲུ་མཆོག་གཏམས་པས་དགང༌། །བཀྲ་ཤིས་གོས་ཀྱིས་རྒྱས་པར་ཀླུབས། །<line/>
གཟུངས་ཐག་གཉེར་ཅན་རིགས་སུ་དབུལ། །ཏིང་འཛིན་མེ་ཡིས་རྣམ་པར་སྦྱང༌། །རྟགས་ཆེན་ལྔ་ནི་གང་བྱུང་ཡང༌། །མྱུར་ཏེ་དངོས་གྲུབ་བླང་བར་བྱའོ། །བདུད་རྩི་<line/>
སྒྲ་ལས་དྲངས་ནས་ནི། །དཔལ་ལྡན་པདྨ་ལྡན་པ་རུ། །ཐམས་ཅད་བདུད་རྩིར་ས་མ་ཡ། །མཁའ་ཀློང་ཡངས་པར་བདེ་ཆེན་རྫོགས། །རང་ཉིད་བདུད་རྩིའི་དཀྱིལ་<line/>
འཁོར་རྫོགས། །གཞན་ནས་བསྒྲུབ་པ་ཅི་ཡང་མེད། །འཇུག་པ་ལ་སོགས་ཐམས་ཅད་ཀྱང༌། །ཚུལ་བཞིན་དུ་ནི་རྒྱས་པར་བྱ། །ཞེས་གསུངས་སོ། །བདུད་རྩི་ཕྱེ་མའི་<line/>
སྒྲུབ་པ་རྣམ་པར་བཤད་པའོ། །དེ་ནས་ཡང་སེམས་དཔའི་རྡོ་རྗེ་དེས་འདི་སྐད་ཅེས་གསུངས་སོ། །འདུས་པ་ཆེན་པོའི་རྣལ་འབྱོར་པ། །ཐམས་ཅད་དེ་འདྲར་སྦྱར་<line/>
ནས་ཀྱང༌། །མཎྜལ་འཁོར་ལོ་རྩིབས་བརྒྱད་པ། །ཕྱག་རྒྱའི་ལྷ་རྣམས་རྫོགས་བྱས་ནས། །སྨན་སྦྱང་བཏགས་བཙགས་བཙལ་ནས་ཀྱང༌། །སྦྲང་ཆང་འོ་མས་གོང་<line/>
</page>
<page index="310" id="156A">༄༅། །བུར་བྱ༑ ༑བསེ་ཕོར་མཚན་ལྡན་ནང་དུ་གཞག །ལེགས་པར་ཁ་སྦྱར་རས་ཀྱིས་དཀྲི། །གོང་མ་བཞིན་དུ་ཀུན་སྦྱར་ནས། །དངོས་གྲུབ་<line/>
མཆོག་རྣམས་བདག་གིས་བྱ། །ཞེས་གསུངས་སོ། །བདུད་རྩི་རི་ལུའི་ཆོ་ག་རྣམ་པར་བཤད་པའོ། །དེ་ནས་ཡང་སེམས་དཔའི་རྡོ་རྗེ་དེས་འདི་སྐད་ཅེས་གསུངས་སོ། །<line/>
འདུས་པ་ཆེན་པོའི་རྣལ་འབྱོར་པ། །སྐྱོ་མའི་ཆོ་ག་འདི་ལྟ་སྟེ། །ཐམས་ཅད་གོང་མ་བཞིན་སྦྱར་ནས། །མཚན་མ་གསལ་པོ་བྱུང་བ་དང༌། །ཕྱེ་མ་ཆུ་ཚགས་ནང་ནས་<line/>
དབྱུང༌། །ཕྱེ་མའི་མཆོག་ཏུ་གྱུར་པ་དང༌། །ཕྱེ་མའི་རྒྱལ་མོ་དེ་དག་ནི། །བསེ་ཕོར་ཁ་སྦྱར་ནང་དུ་བླུགས། །རྒྱས་བཏབ་བྱིན་རླབས་དབང་བསྐུར་ནས། །བཟླས་བརྗོད་<line/>
འཕྲོ་འདུ་རྒྱུན་མི་ཆད། །སྦྲང་ཆང་རྒྱ་ཆང་བུ་རམ་ཆང༌། །རྒུན་ཆང་འོ་མ་ལ་སོགས་པ། །བཅུད་ཀྱི་ཁུ་བ་ཐམས་ཅད་སྦྱར། །རིན་ཆེན་གའུ་མཚན་ལྡན་དུ། །བླུགས་<line/>
ཏེ་ཁ་སྦྱར་རྒྱས་བཏབ་ནས། །འཕྲོ་འདུ་བཟླས་བརྗོད་གོང་མ་བཞིན། །བྱས་ཏེ་མཚན་མ་བྱུང་བ་དང༌། །དངོས་གྲུབ་ཆེན་པོ་བླང་བར་བྱ། །ཕྱེ་མའི་སྒྲུབ་རྫས་དེ་དག་ནི།།<line/>
ཆ་ལྔ་དག་ཏུ་བགོས་ནས་ཀྱང༌། །རྣལ་འབྱོར་སོ་སོའི་ཆ་རྣམས་ལས། །ཅི་རན་ཙམ་གྱིས་ཆ་གཅིག་དང༌། །སྦྱར་ཆང་ཆ་ལྔར་བགོས་པ་ནས། །རྣལ་འབྱོར་སོ་སོའི་ཆ་<line/>
</page>
<page index="311" id="156B">རྣམས་ལས། །སྦྱར་ཏེ་དངོས་གྲུབ་རྟེན་དུ་བྱ། །ཟླ་བ་གཅིག་ཏུ་ཐོས་པས་ནི། །བ་སྤུ་རངས་ཤིང་གཉེར་མ་རངས། །ཟླ་བ་གཉིས་སུ་ཟོས་བྱས་ན། །གཟི་མདངས་ཐམས་ཅད་<line/>
འབར་བར་འགྱུར། །ཟླ་བ་གསུམ་གྱི་ཕན་ཡོན་གྱིས། །ནད་ཀྱི་བསྐལ་པ་དག་ལས་ཐར། །ཟླ་བཞི་ཕན་ཆད་གང་ཟག་གི །ཟས་དང་མ་འདྲེས་བརྩོན་བསྒྲུབས་ན། །<line/>
གཞན་གྱི་ནད་རྣམས་འཇོམས་པར་ནུས། །དྲུག་དང་བདུན་དང་བརྒྱད་རྣམས་ལ། །བདུད་རྩི་བཅུད་ཀྱིས་འཚོ་བར་འགྱུར། །དགུ་དང་བཅུ་ལ་ཟག་པ་ཟད། །བཅུ་གཅིག་<line/>
རིག་འཛིན་ནམ་མཁར་འཕུར། །ཞེས་གསུངས་སོ། །བདུད་རྩི་སྐྱོ་མའི་སྒྲུབ་པ་རྣམ་པར་བཤད་པའོ། །དེ་ནས་ཡང་སེམས་དཔའི་རྡོ་རྗེ་དེས་འདི་སྐད་ཅེས་གསུངས་སོ། །<line/>
འདུས་པ་ཆེན་པོའི་རྣལ་འབྱོར་པ། །རྡོ་རྗེ་རིག་འཛིན་རྩལ་ལྔའི་ཟས། །ལྡེ་གུའི་ཆོ་ག་ཆེན་པོ་ནི། །འདི་ལྟར་ཁོང་དུ་ཆུད་པར་བྱ། །སྦྲང་རྩི་བུ་རམ་རྒུན་འབྲུམ་རྣམས། །ལོ་<line/>
ཡི་འཚོ་བར་སྦྱར་ནས་ཀྱང༌། །ཁ་དོག་མཚན་ལྡན་དམར་པོའི་བ། །ལོ་ཡི་འཚོ་བར་གཟུང་ཞིང་བསྲེལ། །སྨན་གྱི་རྒྱལ་མོ་རབ་མཉེ་བས། །རྒྱུན་དུ་གསོས་པའི་འོ་མ་དེ། །<line/>
རིག་འཛིན་ཟས་ཀྱི་མཆོག་ཏུ་འགྱུར། །བདུད་རྩི་རྒྱལ་མོ་རབ་མཉེ་བ། །ཕྱེ་མའི་མཆོག་ཏུ་བྱས་ནས་ཀྱང༌། །ལོ་ཡི་འཚོ་བར་སྦྱར་བྱས་ཏེ། །སུས་མི་མཐོང་བའི་ས་ཕྱོགས་<line/>
</page>
<page index="312" id="157A">༄༅། །སུ། །བསྒྲུབ་རྫས་དེ་དག་བཀྲམ་ནས་ཀྱང༌། །བདུད་རྩི་སྒྲུབ་པ་དེ་བཞིན་བྱ། །དུས་བབ་པ་ཡི་ཚོད་རྣམས་ལ། །བསྒྲུབ་རྫས་དེ་དག་ཐམས་ཅད་<line/>
ཀྱང༌། །བ་ཡི་འོ་མས་ལྡེ་གུར་སྦྱར། །ཆ་རེས་བསྐྱེད་ཅིང་བཟའ་བར་བྱ། །ཟོས་པའི་ཡོན་ཏན་བསམ་མི་ཁྱབ། །ཟག་པ་ཟད་ནས་ནམ་མཁར་འགྲོ། །ཞེས་གསུངས་<line/>
སོ༑ ༑བདུད་རྩི་ལྡེ་གུའི་སྒྲུབ་པ་རྣམ་པར་བཤད་པའོ། །དེ་ནས་ཡང་སེམས་དཔའི་རྡོ་རྗེ་དེས་འདི་སྐད་ཅེས་གསུངས་སོ། །འདུས་པ་ཆེན་པོའི་རྣལ་འབྱོར་པ། །འདི་<line/>
ཡང་གོང་མ་ལྟར་བྱས་ཏེ། །དེ་དང་མི་མཐུན་བསྒྲུབ་རྫས་རྣམས། །བདུད་རྩིར་འགྱུར་བའི་སྨན་རྣམས་ཀུན། །ཐམས་ཅད་ཐམས་ཅད་བསྡུ་བར་བྱ། །ཏིལ་ཆེན་ལ་<line/>
སོགས་ཞུན་གྱི་མཆོག །ཐམས་ཅད་བསྡུས་ཤིང་སྦྱར་བྱས་ནས། །གནས་ཀྱང་གོང་མ་བཞིན་བཙལ་ཏེ། །བདུད་རྩི་བཀྲམ་ནས་བསྒྲུབ་པར་བྱ། །འཕྲོ་འདུ་བཟླས་<line/>
བརྗོད་རྒྱུན་མི་གཅད། །གྲུབ་པའི་རྫས་སུ་གྱུར་པ་དང༌། །སྨན་རྣམས་ཕྱེ་མར་བཏགས་པར་བྱ། །དེ་དག་ཕྱེ་མར་གྱུར་པ་དང༌། །ཞུན་ཆེན་དག་དང་སྦྱར་བར་བྱ། །<line/>
སྦྱོར་བའི་ཆོ་ག་རྫོགས་པ་དང༌། །དངོས་གྲུབ་མཆོག་ནི་བླང་བར་བྱ། །གཞན་ནམ་གཞན་གྱི་སྡེ་པ་དང༌། །ལོ་ཡིས་བཤུགས་ཏེ་འཕྲད་མི་བྱ། །འཚོ་བ་བདུད་རྩི་<line/>
</page>
<page index="313" id="157B">ཞུན་གྱིས་སྦྱར། །བདུད་རྩི་གྲུབ་པའི་རྟགས་ཆེན་ནི། །བ་སྤུ་ལངས་དང་གཟི་མདངས་འབར། །ཁམ་གྱི་ཟས་བྲལ་བདེ་བར་འཚོ། །ཤེས་རབ་གསལ་ཞིང་ཐོགས་པ་<line/>
མེད༑ ༑ཟག་པ་ཟད་ནས་ནམ་མཁར་འགྲོ། །ཞེས་གསུངས་སོ། །བདུད་རྩི་ཞུན་ཆེན་གྱི་སྒྲུབ་པ་བཤད་པའོ། །དེ་ནས་ཡང་སེམས་དཔའི་རྡོ་རྗེ་དེས་འདི་སྐད་ཅེས་<line/>
གསུངས་སོ། །འདུས་པ་ཆེན་པོའི་རྣལ་འབྱོར་པ། །རློན་པའི་རྫས་ལ་སྨན་བསྒྲུབ་ན། །ཐམས་ཅད་གོང་མ་བཞིན་སྦྱར་ནས། །མཎྜལ་ཐིག་ལེ་ལྔ་པ་ལ། །བཀྲ་<line/>
ཤིས་དཔལ་ལྡན་ལྔ་བཞག་ནས། །གཙོ་བོ་ལྔ་དང་འབྲས་བུ་ལྔ། །རློན་པར་བཀོད་ནས་ཡི་གེར་སྦྱང༌། །ཏིང་འཛིན་བཟླས་པའི་མེ་སྦར་བས། །དང་པོ་རོ་འབྱུང་<line/>
བསྐོམས་པ་དང༌། །དེ་ནས་བཏགས་བཙགས་གོང་མ་བཞིན། །སྦྱར་ནས་རིགས་ཀྱིས་བསྙེན་པས་སྦྱང༌། །དེས་ནི་མཚན་མ་བྱུང་བ་དང༌། །དེ་བཞིན་གོང་ལྟར་ཅིར་<line/>
བདེར་སྤྱད། །ཅེས་གསུངས་སོ། །བདུད་རྩི་རློན་སྦྱོར་གྱི་སྒྲུབ་པ་བཤད་པའོ། །རྒྱུད་ཀྱི་རྒྱལ་པོ་ཆེན་པོ་རྡོ་རྗེ་བཀོད་པ་ཀུན་འདུས་རིག་པའི་མདོ་ལས། བདུད་རྩི་སྨན་<line/>
གྱི་སྒྲུབ་པའི་ལེའུ་སྟེ་ཉི་ཤུ་རྩ་བཞི་པའོ།། །།དེ་ནས་སེམས་དཔའི་རྡོ་རྗེ་ཆེན་པོ་དེས་སྒྲུབ་པ་ཐམས་ཅད་ཀྱི་སྙིང་པོ་གསང་ཆེན་ཐུགས་ཀྱི་སྒྲུབ་པ་<line/>
</page>
<page index="314" id="158A">༄༅། །ཞེས་བྱ་བ་འདི་བཤད་དོ། །འདུས་པ་ཆེན་པོའི་རྣལ་འབྱོར་པ་ཐམས་ཅད་ནི། དབྱིངས་སུ་ཤེས་པར་བྱ་བ་སྟེ། འཁོར་བའི་ཆོས་ཐམས་<line/>
ཅད་ནི༑ དབྱིངས་སུ་འདུས་ལ། མྱ་ངན་ལས་འདས་པའི་ཆོས་ཐམས་ཅད་ནི། ཡེ་ཤེས་སུ་འདུས་སོ། །དེ་གཉིས་སུ་མེད་པ་ནི། ཆོས་ཉིད་བྱང་ཆུབ་སེམས་ཀྱི་<line/>
བདེ་བ་ཆེན་པོར་འདུས་པར་ཤེས་པར་གྱིས་ཤིག །དེ་བས་ན། ཆོས་ཐམས་ཅད་ནི། ཐུགས་ཡེ་ཤེས་ཀྱི་རང་བཞིན་དུ་འདུས་ཏེ། གཉིས་སུ་མེད་དོ། །དེ་<line/>
ལྟར་ན༑ ཀུན་རྫོབ་ཏུ་འདི་ལྟར་རིག་པར་བྱ་སྟེ། །གཉིས་སུ་མེད་པའི་དོན་ལ་འཇུག་པར་བྱའོ། །འདུས་པ་ཆེན་པོའི་རྣལ་འབྱོར་པ། །དམ་པའི་དོན་གྱི་ཆོས་<line/>
རྣམས་ཀུན། །ཐམས་ཅད་རང་གི་སེམས་ལ་རྫོགས། །ཀུན་རྫོབ་ཆོས་རྣམས་གང་ཡིན་པ། །ལུས་དང་ངག་ལ་རྫོགས་པར་བཤད། །དེས་ན་ཆོས་རྣམས་<line/>
ཐམས་ཅད་ཀྱང༌། །རྩ་བ་རང་ལ་རྫོགས་པ་སྟེ། །འདི་དག་སྒྲུབ་པའི་ཐབས་མཆོག་ཀྱང༌། །རྣམ་པར་རྟོག་པའི་རྡུལ་བསལ་ནས། །སྒྲུབ་པའི་རྒྱལ་པོ་<line/>
ཡབ་ཡུམ་གཉིས། །དོན་ལ་མཁས་པར་བྱས་ནས་ནི། །སོ་སོའི་ཐུགས་ལ་ཐིག་ལེ་དག །ཟླ་གམ་དཀར་དམར་གདབ་པར་བྱ། །དེ་ཡི་རྫས་མཆོག་ཆེན་པོ་<line/>
</page>
<page index="315" id="158B">ཡང༌། །ཐབས་ཀྱི་ག་པུར་ཆེན་པོ་དང༌། །ཤེས་རབ་གསང་བའི་ཙནྡན་གཉིས། །དཀར་དམར་ཟླ་གམ་ཆེན་པོར་བྱ། །ཡབ་ཀྱི་ཐུགས་ཀར་དཀར་པོ་ལ། །ཐིག་ལེ་<line/>
ཁ་ནི་མར་ལྟ་བའོ། །ཡུམ་གྱི་ཐུགས་ཀར་དམར་པོ་ལ། །ཐིག་ལེ་ཁ་ནི་ཡར་ལྟ་བའོ། །ཡབ་ཀྱི་ཐིག་ལེའི་དབུས་སུ་ནི། །དཔལ་བེའུ་དབུས་སུ་ཉི་མ་བྲི། །དབུས་<line/>
སུ་ཨོཾ་གསལ་ནང་དུ་ཧཱུཾ། །ཡུམ་གྱི་ཐིག་ལེའི་དབུས་སུ་ནི། །པདྨ་དབུས་སུ་ཟླ་བ་བྲི། །དབུས་སུ་ཨ་གསལ་ནང་དུ་ཧཱུཾ། །དེ་ལྟར་གསལ་བར་གྱུར་པ་ན། །ཀུན་<line/>
ཏུ་བཟང་པོ་ཡབ་ཡུམ་དུ། །གཉིས་སུ་མེད་པར་བསྒྱུར་བར་བྱ། །ཏིང་འཛིན་གསལ་བར་གྱུར་པ་དང༌། །ངང་ལས་བྱུང་བའི་བདུད་རྩི་ཡིས། །གསང་བ་གཉིས་<line/>
ཀྱི་མཆོད་པ་བྱ། །རང་ལས་བྱུང་བའི་དངོས་གྲུབ་དག །རང་ཉིད་ལ་ནི་བསྟིམ་པར་བྱ། །འདི་ལྟར་སྒྲུབ་པ་གཙོར་བྱེད་ན། །བདུད་རྩིའི་ཡོ་བྱད་ཐམས་ཅད་དང༌། །<line/>
བཅུད་ཀྱི་མཆོག་ཏུ་གྱུར་པ་རྣམས། །ལོ་ཡི་འཚོ་བར་སྦྱར་ནས་ཀྱང༌། །བསྙེན་སྒྲུབ་ཡན་ལག་རྣམ་བཞི་ལས། །བསྙེན་པ་དག་གི་དུས་སུ་ནི། །གང་ཟག་མི་ཡི་<line/>
ཟས་ལ་བརྟེན། །དེ་ཡང་ལོ་ཡི་སྐད་ཅིག་གམ། །གཉིས་དང་གསུམ་གྱི་བར་དུ་སྦྱར། །ལོ་ཡི་སྐད་ཅིག་བར་དུ་ནི། །བདུད་རྩི་ཡོད་བྱད་རྣམས་ལ་བརྟེན། །དེ་ནས་<line/>
</page>
<page index="316" id="159A">༄༅། །ལོ་ཡི་སྐད་ཅིག་ནི། །གཅིག་གམ་གཉིས་ཀྱི་བར་དག་ཏུ། །རང་ལས་བྱུང་བའི་རྫས་རྣམ་ལྔས། །འཕགས་པ་མཆོད་ཅིང་རང་གིས་<line/>
བཟའ༑ ༑དེས་ནི་དྲོད་ལ་གནས་པར་འགྱུར། །དྲོད་ཐོབ་གྱུར་པ་ཕན་ཆད་ནི། །ལོ་ཡི་སྐད་ཅིག་ཐང་གཅིག་གིས། །ཏིང་འཛིན་ཟས་ཀྱི་རོ་རྙེད་ནས། །ཁམ་གྱི་ཟས་<line/>
དང་བྲལ་བར་འགྱུར། །དྲོད་ཆེན་རྣམ་གསུམ་རྫོགས་ནས་ནི། །རྟགས་ཆེན་དག་ནི་ཐོབ་པར་འགྱུར། །རྟགས་ཀྱི་ཆོ་འཕྲུལ་འབྱུང་བ་ནི། །རིན་ཆེན་ཕུང་པོ་<line/>
འདོད་པ་ན། །ས་རྡོ་ལ་སོགས་བྱས་ན་འགྲུབ། །ཆུ་དང་མཁའ་ལ་འགྲོ་འདོད་ན། །བརྩམས་པས་མི་འབྱིང་ཐོགས་མེད་འགྲོ། །མེ་ཡི་ཕུང་པོ་འཇིལ་འདོད་<line/>
ན༑ ༑སྡིགས་པའི་མཛུབ་མོ་འཕྱར་ནས་ཀྱང༌། །བདེན་པའི་བསྒོ་བ་བྱས་པས་འགྲུབ། །དེ་ལ་སོགས་པ་ཐམས་ཅད་ནུས། །རྟགས་ཐོབ་ཕན་ཆད་སངས་རྒྱས་<line/>
ཡིན༑ ༑ཞེས་གསུངས་སོ། །གསང་ཆེན་ཐུགས་ཀྱི་སྒྲུབ་པ་བཤད་པའོ། །རྒྱུད་ཀྱི་རྒྱལ་པོ་ཆེན་པོ་རྡོ་རྗེ་བཀོད་པ་ཀུན་འདུས་རིག་པའི་རྒྱུད་ལས། བཀའ་<line/>
གསང་ཆེན་འཁོར་ལོའི་སྒྲུབ་པའི་ལེའུ་སྟེ་ཉི་ཤུ་རྩ་ལྔ་པའོ།། །།དེ་ནས་བཅོམ་ལྡན་འདས་སེམས་དཔའི་རྡོ་རྗེ་དེ་རྡོ་རྗེ་མེ་ཀློང་འབར་བ་ཞེས་བྱ་བའི་<line/>
</page>
<page index="317" id="159B">ཏིང་ངེ་འཛིན་ལ་སྙོམས་པར་ཞུགས་སོ། །དེ་ནས་འདུས་པའི་ཚོགས་ཐམས་ཅད་ཀྱིས་ཆོས་ཐམས་ཅད་མའི་རང་བཞིན་དུ་སྣང་བར་མཐོང་ངོ༌། །དེ་ནས་འཁོར་<line/>
རྣམས་ཀྱིས་ཤིན་ཏུ་བསྟོད་པ། །ཨེ་མའོ་སེམས་དཔའ་ཆེ་བ་ཆེ། །ཏིང་འཛིན་ཆེན་པོ་སྣང་བ་ཆེ། །ཆོ་འཕྲུལ་ཆེན་པོ་སྣ་ཚོགས་ཆེ། །ཐབས་མཆོག་ཁྱོད་ལ་ཕྱག་<line/>
འཚལ་ལོ། །ཆོས་ཀུན་མེ་ཀློང་བཞིན་དུ་སྣང༌། །མེ་ཉིད་ཡེ་ཤེས་གསལ་བའི་ཀློང༌། །འབར་འཕྲོ་གསལ་བར་གྱུར་པས་ནི། །མུན་བསལ་དངོས་པོ་ཐམས་ཅད་<line/>
བསྲེགས། །བདེ་ཆེན་དབྱིངས་སུ་ཀུན་རྫོགས་པར། །དཔའ་བོ་ཁྱོད་ཀྱིས་མཛད་པ་ལགས། །ཐུགས་རྗེ་ཆེན་པོ་ཨ་ལ་ལ། །དོན་གྲུབ་ཆེན་པོ་ཨ་ལ་ལ། །སྒེག་པ་<line/>
ཆེན་པོ་ཨ་ལ་ལ། །འཇིགས་བྱེད་ཆེན་པོ་ཨ་ལ་ལ། །དགྱེས་པ་ཆེན་པོ་ཨ་ལ་ལ། །དྲེགས་པ་ཆེན་པོ་ཨ་ལ་ལ། །དཔའ་བོ་ཁྱོད་ཀྱིས་སྦྱིན་རླབས་ཀྱིས། །བདག་<line/>
ཅག་རྣམས་ལ་བཤད་པ་ཤོད། །མེ་ཡི་རང་བཞིན་ཆེན་པོ་དག །བདག་ཅག་རྣམས་ལ་བཤད་པར་གསོལ། །ཞེས་གསོལ་བ་བཏབ་པ་ལས། སེམས་དཔའི་<line/>
རྡོ་རྗེས་དགྱེས་ཏེ་འདི་སྐད་ཅེས་བཀའ་སྩལ་ཏོ། །འདུས་པ་ཆེན་པོའི་རྣལ་འབྱོར་པ། །རྡོ་རྗེ་མེ་ཡི་རང་བཞིན་དག །བཤད་ཀྱི་ཁྱེད་རྣམས་གུས་པར་ཉོན། །རྡོ་རྗེ་མེ་<line/>
</page>
<page index="318" id="160A">༄༅། །ཡི་ལས་མཆོག་འདས། །རྣལ་འབྱོར་ཐབས་སུ་བདེ་སྦྱར་བས། །རྒྱལ་བ་ཀུན་མཉེས་ཀུན་སྲེག་སྐོང༌། །དོན་གྲུབ་ལས་ཀྱི་མཆོག་ཏུ་<line/>
བཤད༑ ༑སྐྱེ་མེད་རྣམ་དག་ཧོམ་ཁུང་དུ། །ཆོས་ཅན་སྐྱེ་བའི་ཡམ་ཤིང་ལ། །སྤྲོས་མེད་བྱང་ཆུབ་ཡེ་ཤེས་མེས། །མཚན་མའི་བག་ཆགས་བསྲེགས་སྦྱངས་<line/>
ཐིམ༑ ༑རྣམ་དག་བྷ་གའི་ཧོམ་ཁུང་དུ། །ཆགས་པའི་ཡམ་ཤིང་སྤུངས་པ་ལ། །བདེ་ཆེན་བྱང་ཆུབ་མེ་སྦར་ཏེ། །འཁོར་བའི་དངོས་པོ་བསྲེགས་སྦྱངས་<line/>
ཐིམ༑ ༑དཔལ་ཆེན་ཞལ་གྱི་ཧོམ་ཁུ་འདུ། །ཉོན་མོངས་ལྔ་ཡི་ཡམ་ཤིང་ལ། །ཡེ་ཤེས་ལྔ་ཡི་མེ་སྦར་ཏེ། །གཟུང་འཛིན་རྫས་རྣམས་བསྲེགས་སྦྱངས་<line/>
ཐིམ༑ ༑སྣང་སྲིད་ནམ་མཁའི་ཧོམ་ཁུང་དུ། །འབྱུང་བ་བཞི་ཡི་ཡམ་ཤིང་ལ། །ཕྱག་རྒྱའི་ཚོགས་ཀྱི་མེ་སྦར་ཏེ། །སྣང་སྲིད་དངོས་པོ་བསྲེགས་སྦྱངས་<line/>
ཐིམ༑ ༑ལས་བཞི་སོ་སོའི་ཁྱད་པར་གྱིས། །ཕྱོགས་དང་ཁ་དོག་དབྱིབས་དང་རྫས། །ཇི་ལྟར་ཡིན་པ་དེ་ལྟར་སྦྱར། །ཤར་ལྷོ་ནུབ་བྱང་དཀར་སེར་དམར། །<line/>
མཐིང་ག་ནག་པོ་ཐལ་མདོག་སྦྱར། །ཟླུམ་པོ་པདྨ་ལེའུ་ཚེ་ཞི། །འཁོར་ལོ་གྲུ་བཞི་ཟུར་བརྒྱད་རྒྱས། །ཟླ་གམ་གྲུ་ཆད་གཞུ་དབྱིབས་དབང༌། །གྲུ་གསུམ་བྷ་ག་ཁ་<line/>
</page>
<page index="319" id="160B">མངོན་སྦྱོར། །སུམ་བརྩེགས་མདངས་དང་རི་མོར་མཛེས། །ལས་ཀྱི་ཡམ་ཤིང་རྫས་ཀྱིས་རྒྱས། །ཡེ་ཤེས་རྡོ་རྗེའི་ལས་རྒྱུད་ལྡན། །བླ་མ་གསུམ་གྱིས་ཐབས་<line/>
མཆོག་སྦྱར། །དག་པའི་མཐའ་འཛིན་ཉེས་མཆོག་འཛིན། །རྡོ་རྗེ་གསང་བའི་གླུ་བྲོ་གར། །མཆོད་པ་གསང་བ་དུས་ཚིགས་སྦྱོར། །རྡོ་རྗེ་ལམ་གྱི་སྨོན་ལམ་<line/>
སྦྱོར༑ ༑གསང་བ་ལས་ཀྱི་རྒྱུད་ལྡན་པས། །བཤར་གདབ་ཞི་བའི་ལྷ་རྒྱུད་དང༌། །རྒྱས་དང་དབང་བཤར་རྒྱུད་བཤར་བས། །ལྷ་དང་སྔགས་དང་ཕྱག་རྒྱ་དང༌། །དེ་<line/>
བཞིན་རྒྱུད་དང་འབྱོར་པར་བྱ། །རིགས་ཀྱི་ལྷ་རྒྱུད་ལྷ་རྣམས་ནི། །སོ་སོའི་རིགས་སུ་བཤར་གདབ་སྟེ། །ཀློང་ཡངས་འཁྱིལ་པའི་ཧོམ་ཁུང་དུ། །དམ་རྫས་<line/>
བདུད་རྩི་འབར་བ་ཡིས། །སྦྱང་དང་ཐོབ་ཕྱིར་བསྲེག་བྱར་འོས། །བསྲེག་རྫས་སྐྱེ་བའི་ཆོས་ཡིན་ཏེ། །སྐྱེ་བར་སྣང་བའི་ཆོས་ཐམས་ཅད། །འདིར་ནི་དངོས་པོ་<line/>
བཞིན་སྣང་སྟེ། །ཆོས་ཅན་རྐྱེན་དང་འབྱུང་གནས་དང༌། །རང་བཞིན་ཉིད་ལས་ཆོ་འཕྲུལ་ནི། །སྐྱེ་བ་ཉིད་དུ་འདོད་པ་ཡིན། །འདི་ནི་སྐྱེ་བའི་ཆོས་ཅན་ཏེ། །རང་བྱུང་<line/>
བསྲེག་རྫས་རང་ཞིར་ཐིམ། །ཉོན་མོངས་ལྔ་ཡི་དམ་རྔས་དག །ཡེ་ཤེས་ལྔ་ཡི་ཀློང་དུ་དབུལ། །ཕུང་པོ་ལྔ་ཡི་དམ་རྫས་རྣམས། །ཐབས་མཆོག་ཡབ་ལྔའི་སྐུ་ལ་<line/>
</page>
<page index="320" id="161A">༄༅། །བསྟིམ༑ ༑འབྱུང་ལྔས་བསྡུས་པའི་བསྲེག་རྫས་རྣམས། །ཤེས་རབ་ཡུམ་ལྔའི་ཀློང་དུ་བསྟབས། །རྣམ་ཤེས་བརྒྱད་ཀྱི་བསྲེག་རྫས་<line/>
རྣམས༑ ༑ཡེ་ཤེས་གནས་ཀྱི་མ་བརྒྱད་དོ། །ཡུལ་གྱི་གཡེང་བ་རྣམ་པ་བརྒྱད། །དམིགས་མེད་དབྱིངས་ཀྱི་བྱེ་བྲག་བརྒྱད། །སྐྱེ་བཞི་ལས་ཀྱི་བསྲེག་རྫས་རྣམས།།<line/>
རྣམ་ཐར་སྒོ་བཞིའི་ཀློང་དུ་ཐིམ། །ཐབས་མཆོག་ལ་སོགས་རྒྱ་མཚོའི་ཚོགས། །སོ་སོའི་ཡོན་ཏན་ཐམས་ཅད་དག །རྡོ་རྗེ་གླུ་ཡིས་བརྗོད་ནས་ཀྱང༌། །དེ་དག་<line/>
མཉེས་པའི་མཆོད་པ་བརྩམ། །མཆོད་པ་ཐམས་ཅད་རྫོགས་པ་དང༌། །སྒྲིབ་བྱང་མ་བྱང་དོན་ཆེན་རྣམས། །གྲུབ་དང་མ་གྲུབ་དོན་རྣམས་ནི། །མེ་ལ་མཁས་<line/>
པས་བརྟག་པར་བྱ། །མེ་སྒྲ་གཉིས་དང་ཁ་དོག་གཉིས། །འབར་ཚུལ་གཉིས་དང་དབྱིབས་རྣམ་དྲུག །དེ་དག་ཡོངས་སུ་ཤེས་པར་བྱ། །གལ་ཏེ་མཚན་མ་མི་<line/>
སྡུག་ན༑ ༑བཀྲ་མི་ཤིས་པའི་རྟགས་ཡིན་པས། །བསྲེག་སྦྱང་ཆེན་པོ་རྒྱས་པར་བྱ། །དེ་ནས་འདོད་པའི་རྟགས་བྱུང་ན། །མེ་ལ་འདོད་པའི་དངོས་གྲུབ་རྣམས།།<line/>
རྣམ་གསུམ་གང་ལྟར་གྲུབ་པ་བླང༌། །རོ་ཡི་རྫས་རྣམས་བསྲེགས་སྦྱངས་ནས། །རོ་ལ་སྔགས་ཀྱིས་བཏབ་ནས་ཀྱང༌། །ཤིན་ཏུ་དྲི་ཞིམ་སྣ་ཚོགས་ཀྱིས། །རོ་ལ་<line/>
</page>
<page index="321" id="161B">བྱུག་ཅིང་བཀྲུ་བར་བྱ། །བདུད་རྩི་ཞུན་ཆེན་ཁུ་བ་ཡིས། །རས་ལ་བྱུགས་པས་རོ་དཀྲིས་ཏེ། །རོ་ཡི་གནས་རྣམས་གང་ཡིན་པར། །སྔགས་ཀྱི་སྦྱོར་བ་ཀུན་བཀོད་<line/>
ནས༑ ༑ཕྱག་རྒྱའི་མཚན་མས་གདབ་པར་བྱ། །རྒྱལ་བའི་དཀྱིལ་འཁོར་གང་དག་ནི། །གཞུང་ཡིན་པ་ཡི་ཕྱག་རྒྱ་རྣམས། །དུ་འབྱུང་བ་དང་མཉམ་པ་ཡི། །སྡོང་བུའི་<line/>
གྲངས་ཀྱང་དེ་ལྟར་བྱ། །སྡོང་བུ་རེ་ལ་ལྷ་རྣམས་ཀྱིས། །མ་ནོར་རྩ་བའི་སྙིང་པོ་དག །རས་ཆེན་དག་ལ་བྲིས་ཏེ་གདགས། །རོ་ཡི་སྦྱོར་བ་རྫོགས་པ་དང༌། །རོ་ཡི་ཕྱི་<line/>
ཤུལ་ཐམས་ཅད་ལ། །འཁོར་བའི་བག་ཆགས་ཀུན་བཀོད་དེ། །རས་སམ་ཤིང་ཤུན་ཤོག་ཤོག་ལ། །འཁོར་བའི་ས་བོན་ཐམས་ཅད་དགོད། །ཉོན་མོངས་ལྔ་<line/>
དང་དུག་གསུམ་བཅས། །སྐྱེ་བའི་ལམ་ལྔ་རྒྱུད་དྲུག་རྣམས། །མིང་ངམ་གཟུགས་སུ་བྱས་ནས་ནི། །གནས་གནས་དག་ཏུ་དགོད་པར་བྱ། །ཁམས་དང་སྐྱེ་མཆེད་<line/>
ཕུང་པོ་ལྔ། །གཟུགས་འཛིན་མིང་དུ་བཅས་པ་རྣམས། །བརྡ་ཡི་ཚུལ་དུ་བྲིས་ནས་ནི། །རོ་རྣམས་ཁྱད་པར་དགོད་པར་བྱ། །དེ་ནས་རོ་ཡི་ཕུང་པོ་དེ། །རྟེན་ནམ་གླེགས་<line/>
སམ་སྟེགས་བུ་ཡི། །སྟེང་དུ་མཁས་པས་གཞག་པར་བྱ། །ཐབས་ཀྱི་ཆོ་ག་བརྩམ་པ་ནི། །མཎྜལ་འཁོར་ཁྱུད་ཙམ་ཞིག་ལ། །དཀྱིལ་འཁོར་གང་དང་གང་ཡིན་<line/>
</page>
<page index="322" id="162A">༄༅། །པའི༑ ༑ཕྱག་རྒྱ་བཞུགས་པའི་ཕོ་བྲང་དག །ཐིག་གིས་ཡུལ་བཅད་སོ་སོར་བྱ། །དེ་ཡི་སྟེང་དུ་ཤིང་བརྩིགས་པ། །དབྱིབས་ནི་གྲུ་བཞི་<line/>
གཏམས་པ་ལ། །ཟུར་བཞི་ཀ་པ་བཞིས་བརྟན་བྱ། །སུམ་བརྩེགས་ཡང་ཐོག་བར་ཁང་བཅས། །མཐའ་མ་ཤིང་གིས་བརྫང་བར་བྱ། །བར་ཁང་དག་གི་གླེགས་མ་<line/>
ལ༑ ༑རོ་ཡི་བཞིན་ཕྱོགས་ཤར་དུ་བསྟན། །རོ་ཡི་སྟེང་གི་ཁང་པ་ལ། །རས་སམ་ཤོག་ཤོག་ལ་བྲིས་པའི། །ཕྱག་རྒྱའི་དཀྱིལ་འཁོར་གསལ་བར་དགོད། །རོ་<line/>
ཁང་གློ་སྐར་བཞི་ཕྱེ་ལ། །ཐུགས་རྗེ་གཟུངས་ཐག་བཞིས་བཏགས་ནས། །ཕྱོགས་བཞི་བླ་མ་བཞི་ལ་དབུལ། །ཤིང་གི་ཆོ་ག་རྫོགས་པ་དང༌། །ཤིང་གི་ཕྱི་<line/>
མཐའ་སྟེགས་བུ་ལ། །ཕྱག་རྒྱའི་ལྷ་རྣམས་རིམ་པར་དགོད། །སྟེགས་བུ་རྫོགས་པར་གྱུར་པ་དང༌། །རྡོ་རྗེ་ལས་ཀྱི་བསྐོས་གདབ་པ། །རྡོ་རྗེ་རྒྱལ་པོ་བླ་མ་ལ། །<line/>
འཁོར་བ་སྲེག་པའི་མངའ་གསོལ་ཏེ། །ཏིང་ངེ་འཛིན་ཡེ་ཤེས་རྩེ་གཅིག་པས། །མེ་ཡི་འདུ་འཕྲོ་རྒྱུན་དུ་བྱ། །རྡོ་རྗེ་ལས་ཀྱི་ཀརྨ་ལ། །ལས་རྣམས་རྫོགས་པའི་<line/>
མངའ་གསོལ་ཏེ། །ལས་ཀྱི་ཕྲེང་བ་རྫོགས་པར་བྱ། །རྡོ་རྗེ་ཆེན་པོའི་བླ་མ་ཞིག །རོ་ཡི་ཉེས་པའི་མཐའ་བཟུང་ནས། །ལས་ཀྱི་བསགས་པ་བགྲང་ཞིང་བཤགས།།<line/>
</page>
<page index="323" id="162B">རྡོ་རྗེ་སྐབས་སྦྱོར་བླ་མ་ཡིས། །བདུད་རྩི་སྐབས་ཀྱི་མཆོད་པ་སྦྲེང༌། །རྡོ་རྗེ་བྲོ་གར་གླུ་ཚིག་གིས། །སྐབས་ཀྱི་གླུ་གར་མཆོད་པ་དག །རོལ་མོས་དྲངས་ཏེ་དབུལ་<line/>
བར་བྱ། །རྡོ་རྗེ་གནས་ཀྱི་སྨོན་ལམ་ནི། །སྐབས་དང་ལས་ཀྱི་མཇུག་ཏུ་གདབ། །རྡོ་རྗེ་ལས་ཀྱི་སྟངས་འཛིན་པས། །རྩ་བརྒྱད་ལས་ཀྱིས་གྲངས་བཟུང་སྟེ། །དཀར་<line/>
བྱུང་བླ་མའི་ཕྱག་ཏུ་དབུལ། །རོ་ཡི་ལས་ངན་ལྟངས་འཛིན་པས། །གྲངས་མེད་གྲངས་སུ་བཟུང་ནས་ནི། །མཚན་མ་ནག་པོའི་བྱང་བུ་དག །ཡེ་ཤེས་མེ་ཡི་ཀློང་<line/>
དུ་བསྲེག། །མེ་ཡིས་སྦྱོར་བའི་ཆོ་ག་བྱ། །མེ་ཡི་ལྷ་ནི་གང་ཡིན་པ། །མེ་ཡི་སངས་རྒྱས་སྣང་མཐའ་ཡས། །མེ་ཡི་ལྷ་མོ་གོས་དཀར་མོ། །རྒྱལ་བ་ཀུན་གྱི་<line/>
འོད་མཆོག་སྟེ། །འབྱུང་བ་མེ་ལ་དབང་སྒྱུར་ཞིང༌། །ཐམས་ཅད་ཀུན་གྱི་དྲོད་བདག་ཡིན། །སྲིད་གསུམ་སྲེག་པར་ཞལ་གྱིས་བཞེས། །འཁོར་བའི་སྲེག་པའི་<line/>
འཕྲིན་ལས་ལ། །ཐུགས་དམ་དབང་གིས་ཡོང་མི་འདའ། །མེ་ཡི་ཆོ་ག་ཐམས་ཅད་ནི། །ཡུམ་ཆེན་དཀར་མོ་ཉིད་ལ་བསྒོ། །དེ་ནས་ཆོ་ག་ཀུན་རྫོགས་ནས། །རོ་<line/>
ཡི་སྒྲིབ་པ་བྱང་མ་བྱང༌། །མེ་ཡི་དངོས་གྲུབ་ཐོབ་མི་ཐོབ། །མེ་ལ་མཁས་པས་གོང་བཞིན་བརྟག །མཚན་མ་མི་སྡུག་བྱུང་བ་ན། །སྲེག་སྦྱང་ཆོ་ག་རྒྱ་ཆེར་བྱ། །<line/>
</page>
<page index="324" id="163A">༄༅། །གལ་ཏེ་མགུ་ན་དངོས་གྲུབ་ཐོབ། །རོ་ཡི་ཐལ་བ་ཆེན་པོ་ལ། །བཏགས་ནས་ཐལ་བའི་བདུད་རྩིར་བསྒྲུབ། །དེས་ནི་བསོད་ནམས་ཆེན་<line/>
པོ་ནི༑ ༑དཔག་ཏུ་མེད་པ་ཐོབ་པར་འགྱུར། །ཞེས་གསུངས་སོ། །རྒྱུད་ཀྱི་རྒྱལ་པོ་ཆེན་པོ་རྡོ་རྗེ་བཀོད་པ་ཀུན་འདུས་རིག་པའི་མདོ་ལས། རྡོ་རྗེ་མེའི་ཆོ་ག་སྒྲུབ་<line/>
པའི་ལེའུ་སྟེ་ཉི་ཤུ་རྩ་དྲུག་པའོ།། །།དེ་ནས་སེམས་དཔའི་རྡོ་རྗེ་དམ་པ་དེས་དཀྱིལ་འཁོར་ཐམས་ཅད་བྱིན་གྱིས་རློབ་པ་ཞེས་བྱ་བའི་<line/>
རྡོ་རྗེ་སྔགས་ཀྱི་ཚིག་འདི་གསུངས་སོ།། །།སརྦ་ཏ་ཐཱ་ག་ཏ་མཧཱ་ཤྲཱི་ཧེ་རུ་བཛྲ་ཙཎྜ། སརྦ་དུཥྚཱཾ་སཾ་ཤྲཱི་ཧེ་རུ་ཀཾ་ཏ་ཀ་ཧ་ན་པ་ཙ་ཧཱུཾ་ཧཱུཾ། ས་ས་ས་ས་ས་<line/>
མ་ཡ་ས་ནུ་ནེ་ས་ནོར་བ་ར་བཛྲ་གརྦྷ། རཏྣ་གརྦྷ། པདྨ་གརྦྷ། ཀརྨ་གརྦྷ། མཻ་ཏྲི་གརྦྷ། ཀ་རུ་ཎ་གརྦྷ། ལོ་ཀ་གརྦྷ། བི་དུ་མ་གརྦྷ། ཡཀྵ་རཀྵ་ས། བི་ཤྭ། ཏེ་<line/>
ཤྭ༑ ཀེ་ཤྭ། པ་ཤྭ། བི་ཤྭ། ཏྲཀ་ཤྭ། ཧྲི་ཤྭ། ཀ་ཤྭ། ཝ་ཀ་ཤྭ། རུ་དྷི། རཀྟི། ཁཱ་ཧི། ས་ཧཱ། ས་ས་ས་ས་ས་ས་ས། ས་ས་ས་ས་ས་ས་ས། ས་ས་ས་ས་ས་ས་<line/>
ས༑ ས་ས་ས་ས་ས་ས་ས། རྦ་རྦ་རྦ་རྦ་རྦ་རྦ་རྦ། རྦ་རྦ་རྦ་རྦ་རྦ་རྦ་རྦ། རྦ་རྦ་རྦ་རྦ་རྦ་རྦ་རྦ། རྦ་རྦ་རྦ་རྦ་རྦ་རྦ་རྦ། ཏ་ཏ་ཏ་ཏ་ཏ་ཏ་ཏ། ཏ་ཏ་ཏ་ཏ་ཏ་ཏ་ཏ། ཏ་ཏ་ཏ་ཏ་ཏ་ཏ་ཏ། ཏ་ཏ་ཏ་ཏ་ཏ་ཏ་ཏ།<line/>
</page>
<page index="325" id="163B">ཐཱ་ཐཱ་ཐཱ་ཐཱ་ཐཱ་ཐཱ་ཐཱ། ཐཱ་ཐཱ་ཐཱ་ཐཱ་ཐཱ་ཐཱ་ཐཱ། ཐཱ་ཐཱ་ཐཱ་ཐཱ་ཐཱ་ཐཱ་ཐཱ། ཐཱ་ཐཱ་ཐཱ་ཐཱ་ཐཱ་ཐཱ་ཐཱ། ག་ག་ག་ག་ག་ག་ག། ག་ག་ག་ག་ག་ག་ག་ག། ག་ག་ག་ག་ག་ག་ག། ག་ག་ག་ག་ག་ག་ག། ཏ་ཏ་<line/>
ཏ་ཏ་ཏ་ཏ་ཏ། ཏ་ཏ་ཏ་ཏ་ཏ་ཏ་ཏ། ཏ་ཏ་ཏ་ཏ་ཏ་ཏ་ཏ། ཏ་ཏ་ཏ་ཏ་ཏ་ཏ་ཏ། མ་མ་མ་མ་མ་མ་མ། མ་མ་མ་མ་མ་མ་མ། མ་མ་མ་མ་མ་མ་མ། མ་མ་མ་མ་མ་མ་མ། ཧཱ་ཧཱ་ཧཱ་ཧཱ་ཧཱ་<line/>
ཧཱ་ཧཱ། ཧཱ་ཧཱ་ཧཱ་ཧཱ་ཧཱ་ཧཱ་ཧཱ། ཧཱ་ཧཱ་ཧཱ་ཧཱ་ཧཱ་ཧཱ་ཧཱ། ཧཱ་ཧཱ་ཧཱ་ཧཱ་ཧཱ་ཧཱ་ཧཱ། ཤྲཱི་ཤྲཱི་ཤྲཱི་ཤྲཱི་ཤྲཱི་ཤྲཱི་ཤྲཱི། ཤྲཱི་ཤྲཱི་ཤྲཱི་ཤྲཱི་ཤྲཱི་ཤྲཱི་ཤྲཱི། ཤྲཱི་ཤྲཱི་ཤྲཱི་ཤྲཱི་ཤྲཱི་ཤྲཱི་ཤྲཱི། ཤྲཱི་ཤྲཱི་ཤྲཱི་ཤྲཱི་ཤྲཱི་ཤྲཱི་ཤྲཱི། ཧེ་ཧེ་<line/>
ཧེ་ཧེ་ཧེ་ཧེ་ཧེ། ཧེ་ཧེ་ཧེ་ཧེ་ཧེ་ཧེ་ཧེ། ཧེ་ཧེ་ཧེ་ཧེ་ཧེ་ཧེ་ཧེ། ཧེ་ཧེ་ཧེ་ཧེ་ཧེ་ཧེ་ཧེ། རུ་རུ་རུ་རུ་རུ་རུ་རུ། རུ་རུ་རུ་རུ་རུ་རུ་རུ། རུ་རུ་རུ་རུ་རུ་རུ་རུ། རུ་རུ་རུ་རུ་རུ་རུ་རུ། ཀ་ཀ་ཀ་ཀ་ཀ་ཀ་ཀ། ཀ་ཀ་<line/>
ཀ་ཀ་ཀ་ཀ་ཀ། ཀ་ཀ་ཀ་ཀ་ཀ་ཀ་ཀ། ཀ་ཀ་ཀ་ཀ་ཀ་ཀ་ཀ། ཀ་ཀ་ཀ་ཀ་ཀ་ཀ་ཀ། ཧཱུཾ་ཧཱུཾ་ཧཱུཾ་ཧཱུཾ་ཧཱུཾ་ཧཱུཾ་ཧཱུཾ། ཧཱུཾ་ཧཱུཾ་ཧཱུཾ་ཧཱུཾ་ཧཱུཾ་ཧཱུཾ་ཧཱུཾ། ཧཱུཾ་ཧཱུཾ་ཧཱུཾ་ཧཱུཾ་ཧཱུཾ་ཧཱུཾ་ཧཱུཾ། ཧཱུཾ་ཧཱུཾ་ཧཱུཾ་ཧཱུཾ་ཧཱུཾ་ཧཱུཾ་ཧཱུཾ། ཤྭ་ཤྭ་<line/>
ཤྭ་ཤྭ་ཤྭ་ཤྭ་ཤྭ། ཤྭ་ཤྭ་ཤྭ་ཤྭ་ཤྭ་ཤྭ་ཤྭ། ཤྭ་ཤྭ་ཤྭ་ཤྭ་ཤྭ་ཤྭ་ཤྭ། ཤྭ་ཤྭ་ཤྭ་ཤྭ་ཤྭ་ཤྭ་ཤྭ། རི་རི་རི་རི་རི་རི་རི། རི་རི་རི་རི་རི་རི་རི། རི་རི་རི་རི་རི་རི་རི། རི་རི་རི་རི་རི་རི་རི།<line/>
ཁ་ཁ་ཁ་ཁ་ཁ་ཁ་ཁ། ཁ་ཁ་ཁ་ཁ་ཁ་ཁ་ཁ། ཁ་ཁ་ཁ་ཁ་ཁ་ཁ་ཁ། ཁ་ཁ་ཁ་ཁ་ཁ་ཁ་ཁ། མུཾ་མུཾ་མུཾ་མུཾ་མུཾ་མུཾ་མུཾ་མུཾ། མུཾ་མུཾ་མུཾ་མུཾ་མུཾ་མུཾ་མུཾ། མུཾ་མུཾ་མུཾ་མུཾ་མུཾ་མུཾ་མུཾ།<line/>
</page>
<page index="326" id="164A">༄༅། །མུཾ་མུཾ་མུཾ་མུཾ་མུཾ་མུཾ་མུཾ། བ་བ་བ་བ་བ་བ་བ། ཛྲ་ཛྲ་ཛྲ་ཛྲ་ཛྲ་ཛྲ་ཛྲ་ཛྲ། གཽ་རི། ཙཽ་རི། པྲ་མོ་ཧ། བེ་ཏཱ་ལི། གྷསྨ་རི། པུཀྐ་སི། །སྨ་ཤཱ་ནི། ཙཎྜ་<line/>
ལི༑ ཧ་ཧ་ཧ་ཧ་ཧ་ཧ་ཧ་ཧ་ཧ། སིདྷ། བྱཱ་གྷྲཱྀ། སྲྀ་ལ། ཤྭ་ན། ཀྲྀ་ཏ། ཀང་ཀ། ཁ་ཁ། ཨུ་ལུ། མུ་མུ་མུ་མུ་མུ་མུ་མུ་མུ། ཁ་ཁ་ཁ་ཁ་ཁ་ཁ་ཁ་ཁ། ཧེ་ཧེ་ཧེ་ཧེ་ཧེ་ཧེ་<line/>
ཧེ་ཧེ༑ བ་བ་བ་བ། ཛྲ་ཛྲ་ཛྲ་ཛྲ། ཕཊ་ཕཊ་ཕཊ་ཕཊ། ཛཿཧཱུཾ་བཾ་ཧོཿ། ཨཱཪྻ་ཏེ་ད་ཙ་ད་ཙ། ཝ་ཤཾ་ཧཱུཾ། ལོ་ཀ་བཾ། བྷསྨི་ཡ་ཏི་ཧོཿ་བ་བ་བ་བ་བ་བ་བ་བ་བ་བ།<line/>
ཛྲ་ཛྲ་ཛྲ་ཛྲ་ཛྲ་ཛྲ་ཛྲ་ཛྲ་ཛྲ་ཛྲ་ཛྲ། ཀྲོ་ཀྲོ་ཀྲོ་ཀྲོ་ཀྲོ་ཀྲོ་ཀྲོ་ཀྲོ་ཀྲོ་ཀྲོ། དྷ་དྷ་དྷ་དྷ་དྷ་དྷ་དྷ་དྷ་དྷ་དྷ། ཧཱུཾ་ཧཱུཾ་ཧཱུཾ་ཧཱུཾ་ཧཱུཾ་ཧཱུཾ་ཧཱུཾ་ཧཱུཾ་ཧཱུཾ་ཧཱུཾ། མཎ་མཎ་མཎ་མཎ་མཎ། ཌ་ཌ་ཌ་ཌ་ཌ། ལ་<line/>
ལ་ལ་ལ་ལ། ཨེ་གརྦྷ། ཡཾ་ཀརྨ། ར་རཀྟ། བཾ་སྣིཀྟ། རཾ་ཛ་ལ་ཀེཾ་རུ་དྷི། བྲུཾ་ཛྙཱ་ན། བཾ་བནྡྷ། ཧ་ཀ་པཱ་ལ། ཛྙཱ་ན་པ་ར་བ་རཾ། བུདྡྷ་ཀཱ་ཡ། མཧཱ་ཝཱཀ། བཛྲ་ཙིཏྟ།<line/>
ཛཿ་ཧཱུཾ་བཾ་ཧོ། །ཨེ་ཧྱེ་ཧི། རུ་ལུ་རུ་ལུ་ཧཱུཾ་བྷྱོ་ཛཿཛཿ། བཛྲ་ས་མ་ཡ་མུ་དྲ་ཧཱུཾ་ཨཱཿ་བཛྲ་ཤྲཱི་ཧེ་རུ་ཀ། ཏིཥྛ་ས་མ་ཡ་ལྷན། མ་ཧཱ་ཤྲཱི་ཧེ་རུ་ཀ་ཧ་ཧ་ཧཾ། ས་མ་ཡ་ཧོཿཕཊ། བཛྲ་<line/>
ཨཱ་རལླི་ཕཊ། ཨ་ཏི་བུ་ཧོཿ་པྲ་ཏི་བུ་ཧོཿ་ཨི་དཾ་པུཥྤ་དྷུ་པ། བ་ལིཾ་ཏི་ཛ་ཧོཿ་ཁ་རཾ་ཁཱ་ཧི། མ་ཧཱ་རཀྟ། རུ་དྷི་སྨིཀྟ། པཉྩ་ཨ་མྲྀ་ཏ། ཙིཏྟ། བ་སུ་ཏ། གོ་རོ་ཙ་ན།<line/>
</page>
<page index="327" id="164B">ཌཱ་ཀི་ནཱི། ཡོ་གཱི་ནཱི། མ་ཧཱ་ཙིཏྟ། ཁ་རཾ་ཁཱ་ཧི། ཁ་ཁ་ལེ། ཤ་ཏ་བ་ཁཱ་ཧི། ཨ་ལ་ལ་ཧོ། ས་མ་ཡོ་ཧོ། །ཨི་དན་དེན་ར་ཀ་ན། ཨུ་ཙི་ར་ས་མ་ཡ་ཕཊ། བཛྲ་ས་མ་<line/>
ཡ་ཨཱ་བེ་ཤ་ཨཱཿཨཱཿ་ཞེས་གསུངས་པས་ལས་ཀྱི་འབར་བའི་ཆོ་ག་ཞེས་ཐམས་ཅད་ཤིན་ཏུ་འབར་ཞིང་རྒྱས་པར་གྱུར་ཏོ། །རྒྱུད་ཀྱི་རྒྱལ་པོ་ཆེན་པོ་རྡོ་རྗེ་བཀོད་པ་ཀུན་<line/>
འདུས་རིག་པའི་མདོ་ལས། རྡོ་རྗེ་ལས་གང་སྔགས་ཀྱི་ལེའུ་སྟེ་ཉི་ཤུ་རྩ་བདུན་པའོ།། །།དེ་ནས་ཡང་སེམས་དཔའི་རྡོ་རྗེ་དེས་སྒྱུར་བ་ཕྱག་རྒྱའི་ལེའུ་<line/>
འདི་རྒྱ་ཆེར་གསུངས་སོ། །རྣལ་འབྱོར་མཆོག་གི་ལག་གཉིས་ལ། །ཉི་ཟླ་འབར་བའི་ལིངྒར་ནི། །ཨ་དང་པདྨ་གཉིས་གསལ་ཏེ། །ཐབས་དང་ཤེས་རབ་གཉིས་<line/>
མེད་སྦྱར། །མཉམ་པའི་ཚུལ་གྱིས་གནས་པ་ལ། །མེ་ཡི་སྟེང་དུ་ཨ་ཉིད་གཞག །བྱ་བ་ཐམས་ཅད་བྲལ་བའི་རྒྱ། །ཨ་དང་མ་ཡི་འབྲུ་བཅུ་རྣམས། །འཕྲོ་འདུ་བྱ་<line/>
ཞིང་ཀུན་ཏུ་བསྒྱུར། །གཡས་སུ་འཁྱིལ་ཞིང་གཡོན་དུ་འཁྱུད། །འདི་ནི་ཆོ་འཕྲུལ་འབྱུང་བའི་རྒྱ། །ཨ་དང་མ་ཡི་འབྲུ་རྣམ་བཅུ། །སོ་སོར་བཅངས་ཏེ་མྱུ་གུར་བྱ།།<line/>
ཤིན་ཏུ་བསྟོད་དེ་ཀུན་ཏུ་བསྒྱུར། །འདི་ནི་སྙིང་པོར་གྱུར་པའི་རྒྱུ། །མ་ཡིས་སྦྱིན་པ་གཏོང་ཚུལ་ལ། །ཨ་ཡིས་ཐམས་ཅད་སྐྱོབ་བྱེད་པ། །འདི་ནི་ཚད་མེད་ཆེན་པོའོ། །<line/>
</page>
<page index="328" id="165A">༄༅། །ཀུན་ལ་སྙོམས་པའི་ཕྱག་རྒྱ་ཡིན། །མ་ཉིད་ཁྲག་འཕྲོག་པ་ཡི་སྣོད། །ཨ་ཉིད་སོ་ཕྲེང་མཆེ་བར་སྦྱར། །འདི་ནི་ཐམས་ཅད་རོལ་པ་ཡི། །འཇིགས་ཚུལ་སྟོན་<line/>
པའི་ཕྱག་རྒྱ་ཡི། །ཨ་དང་མ་གཉིས་རྟིང་སྦྱར་ཏེ། །སོ་ཕྲེང་མཆེ་བའི་ཚུལ་གྱིས་ནི། །ཤིན་ཏུ་ཁ་གལ་བ་ཡི་ཚུལ། །འདི་ནི་འཇིགས་བྱེད་ཆེན་པོའི་རྒྱ། །མ་ཡིས་བཟུང་སྟེ་འཐེན་ནས་ནི། །ཨ་ཡིས་གདེངས་<line/>
ཤིང་འཇོམས་བྱེད་པ། །འཇོམས་བྱེད་ཆེན་པོའི་ཕྱག་རྒྱ་ཡིན། །མ་དང་ཨ་ཡིས་མགོ་མཇུག་ནས། །བཟུང་བའི་ཚུལ་དུ་བྱས་ནས་ནི། །ཁ་ཡིས་འདྲད་ཅིང་འཐེན་བྱེད་པ། །ཟ་བྱེད་ཆེན་པོའི་ཕྱག་རྒྱ་<line/>
ཡིན། །ཨ་དང་མ་ཡི་ཤེས་རབ་ལས། །གཡས་གཡོན་ཆུལ་གྱིས་བསྒྱུར་བྱས་ཏེ། །སོ་སོ་ཇི་ལྟར་ཡིན་ཐབས་སྦྱར། །གནས་དང་ཡུལ་གྱི་གཏན་ཚིགས་སུ། །བསྒྱུར་བ་གར་གྱི་ཕྱག་རྒྱར་<line/>
བཤད། །དཔའ་བོ་གདན་ལ་བཞེངས་ནས་ནི། །ཕྱོགས་མཚམས་ཀུན་ཏུ་བལྟས་བྱས་ནས། །ཤིན་ཏུ་འགྱིང་ཞིང་བརྗིད་པར་བྱེད། །ཨ་དང་མ་ཡི་འབྲུ་རྣམས་ནི། །སོ་སོར་བརྡབས་ནས་དཀུར་བརྟེན་<line/>
བྱ༑ ༑འགྱིང་བའི་ཚུལ་གྱིས་སྤྱད་བྱས་ནས། །སྟག་གི་སྟབས་ཀྱིས་ཀུན་ཏུ་བསྐོར། །དེ་ནས་རྨུན་བྱ་སྟབས་ཀྱིས་ནི། །གོང་མ་བཞིན་དུ་བསྐོར་བར་བྱ། །དེ་བཞིན་རུས་སྦལ་གཟིག་དང་<line/>
སྟག །སྤྱང་ཀི་སེངྒེ་དོམ་སྟབས་དང༌། །ཕག་ཆེན་དྲེད་ཀྱི་སྟབས་ཀྱིས་ནི། །ཐམས་ཅད་ཐམས་ཅད་བསྐོར་བར་བྱ། །དེ་བཞིན་འདབ་ཆགས་ཐམས་ཅད་ཀྱིས། །འཇོ་ཚུལ་སྟབས་རྣམས་རྫོགས་<line/>
</page>
<page index="329" id="165B">བྱས་ནས། །དཀྱིལ་འཁོར་ཐམས་ཅད་རྫོགས་པར་འགྱུར། །ཞེས་གསུངས་སོ། །རྒྱུད་ཀྱི་རྒྱལ་པོ་ཆེན་པོ་རྡོ་རྗེ་བཀོད་པ་ཀུན་འདུས་རིག་པའི་མདོ་ལས། སྒྱུར་བ་ཕྱག་རྒྱའི་<line/>
ལེའུ་སྟེ་ཉི་ཤུ་རྩ་བརྒྱད་པའོ།། །།དེ་ནས་སེམས་དཔའི་རྡོ་རྗེ་དེས་མཆོད་པ་དམ་པ་གསང་བའི་ལེའུ་འདི་གསུངས་སོ། །ཧཱུཾ་འབྱུང་བ་ཆེན་པོ་ནམ་མཁའ་<line/>
ནི༑ ༑འབྱུང་བ་ཆེན་པོ་ལྔ་ཡི་མཛོད། །ནམ་མཁའི་ལས་ནི་འདོད་པ་འབྱུང༌། །འདོད་པའི་མཆོད་པ་འབྱུང་གྱུར་ཅིག །ཟླ་རྒྱས་ལ་སོགས་སྙིང་པོ་མཆོག །མཾ་ས་ལ་<line/>
སོགས་རྣམ་ལྔའི་རྫས། །མེ་ཏོག་ལ་སོགས་ཙནྡན་ཕྲེང༌། །སྣ་ཚོགས་མཆོད་པ་འབྱུང་གྱུར་ཅིག །མི་མོ་རྣམས་ཀྱི་རེག་བྱ་མཆོག །འཁྲིལ་འཁྱུད་སྒྱུར་བའི་<line/>
གཟུངས་ཆེན་མ། །དབང་པོ་སྦྱོར་བའི་དགྱེས་མཆོད་དེ། །བདེ་བའི་མཆོད་པས་ཚིམ་གྱུར་ཅིག །རྡོ་རྗེ་རོལ་པས་ཚོགས་མཆོག་འདི། །མཆོད་སྤྲིན་ཀུན་དུ་རྒྱས་གྱུར་ཅིག།<line/>
དུག་གསུམ་བརྩེགས་པའི་རི་བོ་འདི། །སྐུ་གསུང་ཐུགས་ཀྱི་ཀློང་དུ་བསྟབས། །དུག་ལྔ་རོལ་པའི་ཚོགས་མཆོག་འདི། །ཡེ་ཤེས་ལྔ་ཡི་ནང་དུ་ཐིམ། །གཟུང་འཛིན་རྟོག་<line/>
པའི་མཚན་མ་འདི། །དབྱིངས་དང་ཡེ་ཤེས་ཀློང་དུ་ཐིམ། །འཁོར་བ་མཚན་མའི་ཆོས་ཅན་འདི། །ཆོས་ཉིད་དབྱིངས་ཀྱི་ངང་དུ་ཐིམ། །ཕུང་པོ་ཚོགས་ཀྱི་ཡན་ལག་འདི།<line/>
</page>
<page index="330" id="166A">༄༅། །རྣམ་གྲོལ་ཕུང་པོ་ལྔ་རུ་ཐིམ། །འབྱུང་ཆེན་རྒྱུ་ཡི་མཚན་མ་འདི། །མཁའ་ཀློང་འབར་བ་ལྔ་རུ་ཐིམ། །རོལ་པ་ཆེན་པོ་མཆོད་སྦྱིན་ལ། །<line/>
རྒྱལ་བ་རྒྱ་མཚོའི་ཚོགས་རྣམས་རོལ། །བླ་མེད་བསྟན་འགྲན་མཆོད་པ་འདི། །སྔོན་ཆད་རྒྱལ་བས་བགྲོད་པའི་ལམ། །དུག་གསུམ་གཏིང་ནས་གསོད་པའི་<line/>
ཐབས༑ ༑སྔོན་གྱི་ཐུགས་དམ་བཞིན་དུ་བཞེས། །འཆི་མེད་བདུད་རྩི་གཡུང་དྲུང་ཆུ། །རོ་ཡི་ཁམས་རྣམས་སློང་བར་བྱེད། །དུག་གི་ཕུང་པོ་འཇོམས་བྱེད་པ། །རྩི་<line/>
མཆོག་སྨན་གྱི་མཆོད་པར་བཞེས། །ཞེས་མཆོད་པའི་ཚོགས་རྣམས་ལིང་ལོང་ཕྱད་པར་བྱུང་བས་རྒྱལ་བ་རྒྱ་མཚོའི་ཚོགས་ལོངས་སྤྱོད་དེས་མཉེས་པར་གྱུར་<line/>
ཏོ༑ ༑རྒྱུད་ཀྱི་རྒྱལ་པོ་ཆེན་པོ་རྡོ་རྗེ་བཀོད་པ་ཀུན་འདུས་རིག་པའི་མདོ་ལས། མཆོད་པ་དམ་པ་གསང་བའི་ལེའུ་སྟེ་ཉི་ཤུ་རྩ་དགུ་པའོ།། །།དེ་ནས་<line/>
སེམས་དཔའི་རྡོ་རྗེ་དེས་རྡོ་རྗེ་གླུའི་ལེའུ་འདི་གསུངས་སོ། །འདིར་ནི་རྡོ་རྗེ་རྣལ་འབྱོར་རྣམས། །བསྙེན་པར་སྣང་བའི་དབང་ཐོབ་ནས། །བསྒོམ་དབྱངས་ཡི་གེ་འབྲུ་<line/>
བརྒྱད་སྤྲོ། །ཡི་གེ་གླུ་ཡི་རྒྱན་ཡིན་ཏེ། །གླུ་ཡི་ཡི་གེ་བཅུ་དྲུག་ལས། །ཡི་གེ་ཡན་ལག་བསྒྱུར་བསྡེབས་ནས། །གླུ་ཡི་བྱེ་ཕྲག་བསམ་མི་ཁྱབ། །དང་པོར་གླུ་ཡི་<line/>
</page>
<page index="331" id="166B">དོན་བྱུང་བ། །ཨོཾ་གྱིས་གླུ་རྣམས་རབ་ཏུ་འདྲེན། །ཨོཾ་ཡང་ཨ་ཡི་ཆོ་འཕྲུལ་ཏེ། །ཨ་ནི་ཆོས་ཀྱི་ཡི་གེ་ཡིན། །ཨ་ལས་ཨོཾ་བྱུང་རྒྱལ་བའི་ཐུགས། །རྒྱལ་བ་ཆོས་ཀྱི་དབྱིངས་<line/>
ལས་བྱུང༌། །ཨ་ལས་ཨཾ་བྱུང་གསུང་གི་མཆོག །གསུང་ལས་གླུ་ཡི་ཡན་ལག་འབྱུང༌། །དབྱངས་ཀྱི་ཡན་ལག་དྲུག་ཅུར་གྲགས། །གླུ་ཡི་ཡོན་ཏན་བསམ་མི་ཁྱབ།།<line/>
སྔོན་གྱི་རྒྱལ་བ་གླུ་ཡིས་གྲུབ། །རིག་འཛིན་རྡོ་རྗེ་གླུ་ཡིས་འདྲེན། །རྣལ་འབྱོར་དབང་ཕྱུག་གླུ་ཡིས་འགྲུབ། །བསྟན་པ་རྒྱ་མཚོ་གླུ་ཡིས་སྤེལ། །སྲིད་པའི་བུ་མོ་གླུ་ཡིས་<line/>
བརྟེན༑ ༑བདུད་དང་སྲིན་པོ་གླུ་ཡིས་འདུལ། །དངོས་གྲུབ་རྒྱ་མཚོ་གླུ་ཡིས་འབེབས། །ཆོས་ཉིད་དབྱིངས་ཀྱི་ཀློང་དཀྱིལ་ནས། །དཔལ་བེའུ་ཉི་མ་དགུ་ཤར་བས། །<line/>
རྣམ་ཐར་སྒོ་བཞི་རབ་གསལ་ཡང༌། །མ་རིག་མུན་ནག་འཐིབས་པ་ཡིས། །བསྒྲིབས་པར་རིག་པའི་སྒོ་མོ་དབྱེ། །འཁོར་བའི་མུན་ནག་ཀློང་རུམ་ན། །བྱང་ཆུབ་སེམས་<line/>
ཀྱི་ཟླ་ཤར་བས། །མུན་གསལ་རྣམ་ཐར་སྒོ་བཞིར་སྣང༌། །རིན་ཆེན་འབར་བའི་ཉི་མ་རྣམས། །དཔལ་ཆེན་ཐུགས་ལས་འོད་ཤར་བས། །བག་ཆགས་སྤྲིན་མཐོངས་<line/>
བྱེ་བ་རུ༑ ༑རྣལ་འབྱོར་ཐུགས་ཀར་ཟེར་བབ་པས། །མུན་བསལ་རིག་པའི་སྒོ་ཕྱེ་སྟེ། །རྣལ་འབྱོར་དོན་ལ་འཇུག་པར་བྱ། །རིག་པ་ཐུགས་ཀྱི་དཀྱིལ་འཁོར་ནས། །<line/>
</page>
<page index="332" id="167A">༄༅། །རུ་ལུའི་འོད་ཟེར་སྒོ་ཕྱེ་ནས། །སྤྲོས་པས་ཆོ་འཕྲུལ་སྣ་ཚོགས་འབྱུང༌། །སྲིད་པ་གསུམ་གྱི་བྱེ་བྲག་ཕྱེད། །འཁོར་བའི་རྒྱ་མཚོ་གཏིང་<line/>
ནས་སྐེམ། །ཉོན་མོངས་རྒྱུ་དྲུག་གནས་ནས་སྒྲོལ། །དུག་གསུམ་རྩ་བ་རྩད་ནས་གཅོད། །བདུད་དང་སྲིན་པོ་གདུག་པ་འདུལ། །བྱིན་རླབས་དངོས་གྲུབ་ཆར་<line/>
ལྟར་འབེབས། །ཇི་ལྟར་དབང་པོའི་སྒོ་ཕྱེ་ནས། །འཛུམ་མདངས་གསལ་བར་འབྱུང་བ་ལྟར། །དཔལ་བེའུ་ཐུགས་ཀྱི་སྒོ་ཕྱེ་བས། །རུ་ལུའི་འོད་ཟེར་ཡིག་འབྲུ་<line/>
ཤར༑ ༑མཐིང་ནག་སེར་ནག་དམར་ནག་ལྗང༌། །སྨུག་ནག་འབར་བའི་ཡིག་འབྲུ་རྣམས། །ཡི་གེ་རིགས་ཀྱི་ཕྲེང་བར་དྲང༌། །རྒྱངས་ཀྱིས་བསྐུལ་དང་དཀར་<line/>
གྱིས་དབབ། །བསྟེན་གོས་ཉེ་བར་གྱུར་པ་ལ། །འཇིམ་གོས་མངོན་སུམ་གསལ་བར་བྱ། །འབིར་ཀྭས་གཉིས་སུ་མེད་པ་ལ། །འདྲེན་ཀོས་ཡི་གེའི་ཕྲེང་བ་དང༌། །<line/>
དེ་ཉིད་ལ་ནི་གླུ་དྲུག་སྟེ། །ཤ་ཏ་བ་དང་གར་ཏ་བ། །ཅང་ཀ་དེའུ་དང་པང་ཀ་དེའུ། །བྲེང་ངེ་བ་དང་དུང་ངེ་བ། །གླུ་ཡི་ཡན་ལག་སུམ་བརྒྱས་ནི། །རྒྱལ་བ་མཉེས་<line/>
པའི་མཆོག་ཏུ་འགྱུར། །གླུ་ཡི་རྒྱལ་པོ་འདི་དྲུག་གིས། །དོན་གྲུབ་ཡོངས་སུ་རྫོགས་པར་འགྱུར། །ཤ་ཏ་བ་ཡི་གླུ་བླངས་པས། །གདུག་བྱེད་ཐམས་ཅད་སྤ་<line/>
</page>
<page index="333" id="167B">ཡང་བཀོང༌། །གར་ཏ་བ་ཡི་གླུ་བླངས་པས། །གནོད་བྱེད་ཐམས་ཅད་རྡུལ་དུ་རློག །ཅང་ཀ་དེའུ་ཡི་གླུ་བླངས་པས། །འབར་བའི་དཀྱིལ་འཁོར་མེ་ལྟར་མཆོད། །པང་ཀ་<line/>
དེའུ་ཡི་གླུ་བླངས་པས། །དྲག་པོ་གཏུམ་པོ་ལྷན་ནེར་འགྱུར། །བྲང་ངེ་བ་ཡི་གླུ་བླངས་པས། །སྤྲུལ་པའི་ཆོ་འཕྲུལ་ཐམས་ཅད་འགྱེད། །དུང་ངེ་བ་ཡི་གླུ་བླངས་<line/>
པས༑ ༑སྲིད་པའི་བུ་མོ་དབང་དུ་སྡུད། །ཡི་གེ་འབྲུ་དགུའི་རང་བཞིན་ལ། །ཕྱག་རྒྱའི་དཀྱིལ་འཁོར་ཐམས་ཅད་རྫོགས། །དེ་བཞིན་འཁོར་ལོ་མུ་ཁྱུད་བཅས། །<line/>
ཁྱམས་དང་སྒོ་ཁྱུད་གསལ་བའོ། །སྲིད་པ་མཐོང་ཡོད་སྣང་གྲགས་ཀྱང༌། །ཐམས་ཅད་སྔགས་ཀྱི་ཚིག་ཏུ་རྫོགས། །ཡི་གེ་རྒྱལ་བ་ཀུན་དང་འབྲེལ། །འཁོར་<line/>
ལོའི་ས་ལ་ཉེ་བའོ། །ཡི་གེས་དམིགས་པ་ཐམས་ཅད་འགྲུབ། །ཆགས་མེད་ལྷུན་གྲུབ་དོན་པོ་ཆེ། །རྣམ་བཞི་ལས་ཀྱི་ཁྱད་པར་ཡང༌། །བྱ་བ་མེད་པར་<line/>
དོན་དུ་འགྱུར། །ཡི་གེ་གསང་བའི་འཕྲོ་འདུ་ཡིས། །རྒྱལ་བ་དཔའ་བོ་ཐམས་ཅད་མཉེས། །དེ་ཀུན་ཡི་གེས་རྣམ་སྤྲུལ་ཡང༌། །རང་བཞིན་དངོས་མེད་ཆོས་ཀྱི་<line/>
དབྱིངས། །ཡིག་འབྲུ་འབར་བའི་ཆོ་འཕྲུལ་ལས། །དམ་པའི་ངོ་མཚར་སྣ་ཚོགས་འབྱུང༌། །དེ་བཞིན་སྒྲིབ་པའི་བུད་ཤིང་སྲེག །གཏི་མུག་མུན་སེལ་ཡེ་ཤེས་འབར།།<line/>
</page>
<page index="334" id="168A">༄༅། །རིག་པའི་ཉི་མ་གསལ་བར་འབེབས། །བདག་ཉིད་དཔལ་ཆེན་འབར་བའི་ཐུགས། །ཙིཏྟ་དཔལ་བེའུ་ཟུར་བརྒྱད་འབར། །རིན་ཆེན་ཡི་གེ་འབྲུ་བརྒྱད་གསལ། །དཔལ་<line/>
ཆེན་རིན་ཆེན་འབར་བའི་ཐུགས། །དཔལ་བེའུ་སྨུག་པོ་ཟུར་བརྒྱད་ལས། །གསེར་གྱི་ཉི་མ་དགུ་ཤར་བ། །འོད་ཟེར་རུ་ལུ་ཡིག་འབྲུ་བརྒྱད། །རྡོ་རྗེ་འབར་བའི་རླུང་སྒྲོམ་དུ། །ཤིན་ཏུ་འབར་འཕྲོ་<line/>
འཁྲུགས་བྱས་ཏེ། །སྤྲོས་པས་རྣལ་འབྱོར་དབང་ཕྱུག་གི །ན་ས་གཡས་སུ་དྲང་བར་བྱ། །གོ་རོ་ཙ་ནའི་གཞལ་ཡས་སུ། །སྲན་ཟླུམ་ཙམ་གྱི་རྒྱ་ཁྱོན་ལ། །གསེར་<line/>
གྱི་ཉི་མ་གའུ་དགུ། །ཤར་བའི་དཀྱིལ་ན་ཡིག་འབྲུ་དགུ། །གསལ་བའི་འོད་ཀྱི་གཞལ་ཡས་ཁང༌། །དངོས་པོའི་བག་ཆགས་ཀུན་བསྲེགས་ཏེ། །སེམས་ནི་<line/>
གསེར་ཆུ་ཞུན་མ་བཞིན། །ལྟེམ་ལ་འཚོར་ཞིང་འོང་འབར་བ། །རྩལ་ལས་གྱུར་བའི་ཟླ་དཀྱིལ་འཁོར། །ཉི་མ་སྟེང་ན་དཔལ་བེའུ་འབར། །དེ་ལ་རུ་ལུ་འཕྲོ་<line/>
ཞིང་འདུ། །དཔལ་བེའུ་ཙིཏྟའི་དཀྱིལ་འཁོར་འདི། །ཡིག་འབྲུ་འབར་བའི་ག་འུར་གསལ། །པདྨོ་འབར་བའི་གའུ་འདི། །ཡི་གེ་ཕྲེང་བ་འཁྱིལ་བའི་གནས།།<line/>
དཔེར་ན་མེ་ཏོག་འབར་བ་ལས། །བཅུད་ལེན་བུང་བས་བཅུད་བླངས་ཏེ། །རྩི་ཡི་བུར་བུ་གསོག་པ་ལྟར། །དཔལ་བེའུ་ཐུགས་ཀྱི་དཀྱིལ་འཁོར་ནས། །རིན་<line/>
</page>
<page index="335" id="168B">ཆེན་འོད་ཀྱི་མེ་ཏོག་འབར། །རུ་ལུའི་ཡིག་འབྲུ་བཅུད་ཀྱིས་རྒྱས། །རྣལ་འབྱོར་སེམས་ལས་བྱས་པ་ཡི། །བཅུད་འབྱིན་བུང་བ་མང་པོ་འཕྲོ། །ཕར་ལྡིང་ཡི་གེའི་བཅུད་<line/>
ཕྱུང་ནས། །ཚུར་ལྡིང་སེམས་ཀྱི་ག་འུར་བསྟིམས། །དང་པོ་ཤེལ་གྱི་ཁ་དོག་ལ། །ཤིན་ཏུ་གསལ་ཞིང་འཚེར་འབར་བ། །གནས་དགུ་དག་ཏུ་ཟླ་བ་ཡི། །ཐིག་ལེ་དཀྱིལ་<line/>
ཀྱི་དཔལ་བེའུ་ལ། །འབྲུ་བཀོག་གསལ་བར་གྱུར་པ་དང༌། །ཤེལ་གྱི་བུང་བ་མང་པོ་དག །ཁྱུང་ཆེན་ལྡིང་བའི་བོང་ཚོད་ཙམ། །ཕར་ལྡིང་བཅུད་ཕྱུང་ཚུར་གསིབས་<line/>
པས༑ ༑ཡིག་འབྲུ་ཡེ་ཤེས་མེ་འབར་བས། །བག་ཆགས་བུད་ཤིང་ཕུང་པོ་བསྲེགས། །ཕར་སྤྲོས་ཐུགས་རྗེས་ས་ལ་བསྐུལ། །ཇི་ལྟར་ཉི་ཟེར་ཚ་ཚ་ལྟར། །རྒྱུན་མི་<line/>
འཆད་པར་རྩེ་གཅིག་འབར། །བར་དུ་བྱི་རུའི་ཁ་དོག་ལ། །གོང་མ་བཞིན་དུ་བཀོད་གསལ་ལ། །བྱི་རུ་བུང་བ་མང་པོ་དང༌། །གོང་མ་བཞིན་དུ་འཕུར་ལྡིང་པས། །<line/>
བཅུད་ཕྱུང་བསྟིམ་ཞིང་སླར་ལ་འཕྲོ། །ཇི་ལྟར་མེ་མགལ་འཁོར་ཚུལ་དུ། །དཔལ་བེའུ་སྨུག་པོའི་ཀློང་དུ་བསྟིམ། །ཀུན་གྱི་ཐ་མར་བསྡུ་བ་ནི། །བཀོད་པའི་<line/>
གོང་མ་ཐམས་ཅད་ཀུན། །མཐིང་ནག་འབར་བ་བསྒྱུར་ནས་ནི། །ཁྱུང་ཆེན་གཟན་ལ་འཇུམས་ཚོད་ཙམ། །ཧཱུཾ་སྒྲ་འབྱིན་ཅིང་ཕན་ཚུན་ལྡིང༌། །རུ་ལུ་བཅུད་<line/>
</page>
<page index="336" id="169A">༄༅། །འབྱིན་དངོས་གྲུབ་རློབ། །དྲན་པའི་དཀྱིལ་ནས་ཛ་ཕྱུང་སྟེ། །ལྕགས་ཀྱུ་འབར་བ་ག་འུར་བཅས། །དཔལ་བེའུའི་དཀྱིལ་ན་སྤུངས་པ་<line/>
ཡིས༑ ༑རུ་ལུ་རིན་ཆེན་ཕུང་པོ་དག །བསྡུས་ཤིང་དྲངས་ཏེ་གནས་སུ་བསྟིམ། །འབབ་པའི་ཤུགས་སམ་བྱིན་རླབས་ནི། །མཚོ་ལ་སེར་ཆེན་འདྲིལ་ལྟར་རོ། །<line/>
འདི་ལྟར་ཡི་གེར་སྦྱར་བའི་ཚེ། །རྣལ་འབྱོར་ཉག་གཅིག་མ་ཡིན་གྱི། །ལྷ་མཆོག་དབྱིངས་ནས་ཞུགས་པ་ཡང༌། །ཆོས་ཉིད་དང་དུ་མི་དམིགས་ཀྱང༌། །<line/>
རྣལ་འབྱོར་མཆོག་གིས་བསྐུལ་བའི་ཚེ། །ཐུགས་རྗེ་ཆགས་པའི་མདངས་ཕྱུང་ནས། །སྲོག་རྩོལ་དྲན་རིག་གསུང་གསུང་ལྟར། །མགུར་ཆུ་ཡན་ལག་<line/>
འགུལ་འགུལ་ལྟར། །རྡོ་རྗེ་ཡི་གེར་འབྲུ་འབར་ལྟར། །གུག་སྐྱེད་ཀླད་ཀོར་ཚེག་པར་ཕྱིན། །ར་རི་ཁལ་ཁོལ་སྒྲིབ་མེད་པར། །ཡེ་ཤེས་དོན་ལ་མཁྱེན་རིག་<line/>
རྒྱས༑ ༑དེ་ལྟ་མོད་ཀྱང་འདུལ་དབང་གྱིས། །རྒྱལ་བ་བསྐུལ་བའི་ས་ལ་གཞེས། །རྣལ་འབྱོར་གསོ་བའི་ཆོ་ག་བྱེད། །ལྷ་དང་གཅིག་ཏུ་བྱ་བའི་ཕྱིར། །བཟླས་<line/>
བརྗོད་གྲངས་དང་བསྙེན་པ་དང༌། །སྦྱོར་བས་དོན་ལ་ཉེ་བར་འགྱུར། །འདི་ལྟར་སྟོར་བའི་དུས་དག་ན། །བྱིན་རླབས་ཕེབས་སམ་ཉེ་བ་ཡི། །རྟགས་སམ་དྲོད་<line/>
</page>
<page index="337" id="169B">དམ་མཚན་མ་ནི། །རྣལ་འབྱོར་ཉིད་དང་བསྒྲུབ་རྫས་དང༌། །ཡོད་མཐོང་སྒྲ་ཐོས་ཀུན་ལ་འབྱུང༌། །ལུས་ཀྱི་དྲོད་དང་རྨི་ལམ་དང༌། །སེམས་ཀྱི་རྟགས་སུ་གསལ་བ་དང༌། །<line/>
དབུགས་དག་ལ་ཡང་ངེས་པར་འབྱུང༌། །ཤིང་བལ་ལྟ་བུར་ཡང་བ་དང༌། །མི་བདེའི་གནོད་པ་བྲལ་བ་ཡིན། །རིགས་ལ་ཏིང་འཛིན་གསལ་བ་དག །རྨི་ལམ་དུ་ཡང་<line/>
མོས་པར་འགྱུར། །དང་ཞིང་དགའ་ལ་མགུ་བ་སྐྱེ། །གདུང་བའི་བྱང་ཆུབ་སེམས་སྐྱེས་ཤིང༌། །ངོ་མཚར་སྐྱེས་པ་དེ་ཉིད་དོ། །འགྱུར་བའི་དབུགས་ལ་དབང་ཐོབ་<line/>
སྟེ༑ ༑དགག་དང་དབྱུང་བ་ཇི་ལྟ་བའོ། །རྫས་ནི་འབར་དང་འཕར་བ་དང༌། །དྲི་དང་འོད་འབྱུང་རོ་མཆོག་སྐྱེ། །མི་ཟད་མང་དུ་འཕེལ་བ་དང༌། །མངར་འཇམ་དང་ཞིང་<line/>
རོ་མཆོག་རྙེད། །ལྟོ་ལ་མི་གནོད་མགྲིན་ལ་མིན། །ཟོས་ན་བཞིན་འགྱུར་ལུས་བརྟས་འགྱུར། །སིལ་སྙན་ཡིད་འོང་སྒྲ་སྙན་གཟུགས། །དྲི་ཞིམ་འབྱུང་བ་དེ་ལྟའོ། །<line/>
རྡོ་རྗེ་པྲ་རྣམས་བཟང་བ་ན། །རྟགས་དང་མཚན་མ་ཕེབས་པ་སྟེ། །སྨྱུར་ཏེ་དངོས་གྲུབ་བླང་བར་བྱའོ། །བདེ་དང་ག་འུའི་ཕྱག་རྒྱ་དང༌། །རྡོ་རྗེ་བུམ་པའི་འཕྲོ་འདུ་ཡིས། །<line/>
དངོས་གྲུབ་ཡུམ་གྱི་མཁའ་ལ་དབབ། །ཡབ་ཡུམ་སྦྱོར་བའི་ལྷག་སེམས་དག །མ་ཕེབས་པ་ཡི་བར་དུ་དག །ཤེས་རབ་གསལ་བའི་ལྷ་མོ་བཞིས། །ཧ་སྟ་མེ་ལོང་<line/>
</page>
<page index="338" id="170A">༄༅། །བནྡྷ་དང༌། །ཞིང་ཆེན་ཕྲེང་བ་ལ་སོགས་དང༌། །ཁ་དོག་ལྔ་ཡི་དར་གཡབ་ཀྱིས། །གཡབ་ཅིང་རིག་འཛིན་མང་པོ་འབོད། །རོལ་<line/>
མོ་ཆ་བྱད་མང་པོ་དག །རྡོ་རྗེ་གར་དང་སྙན་པའི་གླུ། །སྲིད་པའི་མ་མོ་ཀུན་རྟེན་ཅིང༌། །བྱིན་རླབས་ཆེན་པོ་དབབ་པར་བྱ། །ཕེབས་མ་ཐག་ཏུ་དངོས་གྲུབ་བསྟིམ།།<line/>
འདི་ནི་རྡོ་རྗེ་གླུ་འཁོར་རོ། །ཡེ་ཤེས་རྒྱན་གྱི་ལས་ཡིན་ནོ། །ཞེས་སེམས་དཔའི་རྡོ་རྗེས་གསུངས་སོ། །རྒྱུད་ཀྱི་རྒྱལ་པོ་ཆེན་པོ་རྡོ་རྗེ་བཀོད་པ་ཀུན་འདུས་རིག་<line/>
པའི་མདོ་ལས། རྡོ་རྗེ་གླུའི་ལེའུ་ཞེས་བྱ་སྟེ་སུམ་ཅུ་པའོ།། །།དེ་ནས་ཡང་སེམས་དཔའི་རྡོ་རྗེ་དེས་རྡོ་རྗེ་རྣལ་འབྱོར་འཇུག་པ་ཞེས་<line/>
བྱ་བའི་ལེའུ་འདི་གསུངས་སོ། །འདུས་པ་ཆེན་པོའི་རྣལ་འབྱོར་པ། །གསང་བའི་དཀྱིལ་འཁོར་དམ་པ་འདིར། །གང་དག་འཇུག་པར་བྱེད་པ་ཡི། །རྣལ་<line/>
འབྱོར་རིགས་ཀྱི་བུ་རྣམས་ཀུན། །སྣོད་དུ་གྱུར་པ་ཀུན་བསྡུས་ནས། །བྱང་ཆུབ་མཆོག་གི་སེམས་བསྐྱེད་དེ། །ཚིག་འདི་བརྗོད་དེ་གནས་པར་བྱའོ། །ཨེ་མ་<line/>
བདེ་མཆོག་དགའ་ཚལ་འདིར། །བདག་ཅག་ཀུན་ཏུ་འཇུག་པར་འཚལ། །དགའ་བ་བྱང་ཆུབ་སེམས་བསྐྱེད་ནས། །གསང་བའི་དོན་འདི་སྤྱད་པར་བགྱི། །དེ་<line/>
</page>
<page index="339" id="170B">སྐད་གསོལ་ཏེ་ཞུས་པ་དང༌། །གསང་བ་མཆོག་གི་བདག་པོ་ཡིས། །རྒྱུད་སྦྱངས་རྒྱུད་དྲུག་ལས་སྒོ་གཅད། །རིག་པ་འཛིན་པའི་རྣལ་འབྱོར་ཀུན། །དཀྱིལ་འཁོར་ཆེན་པོ་<line/>
གསལ་བཏོན་ཏེ། །ཕྱག་རྒྱ་དབང་དང་བཅས་པ་ཡི། །འཁོར་བའི་རྒྱུད་རྣམས་སྦྱང་བར་བྱ། །འཇུག་པ་དེ་ཡི་གནས་ལྔ་རུ། །རྒྱུད་དྲུག་ས་བོན་བསྐྱེད་ནས་ཀྱང༌། །ཧཱུཾ་ལྔ་<line/>
དག་གིས་མནན་པར་བྱ། །བཅུག་པ་དེ་ཡི་སྤྱི་བོར་ནི། །པ་ཡི་ཡེ་ཤེས་ལ་བསྐྲུན་པ། །པདྨ་ཁ་བཞི་ལྟེ་བ་ལ། །མི་དང་ལྷ་ཡི་ས་བོན་དགོད། །ཤར་ལྷོ་ནུབ་དང་<line/>
བྱང་དག་ཏུ། །ལྷ་མིན་དུད་འགྲོ་ཡི་དྭགས་དང༌། །དམྱལ་བ་རྣམས་ཀྱི་ས་བོན་གདབ། །ཧཱུཾ་གིས་ལམ་སྒོ་གཅད་པར་བྱ། །ལག་གཉིས་མཐེའུ་ཆུང་མཐེ་བོས་མནན།།<line/>
སོར་མོ་གསུམ་སྦྱར་དཔྲལ་བར་བསྣོལ། །ལྷ་དང་ལྷ་མིན་གནས་དག་ཏུ། །མི་གཏོང་ཟློག་པའི་ཕྱག་རྒྱ་ཡིན། །ལག་གཉིས་བསྣོལ་ནས་མཆན་ཁུང་བསྡམ། །མི་<line/>
ཡི་ཁམས་ནས་ཟློག་པའི་རྒྱ། །ཁུ་ཚུར་བཅངས་ཏེ་འབྲུ་བསྒྲེངས་ནས། །གཡོན་གྱི་སྟེང་དུ་མནན་པ་འདི། །བྱོལ་སོང་གནས་ནས་ཟློག་པའི་རྒྱ། །ཐལ་མོ་མཉམ་<line/>
སྦྱར་གུང་རྩེ་སྤྲད། །གུང་མོ་རྒྱབ་ཏུ་སྲིན་ལག་བསྣོལ། །མགུལ་ནས་མཛུབ་མོས་འཁྱུད་པ་ནི། །ཡི་དྭགས་ཁམས་ལས་ཟློག་པའི་རྒྱ། །གཡོན་ཐོག་གཡས་ཀྱི་རྒྱབ་<line/>
</page>
<page index="340" id="171A">༄༅། །སྦྱར་ཏེ༑ ༑སྲིན་ལག་གུང་མཛུབ་གཅིག་ནས་གཅིག །འཁྱུད་པ་དམྱལ་བའི་སྒོ་གཅོད་རྒྱ། །ལག་གི་ཕྱག་རྒྱ་བཅས་ནས་ནི། །ངག་གི་<line/>
རྡོ་རྗེ་རྒྱ་བརྗོད་པ། །ཀྱེ་མ་རུ་ཏྲ་ཀྲོ་དྷ་ཀྱི་ཧཱུཾ། ཧྲི་ས་མ་པ་ཙ་ཧཱུཾ། ཧྲི་ས་བ་ཛ་ཧཱུཾ། འདི་ལྟར་གསལ་བར་གྱུར་པ་དང༌། །སྒྲིབ་པ་དག་པར་བྱ་བའི་ཕྱིར། །རྣལ་འབྱོར་སྦྱོར་<line/>
བའི་ཕྱག་རྒྱ་སྟེ། །རྡོ་རྗེ་རྣལ་འབྱོར་མཆོག་གི་ལྷ། །འགྲོ་དྲུག་འདྲེན་པའི་དཔལ་མཛད་པ། །རྡོ་རྗེ་ཅན་ལ་ཕྱག་འཚལ་ལོ། །བྱམས་མགོན་ཁྱོད་ལ་སྐྱབས་སུ་མཆིའོ།།<line/>
དེ་སྐད་གསོལ་བ་བཏབ་པ་དང༌། །རྣལ་འབྱོར་ཆེན་པོའི་ཞབས་ཉིད་ལ། །འཇུག་པ་དེ་ཡི་སྤྱི་བོས་གཏུགས། །སངས་རྒྱས་བདེ་མཆོག་ཐམས་ཅད་ཀྱི། །རྡོ་རྗེ་གསང་<line/>
མཆོག་གསུང་ལས་བྱུང༌། །སྲིད་པ་གསུམ་གྱིས་ཕྱག་བྱས་པ། །དབང་བསྐུར་སྣང་བ་ཆེན་པོ་སྦྱིན། །ཨཱ་ཏི་ཧོ་སྟ་ཧྲི་ད་ཁཾ། །དེ་ནས་སྣོད་དུ་གྱུར་པ་དང༌། །གསང་བའི་<line/>
མིག་ནི་དབྱེ་བར་བྱ། །མེ་ཏོག་ཕོག་པའི་ལྷ་ཡང་སྦྱིན། །དེ་ནས་དམ་ཚིག་ཆེན་པོ་བསྒྲག །རྒྱལ་བ་ཀུན་དང་མཉམ་སྦྱོར་བའི། །དམ་ཚིག་འདི་ལས་གང་འདས་པ། །<line/>
རྒྱལ་བ་ཐམས་ཅད་བསླུས་པ་ཡིན། །ཁྲག་འཐུང་ཁ་འབར་མ་ཡི་ཚོགས། །ཁྲོས་ནས་སྙིང་ཁྲག་ཐོགས་པས་འཐུང༌། །བཛྲ་ས་མ་ཡ་ཨི་དན་ཐེ་ན་ར་ཀན། བ་ར་<line/>
</page>
<page index="341" id="171B">ཧྲི་ད་ཡ་ན་མ་བ་སྟི་ནཱ་ན། ས་མ་ཡ་རཀྵ་སིདྡྷི་བདྱི་བཛྲ་ཨ་མྲྀ་ཏོ་ད་ཀཾ། རྡོ་རྗེ་ཐ་ཚིག་ཆུ་བླུད་ནས། །རྡོ་རྗེ་གལ་ཆེན་མནའ་དོར་རོ། །རྡོ་རྗེ་དམ་ཚིག་སྡོམ་པ་རྣམས། །ཐམས་<line/>
ཅད་ཐམས་ཅད་དབོག་པར་བྱ། །སློབ་པའི་གཉེར་ཡང་དབོག་པར་བྱ། །ཀྱེ་རིག་འཛིན་རྡོ་རྗེ་བུ་མཆོག་ཁྱེད། །རྣལ་འབྱོར་རྒྱལ་བའི་སྲས་ཀྱི་ཡིན། །གཞན་ཡང་<line/>
གསང་བ་མ་སྨྲ་ཞིག །གལ་ཏེ་སྨྲས་ན་དམྱལ་བར་འཚིག །ཁྱོད་ནི་རྡོ་རྗེ་ཆེ་གེ་མོ། །རྒྱལ་བའི་སྲས་པོ་གདུང་རྒྱུད་འཇིན། །གསང་བ་མཆོག་གི་མིང་སྦྱིན་གྱི། །ཞིང་<line/>
ཁམས་ཀུན་ཏུ་བདེ་བར་སྤྱོད། །དེས་ནི་སངས་རྒྱས་ཞིང་དུ་སྐྱེ། །ཞེས་གསུངས་སོ། །རྒྱུད་ཀྱི་རྒྱལ་པོ་ཆེན་པོ་རྡོ་རྗེ་བཀོད་པ་ཀུན་འདུས་རིག་པའི་མདོ་ལས། རྡོ་རྗེ་རྣལ་<line/>
འབྱོར་འཇུག་བའི་ལེའུ་ཞེས་བྱ་སྟེ་སུམ་ཅུ་རྩ་གཅིག་པའོ།། །།དེ་ནས་ཡང་སེམས་དཔའི་རྡོ་རྗེས་ཡོངས་སུ་རྫོགས་པ་དབང་གི་ལེའུ་འདི་<line/>
གསུངས་སོ། །འདུས་པ་ཆེན་པོའི་རྣལ་འབྱོར་པ། །སྲིད་པ་གསུམ་གྱིས་ཕྱག་བྱས་པས། །བླ་མའི་ས་ལ་གནས་པ་ནི། །གསང་མཆོག་སུམ་ཅུ་རྩ་དྲུག་ཡིན། །<line/>
ཕྱི་ཡི་དབང་དང་ནང་གི་དབང༌། །སྒྲུབ་པའི་དབང་དང་གསང་བའི་དབང༌། །བཅུ་དང་བཅུ་གཅིག་བཅུ་གསུམ་དང༌། །རྣམ་པ་གཉིས་ཀྱིས་རྫོགས་པར་འགྱུར། །དེ་ལ་<line/>
</page>
<page index="342" id="172A">༄༅། །དང་པོ་སྦྱིན་པའི་དབང་འདི་ཡིན་ཏེ། ཨོཾ་ཧཱུཾ་ས་ཧྲི་ཧ། ཀུན་གྱིས་འདའ་བར་དཀའ་བ་ཡི། །ཚིག་བཙན་ཡུལ་ལ་དབང་སྒྱུར་བ། །རྒྱལ་པོ་<line/>
བཀའ་རྟགས་ཕྱག་རྒྱའི་དབང༌། །སྐུ་ལྔ་ཡོངས་སུ་རྫོགས་པར་འགྱུར། །རིགས་རྣམས་སོ་སོའི་རྒྱུད་འཛིན་ཅིང༌། །རྟགས་ཀྱི་མཚན་མ་ཆེན་པོ་ནི། །སྦྱོར་<line/>
བ་ཆེན་པོའི་ཕྱག་མཚན་ཏེ། །དམ་ཚིག་ཕྱག་རྒྱ་རྫོགས་པར་འགྱུར། །ཤེས་རབ་གཟུངས་ཀྱི་གསང་མཆོག་ནི། །དོན་དང་ལྡན་པར་གྱུར་པ་ཡིན། །མཐའ་<line/>
གཉིས་དག་ཏུ་མི་གཏོང་བའི། །གཟུངས་མའི་རྒྱལ་མོ་ཆེན་མོ་ཡིན། །གཉིས་མེད་ཡོངས་སུ་རྫོགས་པ་ན། །ཐམས་ཅད་བདེ་བ་ཆེན་པོའི་ངང༌། །བྱང་ཆུབ་<line/>
སེམས་དང་དོན་དུ་འབྲེལ། །ཤེས་རབ་ཆེན་པོ་རྫོགས་པའི་དབང༌། །བཀྲ་ཤིས་ཆེན་པོ་བུམ་བ་ནི། །བདེ་གཤེགས་བཞུགས་པའི་ཕོ་བྲང་སྟེ། །དཀྱིལ་འཁོར་<line/>
རྫོགས་པར་གྱུར་པ་ཡི། །དབང་ཆེན་དེ་ལ་སྦྱིན་པར་བྱ། །གསང་བའི་བསྟན་པ་རྒྱས་ནས་ནི། །ཡུན་རིང་གནས་པར་འགྱུར་བ་ཡིས། །བཀྲ་ཤིས་རྫས་ཀྱི་དབང་<line/>
མཆོག་ཀྱང༌། །གནང་བ་ཆེན་པོ་སྦྱིན་པར་བྱ། །དོན་རྣམས་གྲུབ་པར་འགྱུར་བ་ཡི། །འདོད་རྒུར་རེ་སྐོང་རིན་པོ་ཆེ། །རྒྱལ་སྲིད་རིན་ཆེན་སྣ་བདུན་གྱིས། །རྒྱལ་<line/>
</page>
<page index="343" id="172B">པོ་མཆོག་ཏུ་དབང་བསྐུར་རོ། །རིན་ཆེན་པདྨ་སེངྒེའི་ཁྲི། །བླ་མར་གྱུར་པའི་གདན་མཆོག་དེ། །ཁྱད་པར་ཆེན་པོར་གྱུར་པའི་དབང༌། །ཁྲི་ཆེན་དག་ལ་གཞག་པར་<line/>
བྱ༑ ༑ཅོད་པན་མེ་ཏོག་ཕྲེང་ལ་སོགས། །དབང་མཆོག་བརྗིད་པའི་རྒྱན་གྱིས་ཀླུབས། །དབུ་རྒྱན་དོ་ཤལ་སེ་མོ་དོ། །དཔུང་རྒྱན་རྐང་གདུབ་ལག་གདུབ་རྣམས། །<line/>
དབང་ཐོབ་རྒྱལ་པོས་དེ་ལ་སྦྱིན། །དབང་ཐོབ་མཛེས་པས་བརྗིད་པའི་རྒྱལ་པོ་དེ། །དབང་ཕྱུག་ཡིན་པས་དེ་ལ་ཀུན་ཕྱག་འཚལ། །རྡོ་རྗེ་དབང་ཕྱུག་རྒྱལ་པོ་ཞེས་<line/>
པར་ནི༑ ༑ཀུན་གྱིས་སྒྲ་ཆེན་འབོད་ཅིང་བསྒྲག་པར་བྱ། །གསེར་གྱི་འཁོར་ལོ་རྩིབས་ཁྱུད་ལྡན་པ་ཞིག །རྒྱལ་པོ་དེ་ཡི་ལག་ཏུ་བསྐུར་ནས་ནི། །འཇིག་རྟེན་ཀུན་ལ་<line/>
ཁ་ལོ་སྒྱུར་བ་ཡི། །དབང་མཆོག་རྒྱལ་པོ་འདི་ཡང་སྦྱིན་པར་བྱ། །ཕྱི་འཁོར་སྐྱོང་བའི་རྒྱལ་པོར་གྱུར་ཕན་ཆད། །བླ་མེད་མཆོག་གི་རྟགས་དང་ལྡན་འགྱུར་བས།།<line/>
གསང་སྒོ་ཕྱེ་ནས་ནང་དུ་གཞུག་པར་བྱ། །ཤིན་ཏུ་གསང་བའི་རྫས་དང་ལྡན་གྱུར་ན། །གསང་སྒོ་གང་ལས་འདོད་པའི་དོན་རྣམས་ཞུ། །གནང་ཆེན་པོ་ཡི་རྟགས་<line/>
སུ་བྱིན་གྱིས་བརླབ། །གསང་བའི་དོན་ལ་ཉན་ཅིང་བསླབ་པའི་དབང༌། །དབང་ཐོབ་སྐལ་ཅན་དེ་ལ་སྦྱིན་པར་བྱ། །བདུད་རྩི་ཆུ་འདིས་རྣ་བའི་གསང་སྒོ་དབྱེ། །སརྦ་<line/>
</page>
<page index="344" id="173A">༄༅། །ཏ་ཐཱ་ག་ཏ་སྟ་མ་ཏི་ཧོ། །གླེགས་བམ་ཟབ་མོ་ལ་སོགས་ཐམས་ཅད་རྣམས། །རིགས་ཀྱི་བུ་མཆོག་དེ་ལ་སྦྱིན་པར་བྱ། །དེས་ན་འགྲོ་<line/>
བའི་དོན་བྱེད་ནུས་པས་ན། །ལས་རྣམས་རྒྱ་མཚོ་ཐམས་ཅད་སྒྲུབ་པའི་རྟགས། །རྡོ་རྗེ་རྒྱ་གྲམ་ལ་སོགས་རྣམ་བཞིའི་རྫས། །བུ་མཆོག་དེ་ལ་ཐབས་ཀྱིས་སྦྱིན་པར་<line/>
བྱ༑ ༑གཞན་གྱི་རེ་འདོད་སྐོང་བའི་བུ་མཆོག་དེ། །རྒྱལ་པོ་རྒྱལ་རིགས་རྒྱུད་དུ་བྱུང་བ་བཞིན། །རྒྱལ་ཚབ་ཆོས་ཀྱི་རྒྱུད་དུ་བྱུང་བས་ན། །ཏནྟྲ་ལ་སོགས་དམ་པའི་མཛོད་<line/>
གསུམ་སྦྱིན། །དེས་ནི་སློབ་མའི་ཚོགས་ཀུན་སྐྱོང་ནུས་ཕྱིར། །བསྟན་པ་སྒྲོག་པའི་ས་ལ་གནས་བྱའི་ཕྱིར། །རྡོ་རྗེ་རྒྱལ་པོ་དཔལ་གྱི་དབང་མཆོག་འདི། །ཐེག་ཆེན་<line/>
དགུ་ཡི་རྟགས་དང་བཅས་ཏེ་སྦྱིན། །དེ་ནི་བླ་མེད་རྒྱལ་པོར་འགྱུར་བས་ན། །ས་རྣམས་ནོན་པའི་རྟགས་མཆོག་གདན་ཁྲིའི་དབང༌། །ལྷ་ཆེན་ལ་སོགས་ཞིང་ཆེན་<line/>
ཉི་ཟླར་བཅས། །ཁྱུ་མཆོག་སེངྒེ་མ་ཧེ་གཟིག་དང་སྟག །གཏུམ་པའི་དོམ་གྱིས་སྤར་ཏེ་སྦྱིན་པར་བྱ། །རྒྱལ་པོ་ཡིན་པའི་རྟགས་ནི་རྣམ་པ་བདུན། །སྐྱེ་ལ་དབང་<line/>
སྒྱུར་རྒྱལ་པོ་མཉེས་པའི་གཟུངས། །ཕ་རོལ་དཔུང་འཇོམས་སྲིད་ཐུབ་འཛིན་པ་དང༌། །བདག་གཞན་དོན་སྒྲུབ་རྫུ་འཕྲུལ་རྐང་པར་ལྡན། །དགོས་འདོད་ཡིད་བཞིན་<line/>
</page>
<page index="345" id="173B">སྐོང་བའི་རིན་པོ་ཆེ། །རྒྱལ་པོ་དེ་ལ་ཐབས་ཀྱིས་སྦྱིན་པར་བྱ། །དེ་ནི་རྒྱལ་པའི་མཆོག་སྲས་ཡིན་པས་ན། །ཕྱག་རྒྱ་ཆེན་པོའི་དབང་མཆོག་སྦྱིན་པར་བྱ། །རས་སམ་<line/>
འབུར་རམ་ལུགས་སུ་བླུགས་པ་ཡི། །ཕྱག་རྒྱའི་གཟུགས་བརྙན་དེ་ཡི་སྤྱི་བོར་གཞག །ཡེ་ཤེས་ཆེན་པོའི་དོན་དང་དེ་ལྡན་པས། །ཡེ་ཤེས་ལྔ་ཡི་རྟགས་<line/>
མཆོག་ཕྱག་རྒྱ་ཡིས། །གནས་ལྔར་གཏུགས་ཏེ་ཐུགས་ཀྱི་དབང་མཆོག་སྦྱིན། །ཨོཾ་མཧཱ་ཤཱུ་ནྱ་ཏཱ་ཛྙཱ་ན་བཛྲ་སྭ་བྷཱ་བ་ཨཏྨ་ཀོཉྷཾ། ཨོཾ་མཧཱ་ཨཱ་དཪྴ་ཏ་ཛྙཱ་ན་<line/>
བཛྲ་སྭ་བྷཱ་ཝ་ཨཱཏྨ་ཀོཉཧཾ། ཨོཾ་མཧཱ་ས་མན་ཛྙཱ་ན་བཛྲ་སྭ་བྷཱ་ཝ་ཨཏྨ་ཀོཉཧཾ། ཨོཾ་མཧཱ་པྲ་ཏྱ་པྲེཀྵ་ཎ་ཛྙཱ་ན་སྭ་བྷཱ་བ་ཨཏྨ་ཀོཉཧཾ། ཨོཾ་མཧཱ་ཀྲྀ་ཏྱཱ་ནུཥྛཱ་ན་ཛྙཱ་<line/>
ན་བཛྲ་སྭ་བྷཱ་བ་ཨཱཏྨ་ཀོཉཧཾ། སྐུ་དང་གསུང་ཐུགས་རྡོ་རྗེ་ཡི། །རྣལ་འབྱོར་བདེ་མཆོག་དེ་ཡིན་པས། །སྐུ་གསུང་ཐུགས་ཀྱི་གསང་མཆོག་འདི། །རྡོ་རྗེ་ཅན་ལ་<line/>
སྦྱིན་པར་བྱ། །ཨོཾ་སརྦ་ཏ་ཐཱ་ག་ཏ་ཀཱ་ཡ་བཛྲ་སྭ་བྷཱ་བ་ཨཱཏྨ་ཀོཉཧཾ། ཨོཾ་སརྦ་ཏ་ཐཱ་ག་ཏ་ཝཱ་ཀ་བཛྲ་སྭ་བྷཱ་ཝ་ཨཱཏྨ་ཀོཉཧཾ། ཨོཾ་སརྦ་ཏ་ཐཱ་ག་ཏ་ཙིཏྟ་བཛྲ་སྭ་བྷཱ་བ་ཨཱཏྨ་<line/>
ཀོཉཧཾ། ཨོཾ་སརྦ་ཏ་ཐཱ་ག་ཏ་ཨ་ནུ་རཱ་ག་ཎ་ཛྙཱ་ན་བཛྲ་སྭ་བྷཱ་བ་ཨཱཏྨ་ཀོཉཧཾ། ཨོཾ་སརྦ་ཏ་ཐཱ་ག་ཏ་པུ་ཛ་བཛྲ་སྭ་བྷཱ་བ་ཨཱཏྨ་ཀོཉཧཾ། དབང་མཆོག་ཐོབ་པའི་བུ་མཆོག་དེ། །<line/>
</page>
<page index="346" id="174A">༄༅། །དོན་རྣམས་གྲུབ་པར་བཀྲ་ཤིས་ཕྱིར། །བདུད་འདུལ་བཀྲ་ཤིས་རྫས་མཆོག་རྣམས། །རྟགས་ཀྱིས་བརྒྱན་ཏེ་སྦྱིན་པར་བྱ། །དོན་<line/>
རྣམས་གྲུབ་པའི་བུ་མཆོག་དེ། །རྡོ་རྗེ་དབང་མཆོག་ཐོབ་པ་ན། །ཞིང་ཁམས་ཀུན་ཏུ་གྲགས་པ་ཡི། །རྩལ་གྱི་ཐིག་ལེ་རྡོ་རྗེ་སྦྱིན། །ནང་དུ་འཇུག་པའི་དབང་<line/>
ཐོབ་ནས། །དེ་དག་ཀུན་ལ་སྤྱོད་སྒྲུབ་པའི། །དབང་མཆོག་དམ་པ་སྦྱིན་པར་བྱ། །སྐྱེ་མེད་ཆོས་ཀྱི་དབྱིངས་ཉིད་ལ། །སེམས་ཀྱི་དབང་བསྐུར་ཐོབ་པ་ཡི། །ཤེས་<line/>
རབ་ཆེན་པོ་རིག་པའི་དབང༌། །སེམས་ལོན་དོན་གྱི་གཏན་ཚིགས་སྦྱིན། །བྱ་བའི་མཚན་མ་ཀུན་བྲལ་ཞིང༌། །བཙལ་མེད་གནས་པའི་བྱང་ཆུབ་སེམས། །<line/>
སྙིང་རྗེ་ཆེན་པོའི་བདེ་མཆོག་གིས། །ཁམས་གསུམ་ཀུན་ལ་དབང་སྒྱུར་སྦྱིན། །སྦྱིན་གསུམ་འགྲོ་བའི་དོན་རྣམས་ཀུན། །ཐམས་ཅད་རྫོགས་པར་ནུས་པ་<line/>
ཡི༑ ༑རྟགས་ཀྱི་དབང་མཆོག་དམ་པ་ནི། །ཐོང་གཤོལ་འབར་བ་སྦྱིན་པར་བྱེད། །དུག་གསུམ་གཏིང་ནས་སྤྲུག་པ་ཡི། །རྟགས་ཆེན་ག་འུ་རྣམ་པ་གསུམ། །<line/>
དམར་ཆེན་དག་གིས་བཀང་ནས་ཀྱང༌། །དབང་ཆེན་ཐོབ་དེའི་ལག་ཏུ་སྦྱིན། །སྲིད་གསུམ་སྒྲོལ་བར་བྱ་བ་ཡི། །དབང་མཆོག་ཆེན་པོ་སྦྱིན་པའི་ཕྱིར། །ཀ་<line/>
</page>
<page index="347" id="174B">ཏར་ལ་སོགས་མཚོན་ཆ་རྣམས། །དབང་ཐོབ་དེ་ཡི་ལག་ཏུ་སྦྱིན། །འཁོར་བའི་ཆོས་ལ་སྤྱིར་སྤྱད་ཀྱང༌། །སྐྱོན་གྱིས་གོས་པར་མི་འགྱུར་བའི། །རྟགས་ཀྱི་ཕྱག་རྒྱ་ཆེན་པོ་<line/>
ནི༑ ༑རྣམ་དག་རྫས་ཀྱི་པདྨ་སྦྱིན། །ལས་རྣམས་རྫོགས་པར་གྱུར་པ་ཡི། །དབང་མཆོག་ཐོབ་པའི་རྟགས་ཆེན་ནི། །སྟི་རའི་དབྱུག་པ་ཆེན་པོ་དག །དབང་ཐོབ་དེ་ཡི་<line/>
ལག་ཏུ་སྦྱིན། །ཡུམ་དང་གཉིས་མེད་འཁྲིལ་བ་ཡི། །ཆོས་ཉིད་དོན་དང་གཉིས་མེད་རྟགས། །སྦྲུལ་ནག་འཁྲིལ་བའི་ཆུན་པོ་འདི། །དབང་ཐོབ་དེ་ཡི་ལག་ཏུ་<line/>
སྦྱིན༑ ༑གསང་བ་སྦྱོར་བའི་ཤེས་རབ་མ། །དྲི་མེད་རྣམ་དག་ལྷ་མོ་ཞིག །མཚན་ལྡན་ཤིན་ཏུ་བརྒྱན་བྱས་ལ། །དབང་ཐོབ་དེ་ལ་སྦྱིན་པར་བྱ། །དབང་ཐོབ་རྒྱལ་<line/>
པོ་ཆེན་པོ་དེ། །ཀུན་གྱི་བདག་པོ་ཡིན་པས་ན། །རོལ་མོ་དྲི་དང་ཞལ་ཟས་དང༌། །འདོད་ཡོན་ལྔ་ལ་སོགས་པ་དང༌། །ཉེ་བའི་ལོངས་སྤྱོད་རྒྱན་རྣམས་ཀུན། །ཐམས་<line/>
ཅད་ཐམས་ཅད་སྦྱིན་པར་བྱ། །སྒྲུབ་པའི་ལས་ལ་དབང་ཐོབ་ཕྱིར། །རྡོ་རྗེ་སེམས་དཔའ་ལ་སོགས་པ། །རྒྱལ་བ་ཐམས་ཅད་སྒྲུབ་པ་དང༌། །རྡོ་རྗེ་ཚེ་དང་སྨན་ལ་<line/>
སོགས༑ ༑སྒྲུབ་པ་མ་ལུས་སྒྲུབས་ཤིག་ཅེས། །བསྒྲུབ་རྫས་ཐམས་ཅད་སྦྱིན་པར་བྱ། །རྒྱལ་བ་སངས་རྒྱས་ཐམས་ཅད་དང༌། །དབང་ཐོབ་དེ་གཉིས་གཅིག་པའི་<line/>
</page>
<page index="348" id="175A">༄༅། །ཕྱིར༑ ༑རིག་འཛིན་རྡོ་རྗེ་རྩལ་གྱི་དབང༌། །རྡོ་རྗེ་མིང་ནི་སྦྱིན་པར་བྱ། །བསྒྲུབ་པའི་དབང་དང་རྫས་མཆོག་དང༌། གསང་བའི་བདག་པོ་<line/>
ཡིན་པས་ན། །གསང་བའི་དབང་མཆོག་སྦྱིན་པར་བྱ། །དགའ་བ་བྱང་ཆུབ་སེམས་ཆེན་པོ། །ཀུན་ཏུ་ཚིམ་པར་བྱེད་པ་ཡི། །དཀར་དམར་ལྷག་པའི་བྱང་<line/>
ཆུབ་སེམས། །དབང་ཐོབ་དེ་ཡི་ལྕེ་ལ་གཞག །བཙལ་མོད་བྱང་ཆུབ་སེམས་ཆེན་པོ། །ཤེས་རབ་ཆེན་པོའི་རྩལ་གྱིས་ནི། །ཆོས་སྐུ་སྒྱུ་མར་དབང་<line/>
བསྒྱུར་ནས། །རྩལ་ཆེན་རྫོགས་པའི་དབང་ཡིན་པས། །རྫས་དང་ཚིག་དང་གང་ཟག་དང༌། །ཀུན་རྫོབ་དབང་དེ་མ་ཐོབ་ཀྱང༌། །ཆོས་ལ་སེམས་ཀྱི་དབང་<line/>
ཐོབ་ན༑ ༑རྒྱལ་བའི་རིག་འཛིན་ཐམས་ཅད་དང༌། །སྲིད་གསུམ་དབང་ཅན་ཐམས་ཅད་ཀུན། །དེ་ལ་དབང་ཐོབ་བསྐུར་བར་འགྱུར། །དབང་གི་ཚད་ནི་འདི་<line/>
ལྟ་སྟེ༑ ༑དད་ལྡན་སྲི་ཞུར་ལྡན་པ་ལ། །གསང་བ་ཉན་པའི་དབང་ཆེན་བསྐུར། །རྣམ་བཞི་ལས་ཀྱི་དོན་ཚང་ན། །ལས་རྣམས་བྱེད་པའི་དབང་ཐོབ་བོ། །<line/>
ལྟ་བའི་དམིགས་བུས་ཆོས་མཐོང་ན། །རྒྱལ་འཐེབ་འཆད་པའི་དབང་ཐོབ་བོ། །རྐྱེན་ཐུབ་ཚད་མ་གསུམ་ལྡན་ན། །བླ་མ་རྡོ་རྗེ་སློབ་དཔོན་དབང༌། །དམ་<line/>
</page>
<page index="349" id="175B">པ་མཛོད་གསུམ་ཐམས་ཅད་ལ། །ཕྱོགས་མེད་པར་ནི་འཆད་ཤེས་ནས། །རབ་འབྱམས་རྒྱལ་པོའི་དབང་ཐོབ་བོ། །དད་མེད་བློ་ཞན་རྫོབ་པ་ཆེ། །ཚུལ་འཆོས་<line/>
མཁན་ལ་རས་གཅོད་བྱེད། །དེ་ནི་དབང་གིས་འཚིག་པར་བཤད། །གསང་མེད་བརྗེད་ངས་དབང་མི་འཆགས། །དད་མེད་གཡེལ་རྨུགས་དབང་མི་དགོས། །<line/>
སྣོད་མེད་བཅུད་བྲལ་ཀུན་སྟོངས་པ། །དེས་ནི་དབང་ཐོབ་མ་ཡིན་ནོ། །སྣོད་ལྡན་བཅུད་རྫོགས་དབང་ཐོབ་ན། །དབང་མཆོག་ཐོབ་པའི་རྒྱུད་ཅེས་བཤད། །ཅེས་<line/>
གསུངས་སོ། །རྒྱུད་ཀྱི་རྒྱལ་པོ་ཆེན་པོ་རྡོ་རྗེ་བཀོད་པ་ཀུན་འདུས་རིག་པའི་མདོ་ལས། རྡོ་རྗེ་དབང་གི་ལེའུ་ཞེས་བྱ་སྟེ་སུམ་ཅུ་རྩ་གཉིས་པའོ།། །།དེ་<line/>
ནས་བཅོམ་ལྡན་འདས་གསང་བ་མཆོག་གི་བདག་པོ་དང༌། སེམས་དཔའི་རྡོ་རྗེ་དམ་པ་རྒྱུད་ཀྱི་རྒྱལ་པོ་ཆེན་པོ་ཀུན་འདུས་རིག་པའི་མདོ་དང་བཅས་པ་ཆོས་ཐམས་<line/>
ཅད་ཀྱི་མེ་ལོང་ཡིན་པར་རིག་ནས་འདུས་པ་ཕལ་མོ་ཆེའི་འཁོར་རྣམས་ཀྱིས་ཤིན་ཏུ་ངམ་ཞིང་ངོ་མཚར་སྐྱེས་ནས་བསྟོད་པ་ཤིན་ཏུ་དགའ་བ་ཆེན་པོའི་གླུ་འདི་<line/>
བླངས་སོ། །ཨེ་མ་ཧོཿ། ཉེས་བཅོམ་ལེགས་ལྡན་མཚན་ཞི་མཐའ་ལས་འདས། །དཔག་མེད་བྱམས་སྙོམས་དོན་གྱིས་བདག་གཞན་དཔལ། །དོན་དམ་གསང་<line/>
</page>
<page index="350" id="176A">༄༅། །སྦས་ནམ་མཁའི་དཀྱིལ་དུ་འཁྱིལ། །རྡོ་རྗེ་ཆེ་མཆོག་དབང་ཕྱུག་ཀུན་གྱི་བདག །འཛིན་པ་མི་རྟོག་ཤ་རུས་ཁྲག་ལ་རོལ། །ཐུགས་<line/>
ཀྱི་གདུང་ཐག་འཁོར་བའི་ཐ་ལ་རྗེ། །ཡུལ་མེད་མ་སྐྱེས་མཚན་མའི་གཡུལ་ལས་རྒྱལ། །བདེ་མཆོག་རྒྱལ་པོ་ཁྱོད་ལ་ཕྱག་འཚལ་བསྟོད། །ཤེས་རབ་<line/>
ཆེན་པོ་ནམ་མཁའི་ཉི་མར་གསལ། །བྱང་ཆུབ་སེམས་ཀྱི་འོད་ཟེར་དབྱིངས་སུ་འཆར། །དཔའ་རྟུལ་མྱུར་བའི་ཤུགས་ཀྱིས་འགྲོ་དྲུག་སྒྲོལ། །རྟོག་འཇོམས་<line/>
ཡེ་ཤེས་རྡོ་རྗེ་ཆོ་འཕྲུལ་འཕྲོ། །དམ་པའི་དོན་གསུངས་གཉིས་མེད་སྟོན་པའི་སྐུ། །སྨྲ་བའི་སེངྒེ་ཁྱོད་ལ་ཕྱག་འཚལ་ལོ། །རིན་ཆེན་གཏེར་ལྡན་འདོད་རྒུར་<line/>
ཀུན་སྐོང་ཞིང༌། །ལུང་དང་རིགས་པ་གཏན་ཚིགས་ཀུན་གྱི་མཛོད། །བརྡ་ཅན་ཡང་དག་ལེན་པའི་མེ་ལོང་གསལ། །རྡོ་རྗེ་ཀུན་འདུས་འཇིགས་བྱེད་རྒྱལ་<line/>
བའི་རྒྱུད། །ཆོས་ཀྱི་མེ་ལོང་འདི་ལ་བདག་ཅག་འདུད། །རྒྱུད་ཀྱི་རྒྱལ་པོ་ཆེན་པོ་རྡོ་རྗེ་བཀོད་པ་ཀུན་འདུས་རིག་པའི་མདོ་ལས། ངོ་མཚར་བསྟོད་པའི་ལེའུ་<line/>
སྟེ་སུམ་ཅུ་རྩ་གསུམ་པའོ།། །།རྒྱུད་ཀྱི་རྒྱལ་པོ་ཆེན་པོ་རྡོ་རྗེ་བཀོད་པ་ཀུན་འདུས་རིག་པའི་མདོ་རྫོགས་སོ།། །།<line/>
</page>
</pageset>
<copyright>Copyright &#169; 2012 by the Asian Classics Input Project. All rights reserved.</copyright>
</text>
