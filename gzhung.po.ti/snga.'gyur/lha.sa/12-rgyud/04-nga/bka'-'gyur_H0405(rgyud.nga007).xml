<?xml-stylesheet href="../tibxml.css" type="text/css" version="1.0" encoding="UTF-8"?>
<text>
<info>
<location organization="acip" collection="k_lha_sa" volume="82" index="7"/>
<offset page="268" line="8" col="6"/>
<range start="1" end="78"/>
<title>དཔལ་གདན་བཞི་པའི་བཤད་པའི་རྒྱུད་ཀྱི་རྒྱལ་པོ་སྔགས་ཀྱི་ཆ་ཞེས་བྱ་བ། </title>
<section>རྒྱུད། </section>
<volume>ང</volume>
<status asof="31Jan2012">not checked</status>
</info>
<pageset>
<page index="1" id="135B">།།རྒྱ་གར་སྐད་དུ། ཤྲཱི་ཙ་ཏུཿ་བཱི་ཋཱ་ཁྱ་ཏ་ཏནྟ་རཱ་ཇོ་མནྟ་ཨཾ་ས་ནཱ་མ། བོད་སྐད་དུ། དཔལ་གདན་བཞི་པའི་བཤད་པའི་རྒྱུད་ཀྱི་རྒྱལ་པོ་སྔགས་<line/>
ཀྱི་ཆ་ཞེས་བྱ་བ། བཅོམ་ལྡན་འདས་དཔལ་རྣལ་འབྱོར་ནམ་མཁའ་ལ་ཕྱག་འཚལ་ལོ། །བྱང་ཆུབ་སེམས་དཔའ་སེམས་དཔའ་ཆེན་པོ་ཐུགས་རྗེ་ཆེན་པོ་དང་ལྡན་པ་འཕགས་པ་སྤྱན་རས་<line/>
གཟིགས་དབང་ཕྱུག་ལ་ཕྱག་འཚལ་ལོ། །དམ་ཚིག་ལ་སྤྱོད་པའི་རྡོ་རྗེ་མཁའ་འགྲོ་དང༌། རྡོ་རྗེ་མཁའ་འགྲོ་མ་རྣམས་ལ་གུས་པར་ཕྱག་འཚལ་ལོ། །གདན་བཞི་པ་ཡི་རྒྱུད་ཀྱི་ནི། །གསུམ་<line/>
པ་ཡི་ནི་དང་པོའོ། །དེ་ཡི་སྦྱོར་བ་རྙེད་ནས་ནི། །སྔགས་ཀྱི་དེ་ཉིད་ཁྱད་པར་ཉིད། །སྙིང་པོ་ཡི་ནི་སྙིང་པོའི་ཆོས། །རབ་སྦྱོར་གསང་ཞིང་གསང་བ་ཡི། །དེ་ཉིད་དེ་ཉིད་དེ་ལས་མཆོག། སྙིང་<line/>
པོའི་དེ་ཉིད་བསྡུས་པ་འོ། །བླ་མའི་མ་ནིང་གཉིས་བཟུང་ལ། །རྩ་བར་བསྐོར་ཞིང་མནན་པར་བྱ། །སྤྱི་བོར་འོད་དང་ཟླ་བ་འོ། །ས་བོན་བསྐྱེད་པའི་རིམ་པ་བཞིན། །ཟླ་བ་དཀར་དང་ཀུནདའི་<line/>
</page>
<page index="2" id="136A">༄༅། །མདོག། གཙོ་བོའི་སྔོན་དུ་སྦྱོར་བར་བྱ། །སྔགས་ཀྱི་བཟླས་པ་རྫོགས་བྱ་ཞིང༌། །དབྱངས་ཡིག་མངོན་པར་མཐོང་བ་ནི། །ལས་རྣམས་གསུམ་གྱི་སྔོན་དུ་ནི། །<line/>
བླ་མའི་ཡི་གེ་སྔོན་དུའོ། །དཀར་དང་སེར་དང་དམར་པོའོ། །བཞི་པ་དག་པ་རུ་ནི་བརྗོད། །མྱུ་གུའི་གནས་ནི་གཙོ་བོ་ཉིད། །སྲིད་པ་མཆོག་ཏུ་སྒྲོལ་བའོ། །དབྱངས་ཡིག་དབྱངས་ཀྱི་བསྒོམ་<line/>
པ་ནི། །རྣལ་འབྱོར་པ་ཡིས་མཚོན་པར་བྱ། །དོན་གྲུབ་འདོད་པའི་བཟླས་པ་ཡི། །བན་དུ་ཀ་ཡི་མེ་ཏོག་འདྲ། །རྡོ་རྗེ་དབྱུག་པ་ལ་རྟག་ཏུ། །དེ་ཉིད་དུ་ན་རྣམ་པར་ཐིམ། །དཀར་པོ་ཟླ་བས་<line/>
མནན་པ་ཡི། །གཉིས་ཀ་བསྒོམས་པས་བཀྲུ་བར་བྱ། །པདྨ་རྡོ་རྗེ་ཟླ་བ་དང༌། །བདུད་རྩི་ཡིས་ནི་བཀྲུ་བར་ལྡན། །དང་པོའི་ས་བོན་གཙོ་བོ་ཡིས། །དབྱངས་ཡིག་ཀུན་ལ་ཁྱབ་པའོ། །དཀར་<line/>
ཞིང་དག་ལ་མཉམ་པའི་འོད། །གསུམ་པའི་ལས་ཀྱི་ས་བོན་ནི། །བཞི་པར་ནམ་ཡང་མ་ཡིན་ནོ། །ཇི་ལྟར་དང་པོ་མཐར་གནས་པའི། །ཁྱད་པར་དབྱངས་ཡིག་ས་བོན་ཉིད། །མཐའ་<line/>
ཡི་སྔོན་དུ་ས་བོན་ཉིད། །དེ་བཞིན་སྔོན་དུ་ཉིས་འགྱུར་རོ། །བཞི་པོ་མཉམ་པའི་ཆ་རུ་ནི། །མཉམ་པར་གནས་སུ་སྦྱར་བར་བྱ། །བཞི་པ་གསུམ་པའི་ས་བོན་ནི། །མགོ་སྨོས་གོ་བའི་ལུས་<line/>
ཉིད་དོ། །ཡི་གེ་གསུམ་གྱི་ལུས་ཉིད་ནི། །རང་བཞིན་གྱིས་ནི་དབྱངས་ཡིག་དངོས། །ལུས་དང་ལུས་སོགས་ཡི་གེ་ནི། །ལྕགས་ཀྱུ་ཡིས་ནི་མནན་པར་བྱ། །དམར་དང་གནག་སོགས་<line/>
</page>
<page index="3" id="136B">ས་བོན་ནི། །རྣལ་འབྱོར་པ་ཡིས་ཁྱད་པར་དུ། །ལྔ་པ་དྲུག་པའི་ས་བོན་ནི། །ཐམས་ཅད་སྒྲ་ཡི་ཡི་གེའོ། །དཀར་དང་སེར་ལ་ལྕི་བར་བཤད། །དམར་དང་སྔོན་པོ་དེ་བཞིན་ཡང༌། །ཞི་རྒྱས་དབང་<line/>
ལ་སོགས་པ་ནི། །ཀུན་ཀྱང་སྒྲ་ཡི་དབྱེ་བའོ། །ཐམས་ཅད་ལས་ལ་སྒྲ་ཡིས་ནི། །ཁ་དོག་བཞི་རུ་རབ་ཏུ་གྲགས། །བདུན་པ་བརྒྱད་པའི་ས་བོན་གྱིས། །སྐྱེས་བུ་རང་འདོད་པ་ཡི་ལས། །ངེས་<line/>
པར་ལུས་ནི་སྔོམ་པ་དང༌། །གཉིས་པའི་ས་བོན་གྱིས་མནན་པའོ། །ཡང་བས་དམར་དང་གནག་ལ་སྦྱར། །རྣལ་འབྱོར་པ་ཡི་ཁྱད་པར་དུ། །མཚམས་ནི་བཅད་ཅིང་མནན་པའི་ལས། །<line/>
གཉིས་པ་ལྕགས་ཀྱུའི་ཡི་གེ་ནི། །རང་བཞིན་ཡི་གེ་མིང་གི་ནི། །དེ་ཉིད་ལས་རྣམས་འགུགས་པ་དང༌། །ས་བོན་འདི་ནི་དབྱེ་བའོ། །ཁ་དོག་དམར་པོ་མཆོག་གི་འོད། །ཐམས་ཅད་<line/>
འདྲེས་པའི་ས་བོན་ནི། །དབྱངས་ཡིག་བསྐྱེད་པའི་ས་བོན་ནི། །ལས་རྣམས་ཐམས་ཅད་བྱེད་པའོ། །མ་ནིང་གིས་བསྐྱེད་ས་བོན་ནི། །བརྟན་ཞིང་རྟག་པའི་ས་བོན་ནོ། །བུད་མེད་དང་ནི་<line/>
སྐྱེས་པའམ། །འདི་ཉིད་ཀུན་ནས་རབ་ཏུ་སྦྱར། །སྡེ་ཚན་བཞི་པའི་བཞི་པ་ནི། །ཐ་མ་བཞི་ནི་རྣམ་སྤངས་པ། །དཀར་དང་ཀུནད་ཟླ་བའི་མདོག །ཉི་མའི་ཡི་གེ་རྣམ་པར་ཤེས། །ཐ་མ་<line/>
བཞི་ནི་ལྔ་པ་དང༌། །སྡེ་ཚན་དྲུག་པ་ཡང་དག་ལྡན། །ཀུན་ནས་མཚན་མོའི་སྟོང་པར་ནི། །ཁྱད་པར་དུ་ནི་ཤེས་པར་བྱ། །བདུད་རྩི་ཆུ་ཡི་ས་བོན་ནི། །དཀར་ཞིང་ཤེལ་ལྟར་མཉམ་པའི་<line/>
</page>
<page index="4" id="137A">༄༅། །འོད། །དེ་ཉིད་ཀུན་གྱི་དེ་ཉིད་ནི། །ཀུན་ནས་བདུད་རྩིའི་གྲུབ་པའོ། །ལྷ་མིན་གྲུབ་པས་འགུགས་པ་དང༌། །ལྷ་དང་མི་དང་གནོད་སྦྱིན་དང༌། །ཐམས་ཅད་ལས་<line/>
རྣམས་གྲུབ་པ་ནི། །ས་བོན་འདི་ནི་ཁྱད་པར་ཉིད། །སྦོམ་པོ་མ་ནིང་གཉིས་ཀྱིས་ལ། །ལྕགས་སྒྲོགས་བཞིན་དུ་ཁ་སྤྲད་པ། །རྩ་བར་ཡང་བ་ཉིས་འགྱུར་རོ། །སྤྱི་བོར་བདུད་རྩི་རྣམ་པར་<line/>
དགོད། །སྟེང་དུ་ཐིག་ལེ་འབར་བའི་མཆོག །སངས་རྒྱས་ལྔ་ཡི་རང་བཞིན་སྐུ། །ས་བོན་ལྔ་ཡི་ངོ་བོ་ཉིད། །རྣམ་བཞིར་ཕྱེ་ཞིང་ཕྱེ་བ་ཡིས། །ལྕེ་རྩེ་ལྕེ་རྩེར་གསུངས་པ་ནི། །ཁ་དོག་དམར་པོ་<line/>
མཉམ་པའི་འོད། །ཞི་དང་ཆུ་ཡི་བྱེ་བྲག་ལ། །ཧཱུཾ་གི་རྣམ་པ་རྐན་ལ་སྦྱར། །རྩ་བར་སྒྲ་དང་འོད་བྲལ་བ། །བར་མ་ཡི་ནི་དབྱངས་སུ་གསུངས། །གལ་ཏེ་འདོད་ན་ལྷ་ཡི་ལུས། །ཁྱད་<line/>
པར་དུ་ནི་ཞི་བའི་ལས། །སྙིང་གའི་རྩ་བར་གསུངས་པ་ནི། །ཁ་དོག་སེར་པོའི་འོད་མཉམ་པ། །སྦོམ་པོའི་སྒྲ་དང་ཐིག་ལེ་དང༌། །རྒྱས་པ་དང་ནི་མེ་ཡི་ལས། །ལྟེ་བར་སྒྲ་དང་<line/>
འཇོམས་པ་ནི། །ཁ་དོག་དམར་པོ་འོད་མཉམ་པ། །སྦོམ་པོའི་སྒྲ་དང་ལྡན་པའི་འོད། །དབང་གི་ལས་ལ་རབ་ཏུ་སྦྱར། །སྣ་རྩེར་སྦྲིད་པ་གསུམ་པ་ནི། །ཁ་དོག་སྔོན་པོ་མཉམ་<line/>
པའི་འོད། །ཡང་བའི་སྒྲ་ཡི་འོད་དུ་ནི། །ལྡན་པར་བློ་དང་ལྡན་པར་བསྐུལ། །བསྐྲད་དང་གསད་དང་བཅིང་བ་དང༌། །མནན་དང་གདུག་སོགས་བསྐྲད་པ་དང༌། །གཏོར་མ་ལ་<line/>
</page>
<page index="5" id="137B">སོགས་ནག་པོའི་ལས། །ཧཱུཾ་གི་རྣམ་པ་སྤྲིད་པར་སྦྱར། །དེ་ཉིད་དེ་ཉིད་བཞི་པར་ནི། །ཧཱུཾ་གི་རྣམ་པ་ཉེ་བར་མཚོན། །ས་བོན་ཐམས་ཅད་འབྱིན་མཛད་པ། །ཧཱུཾ་གི་རྣམ་པ་དབང་ཕྱུག་མཆོག །<line/>
ཐམས་ཅད་འབྱིན་བའི་ངོ་བོ་བས། །ཧཱུཾ་གི་ཡི་གེ་མཆོག་གི་ལྷ། །སྟོང་ཉིད་ཡི་གེའི་ཧཱུཾ་གྱུར་པས། །ཧཱུཾ་གི་རྣམ་པ་ཕྱག་འཚལ་བསྟོད། །སྟོང་པའི་གཟུགས་དང་རབ་ལྡན་པ། །དངོས་དང་དངོས་<line/>
མེད་འབྱིན་མཛད་པ། །བཙོ་མ་གསེར་དང་འདྲ་བའི་མདོག། སྒྲ་དང་ཐིག་ལ་ཡང་དག་ལྡན། །རི་རབ་རྒྱ་མཚོ་རི་ནི་གྲགས། །བརྟན་པ་དང་ནི་གཡོ་བར་ལྡན། །ལྷ་དང་ལྷ་མིན་གྲུབ་པ་དང༌། །<line/>
མི་དང་གནོད་སྦྱིན་རྣལ་འབྱོར་པ། །ལྷ་རྣམས་ཀུན་ནས་གཡོ་བ་ནི། །གསུངས་པའི་ས་བོན་གྱིས་འགུགས་བྱེད། །སྡེ་ཚན་དང་པོའི་ས་བོན་ནི། །རྩ་བར་རེ་ཕ་མནན་པ་དང༌། །ལྕགས་ཀྱུས་<line/>
མགོར་ནི་རྣམ་པར་དགོད། །སྟེང་དུ་ཟླ་བའི་འོད་དང་བཅས། །ཁ་དོག་དམར་པོ་མཉམ་པའི་འོད། །ལྕགས་ཀྱུ་ཡིས་ནི་སྙིང་པོ་སྒྲུབ། །ལྕགས་ཀྱུ་ཡི་གེ་ས་བོན་བཞིན། །ལྕགས་ཀྱུ་ཡིས་<line/>
ནི་ཀུན་འགུགས་པའོ། །སྟོང་པར་རླུང་གི་ས་བོན་ནི། །སྡེ་ཚན་བརྒྱད་ཀྱི་དང་པོ་ལ། །རྩ་བར་སྒྲ་ཡིས་དཀྲི་བར་བྱ། །སྤྱི་བོར་ཟླ་ཚེས་ཐིག་ལེ་དང༌། །རླུང་གི་ཁ་དོག་དྲག་པོ་ཡིས། །ལུས་<line/>
ཅན་ཀུན་ནི་བསྐུལ་བར་བྱ། །བསྐུལ་བའི་ལས་ཀྱི་ས་བོན་གྱིས། །ས་བོན་དེ་ཉིད་ཀུན་ཏུ་སྦྱར། །ལྔ་པ་སྡེ་ཚན་གཉིས་པ་ཡིས། །གསུམ་པའི་ཡི་གེ་གཟུང་བྱས་ལ། །ཡི་གེ་གསུམ་པས་<line/>
</page>
<page index="6" id="138A">༄༅། །མནན་པར་བྱ། །རེ་ཕ་རྩ་བར་སྦྱར་བ་དང༌། །སྟེང་དུ་བདུད་རྩིའི་ཐིགས་པའོ། །ཁ་དོག་དཀར་པོ་མཉམ་པའི་འོད། །དགྱེས་པ་ལ་སོགས་ས་བོན་གྱིས། །ལྷ་སོགས་<line/>
ཀུན་ནས་མཉེས་པར་བྱེད། །སྡེ་ཚན་དང་པོའི་གསུམ་པ་ནི། །གསང་བའི་སྒྲ་ནི་རྩ་བར་རོ། །སྟེང་དུ་བདུད་རྩིའི་ཐིག་ལེ་དང༌། །དཀར་ཞིང་ཡིད་འོང་ཤིན་ཏུ་འབར། །མཆོད་པའི་སྔགས་ཀྱི་<line/>
དུས་དང་ནི། །གཏོར་མ་སྦྱིན་སྲེག་ཕྱག་རྒྱ་སོགས། །རྒྱས་པའི་ལས་ནི་ཐམས་ཅད་ལ། །རྒྱས་པའི་ས་བོན་དུ་ནི་གྲགས། །དང་པོའི་སྡེ་ཚན་བཞི་པ་ལ། །རྩ་བར་རེ་ཕ་སྒྲ་དང་ནི། །སྤྱི་<line/>
བོའི་སྟེང་དུ་འབར་བའོ། །ཁ་དོག་དམར་པོ་མཉམ་པའི་འོད། །ཞི་བའི་ལས་ནི་རྣམ་སྤངས་པ། །ལས་རྣམས་ཀུན་གྱི་སྔོན་དུ་འོ། །རྨོངས་ཤིང་ལུས་ཀུན་རྨོངས་བྱེད་པས། །རྨོངས་<line/>
པའི་ས་བོན་དུ་ནི་གྲགས། །སྡེ་ཚན་ལྔ་པའི་གསུམ་པ་དང༌། །གཉིས་པའི་ས་བོན་བླང་བྱས་པས། །མཐའ་རུ་སྟོང་པ་གཉིས་ཀྱིས་སོ། །ཁ་དོག་དཀར་པོ་མཉམ་པའི་འོད། །ལྷ་<line/>
དང་ལྷ་མིན་གསང་བ་སོགས། །རང་གི་འདོད་པའི་གནས་སུ་བཞག། བཞག་པའི་ལས་ལ་རྣལ་འབྱོར་པས། །བློ་ལྡན་ཡི་གེ་འདི་ཡིས་བཞག། སྟོང་པའི་སྡེ་ཚན་ལ་སྤྱད་<line/>
ལ༑ ༑དེ་ཡི་བཞི་པ་གཟུང་བར་བྱ། །རྩ་བར་མ་ནིང་སྦོམ་པོ་དང༌། །སྟེང་དུ་བདུད་རྩིའི་ཐིག་ལེའོ། །འཇིགས་པ་བསྲུང་བའི་ལས་ཉིད་ལ། །ཁ་དོག་དཀར་པོ་མཉམ་པའི་འོད། །<line/>
</page>
<page index="7" id="138B">རྣལ་འབྱོར་དེ་ཉིད་འདོད་པ་ཡི། །ས་བོན་འདི་ཉིད་ཀྱིས་བསྲུང་ངོ༌། །སྲེག་པའི་ཡི་གེ་སྔགས་ཉིད་ནི། །དབྱེ་བ་རྣམ་པ་གསུམ་དུ་བཤད། །དཀར་དང་སེར་དང་དམར་སོགས་ཀྱི། །ལས་གསུམ་<line/>
གྱི་ནི་མཐའ་རུ་འོ། །བདུན་པ་ཡི་ནི་མཐའ་བཟུང་ལ། །བརྒྱད་པ་གཉིས་པ་ཡི་ནི་གདན། །བདུད་རྩི་ཡི་ནི་གདན་དུ་ཆུ། །ཁ་དོག་དཀར་པོ་མཉམ་པའི་འོད། །མ་ནིང་སྡེ་ཚན་གྱིས་བསྐྱེད་པའི།།<line/>
མེ་ལྟར་དམར་བ་མཉམ་པའི་འོད། །ལོགས་སུ་དབྱངས་ཡིག་དབྱུག་པ་འོ། །ཞི་བ་ལ་ནི་སྲེག་པའི་མཐར། །བདུད་རྩིའི་ས་བོན་ཁ་དོག་སེར། །ཆུ་ཡི་ས་བོན་དཀར་བའི་གདན། །ལོག་<line/>
སུ་དབྱངས་ཡིག་དབྱུག་པ་འོ། །བརྒྱད་ཀྱི་མཐའ་མ་ཀུན་ནས་འབར། །རྡོ་རྗེ་འོད་བཞིན་འབར་བའི་མེ། །ས་བོན་འོད་བཞིན་འབར་བཅས་པ། །དབྱངས་ཡིག་དབྱུག་པའི་སྲེག་པའོ། །<line/>
རྒྱས་པའི་སྲེག་པའི་མཐའ་མར་རོ། །དེ་ཡི་བདུད་རྩི་འབར་བའི་ནི། །བརྒྱད་མཐའི་ལོགས་སུ་དབྱུག་པ་འོ། །ཀུན་ནས་དམར་དང་དམར་བ་ཡི། །མཐར་ནི་དབྱུག་པ་ལྕགས་ཀྱུ་འོ། །<line/>
དབུ་མར་དྲང་བའི་སེམས་ཀྱིས་ནི། །དབྱུག་པའི་དབུགས་ཀྱིས་བཟླ་བར་བྱ། །ཆགས་པའི་ལས་ལ་རྣལ་འབྱོར་པས། །སྲེག་པའི་ཡི་གེ་རྣམ་པ་གསུམ། །རྣམ་པ་བཞི་ལས་དོན་གཉེར་བས། །<line/>
འཇོམས་པའི་ཡི་གེ་གཉིས་སུ་ཤེས། །བསྐྲད་དང་གསད་དང་དབྱེ་བ་དང༌། །མནན་དང་ཉེ་བར་བཟློག་པ་ལ། །སྟོང་པའི་སྡེ་ཚན་གཉིས་པ་ནི། །དབྱུག་པ་གློ་རུ་རྣམ་པར་སྦྱར། །ཉི་མོའི་<line/>
</page>
<page index="8" id="139A">༄༅། །སྡེ་ཚན་གསུམ་པ་ལས། །དང་པོ་གཉིས་པའི་གློ་རུ་འོ། །ཁ་དོག་ནག་པོ་འཇིགས་ཆེན་པོ། །འོད་ཟེར་མེ་བཞིན་ཀུན་ནས་ལྡན། །རྡོ་རྗེ་ས་བོན་མཉམ་འབར་ལས།།<line/>
ལུས་ཀྱི་དབུས་སུ་དབུག་པར་བྱ། །གསང་དང་གདུག་པ་བསྐྲད་ལ་སོགས། །དྲག་པོའི་ལས་ནི་ཐམས་ཅད་ལ། །དངོས་གྲུབ་འདོད་པ་རྣལ་འབྱོར་པས། །འཇོམས་པའི་ཡི་ག་མཐའ་<line/>
མར་རོ༑ ༑དེ་ཡི་ས་བོན་ལྡན་པ་ནི། །སྔོན་གྱི་དབྱུག་ཚོགས་རྣམ་པར་སྤངས། །དང་པོ་དབུ་ཡི་སྟེང་རྣམས་སུ། །ཁ་དོག་སྔོན་པོ་རབ་རྣོ་བས། །གསད་དང་དབྱེ་དང་གདུག་པ་ནི། །<line/>
ཁྲོ་བོའི་ལྷ་ཡིས་བསྐྲད་པར་བྱ། །འཇོམས་པའི་ཡི་གེའི་མཐའ་མར་ནི། །ས་བོན་འདི་ཡིས་སྦྱར་བར་བྱ། །དཀར་པོའི་སྡེ་དང་སྡེ་ཚན་གྱིས། །དང་པོའི་དང་པོ་བླང་བྱས་ལ། །ཀུན་ནས་<line/>
རྡོ་རྗེའི་ས་བོན་གྱིས། །ས་བོན་ཡི་གེ་ཕྱེད་དང་གཉིས། །འཕོ་བར་སྦྱོར་བའི་སྔོན་དུས་སུ། །རྣམ་ཤེས་གོང་དུ་བསྐུལ་བའོ། །ལྟེ་བར་རྩ་བའི་ཕྱོགས་ནས་ནི། །ཡི་གེ་ཕྱེད་དང་གཉིས་<line/>
ཀྱི་དང༌། །བརྒྱད་པའི་མཐའ་ནི་སྔོན་དུ་འོ། །མ་ལ་ཏ་ཡི་སྦྱོར་དུས་སུ། །འཕོ་བར་སྦྱོར་བས་སྔོན་དུ་འོ། །འཕོ་བའི་དུས་ཀྱི་སྔོན་དུ་ནི། །རྣལ་འབྱོར་པ་ཡིས་རབ་ཏུ་སྤྱད། །ཨུ་ལ་པ་ལི་<line/>
ཏ་ས་བོན། །སྦྱང་བྱའི་ཡི་གེ་ཕྱེད་དང་གཉིས། །དངོས་དང་དངོས་མེད་ས་བོན་ལས། །སྒྲ་དང་ཐིག་ལེ་རྣམ་པར་སྦྱར། །རླུང་གི་རྩ་བའི་གནས་སུ་ནི། །སྒྲ་དང་སྒྲ་ཡིས་བསྟན་<line/>
</page>
<page index="9" id="139B">པའོ༑ ༑ཆུ་ཤིང་མེ་ཏོག་ལྟེ་བར་གནས། །ས་བོན་འདི་ཡིས་བསྒྱུར་བར་བྱ། །སྔོན་དུ་སྦྱོར་བའི་བསམ་གཏན་དང༌། །མཉམ་པར་གཞག་པའི་སེམས་ཀྱིས་བཅིང༌། །བདུན་པའི་མཐའ་ཡི་ས་བོན་<line/>
ནི༑ ༑བདུད་རྩིའི་ས་བོན་ས་བོན་གྱིས། །བཟློག་བྱས་རྒྱས་པའི་གནས་སུ་ནི། །ཆུ་ཤིང་མེ་ཏོག་ལྟ་བུར་གྱིས། །ཇི་ལྟར་སྡེ་ཚན་གསུམ་པ་ནི། །ཡི་གེ་གསུམ་པ་གཟུང་བྱས་ལ། །དབྱུག་པར་ཕྱི་<line/>
མའི་ས་བོན་དང༌། །འོག་པག་གིས་ནི་སྔོན་དཀྲིས་པ། །དེ་ཉིད་དེ་ཉིད་ཀུན་དང་ནི། །ས་བོན་ས་བོན་མཆོག་གི་གཙོ། །ཐེག་པ་རྣམ་གསུམ་དག་བྱེད་པ། །ཨཱ་ལིའི་ས་བོན་རབ་ཏུ་གྲགས། །སྡེ་<line/>
ཚན་བརྒྱད་པའི་གཉིས་པ་ལ། །ལྕགས་ཀྱུ་ཡིས་ནི་སྤྱི་བོར་གནས། །སྤྱི་བོར་ཟླ་ཚེས་ཐིག་ལེ་དང༌། །ཁ་དོག་དམར་པོ་མཆོག་གི་འོད། །སེམས་ཅན་ཀུན་ནས་རྨོངས་བྱེད་པས། །ཡིད་དབྱེ་བ་<line/>
ལ་ཀུན་ནས་སྦྱར། །ཀུན་ཏུ་རྨོངས་ནི་ས་བོན་ནོ། །རྨོངས་པའི་ལས་ལ་རབ་ཏུ་སྦྱར། །བརྒྱད་པའི་མཐའ་ཡི་ས་བོན་ནི། །སྤྱི་བོར་ལྕགས་ཀྱུ་འདྲེན་པ་དང༌། །རྩ་བར་རེ་ཕའི་ས་བོན་ནོ། །ཁ་དོག་<line/>
སྔོན་པོ་འབར་བ་ཡི། །དྲི་དང་མེ་ཏོག་རོ་སོགས་མིང༌། །ལས་ཀྱིས་ཀུན་ནས་འཕྲོག་པར་བྱེད། །འཕྲོག་བྱེད་མིང་གི་ས་བོན་གྱིས། །འཕྲོག་པའི་ལས་ལ་ཀུན་ཏུ་སྦྱར། །བདུན་པ་དཀར་པོའི་<line/>
ས་བོན་ནི། །དུང་དང་ཀུནད་མཉམ་པའི་འོད། །བདུད་རྩི་ཆུ་ཡི་ས་བོན་ནོ། །ཆུ་ཡི་ཡི་གེ་མིང་ཅན་ནོ། །ཀ་ཤར་ལྡན་པའི་ས་བོན་ནི། །ཁ་དོག་སེར་པོ་འོད་མཉམ་པ། །མེ་བཞིན་འབར་<line/>
</page>
<page index="10" id="140A">༄༅། །ཞིང་འབར་བ་ཡིས། །མེ་ཡི་ཡི་གེར་རྣམ་པར་གྲགས། །སྡེ་ཚན་བརྒྱད་ཀྱི་དང་པོར་ནི། །དེ་ཉིད་སྟོང་པའི་དངོས་པོ་དང༌། །རླུང་གི་ས་བོན་དམར་པོ་ནི། །རླུང་གི་<line/>
ས་བོན་དུ་ནི་གྲགས། །བརྒྱད་པའི་མཐའ་ཡི་ས་བོན་ནི། །ཁ་དོག་སྔོན་པོའི་འོད་མཉམ་པ། །སྙིང་གར་ས་ཡི་ས་བོན་ནོ། །དེ་ཉིད་པ་ཡི་ས་བོན་ནོ། །འདི་རྣམས་ས་བོན་ས་བོན་ལ། །ཐིག་ལེ་<line/>
ཡི་གེ་རྩ་བར་རོ། །རྩ་བར་ཉིས་འགྱུར་རེ་ཕ་དང༌། །རླུང་གི་ས་བོན་གསུམ་པར་རོ། །རྩ་བར་སྒྲ་ནི་བཞི་པ་འོ། །སྟེང་དུ་ཐིག་ལེ་སྦྱར་བ་དང༌། །དེ་ཉིད་བཞི་པའི་ས་བོན་ནི། །བཞི་པའི་ཡི་གེ་<line/>
དྲུག་པ་འོ། །རྨོངས་པ་ཆུ་ཡི་ས་བོན་ནི། །གཡོ་བའི་རླུང་གི་ས་བོན་དང༌། །ས་ཉི་ཉོན་མོངས་པར་འགྱུར་རོ། །ཕྱུགས་ནི་མེ་ལ་ཀུན་ཏུ་སྦྱར། །ཡི་གེ་བརྒྱད་པའི་ས་བོན་ནི། །རྣལ་འབྱོར་མ་<line/>
བརྒྱད་སེམས་དང་བཅས། །བདག་ཉིད་དེ་ཉིད་གཙོ་བོ་ཡི། །འཁོར་བ་ཐམས་ཅད་གཅོད་མཛད་པ། །ཐམས་ཅད་ཀུན་ནས་སྤྱི་བོ་དང༌། །ཡི་གེ་ཀུན་ནས་གནས་པ་འོ། །ས་བོན་འདི་ནི་<line/>
ཀུན་ནས་བཟུང༌། །ཡེ་ཤེས་ས་བོན་ཞེས་བྱའི་མིང༌། །རྟག་པའི་རྩ་བར་མནན་པ་དང༌། །སྒྲ་དང་ཐིག་ལེར་སྦྱར་བར་བྱ། །དཀར་པོ་ཀུནད་ཟླ་བའི་མཆོག། ཡེ་ཤེས་རྣམ་ཤེས་ས་བོན་<line/>
ཉིད༑ ༑རྒྱུ་བའི་གཟུགས་ཀྱི་ས་བོན་ནི། །ས་བོན་ས་བོན་དེ་བས་མཆོག། ཡེ་ཤེས་རྣམ་ཤེས་བྱ་བའི་མིང༌། །ལས་ཀུན་ལ་ནི་རབ་སྦྱར་བྱ། །བྱང་ཆུབ་སེམས་དཔའ་ཞི་བ་ནི། །ཞི་བའི་<line/>
</page>
<page index="11" id="140B">གཟུགས་ཅན་རྫུ་འཕྲུལ་ཆེ། །མཐར་ནི་སྭཱཧཱ་རིང་པོར་ལྡན། །སྔོན་དུ་བསྙེན་པའི་སྔགས་པ་ཡིས། །གཉི་ག་ལུས་ལ་བསྒོམས་ནས་ནི། །འདི་ཡིས་ལྷ་མོ་སྦྱར་བར་བྱ། །སྔགས་པས་སྲེག་པའི་སྔགས་<line/>
ལ་ནི༑ ༑སྔོན་དུ་དབྱུག་པ་མེད་པ་འོ། །ལྷ་མོའམ་ཡང་ན་ལྷ་མོ་ལ། །ཁྲོ་བོའི་གཟུགས་འཇོམས་ལ་སོགས་པའི། །འཇོམས་པའི་ཡི་གེ་མཐར་བཞག་སྟེ། །བཟླས་ཤིང་བསྙེན་པ་ལ་སོགས་བྱ། །<line/>
གཟུགས་དང་གཟུགས་ཅན་དངོས་པོ་ཡིས། །ཁྲོ་བོ་ཁྲོ་མོ་ཁྱད་པར་ཉིད། །བསྲེག་དང་འཇོམས་པའི་ས་བོན་ནི། །ཁྱད་པར་དང་ནི་ཁྱད་པར་ཅན། །དེ་ཉིད་དེ་ཉིད་ཀུན་གྱིས་ནི། །རབ་ཏུ་སྤྱད་<line/>
ཅིང་བལྟ་བར་བྱ། །དེ་ཉིད་མེད་པའི་སྔགས་པ་ནི། །དངོས་གྲུབ་རིང་དུ་བསྟན་པ་ཡིན། །སྒྲུབ་པའི་དུས་སུ་ལྷ་ཉིད་ཀྱི། །ས་བོན་མཐའ་རུ་བཟླས་པ་བྱ། །མཆོག་ཏུ་ཞི་བའི་དེ་ཉིད་ལ། །དང་པོ་<line/>
དབྱངས་ཡིག་མཐའ་རུ་འོ། །ཁྲོ་བོ་ཁྲོ་མོའི་ལྷ་ལ་ནི། །རྡོ་རྗེའི་ས་བོན་མཐའ་མར་རོ། །ལྷ་མོ་ཀུན་གྱི་དེ་ཉིད་ལ། །བདུད་རྩི་ཡི་གེ་མཐའ་མར་རོ། །དང་པོ་སྔགས་ཀྱི་ས་བོན་ནི། །ཕྱག་འཚལ་<line/>
གཅིག་ནི་རྣམ་སྤངས་ནས། །བདག་ཉིད་མིང་གི་ས་བོན་དང༌། །གཉི་ག་ཡོངས་སུ་རྫོགས་པའི་རྒྱུ། །སྟོང་དང་སྟོང་པའི་ས་བོན་ནི། །བར་མ་སྒྲུབ་པའི་ལྷ་ཉིད་དོ། །ཉིན་མོའི་ཡི་གེ་དང་<line/>
པོ་རུ༑ ༑བསྒྲུབ་བྱ་སྒྲུབ་པའི་མིང་ཉིད་ནི། །དེ་ཡི་སྒྲུབ་པའི་ལས་རྣམས་ནི། །རྣལ་འབྱོར་མ་ཡི་རྣམ་པར་མཚོན། །སྔགས་པས་སྔོན་གྱི་དུས་སུ་ནི། །རབ་ཏུ་ལྟ་ཞིང་སྤྱད་པར་བྱའོ། །ཉིན་<line/>
</page>
<page index="12" id="141A">༄༅། །མོ་སྟོང་པའི་སྒྲུབ་པ་ནི། །འཆི་བར་ཡང་ནི་ཐེ་ཚོམ་མེད། །ཉིན་མོ་ཉིན་མོ་ཉིན་མོ་སྒྲུབ། །སྟོང་པ་སྟོང་པ་བར་མའོ། །གོ་བཟློག་པ་ཡི་ས་བོན་ནི། །ལྷག་པའི་ཡི་<line/>
གེ་བརྩི་བར་བྱ། །ཉིན་པར་བསྒྲུབ་བྱ་ལྷག་པ་ནི། །སྒྲུབ་པ་པོ་ལ་བུ་ལོན་ནི། །བསྒྲུབ་བྱ་སྟོང་པ་ལྷག་པ་ནི། །དགྲ་ཉིད་པས་ན་འབྲས་བུ་མེད། །རབ་ཏུ་ལྟ་ཞིང་སྤྱད་པ་ཡིས། །སྔགས་ཀྱི་<line/>
སྒྲུབ་པ་ཤེས་པ་ཡིན། །སྔོན་དུ་མ་ནིང་ས་བོན་དང༌། །དེ་བཞིན་བསྒྲུབ་བྱའི་མ་ནིང་ཉིད། །དབུས་སུ་མ་ནིང་ཡི་གེ་ནི། །དངོས་གྲུབ་སྟོང་པར་བཤད་པ་ཡིན། །དེ་ཉིད་འདི་ཡི་ས་བོན་གྱིས། །<line/>
རང་འདོད་ལྷ་ཉིད་བསྒྲུབ་པར་བྱ། །ཐོག་མ་ཐ་མ་ཁྱད་པར་དུ། །དབུས་སུ་བསྒྲུབ་བྱའི་མིང་ཉིད་དོ། །མཐོ་དང་དམའ་དང་བར་མ་དང༌། །ཁྱད་ཉིད་ཀྱང་ནི་ཁྱད་པར་རོ། །ཞི་དང་རྒྱས་པ་<line/>
ལ་སོགས་ལ། །ཁྱད་པར་ས་བོན་ལྡན་པ་ཉིད། །སྟོང་པའི་སྡེ་ཚན་གཉིས་པ་ལ། །རྩ་བར་རེ་ཕ་སྒྲ་ཉིད་དང༌། །སྟེང་དུ་ཟླ་ཚེས་ཐིག་ལེ་དང༌། །ཁ་དོག་སེར་པོ་ཀུན་འོད་ལ། །ལྷ་མོ་<line/>
རྣལ་འབྱོར་མ་ཀུན་གྱི། །སྙིང་པོ་ཡིས་ནི་སྙིང་པོ་མཆོག །གོང་དུ་ཕྱག་འཚལ་ཡི་གེ་དང༌། །འདོན་བཞིན་མིང་ནི་དབུས་སུའོ། །མཐའ་དང་མཐའ་ནི་སྲེག་སོགས་ཉིད། །ཐམས་<line/>
ཅད་དུ་ནི་ཀུན་ནས་ལྡན། །སྟོང་པའི་སྡེ་ཚན་གཉིས་པ་ལ། །སྤྱི་བོར་ཨེ་ཡི་རྣམ་པས་མཚན། །རྩ་བར་ནཱ་ད་ཐིག་ལེར་བཅས། །ཁ་དོག་དཀར་པོ་མཉམ་པའི་འོད། །དགའ་བྱེད་ལས་<line/>
</page>
<page index="13" id="141B">ཀྱི་ས་བོན་གྱི། །རྣལ་འབྱོར་མ་ཀུན་དགའ་བར་བྱེད། །དེ་ཉིད་ཀུན་གྱི་ས་བོན་ནི། །རྣལ་འབྱོར་མ་ཀུན་གྱིས་རབ་སྤྱད། །དེ་ནས་སྨན་སོགས་རིམ་པ་ནི། །ཁྱད་པར་ཉིད་དུ་སྦྱར་བར་བྱ། །བླ་རེ་བླ་རེ་ཉིད།<line/>
དང་ནི། །སྤོས་དང་བདུག་པ་དྲི་ལ་སོགས། །སྔགས་དང་ཕྱག་རྒྱའི་ཆོ་ག་ཡིས། །མཁའ་འགྲོའི་གཏོར་མ་བྱིན་བརླབས་པ། །སྔོན་དུ་གཉིས་མེད་གཏོར་མར་ལྡན། །དྲི་ཡི་མཎྜལ་གྲུ་བཞི་པ།།<line/>
དབུས་སུ་རྣལ་འབྱོར་པས་བྲི་བ། །གུར་གུམ་ཤིན་ཏུ་དྲི་ཞིམ་ལྡན། །རེ་མིག་ཉི་ཤུ་རྩ་ལྔ་པ། །བློ་དང་ལྡན་པས་གྲུ་བཞི་བྲི། །དབང་པོ་ལ་སོགས་རེ་མིག་གནས། །བློ་དང་ལྡན་པས་ཡི་གེ་<line/>
དགོད༑ ༑དངོས་དང་དངོས་མེད་ལྡན་པ་ཡིས། །དེ་ཡི་ས་བོན་སྤང་དབུས་སོ། །ཉིན་མོའི་ཡི་གེ་ཐམས་ཅད་ཉིད། །ལྷག་མའི་སྡེ་ཚན་བརྒྱད་པ་ཡིས། །ས་བོན་མཉམ་པར་གཞག་པ་དགོད། །སྒྲ་དང་<line/>
ཐིག་ལེར་ཡང་དག་ལྡན། །ཁ་དོག་དམར་པོ་འོད་མཉམ་པའོ། །གུ་གུལ་དབང་པོའི་ལག་པ་དང༌། །རྨོངས་བྱེད་རེངས་བྱེད་དེ་བཞིན་སྒྲ། །སཏྟ་སི་ཧཱ་ཙམ་པ་ཀ། ཀུ་ཏུ་རུ་དང་ཀོ་ལི་ཀི། སོན་ཙི་<line/>
ཀ་དང་བ་བླ་དང༌། །གུ་གུལ་རུརྟ་དཱུར་བ་ཀར། །མེ་དང་དྲི་དང་གུར་གུམ་དང༌། །ཙནད་ན་གི་ཝང་ཡང་དག་ལྡན། །ཤ་ཁ་ར་དང་ལི་ཤི་དང༌། །པྲི་ཡང་ཀུ་དང་གེ་སར་དང༌། །ཆུ་སྲིན་སྡེར་མོ་<line/>
ནུབ་ཕྱོགས་ཆ། །རེ་མིག་ཀུན་དང་གནས་ཀུན་ཏུ། །དབང་པོ་ལ་སོགས་སྨན་རིམ་བཞིན། །རྫས་ནི་རེ་རེ་རེ་རེ་དང༌། །ཆ་ལ་ས་བོན་བཟླས་པར་བྱ། །ཕྱག་འཚལ་དང་པོ་སྲེག་པ་མཐའ། །བརྒྱད་<line/>
</page>
<page index="14" id="142A">༄༅། །དང་བརྒྱད་དུ་བཟླས་པ་བྱ། །ཆ་དང་ལྡན་སོགས་ས་བོན་ནི། །སྨན་དང་ལྡན་ན་དེ་བས་མཆོག །བདུད་རྩི་ལྔ་དང་ཡང་དག་ལྡན། །གུ་གུལ་ལ་སོགས་སྦྱར་བྱས་<line/>
ནས༑ ༑རྒྱལ་པོའི་བཙུན་མོ་རྒྱལ་དབང་ལ། །མཁས་པས་བྱིན་པས་དབང་དུ་བྱེད། །བདག་ཉིད་ལྔ་ཡི་ལྔ་དང་ནི། །ཤ་ད་ཝ་སོགས་སྦྱར་བྱས་ནས། །རེ་ཕའི་རྫས་ལ་བསྒོམས་བྱས་<line/>
ན༑ ༑ཇི་ལྟར་སྔོན་དང་སྔོན་བཞིན་ཉིད། །རྗེ་རིགས་བྲམ་ཟེ་དམངས་རིགས་དང༌། །སྐྱེས་པའམ་ཡང་ན་བུད་མེད་ལ། །བཟའ་བའི་དངོས་པོ་བྱིན་པ་ཡིས། །དབང་དུ་འགྱུར་བར་ཡོངས་<line/>
སུ་གྲགས། །སྨྱོ་བྱེད་ལ་སོགས་རྣམ་པ་ལྔ། །སོན་རྩི་ཀ་ཡི་ཆ་དང་སྦྱར། །བརྟུལ་ཞུགས་དམན་པའི་རིགས་རྣམས་ནི། །བདག་ཉིད་ཀྱིས་ནི་དབང་དུ་བྱེད། །མེ་ད་ལ་སོགས་སྨན་རིམ་<line/>
དང༌། །མི་ཡི་མར་ཁུ་ཡང་དག་ལྡན། །མཁས་པས་དཔྱད་ཅིང་བརྟགས་པ་ཡིས། །མཉམ་པའི་ཆ་དང་ཆ་རུ་བྱ། །ཐིག་ལེ་རུ་ནི་སྦྱིན་བྱས་ན། །རྒྱལ་པོའི་རིགས་ལ་འགྲོ་བ་དང༌།<line/>
ཐ་སྙད་ལས་ནི་རྣམ་པར་རྒྱལ། །འགྲོ་བ་ཡང་དག་རྨོངས་པར་བྱེད། །དང་པོ་ཤ་ཁ་ར་སོགས་དང༌། །ཙནྡན་དང་ནི་རྣམ་པར་སྦྱར། །སྡེ་ཚན་གཅིག་གི་ཆ་དང་ནི། །ཙནྡན་གྱི་ནི་<line/>
ཆ་ཉིད་དང༌། །བྱམས་པའི་གནས་སུ་རྣལ་འབྱོར་པ། །ཡན་ལག་ཉིང་ལག་བྱུག་བྱས་ནས། །དྲི་ནི་སྣ་ལ་མནམས་ཙམ་གྱིས། །ངེས་པར་དབང་དུ་བྱེད་པའོ། །མཚམས་དང་<line/>
</page>
<page index="15" id="142B">མཚམས་ཀྱི་ཤ་ཁ་ར། །སྦྲང་རྩིའི་ཆ་དང་སྦྱར་ནས་ནི། །མཆོག་ཏུ་བསྒོམས་ཤིང་བདུག་པ་ཡིས། །ཀུན་ནས་ངེས་པར་དབང་དུ་བྱེད། །མཚམས་ཀྱི་ནང་གི་ཀུན་བཟུང་ནས། །ཤ་ཁ་ར་ཡི་ཆ་<line/>
དང་བསྲེ། །བདུག་པས་བདུག་ཅིང་བདུག་བྱས་ནས། །མི་ནི་ཀུན་ནས་རྨོངས་པར་བྱེད། །ཟླ་བའི་དཀྱིལ་འཁོར་དབུས་གནས་པར། །ཡེ་ཤེས་མཁའ་འགྲོ་སྤྲུལ་ནས་ནི། །ས་བོན་སེ་སོའི་<line/>
ས་བོན་ཉིད། །ཀུན་ནས་བརྒྱ་ཕྲག་གཅིག་ཏུའོ། །དེ་བཞིན་དུ་ནི་དམར་པོའི་ལས། །དེ་ཡི་རྗེས་ནི་ཀུན་བཟུང་ལ། །བདག་ཉིད་ཡེ་ཤེས་ལྷ་རུའོ། །ཉི་མའི་ལག་པའི་རྫས་རྣམས་ནི། །ཁ་<line/>
དོག་དམར་པོ་མཉམ་པའི་འོད། །དེ་ཉིད་ས་བོན་བཟླས་པ་ཡིས། །གཡོ་བ་དང་ནི་ལྟུང་བར་བྱེད། །སྙིང་གའི་དཀྱིལ་འཁོར་དབུས་གནས་པར། །ཉི་མའི་དཀྱིལ་འཁོར་བསམས་ནས་<line/>
ནི༑ ༑དེ་ཡི་དབུས་སུ་ས་བོན་ནི། །བསྐྱེད་པར་རེ་ཕ་ཐིག་ལེ་ཅན། །ཁྲི་ཕྲག་གཅིག་ཏུ་བཟླས་པ་ཡིས། །གཉིས་ཀྱིས་ལྟུང་བའམ་གཡོ་བར་བྱེད། །ཕྱི་ནས་གཏོར་མའི་ལས་ཀྱི་ནི། །གཡོ་<line/>
དང་མི་གཡོ་གྲུབ་པར་བྱེད། །གུ་གུལ་ལ་སོགས་སྲིན་བུ་ལྔས། །རྩ་བ་བརྒྱད་དང་སྦྱར་བྱས་ནས། །ཕྲ་བའི་སྒོ་ང་ཙམ་ཟོས་པས། །མོད་ལ་མྱུར་དུ་འཆི་བར་འགྱུར། །ཤ་ཏ་ཙ་སོགས་<line/>
བྲིན་[?] བུ་ནི། །འོ་མ་བདུན་པར་སྤྱར་བྱས་པའི། །ཞག་བདུན་ལས་ལྷག་པར་ཟོས་ན། །འཆི་བ་འདི་ལ་ཐེ་ཚོམ་མེད། །སོན་རྩི་ཀར་སོགས་སྲིན་བུ་ལྔ། །སྦྲང་རྩི་སྨྱོ་བྱེད་ལྔ་པ་ཡི། །བཟའ་<line/>
</page>
<page index="16" id="143A">༄༅། །དང་བཏུང་བ་སྦྱིན་བྱས་ནས། །སྨྱོ་བྱེད་མྱོས་པར་འགྱུར་བའོ། །མེ་ད་ལ་སོགས་སྲིན་བུ་ལྔ། །སྤྲུལ་གྱི་སྒོ་ངར་བཟླས་བྱས་ནས། །ཐིག་ལེ་ཙམ་ཞིག་ཟོས་<line/>
པས་ནི༑ ༑སྐད་ཅིག་དེ་ལ་མཛེ་ཡིས་འཛིན། །ཁ་རའི་སྡེ་ཚན་སྲིན་བུ་ནི། །མགོ་ལ་སྒོ་ང་དང་ལྡན་པར། །དེ་ཡི་ཕྱེ་མ་ཟོས་པ་ཡིས། །མེ་ནི་དབྱངས་དང་བྲལ་བར་འགྱུར། །མཚམས་ཀྱི་ཁ་ར་<line/>
ཀུན་བཟུང་ལ། །སྦྲང་རྩི་མར་གྱི་ཆ་དང་སྦྱར། །དེ་ཡི་ཕྱེ་མ་བཟའ་བྱས་ན། །དེ་ཡི་མོད་ལ་གཟིར་བས་འཛིན། །མཚམས་ཀྱི་ནང་གི་ཡང་དག་བཟུང༌། །སྦྲང་རྩི་ལྷན་ཅིག་བསྒོ་བྱས་<line/>
པའི༑ ༑ཕྲ་རབ་ཙམ་ཞིག་ཟོས་པ་ཡི། །མོད་ལ་རིམས་ཀྱིས་གདུང་བར་བྱེད། །དེ་ཉིད་རབ་སྦྱོར་སྙིང་པོ་ནི། །གསང་ཞིང་གསང་བའི་ལུང་གི་དོན། །ཡེ་ཤེས་ལྡན་ཞིང་བློ་ལྡན་པའི།།<line/>
ལུས་ཀྱི་རིམ་པ་རྣམ་པར་བལྟ། །དཀོན་མཆོག་གསུམ་ལ་གནོད་པ་དང༌། །སློབ་དཔོན་དང་ནི་གསང་སྨོད་ལ། །སྡིག་གིས་གོས་པར་མི་འགྱུར་ཏེ། །རྣལ་འབྱོར་མ་ནི་ཀུན་གྱིས་<line/>
གསུངས། །ལྔ་པའམ། ལྔ་པའི་རིམ་པ་ཞེས་བྱ་བ་བསྟན་པ་རྫོགས་སོ།། །།དེ་ནས་གཞན་གྱི་རིམ་པ་ནི། །སྨན་རྣམས་ཀྱི་ནི་ཁྱད་པར་ཉིད། །དེ་ཉིད་ཀུན་གྱི་<line/>
མཆོག་འགྱུར་བ། །མཆོག་གི་སྙིང་པོ་སྙིང་པོ་ཉིད། །སྔོན་གྱི་མཚན་ཉིད་དང་ལྡན་པས། །ཆོ་ག་རིན་བཞིན་སྨན་དང་སྔགས། །དེ་ཉིད་གཏོར་མའི་ལས་དང་ནི། །དྲི་ཡི་རིའུ་མིག་<line/>
</page>
<page index="17" id="143B">དགོད་པར་བྱ། །བཅུ་དགུ་དང་ནི་སུམ་ཅུ་ཡི། །གྲུ་བཞི་པ་ཡི་རེ་མིག་དགོད། །ཉིན་མོ་སྟོང་པའི་ས་བོན་དང༌། །སྡེ་ཚན་ཐ་མ་དགོད་པར་བྱ། །དབང་པོ་ལ་སོགས་གནས་རྣམས་སུ། །དང་པོར་དབྱངས་<line/>
ཡིག་རིམ་ཇི་བཞིན། །རེ་མིག་ཀུན་གྱི་ས་བོན་ནི། །སྨན་སོགས་བཞིན་དུ་གཞག་པར་བྱ། །ན་ཀི་བྷ་ལ་བིང་ལིང་ག །རུ་རྟ་བུ་རམ་བྷ་ས་ཀ །ཀ་ས་ལ་སོགས་བདུན་པ་ནི། །དབང་ལྡན་ལ་སོགས་<line/>
གནས་སུ་དགོད། །དབང་པོའི་ལཀ་པ་ཤུ་དག་དང༌། །རྨོངས་བྱེད་དང་ནི་ཙནྡན་དང༌། །ཙནྡན་དང་ནི་གུར་གུམ་ཉིད། །བདུན་པའི་གནས་སུ་གཞག་པར་བྱ། །ཆ་མཉམ་པ་ནི་གཉིས་<line/>
པའོ༑ ༑ག་བུར་སཱ་ལི་ཤུ་དག་དང༌། །གུར་གུམ་རྐུན་མོ་གི་ཝང་དང༌། །སྦྲང་རྩི་བདུན་པ་ཡི་ནི་ཆ། །གསུམ་པའི་རེ་མིག་སྡེ་ཚན་ནོ། །ས་རྫར་གུ་གུལ་རུ་རྟ་དང༌། །གྷན་དྷེ་ཁ་ར་ཀུ་ཏུ་རུ། །མེ་ཏོག་<line/>
ཕྲེང་བ་བདུན་པ་ནི། །བཞི་པའི་རེ་མིག་གནས་སུའོ། །ཀ་ཀོ་ལ་དང་ཤ་ཏ་དང༌། །གེ་སར་སོན་རྩི་རྒྱ་སྐྱེགས་དང༌། །པ་ཏྲ་བདུན་པའི་ཆ་ཉིད་དོ། །ལྔ་པའི་ལས་སུ་ཡོངས་སུ་གྲགས། །དྲི་དང་<line/>
བཅུད་ལེན་ཀྵ་ར་དང༌། །ཡུང་བ་དང་ནི་ཁར་ཏྲ། །ཀྵོའུ་དྲི་པི་པི་ལིང་གི་ཆ། །དྲུག་པའི་རེ་མིག་མིག་ཡིན་ནོ། །དན་ཏ་དན་ཏ་ཀུ་སུམ་མ། །རམས་དང་གར་སྨ་བེ་ཏ་ཀི །ས་ར་རྣམས་ནི་བདུན་<line/>
པའི་ཆ༑ ༑བདུན་པའི་སྨན་གྱི་རིམ་པའོ། །བརྒྱ་ཕྱེད་གཅིག་གིས་མ་ཚང་བར། །རེ་མིག་ཀུན་སོགས་སྨན་ཉིད་དོ། །རེ་རེ་ལ་ཡང་སྔགས་འདི་ནི། །བརྒྱ་ཕྲག་མངོན་པར་རབ་བསྔགས་ཏེ།།<line/>
</page>
<page index="18" id="144A">༄༅། །དང་པོ་ཆུ་སྲིན་སྡེ་ཚན་སོགས། །བདག་ཉིད་བདུན་གྱི་བདུན་པ་ནི། །མཐར་ནི་ཕྱེ་མ་སྦྱར་བྱས་ཏེ། །ཤིན་ཏུ་ཞིབ་མོར་མཁས་པས་བཏགས། །འདུས་པ་རྒྱལ་<line/>
པོ་རྒྱལ་དབང་གི །བཟའ་དང་བཏུང་དང་ལྡན་པར་སྦྱིན། །ཐམས་ཅད་བདག་ཉིད་འདོད་པ་བཞིན། །ཀུན་ནས་ཐམས་ཅད་དབང་དུ་འགྱུར། །དབང་པོ་ལ་སོགས་སྡེ་ཚན་ནི། །ཕྲ་ཞིང་<line/>
ཞིབ་པར་རབ་ཏུ་བྱ། །ཕྱེ་མ་ཀུན་ནས་བླངས་ནས་ནི། །བདག་ཉིད་མཆིལ་མས་དེ་བཞིན་བདུན། །བཟའ་དང་སྟོན་མོར་ཆོ་ག་བཞིན། །རབ་ཏུ་མཉམ་པར་གཞག་པས་བྱ། །སྐྱེས་<line/>
པའམ་ནི་བུད་མེད་དམ། །ཐམས་ཅད་ཀུན་ནས་འོང་འགྱུར་རོ། །དང་པོར་ཤེལ་གྱི་སྡེ་ཚན་ནི། །མཉམ་པོར་ཆ་དེ་ཕྱེད་མར་བྱ། །མི་ཡི་སྣུམ་དང་ཀུན་དུ་སྦྱར། །གྲིབ་པ་མ་དང་ནི་གྲིབ་<line/>
མར་བསྐམས། །ཆོ་ལོར་འཇུག་ཅིང་དགའ་བ་དང༌། །སྔ་དྲོ་ཐིག་ལེ་སྦྱིན་བྱས་ན། །རྒྱལ་པོའི་རིགས་ལ་ཉེར་འགྲོ་བ། །སྐྱེ་བོ་སྐལ་ཅན་མྱུར་དུ་འགྱུར། །ས་རྫ་སྔོན་སོགས་དབང་<line/>
པོར་སྦྱར། །ཕྱེ་མ་ཞིབ་ཏུ་བྱས་ནས་ནི། །སྦྲང་རྩི་ཁ་རའི་ཆ་ཉིད་དང༌། །རང་འདོད་སྤོས་ཆུ་རབ་སྦྱར་ནས། །མི་དགའ་བ་ཀུན་དགའ་བ་དང༌། །དག་གི་འདྲེན་པ་ཉིད་དུ་འགྱུར། །<line/>
དེ་ཡི་བདུག་པས་བདུག་པའི་ལུས། །འགྲོ་བ་ཀུན་ཏུ་རྨོངས་པར་འགྱུར། །ཀ་ཀོ་ལ་སོགས་དང་ལྡན་པས། །ཕྱེ་མ་མཉམ་པར་ཆར་བྱས་ཏེ། །ཙནྡན་དང་པོ་ཐམས་ཅད་ཀུན།།<line/>
</page>
<page index="19" id="144B">ཆ་གསུམ་དུ་ནི་བྱེ་བར་བྱ། །མི་བྱམས་སྨན་ཞིང་བཀུར་བ་ནི། །སྐལ་ལྡན་མཇེས་པར་འདོད་འགྱུར་ན། །དེ་ཡི་ཡན་ལག་ལ་བྱུགས་ལ། །འགྲོ་བ་རྣམ་པར་རྨོངས་བྱེད་ཡིན། །དྲི་ཡི་སྡེ་ཚན་བདུན་<line/>
པར་ནི༑ ༑ཀ་ཀོ་ལ་སོགས་དང་ལྡན་པར། །མར་དང་འོ་མ་དང་བསྲེས་ནས། །ཀུན་གྱི་ཆ་དང་སྦྱར་བྱས་ནས། །གྲིབ་མའི་གྲིབ་མར་བསྐམ་པར་བྱ། །རིགས་དམན་ཀླ་ཀློ་ལ་སོགས་ཀུན། །ཡིད་<line/>
མི་འོང་བ་བྱམས་པར་འགྱུར། །འདི་ཡི་སྦྱོར་བ་སྦྱིན་བྱས་ནས། །རང་གི་འདོད་བཞིན་བྱེད་པའོ། །དན་ཏི་མཉམ་པའི་ཆ་ཉིད་དང༌། །རྒྱ་སྐྱེགས་ལ་སོམས་ཀུན་གྱི་ཆ། །མེ་ལ་བསོ་བར་རབ་ཏུ་<line/>
སྦྱར༑ ༑ཀ་རན་ཛ་ཡི་རྡོག་མ་ཙམ། །ཡིད་དུ་མི་འོང་བ་ཡི་གནས། །ཁར་བཅུག་ཀུན་ཏུ་དེ་ཡི་དག །ཚིག་གསུམ་ཚིག་ཏུ་བརྗོད་པ་ཡིས། །བདུག་འདོད་པ་བཞིན་དབང་དུ་བྱེད། །མཚམས་<line/>
ཀྱི་དན་ཏིན་ལ་སོགས་པ། །སྨྱོ་བྱེད་ཆུ་ནི་ལྔ་པ་དང༌། །བདག་ཉིད་བཅིངས་པར་སྔོན་ལྡན་པས། །མཆོག་ཏུ་བསྒོམས་ན་འདུག་པར་བྱ། །བདུག་པ་འདི་ཡིས་བདུག་བྱས་ན། །སྒྲུབ་པོས་<line/>
སྣ་ལ་མནམས་ཙམ་གྱིས། །དེ་ཡི་རང་འདོད་སུ་ལ་ནི། །དབང་དུ་གྱུར་པར་ཡོངས་སུ་གྲགས། །མཚམས་ཀྱི་ས་ར་ལ་སོགས་བླང༌། །ཕྱེ་མ་ཞིབ་མོར་བྱས་ན་ནི། །བདག་ཉིད་དྲི་མ་ལྔ་<line/>
དང་ནི། །ཀུན་ནས་ཆ་ནི་མཉམ་བྱས་ལ། །ཕྱེ་མ་ཞིབ་མོ་ཡང་དག་ལྡན། །འདི་ཡི་སྨན་དང་ལྡན་པ་ཡིས། །སྒྲུབ་བྱའི་ལུས་ལ་རེག་བྱས་ན། །ངེས་པར་དབང་དུ་བྱེད་པའོ། །ཆ་དང་ཆ་ཡི་<line/>
</page>
<page index="20" id="145A">༄༅། །བྱེ་བྲག་ནི། །མཁས་ཤིང་བཟོ་བར་སྦྱར་བར་བྱ། །ཁྱད་པར་སྨན་གྱི་ལས་ཉིད་ནི། །ཆོ་ག་བཞིན་དུ་རྣམ་པར་བལྟ། །རྡོ་རྗེ་སེམས་དཔར་སྦྱོར་བ་ནི། །པདྨའི་གདན་<line/>
གྱི་གདན་ལ་བཞུགས། །ཀུན་ནས་ཡོངས་སུ་རྫོགས་པ་ཡི། །བཅོམ་གསེར་དང་འདྲ་བའི་འོད། །སྙིང་གར་ཉི་མའི་དཀྱིལ་འཁོར་ལ། །ཨ་ནི་ཐིག་ལེ་ཡང་དག་ལྡན། །འབར་ཞིང་རབ་ཏུ་<line/>
འབར་བ་ཡིས། །བསྒྲུབ་བྱའི་སེམས་ནི་འགུགས་པར་བྱེད། །མི་འགྱུར་ཡི་གེའི་ཐིག་ལེ་དང༌། །རྩ་བར་སྒྲ་ཡིས་རབ་ཏུ་སྦྱར། །མཐར་ནི་བདུད་རྩིའི་ཡི་གེའི་མིང༌། །འབུམ་ཕྲག་གཅིག་<line/>
གིས་རབ་ཏུ་བསྒྲུབ། །སྨན་གྱི་སྦྱོར་བར་ལྡན་པ་ནི། །ཟླ་བའི་དཀྱིལ་འཁོར་ཀུན་ནས་བྱ། །གཏོར་མ་དེ་ཉིད་བྱིན་བརླབས་ནས། །འབུམ་དང་འབུམ་དུ་བསྙེན་པ་བྱ། །སྔོན་དུ་དན་ཏིའི་<line/>
ཡན་ལག་དང༌། །ཐིག་ལེ་བརྒྱ་པར་ཀུན་ནས་ལྡན། །བཟའ་བའི་དངོས་པོར་སྦྱིན་བྱས་ན། །མི་ཡི་སྐད་ཅིག་རྣམ་པར་སྤངས། །དན་ཏི་ལ་སོགས་སྲིན་བུ་དང༌། །ར་ཡི་འོ་མར་བསྲེས་<line/>
བྱས་ན། །གང་གིས་ཟོས་པ་ཙམ་གྱིས་ནི། །ཞག་བདུན་ན་ནི་ངེས་པར་འཆི། །ཀུ་གསུམ་སྲིན་བུ་བདུན་དང་ནི། །སྨྱོ་བྱེད་ཆུ་ནི་རྣམ་པ་ལྔ། །བཟའ་བར་ཟོས་པ་ཙམ་གྱིས་ནི། །སྨྱོ་ཞིང་སྨྱོ་<line/>
པར་འགྱུར་བའོ། །རམས་ཀྱི་ལམ་སོགས་སྡེ་ཚན་དང༌། །དཀར་པོར་སྲིན་བུ་སྦྱར་ནས་ནི། །བཟའ་བའི་དངོས་པོར་སྦྱིན་བྱས་ན། །ཐམས་ཅད་ཀུན་ནས་འཐབ་པར་འགྱུར། །ཀ་མི་སྲིན་<line/>
</page>
<page index="21" id="145B">བུའི་སྡེ་ཚན་དང༌། །མི་ཡི་མར་ཁུ་དང་སྦྱར་ནས། །ཕྱེ་མས་ཡན་ལག་ལ་རེག་ན། །སྐལ་ངན་མི་བྱམས་པ་དག་ནི། །ཙི་ཏེ་སྡེ་ཚན་བདུན་པ་ནི། །ནོར་བུར་སྒོ་ང་ལྡན་བཟླས་ནས། །ཐིག་ལེ་ཙམ་ཞིག་<line/>
ཟོས་པ་ཡིས། །མོད་ལ་ཚོར་བ་མི་བཟད་འབྱུང༌། །ས་ལ་ལ་སོགས་སྡེ་ཚན་དང༌། །ཉི་ཤུར་ར་ཡི་ཆ་ཡིས་སྤངས། །ཅུང་ཞིག་ཙམ་ཞིག་ཟོས་པ་ཡིས། །ཉི་མ་ཉི་ཤུ་ན་དེ་འཆི། །དན་ཏེ་མཚམས་<line/>
ཀྱི་སྲིན་བུ་དང༌། །མར་དང་སྦྲང་རྩི་སྦྱར་ནས་ནི། །བཟའ་དང་བཏུང་བཟོས་ནས་ནི། །མཛེ་ནད་ཀྱིས་ནི་ཡན་ལག་གཟིར། །མཚམས་སོགས་ཐང་ཆུའི་སྲིན་བུ་ནི། །བཟའ་དང་བཏུང་བར་རབ་<line/>
བྱིན་ན༑ ༑རྣམ་པར་རྨོངས་ཅིང་དྲན་པ་ཉམས། །དེ་ཉིད་མེད་ཅིང་མཉམ་གཞག་མེད། །རབ་སྦྱོར་སྙིང་པོ་བསྡུས་པ་ཉིད། །གསང་ཞིང་གསང་བར་བྱས་པ་ཡི། །རྨོངས་ཤིང་བླུན་པའི་སེམས་<line/>
ཅན་སོགས། །སྦྱོར་བ་འདི་ཡིས་ལོངས་སྤྱོད་ལྡན། །དཀོན་མཆོག་གསུམ་ལ་བརྙས་པ་དང༌། །སློབ་དཔོན་དང་ནི་གསང་སྨོད་དང༌། །སྡིག་གིས་གོས་པར་མི་འགྱུར་བ། །རྣལ་འབྱོར་མ་<line/>
ནི་ཀུན་གྱིས་གསུངས། །ཉོན་མོངས་རྨོངས་སོགས་བག་ཆགས་དང༌། །ཤེས་རབ་ཞན་ཞིང་ཡིད་མི་གཞུངས། །སྔགས་ཀྱི་སྨོན་མིན་སྙིང་རྗེ་མོད། །སྨན་གྱི་བྱ་བ་ལ་འཇུག་པའོ། །གདན་<line/>
བཞི་པ་ཡི་རྒྱུད་ཀྱིས་ནི། །གསུམ་པ་ཡི་ནི་གསུམ་པའོ། །དེ་ཡི་སྦྱོར་བ་མཐོང་ནས་ནི། །བརྡ་ཡི་སྐད་ཀྱིས་བསྡུས་པའོ། །ལེའུ་བཞི་པ་ཞེས་བྱ་བ་རྫོགས་སོ།། །།དེ་ཡི་རྩ་<line/>
</page>
<page index="22" id="146A">༄༅། །བའི་སྙིང་པོའི་དོན། །སྔགས་ཀྱི་སྦྱོར་པའི་རིམ་པ་ཡི། །དེ་ཉིད་བསྡུས་པའི་འགྲུབ་པའོ། །དེ་ཉིད་སྨན་པས་ལུས་ཉོན་མོངས། །ཤེས་རབ་ཐབས་ནི་རྒྱུ་<line/>
གྱུར་པས། །རང་འདོད་ལས་ནི་བསྒྲུབ་པར་བྱ། །ཤེས་རབ་ཡེ་ཤེས་སྣང་བའོ། །ཐབས་ནི་རིགས་པའི་ཚུལ་ཉིད་དོ། །རྣལ་འབྱོར་ཤེས་རབ་རྩ་བ་འདི། །ཐབས་ནི་དེ་ཡི་གྲོགས་<line/>
ཉིད་དོ༑ ༑གང་ཞིག་ཐབས་དང་ཤེས་རབ་ལྡན། །ཉོན་མོངས་ལུས་ལས་རྣམ་པར་རྒྱལ། །སྲིད་པའི་ཉེས་སྐྱོན་དུ་མ་ཡང༌། །སྲིད་པ་དང་ནི་རྨོངས་པ་གཞི། །དངོས་པོའི་གནས་ནི་<line/>
མི་རྟག་པས། །དེ་ཕྱིར་ཤེས་རབ་ཡོངས་སུ་སྤངས། །དངོས་མེད་དངོས་པོ་ཡང་མ་ཡིན། །སྐྱེ་བ་དང་ནི་འགག་པ་མེད། །དངོས་པོ་ཡོངས་སུ་གནས་པ་མེད། །འཇིགས་པ་ཡི་ནི་རྣམ་<line/>
པ་མེད༑ ༑དངོས་དང་དངོས་མེད་ལ་སོགས་མཐའ། །དག་དང་མ་དག་དབུས་སུ་ནི། །དེ་ཡི་མཚན་ཉིད་སྔོན་ཤེས་ནས། །མཉམ་པོའི་ལྟ་བ་ལྡན་པར་བཟུང༌། །གཟུང་དང་འཛིན་པ་<line/>
རྣམ་གྲོལ་བའི། །དངོས་པོའི་འདུ་ཤེས་རྣམ་པར་སྤངས། །སངས་རྒྱས་ཀྱིས་རྟོགས་བསྟན་བཅོས་ལས། །ཡོངས་སུ་བརྟགས་ནས་སྙིང་པོ་བླང༌། །དངོས་མེད་དངོས་པོར་གཟུང་བར་<line/>
བྱ༑ ༑དངོས་པོའི་རང་བཞིན་རྣམ་པར་སྤངས། །དངོས་དང་དངོས་མེད་མཉམ་བྱས་པས། །འོ་མ་བསྲུབས་པ་ལས་ནི་མར། །མཆོག་གི་སྙིང་པོ་ཡང་དག་བླང༌། །མཉམ་པར་<line/>
</page>
<page index="23" id="146B">ལྟ་བ་འབའ་ཞིག་གོ། བསྟན་བཅོས་བསྟན་ཞིང་ཡོངས་ཤེས་ན། །དེ་ཡི་མཚན་ཉིད་དངོས་པོ་མེད། །ཡང་དག་ལམ་ལ་དམིགས་པ་ཡིས། །དངོས་པོ་མཆོག་དང་མཆོག་ཏུ་འགྲུབ། །ཇི་<line/>
བཞིན་གནས་ཀྱི་རིམ་པ་བརྟེན། །ཡེ་ཤེས་མཆོག་ཏུ་གོང་ནས་གོང༌། །གཞན་གྱིས་གནས་ལས་འཕངས་པ་ཡི། །མདའ་ཡིས་མདའ་ནི་བསྣུན་པར་བྱ། །གོང་ན་གོང་ལ་སོགས་པར་<line/>
བལྟ༑ ༑རང་འདོད་དངོས་པོར་ཡང་དག་བླང༌། །བདུན་པའི་སྒྲ་ལས་རྣམ་པར་རྒྱལ། །འཁོར་བའི་དགྲ་ཡི་གཡུལ་ཉིད་ནི། །གང་ཞིག་ཐབས་དང་ཤེས་རབ་ལྡན། །དགྲ་ནི་དངོས་པོ་གང་<line/>
དུ་གནས། །ལེ་ལོ་གཉིད་དང་འདོད་པ་དང༌། །ཁྲོ་དང་རྨོངས་པ་སྲེད་པ་དང༌། །ཁྲོ་བ་ཡིས་ནི་ཡན་ལག་གཟིར། །ཐབས་ཀྱིས་བདུད་ནི་རྣམ་པར་སྤངས། །ལེ་ལོ་ཉེས་སྐྱོན་ཀུན་གྱི་གནས། །<line/>
གཉིད་ཀྱིས་དགེ་བ་རྣམ་པར་འཇོམས། །ཁྲོ་བ་ཡིས་ནི་སྲིད་པ་འདྲེན། །འདོད་པས་དྲན་པ་རྣམ་པར་ཉམས། །རྨོངས་པ་ཡིས་ནི་གཉིད་ཀྱིས་ནོན། །བསྲེས་པ་ཡིས་ནི་འཁོར་བར་འཇུག །<line/>
བཀྲེས་པས་དམན་ཞིང་སྡང་བ་ཡི། །བདུད་བདུན་པོ་ནི་ཡོངས་སུ་སྤངས། །ཀུན་ནས་བདུད་ཀྱིས་འབིགས་པ་ཡི། །ལུས་ནི་ཉོན་མོངས་སྡུག་བསྔལ་གནས། །རང་འདོད་པ་ཡི་སེམས་ཀྱིས་<line/>
ནི༑ ༑དུལ་བར་བསྲུབ་ཅིང་མནན་པར་བྱ། །གང་དང་གང་གི་ལམ་དུ་ནི། །རང་འདོད་སེམས་ཀྱིས་འབད་པ་ཡིས། །ཐམས་ཅད་སྙིང་པོ་བསྡུས་ནས་ནི། །རྣལ་འབྱོར་མཆོག་ནི་བརྩམ་པར་<line/>
</page>
<page index="24" id="147A">༄༅། །བྱ༑ ༑རྡོ་རྗེ་ཁུ་ཚུར་དམ་བཅིངས་ནས། །སྨོན་ལམ་བླ་མེད་རྒྱུ་ཡི་ནི། །ཨོཾ་སྭ་བྷཱ་བ་ཤུདྡྷཿསརྦྦ་དྷརྨཱཿ་སྭབྷཱ་བ་ཤུདྡྷོཉཧཾ། ཡོ་ག་ཤུདྡྷཿསརྦ་དྷརྨྨ་ཡོ་ག་ཤུདྡྷོཉཧཾ།<line/>
བཛྲ་ཤུདྡྷཿསརྦྦ་དྷརྨཱ་བཛྲ་ཤུདྡྷོཉཧཾ། སྨོན་ལམ་ཀུན་མཆོག་དོན་དུ་ནི། །ལྷ་ཉིད་དམིགས་པར་བྱ་བ་ཡིས། །རྣམ་ཤེས་རང་འདོད་པར་བྱས་པས། །སྲེད་དང་རྨོངས་པ་རྣམ་པར་སྤངས།།<line/>
ཟླ་བའི་དཀྱིལ་འཁོར་དབུས་གནས་པར། །བདག་ཉིད་ལུས་ནི་རྣམ་པར་བརྒྱན། །སངས་རྒྱས་ལྔ་ཡི་ཅོད་པན་ཅན། །དུང་དང་ཀུན་ད་མཉམ་པའི་འོད། །བདག་ཉིད་སེམས་དཔའི་<line/>
སྐྱིལ་མོ་ཀྲུང༌། །ཕྱག་ན་རྡོ་རྗེ་དྲིལ་བུ་དང༌། །སྐུ་ལ་རྒྱན་རྣམས་ཀུན་གྱིས་བརྒྱན། །རྡོ་རྗེ་མེ་འོད་རབ་འཕྲོ་བ། །འཇིགས་པ་མེད་ཅིང་འཚེ་མེད་པར། །དངོས་པོ་དངོས་པོར་བསྒོམ་པར་བྱ། །<line/>
ཨཱ་ལི་ཀཱ་ལི་རབ་སྦྱོར་བས། །ས་བོན་ས་བོན་བྱུང་བ་ཡི། །ཕྱག་འཚལ་སྲེག་པ་མཐར་བཞག་པ། །རང་འདོད་པ་ཡི་སེམས་ཀྱིས་བཟླ། །རིམ་བཞིན་འགགས་པའི་ཕྱི་ནས་ནི། །བདག་<line/>
མེད་ཤིན་ཏུ་མཉམ་པར་གཞག །གཟུགས་ཀུན་རྣམ་པར་དབུས་ནས་ནི། །ཁམས་གསུམ་དུ་ནི་མི་རྟོག་གོ། ཟླ་བ་ལ་སོགས་བདག་ཉིད་མེད། །ཀུན་ནས་ཐམས་ཅད་སྟོང་པར་<line/>
རིག །སྟོང་ཉིད་སྟོང་པ་སྟོང་ཆེན་དང༌། །དངོས་མེད་དངོས་པོར་བསྒོམས་པ་ཡིས། །བསྒོམས་ནས་ལྷག་མའི་མཐའ་རུ་ནི། །རྣམ་ཤེས་སྒྲོན་མེ་ལྟ་བུར་འབར། །དེ་ཡི་འོད་ཟེར་<line/>
</page>
<page index="25" id="147B">སྣང་བ་ཡིས། །ཁམས་གསུམ་མུན་པ་བསལ་ནས་ནི། །འབར་ཞིང་རབ་ཏུ་ཕྲ་བའོ། །རྣམ་ཤེས་ཡེ་ཤེས་སྣང་བ་ཉིད། །དངོས་དང་དངོས་པོ་མེད་པའི་དབུས། །གཟུགས་དང་གཟུགས་མེད་<line/>
དབུས་ཉིད་དང༌། །འདུ་ཤེས་འདུ་ཤེས་མེད་པར་ལྡན། །ཡུད་ཙམ་ལྟ་བར་རེག་པའོ། །གཟུགས་དང་སྟོང་པ་ལ་སོགས་དབུས། །འདི་ཡི་མཚན་ཉིད་མཚོན་པ་ཉིད། །འགོག་པའི་<line/>
སྦྱོར་བའི་རིམ་པ་ནི། །ཤིན་ཏུ་མཉམ་པར་བཞག་པས་བསྒོམ། །ཡན་ལག་གཟིར་བ་མེད་པ་དང༌། །སེམས་ཀྱི་སྐྱོ་བ་མེད་པ་ཡིས། །རིམ་དང་རིམ་པ་བརྩམ་བྱས་ནས། །འཁོར་བ་<line/>
གཅོད་ཅིང་གཅོད་པའོ། །རྟག་ཏུ་ཉིད་ཀྱིས་སེམས་ཀྱིས་ནི། །ཡང་དག་བྱང་ཆུབ་རིམ་པ་བསྟན། །ཤིན་ཏུ་བཅད་ཅིང་བལྟས་ནས་ནི། །རྣལ་འབྱོར་འདི་ནི་བླང་བར་བྱ། །ཨོཾ་བྷ་ཏ་ལི་བྷ་<line/>
ཏ་ལི་པེ་ཏ་མུ་ཁི་ཧཱུཾ་ཕཊ་སྭཱཧཱ། །རྡོ་རྗེ་མཁའ་འགྲོ་རྣལ་འབྱོར་གྱིས། །བརྒྱད་བརྒྱ་རུ་ནི་བཟླས་པར་བྱ། །གཟུགས་ཀུན་རྫོགས་ཤིང་མཛེས་པ་ཡི། །བཙོ་མའི་གསེར་དང་འདྲ་བའི་འོད།།<line/>
པདྨའི་གདན་ལ་བཞུགས་ནས་ནི། །རྡོ་རྗེ་འོད་ཟེར་ཀུན་ནས་འཕྲོ། །ཡེ་ཤེས་སྦྱོར་བའི་སེམས་ཀྱིས་ནི། །སྔགས་པས་འབུམ་ཕྲག་གསུམ་བཟླས་ན། །འདོད་དང་གྲོལ་བ་རྒྱ་ཆེན་<line/>
པོའི༑ ༑ཕྱིས་ནི་ལས་རྣམས་བརྩམ་པར་བྱ། །དུར་ཁྲོད་ཐལ་བ་སོགས་བླངས་ལ། །སྣོད་ལ་དཀྱིལ་འཁོར་བྲི་བར་བྱ། །དེ་ཡི་སོལ་བའི་ཕྱེ་མ་ཡིས། །གང་དུ་དཀྱིལ་འཁོར་སྤྲུལ་པ་<line/>
</page>
<page index="26" id="148A">༄༅། །ཡིས། །གྲུ་བཞི་པ་ལ་སྒོ་བཞི་པ། །རྟ་བབས་བཞིས་ནི་རྣམ་པར་བརྒྱན། །དེ་ཡི་དབུས་སུ་པདྨ་བྲི། །ཐོད་པ་བརྒྱད་ཀྱིས་རྣམ་པར་བརྒྱན། །དྲི་དང་བདུག་པ་མར་མེ་<line/>
དང༌། །གཏོར་མའི་དེ་ཉིད་དེ་ཉིད་དང༌། །ཀུན་ནས་ཉ་ཕྱིས་དངོས་པོ་ཡིས། །སྣ་ཚོགས་མཆོད་པ་རྒྱ་ཆེན་པོ། །ཡེ་ཤེས་མཁའ་འགྲོ་དགུག་པ་ནི། །ཕོ་ཉ་བཞི་དང་ཀུན་ཏུ་ལྡན། །སེང་གེ་སྟག་<line/>
མོ་ཅེ་སྤྱང་དང༌། །འུག་པ་མོ་ནི་ཕྱོགས་བཞིར་རོ། །ཐམས་ཅད་ཀུན་ནས་ཀུན་ཏུ་ནི། །མཉམ་པ་ཉིད་ཀྱི་སེམས་ཀྱིས་མཆོད། །དེ་ཡི་ཤར་གྱི་གནས་སུ་ནི། །མེ་ཡི་ལས་ནི་རབ་ཏུ་བྱས། །<line/>
དུར་ཁྲོད་ཤིང་གི་ལྷག་མ་དང༌། །དེ་ཡི་ཤིང་གི་བ་དན་གསུམ། །དེའམ་འོན་ཏེ་གདོལ་བའི་མེས། །འབད་པས་མེ་ནི་རབ་ཏུ་སྦར། །རྡོ་རྗེ་ལྕགས་ཀྱུ་རྒྱ་ཆེན་པོ། །མར་དང་སྦྲང་རྩི་བསྲེས་<line/>
བྱས་པས། །མཆོག་གི་སྔགས་ནི་བཟླ་བྱ་ཞིང༌། །བསྲེགས་པས་ལྷ་མོ་ཚིམ་པར་འགྱུར། །ཐམས་ཅད་གནས་དང་ཕྱོགས་ནས་ནི། །སྣ་ཚོགས་གཟུགས་ནི་འཇིགས་པ་དང༌། །མི་<line/>
བཟད་ཀུ་ཅོ་རབ་བསྒྲོགས་ན། །འཇིགས་པར་མི་བྱ་འཇོམས་པར་འགྱུར། །དཔུང་གི་ཚོགས་ནི་ཡན་ལག་བཞི། །རྒྱལ་པོ་མྱུར་དུ་འོང་འགྱུར་ན། །དེ་ལ་ཚམ་ངམ་སྦྱིན་པར་བྱ། །རི་རབ་<line/>
རི་ལ་སོགས་པ་དང༌། །ས་གཞི་འུར་འུར་འགུལ་བ་དང༌། །སྣ་ཚོགས་མི་བཟད་དྲི་དང་ནི། །འདྲེན་པའི་སེམས་ནི་འཇིགས་མི་བྱ། །སེམས་ཅན་ཆེན་པོའི་རྣལ་འབྱོར་པས། །ཁྲི་<line/>
</page>
<page index="27" id="148B">ཕྲག་གཅིག་ཏུ་སྲེག་བྱས་ན། །རྡོ་རྗེ་མཁའ་འགྲོ་བདུན་ཉིད་ནི། །འགྲུབ་པར་འདི་ལ་ཐེ་ཚོམ་མེད། །སྔགས་དང་ཕྱག་རྒྱའི་བྱ་བ་དང༌། །གཏོར་མའི་ལས་དང་ལས་ཉིད་དང༌། །ལུས་ལ་<line/>
ལྟོས་པ་མེད་པ་ཡིས། །འགྲུབ་པར་འདི་ལ་ཐེ་ཚོམ་མེད། །ཕྱི་ནས་ཡེ་ཤེས་ལྷ་མོ་ནི། །མེ་ཡི་དབུས་སུ་སྟོན་པར་བྱེད། །བདུད་རྩི་ལྔ་དང་ལྡན་པ་ཡིས། །གཏོར་མ་དང་ནི་ཨརྒྷཾ་དབུལ། །<line/>
ཟབ་ཅིང་རྒྱ་ཆེར་སྒྲོགས་པ་ཡི། །དེ་ལ་ལྷ་མོ་ཚིག་ཏུ་བརྗོད། །སེམས་ཅན་ཆེན་པོ་ཅི་ཞིག་འགྲུབ། །གང་འདོད་དངོས་གྲུབ་རབ་ཏུ་སྨྲོས། །དེ་ལ་སྒྲུབ་པོས་སྨྲས་པ་ནི། །དངོས་གྲུབ་ཆེན་པོ་<line/>
གྲུབ་ལྡན་པའི། །གལ་ཏེ་མཆོག་གི་དངོས་གྲུབ་འདོད། །གྲུབ་པ་བརྒྱད་ནི་གསོལ་བ་གདབ། །བདུད་དང་ཉོན་མོངས་གཟའ་སོགས་ཀྱིས། །གལ་ཏེ་ཡིད་གཉིས་སྐྱེས་ན་ནི། །ཏིལ་མར་<line/>
ཆེན་པོ་དང་ལྡན་པའི། །ལྕགས་ཀྱུ་ཆེན་པོ་སྦྱིན་སྲེག་བྱ། །རྡོ་རྗེ་སེམས་དཔས་གསུངས་པ་བཞིན། །འགྲུབ་པར་འདི་ལ་ཐེ་ཚོམ་མེད། །དངོས་གྲུབ་ཐམས་ཅད་རབ་སྟེར་བའི། །མཆོག་<line/>
གི་ལྷ་མོ་སྒྲུབ་པ་ནི། །ལུས་དང་སྲོག་ལ་མི་ལྟོས་པར། །མཁས་པ་ཡིས་ནི་བསྒྲུབ་པར་བྱ། །དེ་ནས་ཡེ་ཤེས་དེ་ཉིད་མཆོག། ཤིན་ཏུ་ཕྲ་ལ་རབ་ཞི་བ། །གཟུང་དང་འཛིན་པ་རྣམ་པར་<line/>
སྤངས། །འབྱུང་བ་ཀུན་ལ་འདིས་ཁྱབ་པ། །འོད་ཀྱི་བདག་ཉིད་གནས་པའི་མི། །མ་རིག་ཉོན་མོངས་གཅོད་བྱེད་པ། །སྲིད་པ་ལ་སོགས་ཉོན་མོངས་རྣམས། །གང་དུ་གནས་ཀྱི་རྣམ་<line/>
</page>
<page index="28" id="149A">༄༅། །པ་འབྱུང༌། །ལུས་ལ་སེམས་ཤིང་སེམས་དཔའ་དང༌། །བཅུ་གཉིས་དུས་ཀྱི་གནས་སུ་ཡང༌། །གཟུགས་མེད་སེམས་ཀྱི་ལོངས་སྤྱོད་པའོ། །རྨོངས་པའི་<line/>
གནས་དང་གནས་སུ་ནི། །སྲིད་པའི་ངོ་བོ་ཉིད་དུ་མཆོད། །རྨོངས་པ་གཅོད་སོགས་རྣལ་འབྱོར་པ། །སྲིད་པ་འདམ་སོགས་རྒལ་དཀའ་བ། །དག་པའི་ཆོས་ཀྱི་སྒྲོན་མ་ཡིས། །སྒྲིབ་<line/>
པའི་མཚན་མ་འཇོམས་པ་ཡི། །ཆོས་དག་པ་ཡི་ཐབས་ཀྱིས་ནི། །དག་པའི་ལུས་ནི་སྐྱོན་མེད་པའོ། །དངོས་དང་དངོས་མེད་ལྡན་པ་ཡིས། །ལེགས་བྱས་ཉེས་བྱས་འདུ་ཤེས་<line/>
ཅན༑ ༑འདོད་ཆགས་ལ་སོགས་ཉོན་མོངས་དང༌། །རྒྱ་མཚོ་ལྟ་བུར་གཏིང་དཔག་དཀའ། །བཅུ་གཉིས་ལུས་ཀྱི་བདག་ཉིད་ཅན། །རྨོངས་པ་ཡེ་ཤེས་རྣམ་པར་གནས། །དག་<line/>
པའི་ཆོས་ཀྱི་ཆུ་ཡིས་ནི། །ལྷན་ཅིག་གནས་པའི་དྲི་མ་འཁྲུ། །རང་བཞིན་པདྨའི་དབྱེ་བ་ཡིས། །ཉོན་མོངས་ལ་སོགས་གདུང་བ་གཅོད། །རྣམ་རྟོག་འཇིགས་པ་ཆེན་པོ་ནི། །<line/>
སྲིད་པའི་རྒྱུ་སྟེ་མེ་བཞིན་ནོ། །དེ་ཕྱིར་རྣམ་རྟོག་རིང་དུ་སྤངས། །རྣལ་འབྱོར་པ་ཡི་འགྲོ་བ་རྟོགས། །མཉམ་ཉིད་སེམས་ནི་བསྐྱེད་བྱས་ནས། །ཀུན་ནས་ཐམས་ཅད་མཉམ་པར་<line/>
ལྟ༑ ༑རབ་ཏུ་མི་གནས་མིང་ཅན་ལ། །ལས་དང་ལས་ཀྱི་མཚན་ཉིད་མེད། །བདུད་རྩི་ལྔ་ཡི་རང་བཞིན་ཡང༌། །བདུད་རྩིས་ལུས་ནི་ཚིམ་པར་བྱ། །རྟག་ཏུ་བདུད་རྩིས་མཆོད་<line/>
</page>
<page index="29" id="149B">པའོ༑ ༑དངོས་སུ་མེད་ན་རྣམ་པར་བརྟག །ལྕགས་ཀྱུ་རྣམ་པ་ལྔ་དྲངས་ནས། །ཐམས་ཅད་ཀུན་ནས་རིམ་པས་མཆོད། །སྦྱོར་བས་མཁའ་འགྲོ་ལ་སོགས་ནི། །བདག་ཉིད་དབང་དུ་མྱུར་དུ་འགྱུར། །<line/>
རྟག་ཏུ་དེ་ཉིད་ཀྱིས་བཟའ་ཞིང༌། །མེད་ན་གཞན་ལས་རྣམ་པར་བརྟག། གཤེར་བའི་བདུད་རྩི་ཀུན་ནས་བསམ། །བཟའ་བ་ཡང་ན་ཤ་ཉིད་དུ། །རྟག་ཏུ་དགའ་བའི་ངོ་བོ་ཡིས། །རྟག་དང་རྣམ་<line/>
རྟོག་རྣམ་པར་སྤངས། །རང་བཞིན་དག་པའི་དཔའ་བོ་ནི། །དག་བའི་ལུས་སུ་གདོན་མི་ཟ། །རྟག་ཏུ་རྣལ་འབྱོར་པ་སྤངས་པ། །བགྲོད་དང་བགྲོད་མིན་རྣམ་པར་སྤངས། །ལོ་མའི་དང་ནི་འདབ་<line/>
མའི་རྒྱུ། །སྣོད་ལ་ཐམས་ཅད་མྱུ་གུའོ། །དེ་ཡི་པདྨ་རྒྱས་བྱེད་པ། །དག་པའི་མཚན་མ་དང་པོའོ། །ཁ་དོག་ངན་ཞིང་དྲི་མི་ཞིམ། །བཏུང་བ་དྲོ་བ་རྣམ་པར་སྤངས། །དག་པའི་ངོ་བོ་གཅོད་བྱེད་<line/>
པ༑ ༑གཉིས་པའི་མཚན་མར་བསྟན་པའོ། །ཀུན་ལ་དགའ་ཞིང་བྱམས་པ་དང༌། །གནོད་པ་ནམ་ཡང་མི་བྱེད་ཅིང༌། །སེམས་ཅན་ཀུན་ལ་སྙིང་བརྩེ་བ། །གསུམ་པའི་མཚན་མ་ཉིད་དུ་བསྟན།།<line/>
རྟག་ཏུ་སྟོང་པའི་བློ་ལྡན་པས། །ཟབ་ཅིང་རྒྱ་ཆེའི་སེམས་ཀྱིས་ནི། །ཐམས་ཅད་རྩ་བཞིན་དུ་ནི་སྟོང༌། །བཞི་པའི་མཚན་མ་ཉིད་དུ་བསྟན། །དག་ཅིང་བསྟན་པའི་ངོ་བོ་ཉིད། །ལུས་གཅིག་ལ་ནི་<line/>
རབ་ལྟོས་པ། །རྟག་ཏུ་གསང་སོགས་ཟ་བ་ནི། །ལྔ་པའི་མཚན་མ་རུ་ནི་གསུངས། །བརྩོན་འགྲུས་ཀུན་ནས་ལྡན་པ་དང༌། །སྦྱིན་དང་ཚུལ་ཁྲིམས་བཟོད་པ་དང༌། །བསམ་གཏན་མཆོག་ཏུ་<line/>
</page>
<page index="30" id="150A">༄༅། །བརྟན་བྱེད་པ། །དྲུག་པའི་མཚན་མ་རུ་ནི་བརྟག། བཟོ་དང་རྒྱུ་རྩལ་ཉན་པ་དང༌། །རྟག་ཏུ་མཉམ་པའི་སེམས་དང་ནི། །རྟག་ཏུ་སེམས་ཅན་དོན་ལ་<line/>
བརྩོན། །བདུན་པ་ཡི་ནི་མཚན་མར་བསྟན། །མི་ཤེས་འདམ་དུ་བྱིང་བ་ཡི། །སེམས་ཅན་ཀུན་གྱི་བློ་རྟོགས་བྱེད། །སྲིད་པ་ཡང་དག་བྱང་ཆུབ་ལམ། །མཚན་མ་བརྒྱད་པ་རུ་ནི་བསྟན། །<line/>
འགའ་ཡང་ནམ་དུ་མི་སྨོད་ཅིང༌། །རྫས་དང་རྫས་མིན་རྣམ་རྟོག་བཅས། །གདུག་པའི་བདུད་དང་བགེགས་སོགས་དང༌། །རྣམ་པར་རྟོག་པས་སྲིད་པར་ལྟུང༌། །དཀའ་ཐུབ་སྡུག་བསྔལ་<line/>
མི་བཟད་པས། །བསྙེན་པ་འགྲུབ་པར་མི་འགྱུར་ཏེ། །ལུས་ནི་དཀའ་བར་སྤྱོད་པ་ཡིས། །འཁོར་ཞིང་སྲིད་པའི་མཐའ་རུའོ། །རྣམ་རྟོག་མེད་པས་མཉམ་པར་བྱས། །དངོས་པོ་མཚན་<line/>
མའི་སེམས་དང་བཅས། །སྦྱོར་བ་གྲུབ་པའི་དོན་དུ་ནི། །རྣམ་པར་མི་རྟོག་སེམས་ཀྱིས་བཟའ། །བསྒྲུབས་པ་རང་འདོད་སྙིང་པོ་ནི། །གཡོ་དང་མི་གཡོ་དངོས་གྲུབ་རྒྱུ། །ཆོས་ཀྱི་སྙིང་<line/>
པོ་སྙིང་པོ་ཉིད། །སེམས་ནི་ཡེ་ཤེས་རང་བཞིན་ལྡན། །སྦྱོར་བའི་བསྟན་བཅོས་ཆ་ཉིད་ནི། །དེ་ཉིད་དེ་ཉིད་ཁྱད་པར་རོ། །སྦྱར་དང་བསམ་གཏན་བྱས་པ་ཡིས། །རྟག་ཏུ་སེམས་<line/>
ནི་སྦྱང་བར་བྱ། །རྣལ་འབྱོར་རྗེས་སུ་རྣལ་འབྱོར་དང༌། །རྣལ་འབྱོར་ལས་འདས་གནས་ཆེན་པོ། །ལས་བཞི་དང་ནི་རབ་ལྡན་པའི། །ཡེ་ཤེས་ཀྱིས་ནི་འཁོར་བ་སྒྲོལ། །དང་པོར་<line/>
</page>
<page index="31" id="150B">བསྐྱེད་རིམ་སྤྱོད་པ་དང༌། །དབུགས་ཀྱི་སྦྱོར་བ་རིམ་སོགས་དང༌། །ལས་ལ་སེམས་ཤིང་སེམས་པ་དང༌། །དང་པོའི་སྦྱོར་བའི་མཚན་ཉིད་དོ། །མེ་བཞིན་དུ་ནི་ཟླ་བ་དང༌། །མཉམ་པའི་ཉི་<line/>
མ་བཞིན་དུ་བལྟ། །རྣ་དབང་རླུང་གི་རང་བཞིན་དུ། །རྣ་བ་སྒྲ་ཡི་མཆོད་པར་ལྡན། །དངོས་པོ་ཀུན་གྱི་རང་བཞིན་ནི། །གཟུགས་བརྙན་ལ་སོགས་མཆོད་པའོ། །གཏོར་མས་ཇི་སྐད་<line/>
གསུངས་པ་བཞིན། །གཉིས་པ་ཤིན་ཏུ་སྦྱོར་བའོ། །དངོས་དང་དངོས་མེད་མཉམ་བྱས་ནས། །སངས་རྒྱས་བྱང་ཆུབ་ཡང་དག་སྦྱོར། །ཕྱག་རྒྱ་ཆེན་པོ་ཡི་ནི་ཐབས། །སྦྱོར་བ་ལས་<line/>
འདས་འདི་ཡིད་དོ། །རང་བཞིན་གྱིས་ནི་ལེགས་སྤྱད་ན། །ཐམས་ཅད་བདག་མེད་པ་ལས་བྱུང༌། །ལུས་སོགས་སྟོང་པར་རྟོགས་པ་ནི། །བཞི་པ་རྣལ་འབྱོར་ཆེན་པོའོ། །འདི་རྣམས་<line/>
མཚན་ཉིད་ལྡན་པ་ནི། །ཆེན་ཕོའི་སེམས་ཀྱི་སྡོམ་པའོ། །རྟག་ཏུ་བྱ་བ་དེར་འཇུག་པས། །འབྱུང་ཞིང་འཁོར་བར་སྒྲོལ་པའོ། །སྤྱན་ནི་པདྨ་ལྟར་ཡངས་ཤིང༌། །བཞིན་ནི་མེ་ཏོག་<line/>
རྒྱས་པ་འདྲ། །འདོད་པ་ལྔ་པོ་ཉེ་བར་བསྟེན། །བདེ་བར་སྤྱོད་ཅིང་བདེ་བར་རེག། འདོད་པ་ཀུན་དང་ཉེར་ལྡན་པ། །བདེ་བའི་སེམས་ཀྱིས་བསྒྲུབ་པར་བྱ། །རྣམ་པར་རྟོག་པའི་རྣལ་<line/>
འབྱོར་པས། །སྲིད་པར་འཁོར་ཞིང་འཇུག་པའོ། །ཡིད་དུ་འོང་བའི་ས་ཕྱོགས་སུ། །བདེ་བའི་སྟན་ལ་འདུག་ནས་ནི། །རང་བཞིན་ལྡན་པའི་ལས་ཀྱིས་ནི། །མཁས་པ་ཡིས་ནི་བསྒོམ་<line/>
</page>
<page index="32" id="151A">༄༅། །པར་བྱ། །ཟླ་བ་ཉི་མ་ཁ་སྦྱར་ནས། །སོར་མོ་འབྲེལ་བར་བྱས་ནས་ནི། །དྲི་མེད་གསུམ་དང་དུད་པས་སྦྲེལ། །སེམས་མ་རྡོ་རྗེ་རབ་ཏུ་གྲགས། །ཚང་ངམ་<line/>
ཕུར་བུ་ར་བ་དང༌། །དྲ་བ་ཐམས་ཅད་ལས་ཉིད་དོ། །འབར་བའི་ཕྲེང་བ་མཉམ་པའི་འོད། །འདི་ཡི་ཕྱག་རྒྱར་བསྟན་པར་བྱ། །ཁ་གའི་ཕྱོགས་གཞན་ཉིད་དང་ནི། །རྩ་བར་རླུང་<line/>
དབང་གནོན་པ་དང༌། །སྤྱི་བོར་འབར་བའི་རེ་ཕ་དང༌། །མཚན་མའི་མངའ་བདག་གིས་བརྒྱན་ཅིང༌། །རྟག་ཏུ་ཞི་ཞིང་མཆོག་གི་གནས། །འབར་བའི་ཕྲེང་བ་མཉམ་པའི་འོད། །<line/>
འདི་ལྟར་ས་བོན་མདོར་བྱས་པ། །ཐམས་ཅད་ལས་ནི་སྒྲུབ་པའོ། །ལུས་ལ་སྒྲ་ཡིས་ཀུན་ཏུ་དགང༌། །གཟུགས་ལ་སོགས་པ་ཟད་པར་བྱེད། །ས་བོན་ལུས་ཀྱེ་བདག་ཉིད་ནི། །ས་<line/>
བོན་ལྷག་མ་བསམ་པར་བྱ། །གོ་ཆའི་སྲུང་བ་དང་བྲལ་ཞིང༌། །ཐམས་ཅད་ཡན་ལག་དྲུག་གི་ལས། །སྟོང་པའི་དེ་ཉིད་སྙིང་པོ་ནི། །སྔོན་གྱི་མཚན་ཉིད་ཡང་དག་ལྡན། སྨད་<line/>
པ་དང་ནི་བསྟོད་པའང་མེད། །ཅི་འབྱོར་དག་པའི་བཟའ་བ་དང༌། །དབང་པོ་ཡུལ་དང་ལོངས་སྤྱོད་ནི། །མཉམ་པ་ཉིད་དུ་སེམས་ཀྱིས་བྱ། །སྔོན་དུ་རིགས་པས་སྨོན་ལམ་<line/>
རྣམས། །བསྒྲུབ་བྱ་སྒྲུབ་པའི་འབྲས་བུ་རྟོགས། །གང་ཞིག་ཡིད་ལ་འདོད་སྤྱོད་པ། །དེ་ཡི་ཐབས་ནི་རྡོ་རྗེའོ། །རྡོ་རྗེ་ཁུ་ཚུར་གཉིས་བཅིངས་ནས། །རྐེད་པའི་ཕྱོགས་སུ་བཟུང་<line/>
</page>
<page index="33" id="151B">ནས་ནི། །ཧཱུཾ་གི་དབྱངས་ཀྱིས་ཀུན་བགང་ཞིང༌། །གྲུབ་པའི་གླུ་ཡིས་མཉམ་པར་བྱ། །ཛ་ཛ་ཛ་ཛ། རྡོ་རྗེ་སེམས་དཔའི་དངོས་གྲུབ་བཞུགས་པའི་བདག་པོ་ཁྱོད། །ཧ་ཧ་ཧ་ཧ། ཧཱུཾ་ཡིག་<line/>
མགོན་པོ་དམ་ཚིག་བདག་པོ་བདག་ཕྱག་འཚལ། །བ་བ་བ་བ། རྡོ་རྗེ་སྒྲོག་གི་གསང་བ་ལས་བྱུང་སྐུ་འཛིན་པ། །ཨ་ཨ་ཨ་ཨ། ཨ་ཧོ་མགུ་བའི་རྡོ་རྗེ་ཨ་ལི་གཅིག་ཏུ་ཐིམ་པར་ཧཱུཾ། །<line/>
འདི་ལྟར་གསང་བའི་གླུ་ཆེན་པོ། །རྣལ་འབྱོར་མ་ཀུན་ཚིམ་བྱེད་པ། །རྩེ་གཅིག་རྣལ་འབྱོར་སེམས་བཅས་པས། །ཁུ་བྱུག་སྐད་ལྟར་སྙན་པའི་སྒྲས། །ནམ་མཁའི་ཁམས་ཀྱི་མཐའ་ཀླས་<line/>
པ༑ ༑ཁམས་གསུམ་སྙིང་པོའི་དབུས་སུ་ནི། །རླུང་གི་ནམ་མཁའ་ལྟར་དག་པས། །སེམས་ཉིད་རླུང་བཞིན་ནམ་མཁར་བརྗོད། །རླུང་གིས་དཀྱིལ་འཁོར་དབུས་གནས་པར། །ཟླ་<line/>
བའི་དཀྱིལ་འཁོར་བསམ་པར་བྱ། །དེ་ཡི་དབུས་སུ་རབ་མཛེས་པའི། །ཨཱ་ལི་ས་བོན་འོད་དང་བཅས། །ལས་ཀྱི་ས་བོན་མདོག་ཏུ་ནི། །མཉམ་པར་གཞག་པས་བསྒོམ་པར་བྱ། །འབྱིན་<line/>
དང་སྡུད་ཅིང་གཅོད་མཛད་མ། །ཨཱ་ལིའི་ས་བོན་རབ་ཏུ་གྲགས། །ཇི་ལྟར་སྡེ་ཚན་གསུམ་པ་ཡི། །ཡི་གེ་གསུམ་པ་བཟུང་བྱས་ཏེ། །གློ་རུ་དབྱུག་པ་རྡོ་རྗེ་དང༌། །འོག་པག་གིས་ནི་དཀྲི་<line/>
བར་བྱེ། །འདི་ལྟར་རྣལ་འབྱོར་མཆོག་སྒོམ་པ། །འཁོར་བ་ཐམས་ཅད་གཅོད་པར་བྱེད། །ཕྱི་ནས་བདག་ཉིད་ལུས་པོ་ནི། །སེམས་དཔའ་ཆེན་པོ་རྡོ་རྗེ་འཛིན། །ཀུན་ནས་ཆུ་ཡིས་<line/>
</page>
<page index="34" id="152A">༄༅། །གང་བར་ནི། །ཕྱོགས་བརྒྱད་དུ་ནི་མཉམ་པར་རོ། །དེ་ཡི་དབུས་སུ་རབ་མཛེས་པའི། །པདྨ་དཀར་པོ་ཡིད་འོང་བའི། །རླུང་གི་དཀྱིལ་འཁོར་དབུས་གནས་<line/>
པར། །འྸོ་[?] མ་ཟླ་བའི་ས་བོན་འཛིན། །གདུགས་དཀར་པོ་ཡི་མངོན་པར་བཀབ། །འོད་ཟེར་འབར་བ་རྣམས་མང་པོ། །དེ་ཡིས་ས་བོན་ལས་སྐྱེས་པ། །རྡོ་རྗེ་སེམས་དཔའི་བདག་ཉིད་<line/>
ནི༑ ༑ཀུནད་དཀར་དང་ཟླ་བའི་མདོག། ཕྱག་གཉིས་པ་ལ་མཛེས་པའི་བྲང༌། །དབུ་རྒྱན་སངས་རྒྱས་ལྔ་ཡི་དངོས། །སེམས་དཔའི་སྐྱིལ་མོ་ཀྲུང་གིས་བཞུགས། །རྡོ་རྗེ་སྙིང་གར་<line/>
མཐའ་འཛིན་ཅིང༌། །གཡོན་པ་དྲིལ་བུ་དཀུ་རུ་བསྟེན། །སྒེག་ཅིང་སྤྲོ་བའི་རང་བཞིན་དང༌། །རྒྱན་རྣམས་ཀུན་ནི་རྣམ་པར་བརྒྱན། །འོད་ཟེར་འབར་བ་རྣམས་མང་པོ། །དངོས་<line/>
པོའི་ཚོན་གྱིས་བཙོ་བར་བྱ། །སངས་རྒྱས་སྤྲིན་གྱིས་རབ་རྒྱས་པའི། །རྡོ་རྗེ་རྣོན་པོའི་འོད་འཕྲོ་བ། །འཇིགས་པ་མེད་ཅིང་གནོད་མེད་པར། །དངོས་པོས་དངོས་པོ་བསྒོམ་པར་<line/>
བྱ༑ ༑བཟླས་འདོད་པ་ཡི་རྣལ་འབྱོར་པས། །སྤྲོ་བའི་སེམས་ཀྱིས་མཉམ་པར་བསྒོམ། །དབུས་སུ་མཆོག་གི་ས་བོན་དང༌། །ཕྱག་འཚལ་ཨཱ་ལིར་མཐར་བཞག་པ། །ཡི་གེ་དྲུག་<line/>
པའི་སྔགས་ཆེན་པོ། །སངས་རྒྱས་ཀུན་གྱིས་གསུངས་པའོ། །ཟློས་དང་བསམ་གཏན་རྣལ་འབྱོར་པས། །རང་འདོད་ལས་ནི་མངོན་པར་འགྲུབ། །འབུམ་ཕྲག་གསུམ་དུ་བསྙེན་<line/>
</page>
<page index="35" id="152B">པ་ཡིས། །དེ་ནས་དེ་ཡི་མངོན་དུ་འགྲུབ། །དེ་ནས་ཀུན་གྱི་སྙིང་པོ་ནི། །སྐྱེ་དང་འཇིག་དང་རྣམ་བྲལ་བ། །གཉིས་མེད་ཡེ་ཤེས་རྣལ་འབྱོར་པས། །འདོད་བཞིན་ཡེ་ཤེས་གནས་རྙེད་པའོ།།<line/>
རྡོ་རྗེ་དྲིལ་བུ་དེ་ཉིད་དང༌། །ཡེ་ཤེས་སྐུ་ནི་གཉིས་ཀྱི་གཟུགས། །རྡོ་རྗེ་གཡས་བརྐྱང་གནས་ནས་ནི། །དྲིལ་བུ་མནན་པའི་རྐང་པས་མནན། །པདྨ་རྡོ་རྗེ་སྦྱར་བྱས་ནས། །ཕྱག་རྒྱ་འཆིང་<line/>
བར་མཆོག་ཏུ་བརྩོན། །དྲིལ་བུ་ལག་གཉིས་ཀྱིས་མགྲིན་པར། །རྡོ་རྗེ་གཅིག་གིས་ནུ་མར་རེག། གཡོན་པས་གཞུང་ཚིགས་མཐའ་རུ་འོ། །ཚེམས་ཀྱིས་མ་མཆུ་བཙིར་མཛད་<line/>
ཅིང༌། །གཉིས་ཀྱི་སེམས་ཀྱིས་མཆོག་བརྩོན་པར། །དངོས་པོས་དངོས་པོ་བསྒོམ་པར་བྱ། །སྟེང་དང་འོག་དང་དབུས་གཉིས་དང༌། །ནམ་མཁའི་དབྱིངས་ཀྱི་མཐའ་ཀླས་པར། །<line/>
ཐམས་ཅད་སྟོང་པའི་དེ་ཉིད་ནི། །སེམས་ཀྱིས་རབ་ཏུ་སྦྱང་པར་བྱ། །མཐར་ནི་སྒྲོལ་མའི་རྣམ་པ་འོ། །དབུས་སུ་ཨཱ་ལི་ས་བོན་ནི། །འབར་བའི་ཕྲེང་བ་རབ་ཏུ་འཕྲོ། །ཁམས་གསུམ་<line/>
ཀུན་གྱི་ཆ་དང་བཅས། །ཕྱིས་ནི་གཟུགས་ཉིད་ཡོངས་རྫོགས་པ། །གཉིས་ཀ་ཡིད་འོང་གཟུགས་མཛེས་པའོ། །དབྱིག་པ་རྡོ་རྗེ་འཇམ་པའི་མགོན། །འོད་དཔག་ཤེས་རབ་ཀྱི་ནི་<line/>
བཞི། །རྡོ་རྗེ་དྲིལ་བུ་རབ་སྦྱོར་བས། །མཆོག་གི་གོ་འཕང་བསྒྲུབ་བར་བྱ། །རྡོ་རྗེ་གསང་བས་མཚན་ནས་ནི། །གཉིས་ཀ་འཁྱུད་ནས་བཟླས་པར་བྱ། །ཕྱག་འཚལ་བསྲེག་པ་མཐར་<line/>
</page>
<page index="36" id="153A">༄༅། །བཞག་ནས། །དབུས་སུ་ཨཱ་ལིའི་ས་བོན་ནི། །རྟག་པ་མཆོག་ཏུ་ཕྲ་བ་ཉིད། །བདེ་བའི་སེམས་ཀྱིས་བསྒྲུབ་པར་བྱ། །ཡིད་ཀྱི་མཆོད་པའི་ཆོ་ག་ཡིས། །<line/>
ཀུན་ནས་ཡིད་ཀྱིས་བསྒྲུབ་པར་བྱ། །ཤེས་རབ་རྡོ་རྗེ་ཡང་དག་པར་སྦྱོར་བའི་ལེའུ་རྫོགས་སོ།། །།དེ་ནས་ཐམས་ཅད་སྙིང་པོ་ནི། །མཆོག་གི་གཙོ་བོས་བསྡུས་<line/>
པ་འོ༑ ༑སྦྱོར་བའི་རྒྱུད་ཀྱི་རྗེས་འབྲངས་ནས། །གུས་པ་ཡིས་ནི་གཟུང་བར་བྱ། །ཤེལ་གྱི་རྣམ་པའི་སེམས་ཀྱིས་ནི། །དག་པའི་དངོས་པོར་བཟའ་བར་བྱ། །སྔོན་གྱི་མཚན་ཉིད་དང་ལྡན་<line/>
པ༑ ༑དག་པའི་ངོ་བོར་བསྒོམ་པ་ཉིད། །དེ་ནས་རྟོག་པ་མི་རྟོག་པ། །བཟའ་དང་བཟའ་མིན་མཉམ་པ་ཉིད། །བཏུང་དང་མི་བཏུང་རང་འདོད་དུའོ། །འཁོར་བའི་ཕ་རོལ་རྒལ་འདོད་<line/>
པས༑ ༑སྔོན་དུ་དབང་བསྐུར་དཔའ་བོ་རྣམས། །འབད་པས་བརྟུལ་ཞུགས་གཟུང་བར་བྱ། །རིམ་པ་བཞིན་དུ་ཟླ་བ་ལ། །ཉི་མ་འམ་ནི་ལོ་དུས་སུ། །བརྟུལ་ཞུགས་མཚན་ཉིད་<line/>
བཞི་པའོ༑ ༑ཡོན་ཏན་དེ་ཡི་ཡོངས་སུ་བཟའ། །བཅོ་ལྔ་དང་ནི་བཅུ་བཞི་དང༌། །ཁྱད་པར་དུ་ནི་ཚེས་བརྒྱད་ལའོ། །བརྟུལ་ཞུགས་རིམ་པ་འདི་ཉིད་ནི། །ནན་ཏན་གྱིས་ནི་གཏོར་<line/>
མ་སྦྱིན༑ ༑དེ་ཡི་ལས་རྣམས་ཐམས་ཅད་ནི། །ཡེ་ཤེས་དེ་ཉིད་འབྲས་བུ་སོགས། །དེ་ལྟར་བདེན་པའི་སྔགས་ཀུན་གྱིས། །འགྲུབ་པར་འདི་ལ་ཐེ་ཚོམ་མེད། །བཟའ་སོགས་<line/>
</page>
<page index="37" id="153B">སྟོན་མོའི་རྣལ་འབྱོར་པས། །ཟླ་བ་ཐ་མའི་ཉི་མ་བཟུང༌། །རང་འདོད་ཆོས་ནི་རབ་བརྟགས་ན། །ཐམས་ཅད་སྔགས་ནི་འགྲུབ་པར་འགྱུར། །བརྟུལ་ཞུགས་ལྡན་པ་ཉིན་རེ་འམ། །གལ་ཏེ་<line/>
མ་འབྱོར་པ་ན་ཡང༌། །དབྱར་ཟླ་འབྲིང་པོའི་ཐ་མ་ནི། །ལོ་ཡི་ཉི་མ་གཟུང་བར་བྱ། །མཚན་ཉིད་ཇི་ལྟར་གསུངས་པ་བཞིན། །སྐྱོན་མེད་སྔགས་ཀྱིས་སྦྱིན་བྱས་ནས། །དེ་ཡིས་དུས་རྣམས་<line/>
ཐམས་ཅད་དུ། །དཔལ་དང་ཕུན་ཚོགས་བདུན་ན་གནས། །རྣལ་འབྱོར་ཆོས་སོགས་ལ་དགའ་བས། །གཉིས་མེད་གྲོགས་མཆོག་རབ་ལྡན་པས། །དེ་ཡིས་ཆོས་ལ་བསྟེན་ནས་ནི།།<line/>
མཆོག་གི་གོ་འཕང་བསྒྲུབ་པར་བྱ། །སྟོང་ཉིད་ཀྱིས་ནི་གཟུགས་འཇིག་ཅིང༌། །བླངས་པའི་ཆོས་རྣམས་ཟད་པར་བྱེད། །ཐམས་ཅད་སྡོམ་པ་ནམ་མཁའ་ནི། །ཤིན་ཏུ་མཉམ་པར་<line/>
གཞག་པས་བསམ། །ཐམས་ཅད་ནམ་མཁའི་གནས་སུ་ནི། །འོ་མ་ཟླ་བའི་ས་བོན་བསམ། །འོད་ཟེར་འབར་བ་མང་པོ་ནི། །དཀར་དང་ཀུནད་ཟླ་བའི་མདོག། ཨཱ་ལིའི་ས་བོན་མཆོག་<line/>
གཙོ་བོ། །དབུགས་མི་གཡོ་པས་བསྒོམ་པར་བྱ། །སྐད་ཅིག་རྣམ་པར་སྦྱོར་བ་ཡིས། །ཡེ་ཤེས་མཁའ་འགྲོ་བདག་ཉིད་ནི། །ཞལ་གསུམ་ཕྱག་ནི་དྲུག་པ་ཉིད། །ཁ་དོག་སྔོན་པོ་མཉམ་<line/>
པའི་འོད། །སེམས་དཔའི་སྐྱིལ་མོ་ཀྲུང་གིས་བཞུགས། །ཉི་མའི་དཀྱིལ་འཁོར་གྱིས་བརྒྱན་པ། །སྟེང་དུ་རྡོ་རྗེ་ཅོད་པན་དང༌། །སངས་རྒྱས་ལྔ་ཡིས་དབུ་ལ་བརྒྱན། །དགོད་དང་ཁྲོ་དང་<line/>
</page>
<page index="38" id="154A">༄༅། །སྒེག་པ་དང༌། །སྤྱན་གསུམ་གྱིས་ནི་རྣམ་པར་བརྒྱན། །སྨད་གཡོགས་གླང་ཆེན་པགས་པ་དང༌། །མི་ཡི་པགས་པ་རབ་ཏུ་གསོལ། །མི་ཡི་ཡན་ལག་<line/>
ལྔ་རུས་པའི། །རྒྱན་ཀུན་གྱིས་ནི་རབ་ཏུ་བརྒྱན། །སྐྲ་ཡི་རྩེ་མོ་རབ་འཇམ་ཞིང༌། །མེ་འབར་བ་དང་མཉམ་པའི་འོད། །དང་པོའི་ཕྱག་ན་ཁ་ཊྭཱཾ་ག། གཉིས་པ་ན་ནི་དགྲ་སྟ་བསྣམས།།<line/>
གསུམ་པ་ན་ནི་རྡོ་རྗེ་འོ། །གཡོན་པ་སྡིགས་མཛུབ་ཞགས་པ་དང༌། །གཉིས་པ་ཐོད་པ་ཁྲག་གིས་བཀང༌། །རལ་གྲིའི་ཕྱག་ནི་སྟེང་དུ་འོ། །རྡོ་རྗེ་འོད་ཟེར་དྲི་མ་མེད། །སངས་རྒྱས་སྤྲིན་<line/>
ལྟར་རབ་འཕྲོ་བ། །ས་ཡི་དབུས་སུ་རྣམ་རོལ་བར། །དངོས་པོས་དངོས་པོ་བསྒོམ་པར་བྱ། །འུག་པ་ལྕེ་སྤྱང་སེང་གེ་དང༌། །སྟག་མོ་ཕྱོགས་སུ་རྣམ་པར་བསྒོམ། །བྱ་རོག་ཅེ་སྦྱང་བྱ་<line/>
རྒོད་དང༌། །ཙ་ལི་ཀ་ནི་མཚམས་སུ་དགོད། །འཇིགས་པའི་སྒྲ་སྒྲོགས་མཆེ་བ་གཙིགས། །ཧ་ཧཱུཾ་རྣམ་པར་འཇིགས་པར་བྱེད། །འདི་ལྟར་མཁའ་འགྲོ་རྒྱལ་དབང་མ། །བདག་<line/>
ཉིད་སེམས་ཀྱིས་བསྒོམ་པར་བྱ། །རང་གི་དབུགས་ལས་ཕྱུང་ནས་ནི། །གཟུགས་བརྙན་ལ་སོགས་དགོད་པར་བྱ། །རྣལ་འབྱོར་པ་ཡིས་བྲིས་སྐུ་སོགས། །དེ་ཡི་གནས་སུ་ཀུན་<line/>
ཏུ་བསམ། །འདོད་དང་གྲོལ་བའི་གོ་འཕང་གནས། །གཉིས་མེད་གཏོར་མའི་ལྷ་ཉིད་ཡིན། །སྦྱོར་བའི་སྒོ་ནས་སྒྲུབ་པ་པོས། །འདི་ཡི་མཆོད་པའི་ཆོ་ག་བཤད། །བཟའ་དང་<line/>
</page>
<page index="39" id="154B">སྟོན་མོ་དེ་ཉིད་དང༌། །གསང་བའི་མཆོད་པས་རབ་ཏུ་མཆོད། །སྙིང་གའི་དཀྱིལ་འཁོར་དབུས་གནས་པར། །སེམས་ཀྱིས་ཧཱུཾ་གི་ས་བོན་ལས། །དེ་ཡི་གཟུགས་ལ་སོགས་བསྐྱེད་པ། །རྡོ་རྗེ་<line/>
སེམས་དཔའི་བདག་ཉིད་དགོད། །བཟའ་བ་ལ་སོགས་ཁྱད་པར་ཉིད། །དག་པའི་དངོས་པོར་བསྒོམས་ནས་ནི། །སྒྲུབ་པ་ཤིན་ཏུ་མཉམ་གཞག་པས། །ཡུད་ཙམ་གྱིས་ནི་སྦྱོར་བ་<line/>
ཡིས། །ཨོཾ་ཧ་ཧོ་ཧྲཱིཿསྭཱཧཱ། ཨོཾ་གྱིས་འབར་བར་བསམ་པ་དང༌། །ཧ་ཡི་རྣམ་པས་སོ་སོར་རྟོགས། །ས་བོན་ཧོ་ཡིས་སྣང་བར་བྱས། །ཧྲཱིཿཡི་རྣམ་པས་དྲི་མ་སྦྱོང༌། །ལུས་ཀྱིས་ལྷ་ཉིད་ཚིམ་<line/>
པའི་ཕྱིར། །ཨ་ཡི་རྣམ་པས་རྟོགས་པར་བྱ། །ས་བོན་ལྔ་ཡིས་ལྷ་ཉིད་ནི། །སངས་རྒྱས་ལྔ་ཉིད་མངོན་པར་ཐིམ། །ཨོཾ་ཛཾ་གྷྲཾ་ཏྲཱཾ་ཧཱུཾ་ཨ་སྭཱཧཱ། བཟའ་བ་ལ་སོགས་ཁྱད་པར་ཉིད། །སྔགས་<line/>
འདི་ཡིས་ནི་གཟུང་བར་བྱ། །ཨོཾ་གྱིས་རྣམ་པས་ལུས་དང་ནི། །ཛཾ་གྱིས་རྣམ་པར་བཟུང་བ་དང༌། །གྷྲཾ་གྱིས་རྣམ་པར་ལྟོ་བ་དང༌། །ཏྲཱཾ་གིས་རྣམ་པར་དྲི་མེད་ལུས། །ཧཱུཾ་གི་རྣམ་པས་སྤྱད་པར་བྱ།།<line/>
སེམས་ཀྱིས་སྙིང་གར་ཡི་གེ་ཨ། །དེ་ཉིད་རྟག་ཏུ་མཆོད་བྱས་ན། །རྣལ་འབྱོར་པ་ཡིས་སྡིག་སྦྱང་བྱ། །དྲི་དང་མར་མེ་མེ་ཏོག་དང༌། །ལྷ་བཤོས་དང་ནི་གཏོར་མ་ཡིས། །གླུ་ཡི་དུས་<line/>
སུ་དབྱངས་སྙན་དང༌། །པི་ཝང་གླིང་བུ་ལ་སོགས་སྦྱར། །རྟག་ཏུ་དེ་དག་གེས་མཆོད་ཅིང༌། །རྡོ་རྗེ་སེམས་དཔའ་བདག་ཉིད་བརྗོད། །འགྲོ་དང་ཉལ་དང་འདུག་པ་དང༌། །འཆག་<line/>
</page>
<page index="40" id="155A">༄༅། །དང་ཐམས་ཅད་དུས་ཉིད་དུ། །རྟག་ཏུ་སེམས་ཤིང་སེམས་དཔའ་ཡིས། །རྡོ་རྗེ་སེམས་དཔའ་བསམ་པར་བྱ། །ཨོཾ་ཨ་མུ་ཧཱུཾ་སྭཱཧཱ། ཡེ་ཤེས་གཟུགས་བརྙན་<line/>
སྦྱོར་བ་ཡིས། །ས་བོན་འདི་ནི་བཟླས་བྱས་ན། །སྡིག་པ་ཐམས་ཅད་ཐག་བསྲིངས་ཤིང༌། །རང་འདོད་ལས་ནི་འགྲུབ་པར་འགྱུར། །འབྱུང་བ་ལྔ་ལས་གྱུར་པའི་སྡིག །གང་གིས་<line/>
གསང་བ་དབྱེ་བྱས་པའང༌། །རྟག་ཏུ་བསྒོམ་ཤིང་བཟླས་བྱས་ན། །སྡིག་པ་ཀུན་ལས་གྲོལ་བར་འགྱུར། །ཨོཾ་ཀ་ར་ཀ་ར་པྲཛྙཱ་མཧཱ་ཏཱིཀྵ་པཉྩ་ཨོཾ་བུདྡྷེ་ཧ། ཨོཾ་ཀྲོ་དྷ་ཧཱུཾ་ཧཱུཾ་ཧཱུཾ། ཨ་ཨ་ཨ་<line/>
མུ་མུ་མུ་སྭཱཧཱ། སྔགས་ཆེན་པོ་ཡི་ས་བོན་འདི། །སངས་རྒྱས་སེམས་ནི་མདོར་བསྡུས་པའོ། །སྐྱོན་མེད་སྦྱོར་བའི་སྒྲུབ་པ་པོས། །ཐམས་ཅད་ལྡན་པའི་ས་བོན་ནི། །མཚན་མོ་ཡི་<line/>
ནི་མཐའ་ཉིད་དང༌། །དང་པོར་རོ་ཧི་ཏ་དུས་ལ། །ཉ་ཕྱིས་སྣོད་དུ་ཆུ་དང་ནི། །མ་ག་དྷ་ནི་སྲང་གཉིས་ཉིད། །ཀུན་ནས་ཟླ་བའི་དཀྱིལ་འཁོར་བསམ། །བདུད་རྩིའི་དབུས་སུ་ཡང་དག་<line/>
ལྡན། །བདུད་རྩི་བསམ་པའི་ཐབས་ཀྱིས་ནི། །ཤིན་ཏུ་མཉམ་གཞག་རྣལ་འབྱོར་པས། །ལན་བདུན་མངོན་པར་སྔགས་བྱས་པའི། །དེ་ཡི་ཆུ་ནི་བཏུང་བྱས་ན། །སྡིག་པ་ཐམས་<line/>
ཅད་འཇིག་པ་དང༌། །ཡེ་ཤེས་བདུད་རྩི་ཡེ་ཤེས་སྐུ། །ཡིད་གཞུངས་ཤེས་རབ་རྣོ་བ་དང༌། །རླུང་དང་གཟི་བརྗིད་དཔལ་འཕེལ་ཞིང༌། །ཀུན་ནས་སྐལ་ལྡན་དག་དང་ནི། །<line/>
</page>
<page index="41" id="155B">ཐོས་དང་ཤེས་རབ་ནོར་དང་ནི། །རླུང་མཁྲིས་དུག་དང་བད་ཀན་དང༌། །འདུས་དང་གློ་སོགས་ཀྱིས་གཟེར་དང༌། །མིག་དང་ཡན་ལག་གཟེར་བ་ནི། །ཆུ་འདི་ཡིས་ནི་ནད་ཀུན་འཕྲོག། ཨོཾ་ར་<line/>
ཏ་ཨ་བརྟ་ནི། སརྦ་པཱ་པཾ་ཧ་རནྟུ་མཾ་ཧཱུཾ། པི་ཀྲྀ་ཏ་ཀྲོ་དྷ་ཧཱུཾ་ཕཊ་སྭཱཧཱ། འདི་ཡི་སྔགས་ནི་སྔགས་ཆེན་པོ། །སྲུང་བ་ཀུན་གྱི་བླ་ན་མེད། །སྔོན་གྱི་དུས་སུ་བཞག་བྱས་ནས། །རྣལ་འབྱོར་ལུས་ནི་<line/>
སྲུང་བ་འོ། །ལན་བདུན་མངོན་པར་བསྔགས་བྱས་ལ། །གནས་ལྔ་རུ་ནི་ལན་གསུམ་མོ། །སངས་རྒྱས་ལྔ་ནི་མངོན་བསམས་ནས། །སྤྱི་བོའི་སྟེང་དུ་བསྐུར་བྱས་ནས། །རྒྱལ་པོ་སེང་<line/>
གེ་དགྲ་སོགས་དང༌། །རྐུན་མོ་དང་ནི་མེ་དང་ཆུ། །རླུང་དང་མཁྲིས་པ་ལ་སོགས་ནད། །འཇིགས་བྱེད་འཇིགས་པ་འཇོམས་པར་བྱེད། །ཨོཾ་བི་མོ་ཧ་ནི་སཾ་མོ་ཧ་ནི། སརྦ་པྲི་ཡེ་ཏི་ཧཱུཾ་ཧཱུཾ་<line/>
ཧཱུཾ་སྭཱཧཱ། འདི་ཡི་སྔགས་ནི་སྔགས་ཆེན་པོས། །འགྲོ་ཀུན་རྨོངས་པར་བྱེད་པར་གསུངས། །མི་བྱམས་པ་སྐྱེད་བྱེད་ཅིང༌། །ཀུན་ནས་མཛའ་བར་གྱུར་པ་འོ། །ལག་པ་གཡོན་<line/>
པ་ཡི་ནི་ཆུ། །སྔ་དྲོའི་དུས་སུ་ཁ་བཀྲུས་ནས། །རྣལ་འབྱོར་པ་ནི་གྲུབ་འདོད་པ། །དགོས་པ་ཐམས་ཅད་འགྲུབ་པར་འགྱུར། །དེ་ནས་སྦྱོར་བ་མཆོག་ཏུ་བཤད། །སྙིང་པོ་ལས་ནི་<line/>
སྙིང་པོ་མཆོག། རྡོ་རྗེ་ལ་སོགས་སྒོམ་པར་བྱ། །གཉིས་སུ་མེད་པར་མཉམ་པར་འདྲེས། །ཡན་ལག་འདི་ཡིས་ཐ་དད་སྒོམ། །དུག་མེད་པ་ཡང་དུག་གིས་བསྣུན། །ཤིན་ཏུ་<line/>
</page>
<page index="42" id="156A">༄༅། །མི་བཟད་རྨོངས་པ་ཡིས། །རྨོངས་པ་རྣལ་འབྱོར་བདག་ཉིད་འཇིགས། །འབད་པས་ཆོས་ཀྱི་ཐབས་ཀྱིས་ནི། །དག་པའི་ལུས་ནི་རྣམ་དག་བྱེད། དག་པའི་སྒྲོན་<line/>
མ་བལྟས་པ་ཡིས། །ཉོན་མོངས་ལ་སོགས་མུན་པ་འཇོམས། །ནམ་མཁའི་རྡོ་རྗེ་རྡོ་རྗེ་ལ། །སེམས་དང་སེམས་ནི་རྣམ་པར་ཐིམ། །གཅིག་སོགས་དངོས་པོ་སྒོམ་པ་ནི། །འདི་ཡི་<line/>
རྣལ་འབྱོར་མཚན་ཉིད་དོ། །མེ་ཡི་ལྷག་མ་སོགས་ལྷག་པ། །དབུས་དང་དབུས་སུ་རྣམ་པར་འཚེར། །དེ་ཡི་འོད་ཀྱིས་ནམ་མཁའི་ཁམས། །ཤིན་ཏུ་མཉམ་པར་གཞག་པས་<line/>
བལྟ། །ས་བོན་འདི་ཡི་མྱུ་གུ་ལས། །ཨཱ་ལི་ཀཱ་ལི་རྣམ་པར་འབྱུང༌། །ས་བོན་ས་བོན་རབ་འཕྲོ་བ། །ནམ་མཁའི་ཁམས་སུ་ཡང་དག་གནས། །ཉི་མའི་དཀྱིལ་འཁོར་དབུས་<line/>
གནས་པའི། །རོ་ལངས་མ་ཡི་དབུས་སུ་བསམ། །པདྨའི་གདན་ལ་རྣམ་པར་བཞུགས། །གདུགས་དཀར་པོ་ཡིས་མངོན་པར་གཡོགས། །ཕྱག་གཉིས་སེམས་དཔའི་<line/>
སྐྱིལ་མོ་ཀྲུང༌། །ཁ་དོག་དམར་པོ་འོད་མཉམ་པ། །ལྕགས་ཀྱུ་ཞགས་པ་སྡིགས་མཛུབ་དང༌། །སྤྱན་གསུམ་གྱིས་ནི་རྣམ་པར་བརྒྱན། །སྒེག་པའི་ཉམས་ཀྱིས་བལྟ་བ་དང༌།།<line/>
ན་བཟའ་དམར་པོ་མངོན་པར་གཡོགས། །མཆོག་གི་སེམས་དང་སེམས་པ་ལ། །བདུད་རྩིའི་ཡི་གེ་རྣམ་པར་བསམ། །ལྕགས་ཀྱུའི་རྩེ་མོར་ཡི་གེ་ཀྵུཾ། །བཟླས་ཤིང་འདི་<line/>
</page>
<page index="43" id="156B">ཡིས་དྲང་བར་བྱ། །གཟུགས་བརྙན་གྱིས་ནི་ཡིད་བསྐྱོད་ཅིང༌། །རང་གི་དབུགས་ཀྱིས་དགས་པར་བྱ། །ཨོཾ་རཱ་ག་ར་རཱ་ག་ཏ་བྷ་ཏི་ཧཱུཾ་ཀྵུཾ་སྭཱཧཱ། ལྕགས་ཀྱུའི་སྔགས་དང་ཕྱག་རྒྱ་ཡིས། །<line/>
རྣལ་འབྱོར་པ་ཡིས་འདོད་བཞིན་དྲང༌། །རྨོངས་ཆེན་ཤིན་ཏུ་རྨོངས་པ་ནི། །མཉམ་པར་གཞག་ནས་རབ་ཏུ་བསྒྲུབ། །གདན་བཞི་པ་ཡི་རྒྱུད་ཀྱིས་ནི། །སྦྱོར་བའི་གདན་གྱིས་གསུམ་པ་<line/>
ལས། །གྲུབ་པའི་སྙིང་པོ་བསྡུས་པ་ནི། །མདོར་བསྡུས་ནས་ནི་བསྡུས་པ་འོ། །དེ་ནས་ཡེ་ཤེས་ལུས་ལ་ནི། །ཤིན་ཏུ་མཉམ་གཞག་རྣལ་འབྱོར་པས། །བཟའ་དང་བཟའ་བའི་<line/>
བསམ་པ་ཡིས། །སྦྱང་དང་རྟོགས་པ་སྤྱན་པར་བྱ། །དངོས་པོ་རྨད་པ་མ་ཡིན་ཞིང༌། །གང་ཡང་བརྟག་པར་མི་བྱ་འོ། །མཐོ་དང་དམའ་བའི་རིགས་ལ་སོགས། །མཉམ་ཉིད་ལྷ་ནི་<line/>
ལྔ་པ་འོ། །གང་ཞིག་སྐྱེ་བ་པོ་སོགས་པ། །སེམས་ཀྱིས་གནོད་པར་མི་བྱ་འོ། །གལ་ཏེ་གནོད་པ་བྱེད་སེམས་ན། །རྣལ་འབྱོར་སྡོམ་པ་རིང་བར་འགྱུར། །གང་ཞིག་ཆེ་དང་ཕྲ་བ་ཡི།།<line/>
གཞན་རྫས་རང་གིར་བྱེད་པ་ཡི། །རྐུ་བའི་སེམས་ནི་མི་བྱ་འོ། །རྣལ་འབྱོར་སྡོམ་པ་རིང་བ་ཉིད། །རྫུན་དང་ཚིག་རྩུབ་ཕྲ་མ་དང༌། །འཁྱལ་པའི་ངག་ནི་རིང་དུ་སྤང༌། །གཞན་<line/>
གྱི་སེམས་ལ་གནོད་བྱས་པས། །རྣལ་འབྱོར་སྡོམ་པ་རིང་བ་ཉིད། །དོན་དང་ལིང་ག་རབ་སྦྱོར་བས། །སྦྱོར་བའི་ཆོས་ཀྱི་སྙིང་པོ་ཉིད། །རྨོངས་པས་ལོག་དཀྲིས་ངག་སོགས་<line/>
</page>
<page index="44" id="157A">༄༅། །ཀྱིས། །དེ་ཡི་རབ་སྦྱོར་སྨོད་པ་ཉིད། །ལེགས་པར་བྱས་པའི་ལས་ཀྱིས་ནི། །བདེ་བ་བསྐྱེད་པའི་ལུས་ཀྱིས་ནི། །སེམས་ཅན་བདེ་བ་ལྷུར་ལེན་པས། །<line/>
ཐེག་པ་ཆེ་ལ་ལེགས་པར་བསླབས། །གལ་ཏེ་སེམས་ཅན་གནོད་སོགས་པའི། །མི་དགའ་བ་ཡི་ཚིག་མི་སྨྲ། །སྡིག་པའི་ལས་ནི་མི་བྱ་ཞིང༌། །རྣལ་འབྱོར་གཙུག་ལག་མི་<line/>
སྨད་དོ། །རྣལ་འབྱོར་འདོད་དགའ་མ་ཡིན་ཞིང༌། །རྨོངས་པས་རྒྱགས་བར་མི་བྱ་འོ། །ཕྱག་རྒྱ་འཆིང་བར་རབ་སྦྱོར་བར། །རང་འདོད་ཀྱིས་ནི་བསྟེན་པར་བྱ། །བསྟེན་ཅིང་བསྟེན་<line/>
པའི་རབ་སྦྱོར་བས། །ལྷ་ཉིད་ཚིམ་ཞིང་བསྒྲུབ་པར་བྱ། །སེམས་ཅན་དོན་གྱི་ངོ་བོ་ཡིས། །སེམས་ཅན་བདེ་བས་ཕན་འདོགས་བྱེད། །ཐེག་པ་ཆེན་པོའི་འབྲས་བུ་ཆེ། །འདི་ཡི་<line/>
ལམ་གྱིས་བསྟེན་པར་བྱ། །གང་དང་གང་དུ་རབ་སྦྱོར་བས། །དེ་དང་དེར་ནི་ཕན་པས་བདེ། །སེམས་ཅན་སྡོམ་པ་ལ་སོགས་པས། །དེ་ཡི་སེམས་ནི་གནོད་མི་བྱ། །འཁོར་པར་<line/>
སྐྱེས་པའི་དུས་ན་ནི། །ཐབས་དང་ཤེས་རབ་ཡང་དག་ལྡན། །དངོས་པོ་དངོས་མེད་བྱེད་པ་དང༌། །སེམས་ཅན་དོན་ནི་ཨཱ་ལིར་བསྒྱུར། །ཕྱག་རྒྱ་བཞི་དང་ལྡན་པའི་རྒྱ། །གསང་<line/>
བའི་གསང་བ་བཅིངས་པ་ཡིས། །དེ་ཡིས་དབུས་སུ་བདུད་རྩི་ནི། །སྐྱེ་ཞིང་མྱུ་གུ་འབྱུང་བའོ། །འདབ་མ་གསུམ་དང་ཀུན་ལྡན་པའི། །ཨཱ་ལི་མཆོག་ནི་མཐའ་མེད་དོ། །གཞན་<line/>
</page>
<page index="45" id="157B">ཡང་བདུད་རྩི་མཆོག་ཉིད་ནི། །ཕྱི་རོལ་ཀུན་གྱི་སྙིང་པོ་ཉིད། །བདུད་རྩི་ཡིད་འོང་སྐལ་ལྡན་ཞིང༌། །སེམས་ཅན་ལ་ནི་སྙན་པར་སྟོན། །སངས་རྒྱས་ལྔ་ཡི་ཀུན་གྱི་ལུས། །བཙོམ་གསེར་<line/>
ལྟར་འབར་བའོ། །ཅོད་པན་བཅིངས་ཤིང་འཕྱར་བ་དང༌། །ཕྱག་བཞི་ཡིས་ནི་རྣམ་པར་སྤྲས། །དགོད་དང་སྒེག་པའི་ཉམས་དང་ནི། །རྒྱན་ཀུན་གྱིས་ནི་རྣམ་པར་བརྒྱན། །སྟེང་དུ་རྡོ་རྗེ་<line/>
ལྕགས་ཀྱུ་དང༌། །གཉིས་པ་རྡོ་རྗེ་ཞགས་པ་འོ། །གཡོན་པ་རྡོ་རྗེ་དྲིལ་བུ་དང༌། །གསུམ་པ་ལྕགས་སྒྲོགས་འཆིང་བ་ཡིས། །ཕྱག་བཞི་པོ་ཡི་ཕྱག་རྒྱ་ནི། །གསང་བ་གསང་སོགས་འཆིང་<line/>
བ་དང༌། །ལུས་དང་ཁ་དོག་འབར་བ་རུ། །སྣང་བ་མཐའ་ཡས་མཉམ་པར་གཞག། ཧ་ཡི་རྣམ་པའི་ས་བོན་ནི། །ཡི་གེ་མཆོག་གི་དགའ་བར་བྱེད། །ཧོ་ཡི་རྣམ་པས་ལུས་དང་ལུས། །<line/>
རྣམ་སྣང་མངའ་བདག་ལྷ་ཉིད་དོ། །སེམས་དང་སེམས་པ་བསྒོམས་པས་ནི། །ལྷ་ཉིད་དུ་ནི་ཡོངས་སུ་གྲགས། །ཐམས་ཅད་ལུས་དང་ལུས་ཅན་གྱི། །སྲོག་དང་སེམས་ནི་འཕྲོག་<line/>
པའོ༑ ༑ཧྲཱིཿ་ཡི་རྣམ་པའི་ས་བོན་ནི། །ཕྱག་ན་རྡོ་རྗེ་སྟོབས་པོ་ཆེ། །ཨོཾ་གྱི་རྣམ་པ་གསལ་བར་འགྲོ། །ཀུན་ནས་སེམས་ནི་རྟོགས་མཛད་པའོ། །ཨ་ཡི་རྣམ་པ་དེས་ཚིམ་བྱེད། །<line/>
བློ་དང་ལྡན་པས་ཡོངས་སུ་བསྟན། །བདུད་རྩི་ཆུ་ཡི་ལྷ་མོ་ནི། །དེ་ཡི་ཤེས་བྱ་རྟོགས་པ་འོ། །བདུད་རྩི་གང་གིས་མྱང་བ་ཡིས། །བདུད་རྩི་ཡི་ནི་འབྲས་བུ་ཐོབ། །དེ་བཞིན་གཤེགས་<line/>
</page>
<page index="46" id="158A">༄༅། །དགེས་ལྷ་མོ་ནི། །གཟུགས་མཛེས་མཆོག་ཏུ་ཡིད་འོང་བའོ། །སངས་རྒྱས་ཀུན་གྱི་རྣམ་པ་ཡིས། །ཕྱག་རྒྱ་བཞི་པ་བཅིང་བར་བྱ། །རྣལ་འབྱོར་པ་ནི་སྒྲུབ་<line/>
འདོད་ན། །གཉིས་ནི་གཉིས་སུ་མེད་པར་བསྒོམ། །གཉིས་ནི་དངོས་པོ་དངོས་མེད་པས། །ཡེ་ཤེས་ལྡན་པས་ཡོངས་སུ་གསལ། །ང་རྒྱལ་ཆེན་པོས་བཅིངས་བ་ནི། །སྤྲོས་པའི་<line/>
སེམས་དང་ལྡན་པས་བཅིངས། །སྒེག་དང་ཁྲོ་དང་ཚུལ་གྱིས་ནི། །ལྷ་མོ་འི་སྙིང་པོ་ཉིད་དུ་ཐིམ། །ཉི་མའི་ལག་པའི་གདན་ལ་ནི། ཟླ་བའི་ལག་པས་རེག་བྱས་ལ། །དེ་ཡིས་<line/>
འཁྱུད་ཅིང་འཁྱུད་ནས་ནི། །ལྷ་མོའི་ཡེ་ཤེས་ཉིད་དུ་ཐིམ། །ལྟོ་བའི་ཡེ་ཤེས་མེ་ཡི་ལྷ། །དེ་ཡིས་གནས་སུ་ཚིམ་པར་བྱ། །ཤེས་རབ་ཐབས་ལ་ཐིམ་པ་ཡིས། །གཉིས་མེད་<line/>
སྦྱོར་བས་ཚིམ་པར་བྱ། །ཨོཾ་ཧ་ཧོ་ཧྲཱིཿ་ཨ། ས་བོན་ཆེན་པོའི་ས་བོན་ནི། །འདི་ཡིས་ས་བོན་བསམ་པར་བྱ། །རིམ་པ་འདི་ཡིས་མཆོད་པ་ནི། །སྨན་གྱི་རྒྱུར་ནི་མ་ཡིན་ནོ། །ལྷ་<line/>
མོ་བཀྲེས་དང་སྡུག་བསྔལ་འཕྲོག །སྒེག་ཅིང་སྙན་པར་སྨྲ་བ་དང༌། །ང་རྒྱལ་མེད་པའི་ང་རྒྱལ་བྱེད། །བརྩོན་མེད་པ་ཡི་བརྩོན་འགྲུས་བཅས། །ཀུན་ནས་སྐལ་ལྡན་ལྷ་མོས་ནི། །<line/>
རྨོངས་བྱེད་འཇིགས་དང་འགུགས་པར་བྱེད། །ཡིད་མི་གཞུངས་དང་ངོ་ཚ་འཇིགས་[?]། །ལྷ་མོ་སྙན་མས་འཇོམས་པར་བྱེད། །དེ་ལྟར་ཡོན་ཏན་ལྷ་མོ་ལྡན། །ཡིད་འོང་བདུད་རྩི་<line/>
</page>
<page index="47" id="158B">སྙན་པ་མོ། །འདོད་དང་ཐར་པའི་གོ་འཕང་གནས། །གང་ཞིག་ལྷ་མོ་འདི་ཡི་ལམ། །ཆུ་[?] སྐྱར་ནེ་ཙོ་གཏམ་དང་ནི། །སྒེག་དང་གར་ནི་ལྔ་ལྡན་པའོ། །ལྷ་མིན་བརྩོན་འགྲུས་བདུན་པ་སྟེ། །དྲན་<line/>
པ་ཉམས་བྱེད་བརྒྱད་པ་འོ། །ལྷ་མོ་ཕོ་ཉ་བརྒྱད་ཀྱི་ལས། །མྱུར་དུ་སེམས་ནི་འཕྲོག་པ་འོ། །རྣལ་འབྱོར་པ་ཡི་བདག་ཉིད་སེམས། །འདོད་པའི་སེམས་ཀྱིས་རྣམ་པར་བྱེད། །ཇི་ལྟར་<line/>
གསུངས་པའི་མཚན་ཉིད་ཀྱིས། །འབད་པས་ཐང་ག་སྣ་ཚོགས་དགྲམ། །པདྨའི་གདན་ལ་བཞུགས་བ་ནི། །ཉི་མའི་དཀྱིལ་འཁོར་གྱིས་བརྒྱན་པར། །ཀུན་ནས་ཕོ་ཉ་བརྒྱད་པ་ནི།།<line/>
བུད་མེད་གཟུགས་སུ་དེ་ཡི་ཚུལ། །ཕྱོགས་ཀྱི་མདོག་དང་མདོག་ཏུའོ། །གཟུགས་མཛེས་ཡོན་ཏན་ལྡན་པ་ཡི། །དུང་ཆེན་ལ་སོགས་ལག་པ་ན། །གནས་དང་གནས་ལ་བདུད་རྩིའི་<line/>
ཆུ༑ ༑ཤ་ལྔ་ཡི་ནི་སྣོད་ལ་སོགས། །བཟའ་དང་སྟོན་མོས་ཉེ་བར་མཛེས། །དེ་ཡི་གཟུགས་བརྙན་མདུན་དུ་ནི། །མཁས་པ་ཡིས་ནི་བསྒྲུབ་པར་བྱ། །མེ་ཏོག་སྤོས་དང་དྲི་ལ་སོགས།།<line/>
གཉིས་མེད་གཏོར་མར་ཡང་དག་ལྡན། །དང་པོ་རེ་ཞིག་དམ་ཚིག་གི། ཕྱག་རྒྱལ་སོགས་བཅིང་བར་བྱ། །ཟླ་བའི་ལག་པ་རབ་བརྐྱང་ནས། །རྣམ་ཤེས་བྱེད་པར་ཀུན་ཏུ་<line/>
ལྡན། །ཨོཾ་ཧི་ལི་ཧི་ལི་ཧཱུཾ་ཕཊ། དམ་ཚིག་སྔགས་དང་ཕྱག་རྒྱ་ཡིས། །མཆོད་པའི་ལས་ལ་རབ་ཏུ་སྦྱར། །ཨོཾ་ཨ་མྲྀ་ཏ་ཀུཎྜ་ལི་ཧ་ཧོ་ཧྲཱིཿ་ཨ་སྭཱཧཱ། ཉེ་བར་སྤྱོད་པའི་སྔགས་<line/>
</page>
<page index="48" id="159A">༄༅། །དང༌། ཕྱག་རྒྱའོ། །ཉི་མའི་ལག་པའི་གདན་ལ་ནི། །ཟླ་བའི་ལག་པ་ཀུན་སྦྱར་ལ། །སྙིང་པོའི་སྙིང་དང་ཕྱག་རྒྱ་ཡིས། །རང་འདོད་ལས་ནི་རབ་ཏུ་བྱེད། །འབུམ་<line/>
ཕྲག་གཅིག་ཟློས་རྣལ་འབྱོར་པས། །སྔོན་དུ་བསྙེན་པ་ལ་སོགས་བྱ། །ཕྱིས་ནི་མེ་ལ་སོགས་པའི་ལས། །གཉིས་མེད་གཏོར་མའི་ལས་ཀྱིས་སོ། །མེ་ཐབ་ཁ་རན་གསུམ་པར་ནི། །སྣང་<line/>
བྱེད་ཤིང་ནི་རབ་སྦར་ལ། །ལྷ་མོའི་མེ་ཏོག་རྒྱས་པ་ནི། །སྦྲང་རྩིས་བསྐུ་ཞིང་སྦྱར་བྱས་ལ། །བདུད་རྩིའི་ཆུ་དང་ཀུན་ནས་བསྲེ། །གང་གི་མིང་ནས་ཡང་དག་བཟུང༌། །བརྒྱད་བརྒྱ་རུ་<line/>
ནི་བསྲེག་བྱས་ནས། །ངེས་པར་དབང་དུ་འགྱུར་བའོ། །མེ་ཡི་ལྷ་སོགས་ཐལ་བ་དང༌། །བདག་ཉིད་ཁུ་བ་ལན་ལྔ་རུ། །བདུད་རྩི་དབུས་སུ་སྦྱིན་བྱས་ན། །བདག་ཉིད་འདོད་བཞིན་<line/>
དབང་དུ་བྱེད། །སྨྱོ་བྱེད་སྦྲུལ་ནི་ལྔ་པ་དང༌། །ཨུ་ཛའི་ཤིང་ནི་ཆ་མཉམ་པ། །བདུད་རྩིར་ལྡན་པར་བྱིན་བྱས་ན། །མྱུར་དུ་སྨྱོ་བར་འགྱུར་བའོ། །ནིམ་པ་ལ་སོགས་རྩེ་མོ་ལ། །མཁས་<line/>
པ་ཡིས་ནི་བསྒྲུབ་པར་བྱ། །མེ་ཏོག་བདུག་པ་དྲི་སོགས་དང༌། །གཉིས་མེད་གཏོར་མའི་ལས་ཀྱིས་ནི། །ཨརྒ་དཀར་པོའི་རྩ་བ་ལས། །འབད་པས་མེ་ནི་རབ་ཏུ་སྦར། །པདྨོ་ཞིབ་མོ་<line/>
ཕྱེ་མ་ནི། །འོ་མ་དང་ནི་བདུད་རྩིས་བསྐུ། །བརྒྱད་བརྒྱ་རུ་སྲེག་བྱས་པ་ཡི། །ལྷག་མའི་ཐལ་བ་བགོས་པའོ། །ཙི་ཏྲ་ཀ་ཡི་རྩ་བའི་ཆུས། །ལན་བདུན་བགོས་ལ་གྲིབ་མར་བསྐམ། །མཆོད་<line/>
</page>
<page index="49" id="159B">པའི་དུས་སུ་རྣལ་འབྱོར་པས། །དེ་ཡི་ཐལ་བ་བདུད་རྩི་ཆུས། །མྱུར་བ་ཉིད་དུ་བགོས་པ་ནི། །ཁ་བ་ཀུནད་འོ་མ་རུ། །ལུས་ནི་རྨོངས་པའི་གཟུགས་དང་ནི། །ཤིན་ཏུ་རྨོངས་ཤིང་རྨོངས་པའི་དྲི། །ཕོ་<line/>
ཉ་བརྒྱད་ཀྱི་ལྷ་མོ་ནི། །སྟོབས་དང་གཟི་བརྗིད་དོན་མེད་པའོ། །རྣམ་རྟོག་རྨོངས་པའི་སེམས་ཅན་ལ། །འདི་ཡི་ལས་ཀྱིས་རབ་ཏུ་སྦྱར། །རྨོངས་པ་སྤངས་པའི་རྣལ་འབྱོར་པས། །འགྲོ་བ་མྱུར་<line/>
དུ་རྟོགས་པར་འགྱུར། །འདི་ཡི་ཕྱེ་མར་བླངས་བྱས་ལ། །ཛཱ་ཏི་མར་ཁུ་ལན་གསུམ་སྤང༌། །བདུད་རྩི་མཆོད་པའི་དུས་དུ་ནི། །ཐལ་བ་ལྷན་ཅིག་བསྲེས་བྱས་ནས། །ཐིག་ལེ་ལྕེ་ཡིས་མྱངས་པ་<line/>
ཡིས། །ཕོ་ཉ་བརྒྱད་ཀྱིས་འཛིན་པར་འགྱུར། །ཕོ་ཉའི་མཚན་མ་ཡོངས་རྫོགས་པ། །སྨྱོ་ཞིང་རྒྱགས་ཤིང་རྒྱགས་པ་འོ། །སྨྱོ་བྱེད་ཤིང་ནི་ཡང་དག་བླང༌། །འབད་པས་མེ་ནི་རབ་སྦར་ལ། །<line/>
མེ་ཏོག་སྤྲང་རྩི་བདུད་རྩིར་ལྡན། །བརྒྱ་བརྒྱ་རུ་ནི་བསྲེག་པར་བྱ། །དེ་ཡི་ཐལ་བ་བླང་ནས་ནི། །རབ་ཏུ་སྦྱོར་བ་ལ་སོགས་བྱ། །བདུད་རྩི་བསྐྱེད་པའི་གནས་སུ་ནི། །ཐལ་བ་དེ་ཡིས་<line/>
བྱུགས་བྱས་ན། །ཆུ་ཡི་མདོག་ནི་གཞན་དུ་དང༌། །དེ་ཡི་རོ་ནི་གཞན་དུ་འགྱུར། །སྦྲང་རྩི་འོ་མར་ལྡན་པ་ཡིས། །དེ་གཟུགས་སྡུ་མ་བཞིན་དུ་འགྱུར། །དེ་ཡི་ཐལ་བ་བླངས་བྱས་ལ།།<line/>
སྐུ་གསུམ་པ་ཡི་ཆ་དང་བསྲེ། །བདུད་རྩི་ཡི་ནི་ཆ་བདུན་དང༌། །མ་རུ་རྩེ་ཡི་ཆ་བརྒྱད་ནི། །མཆོད་པའི་དུས་སུ་ཆང་ལ་ནི། །དེ་ཡི་ཐལ་བ་བླུགས་བྱས་ན། །གང་ལ་བྱིན་པ་ཙམ་<line/>
</page>
<page index="50" id="160A">༄༅། །གྱིས་ན། །བདུད་རྩི་ཀུན་ནས་རང་འདོད་རིག། གང་དང་གང་གི་ལམ་གྱིས་ནི། །དེ་དང་དེ་ཡི་རྨོངས་པ་རྣམས། །སེམས་ཅན་དོན་དུ་རྨོངས་བསལ་ཕྱིར། །རྟག་<line/>
ཏུ་ལམ་ནཾ་བསྟན་པར་བྱ། །གཞན་གྱི་དོན་ལ་བརྩོན་པར་བྱ། །རང་གི་འདོད་འདི་བསྡུས་པ་འོ། །སྨན་དང་སྔགས་ཀྱི་སྦྱོར་བ་ཡང༌། །ཤེས་རབ་སྨན་ལ་སོགས་པས་དམན། །གདན་བཞི་པ་<line/>
ཡི་རྒྱུད་ཀྱིས་ནི། །གསུམ་པ་གཏོར་མའི་ལས་ཀྱི་ནི། །དངོས་གྲུབ་སྙིང་པོ་བཏུས་པ་ནི། །དེ་ཡི་དངོས་པོ་བསྡུས་པ་འོ། །སྔགས་སྒྲུབ་པ་ཡི་དོན་དུ་ནི། །གཟུགས་བརྙན་རབ་ཏུ་སྦྱར་བར་<line/>
བྱ༑ ༑མཆོག་གི་གཟུགས་བརྙན་རབ་སྦྱར་བས། །བྱིན་གྱིས་བརླབས་ཀྱིས་རིམ་པས་བསྒྲུབ། །ཞི་དང་རྒྱས་དང་དབང་དང་ནི། །གསད་དང་བསྐྲད་དང་དབྱེ་བ་ནི། །གཟུགས་བརྙན་<line/>
གྱིས་ནི་ཐམས་ཅད་འགྲུབ། །གཟུགས་བརྙན་མཚན་ཉིད་ལྡན་པར་བྱ། །སྔོན་དུ་རས་ཀྱི་མཚན་ཉིད་དང༌། །གཉིས་པ་ཏ་ལའི་མཚན་ཉིད་དང༌། །གསུམ་པ་ཁ་དོག་རིམ་པ་དང༌། །<line/>
བཞི་པ་གཏོར་མ་སྦྱིན་སྲེག་ཉིད། །གླེང་གཞི་རང་འདོད་བསྐྱེད་ནས་ནི། །མ་ཉམས་ཁ་ཚར་ཡང་དག་ལྡན། །སྟེང་འོག་ལ་སོགས་རབ་རྒྱས་པ། །རས་ལ་ཞི་བའི་རི་མོ་བྲི། །མ་ལྷུང་བ་ཡི་ཡི་<line/>
དྭགས་གོས། །མ་ཉམས་ཁ་ཚར་བགོ་བར་བྱ། །ཚོན་གྱིས་མ་ཕོག་ཆ་ལ་ནི། །རྒྱས་པ་ཡི་ནི་མཚན་ཉིད་དོ། །ཡི་དྭགས་མོ་ཡི་དམར་པོའི་རས། །མ་ལྷུང་བར་ནི་རབ་ཏུ་སྤྱད། །ཚོན་གྱིས་<line/>
</page>
<page index="51" id="160B">མ་ཕོག་རབ་སྦྱར་བ། །དབང་ཉིད་དུ་ནི་ཡོངས་སུ་གྲགས། །ར་ནག་པོ་ཡི་པགས་པ་དང༌། །བ་ལང་རྟ་སོགས་གཞན་དག་ལ། །གནག་ཅིང་དྲག་སོགས་པ་ཡི་ལས། །མངོན་སྤྱོད་ལས་ཀྱི་མཚན་ཉིད་ངོ༌།།<line/>
དེ་ཡི་མནན་པའི་གནས་སུ་ནི། །ཐིག་གི་མཚན་ཉིད་གདབ་པར་བྱ། །ཆ་གསུམ་དུ་ནི་རབ་ཏུ་བགོ། གཅིག་ནི་འོག་ཏུ་དོར་བར་བྱ། །ཆ་གཉིས་ལྔ་པའི་སྟེང་དུ་འོ། །གསུམ་པ་གསུངས་པའི་ཐིག་<line/>
ཉིད་ནི། །ཚངས་པའི་རི་མོ་དབྱུག་པ་ནི། །ཆ་ལྔ་པ་ནི་བདུན་དུ་འོ། །ལུས་ནི་ཆ་གསུམ་ཉིད་དུ་འདོད། །ཞི་དང་ཡན་ལག་མཉམ་པ་འོ། །ཞལ་ནི་བཅུ་གཉིས་ཆ་ཉིད་དོ། །མགྲིན་པ་ལ་ནི་སོར་<line/>
བཞི་འོ། །མགོ་དང་སྐྲ་ལའང་དེ་ཉིད་དོ། །རྣ་བ་ཉིད་ཀྱང་དེ་ཡི་ཚད། །ཞལ་གྱི་ཆ་ནི་གསུམ་པ་ཉིད། །དཔྲལ་བ་ལྐོག་མ་སྣ་ཉིད་དོ། །སྨིན་མའི་མཐའ་ནི་རྣ་བའི་ལྟག། མིག་ནི་སོར་གཉིས་པ་<line/>
ཡི་ཚད། །བུག་པ་སོར་མོ་བཞི་པ་འོ། །དེ་ནི་མིག་གི་མཚན་ཉིད་དོ། །མགྲིན་པའི་མཐའ་ཡི་དབུས་སུ་ནི། །བྲང་གི་ཆ་ནི་གཉིས་ཀྱིས་མནན། །སྙིང་གའི་གནས་དང་ལྟེ་བར་ནི། །མནན་ཅིང་<line/>
ཀུན་ཏུ་མནན་པ་འོ། །ནུ་མའི་མཐར་ནི་མནན་བཅས་པ། །བྲང་དུ་ནུ་མ་གཉིས་མནན་ལ། །ལག་པ་གཉིས་ཀས་མནན་པ་ནི། །ལག་གཉིས་ཀུན་ཏུ་གནོན་པ་འོ། །སོར་བཞི་པ་དང་ལྡན་པ་<line/>
ནི༑ ༑བརླ་དང་རྫ་ངར་ཀུན་ཏུ་ལྡན།། པུས་མོ་གཉིས་ལ་སོར་བཞི་འོ། །རྐང་པའི་ཚད་ཀྱང་དེ་བཞིན་ནོ། །བཅུ་གཉིས་ཏ་ལའི་ཚད་ཀྱིས་ནི། །ལྷ་ཡི་གཟུགས་ནི་རི་མོར་དྲི། །ལྷག་པའི་སོར་མོ་<line/>
</page>
<page index="52" id="161A">༄༅། །བཞི་པོ་ནི། །ལྷ་བརྒྱད་ཀྱི་ནི་གདན་དུ་འོ། །དགུ་པ་ཡི་ནི་གདན་ཉིད་ནི། །སོར་མོ་གཉིས་སུ་བཤད་པའོ། །དབུས་ཀྱི་ཟླ་བའི་དཀྱིལ་འཁོར་ནི། །ཀུན་ནས་ན་བཟའི་<line/>
འོད་ཟེར་སོགས། །རབ་ཟབ་རྡོ་རྗེའི་ལྷ་ཉིད་ནི། །ཏ་ལ་བཅུ་གཉིས་ཀྱི་ནི་ཚད། །འོག་མའི་ཆ་དང་ཆ་སོགས་དང༌། །ཉེ་བར་མཛེས་སོགས་རེ་མོ་བྲི། །སྟེང་གི་ལྷག་པའི་ཆ་ལ་ནི། །རིགས་ནི་<line/>
ལྔ་པ་བསྟན་པའོ། །ལས་ཀྱི་མདོག་སོགས་མདོག་ཏུ་ནི། །འདོད་བཞིན་ལྷ་ཉིད་བསྒྲུབ་པར་བྱ། །གཟུགས་བརྙན་རབ་ཏུ་སྦྱོར་བ་ནི། །བཅུ་གཉིས་ཏ་ལའི་རྣམ་པའོ། །དེ་ཡི་ཏ་ལའི་ཚད་<line/>
ལ་ནི། །ཕྱག་གཉིས་ཀུན་ནས་བཀུག་པ་ནི། །སོར་མོ་གཉིས་ནི་རབ་དོར་ལ། །ཞི་བའི་ལྷ་ཡི་རྣམ་པའོ། །དེ་ཡི་ཏ་ལས་ཞལ་བཞིན་བྱ། །གསུས་ཁྱིམ་ཆེ་ཞིང་ཆེ་བ་ཉིད། །ཀུན་ནས་ཚིགས་<line/>
དང་ཚིགས་ཉིད་ནི། །སོར་མོ་གཉིས་ནི་དོར་བར་བྱ། །ཁྲོ་བོ་ཁྲོ་མོ་དབང་ཕྱུག་མ། །ཕྲན་ཕོ་བྲན་མོ་མངག་གཞུག་ནི། །དྲག་པོ་འཇིགས་སུ་རུང་བའི་གཟུགས། །ཏ་ལ་བཅུར་ནི་བྲི་བའོ། །<line/>
དཀྱིལ་འཁོར་སྒྲུབ་པར་འདོད་པ་ཡིས། །མཆོད་པའི་ལྷ་མོ་མངོན་པར་ལྡན། །རས་ཀྱི་བརྒྱད་ཀྱི་ཆ་ཉིད་ནི། །ཏ་ལའི་སྟེང་དུ་དོར་བར་བྱ། །དཀྱིལ་འཁོར་ལྷ་མོའི་རིམ་པ་ནི། །རིམ་དང་<line/>
རིམ་བཞིན་སྦྱར་བར་བྱ། །དབུས་སུ་མངའ་བདག་རྡོ་རྗེའི་ལྷ། །གཅིག་པའི་མཚན་ཉིད་རྣམ་པར་བྲི། །མགྲིན་པ་ཀོས་ཀོ་ཞབས་ཉིད་ནི། །དེ་གསུམ་རིང་ན་ཉེས་སྐྱོན་ནོ། །སྔགས་པ་<line/>
</page>
<page index="53" id="161B">ངེས་པར་བདག་ཉིད་ནི། །སྐྲོད་དང་གནས་ནི་བརླག་པའོ། །ཤངས་དང་སྙན་དང་སོར་མོ་ནི། །དེ་གསུམ་ཐུང་བའི་ཉེས་པ་ནི། །ངེས་པར་དངོས་གྲུབ་བརླག་པ་དང༌། །དེ་ཡི་དཔལ་ཡང་རིང་བ་ཉིད། །རྗེ་<line/>
ངར་ཞབས་དང་མཁུར་ཚོས་ནི། །དེ་གསུམ་སྦོམ་པ་ཉེས་པ་ཆེ། །ངས་པར་སྒྲུབ་པོའི་བདག་ཉིད་ནི། །བདུད་དང་བགེགས་དང་དཔལ་རིང་ངོ༌། །འགྲམ་པ་བྲང་དང་རྩིབས་ལོགས་ནི། །དེ་གསུམ་<line/>
དམའ་ན་སྐྱོན་ཆེ་འོ། །ཡུན་མི་རིང་བ་མྱུར་དུ་ནི། །ནོར་ནི་བརླག་པར་འགྱུར་བ་འོ། །ནུ་མ་རྣ་བ་དཔྲལ་བ་ནི། །དེ་གསུམ་ཡོན་སྐྱོན་ཆེ་འོ། །འཐབ་མོ་དང་ནི་དགྲས་འཚེ་བར། །མྱུར་དུ་སྒྲུབ་པོ་<line/>
འགྱུར་པའོ། །བྲང་དང་ལུས་དང་བརླ་གཉིས་ནི། །དེ་གསུམ་དམའ་ན་སྐྱོན་ཆེ་འོ། །དགྲས་ནི་འཇིགས་པར་འགྱུར་བ་དང༌། །འཆི་བར་ཡང་ནི་ཐེ་ཚོམ་མེད། །སྣ་ཞོམ་མིག་ནི་ཡོ་བ་དང༌། །རྣ་བ་<line/>
མཆུ་དང་དཔྲལ་བ་ནི། །བགེགས་དང་བདུད་དང་མེས་འཇིགས་ཤིང༌། །དངོས་གྲུབ་རིང་བར་འགྱུར་བ་ཉིད། །གྱེན་དུ་ལྟ་བའི་དབུགས་དང་ནི། །གདན་ནི་གཡོ་ཞིང་ཐ་དད་པ། །བྲང་དང་མགྲིན་<line/>
པ་ཡན་ལག་ནི། །ཉེས་སྐྱོན་གྲངས་ནི་མེད་པར་གྲགས། །འོད་ཟེར་ཡོ་ཞིང་ཐ་དང་དང༌། །ཕྱག་རྒྱ་ཕྱག་མཚན་ནོར་བས་ནི། །མྱ་ངན་གདུང་བས་སྡུག་བསྔལ་བར། །སྒྲུབ་པོའི་གཟུགས་བརྙན་<line/>
ཉེས་སྐྱོན་ནོ། །རྒྱབ་ཡོལ་གདུགས་དང་གདན་རྣམས་ནི། །རྣམ་གསུམ་དོག་པའི་ཉེས་པ་ནི། །འཆི་ཞིང་དཔལ་ཉམས་བརླག་པ་དང༌། །མི་མཛའ་མཛའ་བ་འཇོམས་པའོ། །དེ་ལྟར་ཉེས་པའི་<line/>
</page>
<page index="54" id="162A">༄༅། །སྐྱོན་ཆེན་པོས། །དུལ་ཞིང་དུལ་ལ་བཟོད་པ་དང༌། །སེམས་ནི་ཤིན་ཏུ་མཉམ་བཞག་པས། །རྣམ་པར་བརྟག་ཅིང་རབ་ཏུ་དཔྱོད། །མཚན་ཉིད་ཐམས་ཅད་ཡོངས་<line/>
རྫོགས་ཤིང༌། །མཛེས་པའི་ཚུལ་གྱིས་མཆོད་པར་བསྟན། །སྔགས་གྲུབ་རྒྱུ་ཡི་དོན་དང་ནི། །དབང་དང་དགུག་པ་ཡི་ནི་ལྷ། །ཞི་བ་ལ་ནི་ཞི་བའི་ཚུལ། །དྲག་ལ་དྲག་ཅིང་འཇིགས་སུ་རུང༌།།<line/>
དཔའ་ཞིང་དཔའ་བའི་ང་རྒྱལ་གྱིས། །དགོད་ཅིང་ཁྲོ་དང་སྒེག་པ་དང༌། །ཁྲོ་བོའི་གཟུགས་ཀྱི་ཚུལ་དང་ནི། །བྲན་དང་བྲན་མོའི་རྣམ་པར་སྤྲུལ། །ལས་ཀྱིས་གནས་དང་གནས་ཉིད་དུ། །བདག་<line/>
ཉིད་ཀྱི་ནི་ཁ་དོག་བསྒྱུར། །དེ་ལྟར་མཚན་ཉིད་མཚོན་པ་ཡིས། །དངོས་གྲུབ་མྱུར་དུ་རྫོགས་པ་དང༌། །རྣལ་འབྱོར་པ་ཡི་འདོད་པ་ལས། །སྔགས་པས་ཐང་གའི་རི་མོ་བྲི། །ན་མཿས་མནྟ་བུ་དྡྷ་<line/>
ནཱཾ༑ སཾ་བོ་དྷ་ནི། བི་ཤུ་དྡྷཱ། ན་མཿསརྦ་བྷི་ག་ཧ་རེ་ནམྟུ་ཧཱུཾ་ཧཱུཾ་ཧཱུཾ་ཕཊ་ཕཊ་སྭཱ་ཧཱ། སྔགས་པ་ཡིས་ནི་སྔགས་འདི་ཡིས། །རས་དང་སྐུད་པ་བཀྲུ་བའོ། །ཐམས་ཅད་ལས་ཀྱི་སྔགས་ཀྱིས་ནི། །<line/>
སངས་རྒྱས་ལྔ་ཡི་བྱིན་གྱིས་བརླབས། །གཟུགས་བརྙན་སོ་སོར་རབ་སྦྱོར་བས། །སྒྲུབ་པོས་ཐང་ཀ་བསྒྲུབ་པར་བྱ། །གཟུགས་བརྙན་འགྲུབ་པའི་རྒྱུ་རུ་ནི། །སྦྱིན་སྲེག་ཕྱག་རྒྱ་སྔགས་བྱའོ། །<line/>
ཡི་དྭགས་ཀྱི་ནི་གོས་བླངས་ལ། །གཏོར་མ་ལ་སོགས་ལྡན་པ་ཡི། །ནན་ཏན་གྱིས་ནི་ཐང་ཀ་བརྒྱད། །ཐིག་སྐུད་ཀྱིས་ནི་རི་མོ་བྱ། །པདྨའི་གདན་ལ་བཞུགས་པ་ནི། །ཟླ་བའི་དཀྱིལ་འཁོར་<line/>
</page>
<page index="55" id="162B">དབུས་གནས་པར། །སེམས་དཔའི་སྐྱིལ་མོ་ཀྲུང་གིས་བཞུགས། །ཕྱག་གཉིས་པ་ལ་ཐང་ག་མཛེས། །རྡོ་རྗེ་ཅོད་པན་ཐོན་ཀའི་རྩེ། །སངས་རྒྱས་ལྔ་ཡིས་རྣམ་པར་བརྒྱན། །རྒྱན་རྣམས་ཀུན་གྱིས་<line/>
བརྒྱན་པའི་སྐུ། །དར་གྱིས་དཀྲི་ཞིང་རྣམ་པར་འཕྱང༌། །རྡོ་རྗེ་ཕྱག་གིས་གསོར་མཛད་ཅིང༌། །སྙིང་གར་གནོན་པ་མཆོག་ཏུ་བརྩོན། །གཡོན་པར་དྲིལ་བུ་མངོན་ལྡན་པས། །རྐེད་པའི་མཚམས་<line/>
སུ་རྣམ་པར་གནོན། །བཙོ་མ་གསེར་གྱི་ཁ་དོག་དང༌། །སྒེག་ཅིང་ཤིན་ཏུ་བཞད་པའི་ཞལ། །རྡོ་རྗེ་དཀྱིལ་འཁོར་ལ་བརྟེན་པར། །ཁྲོ་བོའི་འོད་ཟེར་རྣམ་པར་སྤྲོ། །དཀར་དང་ཟླ་བ་ཀུནདའི་མདོག།<line/>
ལྷ་མོ་གསང་བའི་སྣོད་མཛད་ཅིང༌། །རྐང་པས་འཁྱུད་པས་ཐལ་མོ་སྦྱར། །ཕྱག་གཉིས་ཀྱིས་ནི་མགྲིན་པར་འཁྱུད། །ཚེམས་ཀྱིས་མ་མཆུ་བརྩིར་ནས་ནི། །མྱོས་པས་ཁྲོ་བོ་མཆོག་གི་སྟེ། །རྒྱན་<line/>
རྣམས་ཀྱིས་ནི་བརྒྱན་པའི་སྐུ། །ཆགས་པའི་གོས་དཀར་བསྣམས་པ་ཉིད། །པ་སྦུ་ནས་ནི་རྡོ་རྗེ་འཕྲོ། །གདུགས་དཀར་པོ་ཡིས་མངོན་གཡོགས་པའི། །འདི་ལྟར་རྡོ་རྗེ་དབང་ཕྱུག་རྒྱལ། །པདྨའི་<line/>
ལུས་ཅན་རྡོ་རྗེ་འཛིན། །རྡོ་རྗེ་ཤར་གྱི་ཆ་རུ་ནི། །མི་གཟུགས་རི་མོར་བྲིས་པ་ནི། །གཟུགས་ཀུན་ལ་སོགས་རབ་རྒྱས་པའོ། །གནོད་སྦྱིན་མོ་ནི་རྒྱལ་དབང་འདི། །རིན་ཆེན་གདན་ལ་བཞུགས་པ་ནི། །རྒྱན་ཀུན་གྱིས་ནི་<line/>
རྣམ་པར་བརྒྱན། །ཕྱག་ན་གཏོར་མའི་སྣོད་སོགས་པ། །ཕྱོགས་ཀྱི་མདོག་ཏུ་བཙོ་བར་བྱ། །དངོས་གྲུབ་ཀུན་སྟེར་ལྷ་མོ་ནི། །ལུས་ངན་གྱི་ནི་སྲིང་མོའོ། །ཕྱག་འཚལ་ཚུལ་གྱིས་འདུད་པ་ནི། །ལྷ་མོ་སྒྲུབ་<line/>
</page>
<page index="56" id="163A">༄༅། །པའི་མཚན་ཉིད་དོ། །རྡོ་རྗེ་བྱང་གི་ཆ་ལ་ནི། །ལྷ་མོ་སྙན་པར་སྨྲ་བ་ནི། །དེ་ལྟར་རྡོ་རྗེ་དབང་ཕྱུག་རྒྱལ། །པདྨའི་ལུས་ཅན་ཡེ་ཤེས་འཛིན། །སྙན་པའི་གསེར་བཙོ་མ་ཡི་<line/>
མདོག། བཟང་པོའི་གདན་ལ་བཞུགས་པ་ནི། །རྒྱན་རྣམས་ཀུན་གྱིས་རྣམ་པར་བརྒྱན། །གཉིས་ཀྱི་ཕྱག་ན་བདུད་རྩིའི་སྣོད། །སྒེག་པའི་ཉམས་ཀྱི་ལྟ་བ་རུ། །མཁས་པ་ཡིས་ནི་བྲི་བར་བྱ།།<line/>
ཡེ་ཤེས་ནུབ་ཀྱི་ཆ་ལ་ནི། །ལྷ་མོ་སྙན་པའི་དབང་ཕྱུག་མ། །བཙོམ་གསེར་གྱི་མདོག་དང་ནི། །རྒྱན་རྣམས་ཀུན་གྱིས་རྣམ་པར་བརྒྱན། །ཐམས་ཅད་མཚན་ཉིད་ཡོངས་རྫོགས་པའི། །ལྷ་མོ་<line/>
གཞོན་ནུ་གྲུབ་པ་ནི། །ལྕགས་ཀྱུ་ལྔ་སོགས་སྣོད་ཀྱིས་ནི། །གཉིས་པའི་ཕྱག་ནི་རྣམ་པར་བརྒྱན། །རྡོ་རྗེ་ལྷོ་ཡི་ཆ་རུ་ནི། །འབྱུང་མོའི་མིང་ནི་སྐ་རགས་ཅན། །སྐུ་མདོག་སྔོན་མོ་གཟུགས་མཛེས་<line/>
པའི། །རྒྱན་ཀུན་གྱིས་ནི་རྣམ་པར་བརྒྱན། །བདུད་རྩིའི་བུམ་པ་ཕྱག་གཉིས་ན། །གཞན་གྱི་སྒེག་པའི་ཡན་ལག་དང༌། །གཤིན་རྗེ་ཡི་ནི་སྲིང་མོ་ཉིད། །དངོས་གྲུབ་ཀུན་སྟེར་ལྷ་མོ་ནི། །ཐམས་<line/>
ཅད་ཀུན་ལ་གཟུགས་མཛེས་པར། །རྣམ་པར་བརྟག་ཏེ་རི་མོར་བྲི། །རྡོ་རྗེ་དྲིལ་སོགས་རི་པར་ཡང༌། །དབང་ལྡན་ལ་སོགས་རིམ་པར་སྦྱར། །ཕྱག་གཉིས་སེམས་དཔའི་སྐྱིལ་མོ་ཀྲུང༌། །ཕྱག་<line/>
ནི་ཕྱག་རྒྱ་མཚན་མ་སོགས། །དེ་ལྟར་རྡོ་རྗེ་དབང་ཕྱུག་རྒྱལ། །རོལ་པའི་འཁོར་ལོ་བསམ་པར་བྱ། །ལྷ་རྣམས་དམིགས་བ་དང་བཅས་པ། །སྔགས་དང་ཕྱག་རྒྱ་གཏོར་མས་མཆོད། །ཨོཾ་སརྦ་<line/>
</page>
<page index="57" id="163B">སིདྡྷི་ཀུ་རུ་ཧཱུཾ། ཉེ་བར་སྤྱོད་པའི་སྔགས་སོ། །ཨོཾ་བྫྲ་ཧཱུཾ་ཕཊ། ཉི་མའི་ལག་པ་རབ་བརྐྱང་ནས། །ཡེ་ཤེས་ཀྱི་ནི་པདྨ་མནན། །དམ་ཚིག་སྔགས་དང་ཕྱག་རྒྱའོ། །དེ་ཡི་སྔགས་དང་ཕྱག་རྒྱ་ཡིས། །ཡན་ལག་<line/>
དྲུག་ཏུ་བསྲུང་བར་བྱ། །ཡེ་ཤེས་ཁུ་ཚུར་གཉིས་བཅིངས་ནས། །དཀར་པོ་དང་ནི་ས་གདུགས་སྒྲེང༌། །འཁྱིལ་པར་ས་གདུགས་འཁྱུད་བྱས་ལ། །དཀར་པོའི་ལྕགས་ཀྱུས་སྤྱན་དྲང་ངོ༌། །ཨོཾ་བྫྲ་ཨཾ་ཀུ་ཤ་ཛཿ་<line/>
ཕྱག་རྒྱ་དེ་ཉིད་བརྟན་བཅིངས་ལ། དཀར་པོ་དང་ནི་གི་ཝང་སྦྲེལ། །ཞགས་པའི་དམ་ཚིག་ཕྱག་རྒྱ་ཡི། །ཀུན་ནས་ལྷ་མོ་བཞུགས་པར་ལྡན། །ཨོཾ་བྫྲ་པཱ་ཤ་ཧཱུཾ། ཕྱག་རྒྱ་དེ་ཉིད་དམ་བཅིངས་ནས། །རྒྱབ་<line/>
དང་རྒྱབ་ཏུ་སྦྱར་བར་བྱ། །གསང་ཞིང་གསང་བའི་ལྕགས་སྒྲོག་གིས། །ལྷ་རྣམས་ཀུན་ནས་མཉེས་པར་བྱ། །ཁུ་ཚུར་དེ་ཉིད་དམ་བཅིངས་ནས། །རྒྱབ་དང་རྒྱབ་ཏུ་ཡང་དག་ལྡན། །ས་གདུགས་པདྨ་སྦྲེལ་<line/>
བྱས་ལ། །ཀུན་ནས་ལྷ་ཉིད་ཚིམ་བྱེད་པའོ། །སྤོས་ཀྱི་ཕྱག་གཉིས་རབ་ལྡན་པས། །སོར་མོ་གཉིས་ཀ་སྒྲེང་བྱས་ལ། །ཟླ་བ་ཉི་མར་བཞུགས་བྱས་ལ། །སྙིང་རྗེ་ཆེན་པོའི་ཕྱག་རྒྱའོ། །ཨོཾ་སུ་ར་ཏ་བྫྲ་ཧཱུཾ་ཛ།<line/>
ཁུ་ཚུར་གཉིས་ནི་བཅིངས་བྱས་ལ། །ཉི་མའི་སྟེང་དུ་ཁ་སྦྱར་ལ། །ཤར་གྱི་ཕྱོགས་ཀྱི་ལྷ་མོ་ནི། །སྙིང་པོ་སྔགས་དང་ཕྱག་རྒྱའོ། །ཨོཾ་ཤྲི་ཡེ་བ་ཏི་ཧཱུཾ་ཕུ་སྲཱ་ཧཱ། ཕྱག་རྒྱ་དེ་ཉིད་དམ་བཅིངས་ཏེ། །ཡེ་ཤེས་དང་<line/>
ནི་རྣམ་ཤེས་སྒྲེང༌། །ཨོཾ་སུ་རྟི་མ་[?] ཧཱུཾ་ཕུ་སྭཱ་ཧཱ། བྱང་གི་ཕྱོགས་ཀྱི་ལྷ་མོ་ནི། །སྙིང་པོ་སྔགས་དང་ཕྱག་རྒྱའོ། །ཕྱག་རྒྱ་དེ་ཉིད་དམ་བཅིངས་ནས། །དཀར་པོ་དང་ནི་གི་ཝང་སྒྲེང༌། །ཨོཾ་སུ་རུ་སུ་རུ་མ་དུ་རེ་ཧཱུཾ་ཕུ་<line/>
</page>
<page index="58" id="164A">༄༅། །སྭཱ་ཧཱ། ནུབ་ཀྱི་ཕྱོགས་ཀྱི་ལྷ་མོ་ནི། །སྙིང་པོ་སྔགས་དང་ཕྱག་རྒྱའོ། །ཕྱག་རྒྱ་དེ་ཉིད་དམ་བཅིངས་ནས། །ས་གདུགས་པདྨའི་ཁ་སྦྱིན་བྱ། །ཨོཾ་པྲི་ཡེ་མེ་ཁ་ལཱ་ཧཱུཾ་ཕུ་སྭཱ་ཧཱ། །ལྷོ་ཕྱོགས་<line/>
ལྷ་མོ་རྒྱལ་དབང་གིས། །སྙིང་པོ་སྔགས་དང་ཕྱག་རྒྱའོ། །གཉིས་མེད་ཆོ་གའི་སྔགས་ཀྱིས་ནི། །མཁས་པ་ཡིས་ནི་མཆོད་པར་བྱ། །བདུག་པ་མེ་ཏོག་སོགས་གླུ་དང༌། །མཁས་པས་མཆོད་པ་ཉི་<line/>
ཤུས་མཆོད། །འདོད་དང་ཐར་པ་དགེ་བའི་གནས། །ལས་རྣམས་ཐམས་ཅད་འགྲུབ་བྱེད་པ། །རྡོ་རྗེ་ཆོས་ཀྱི་བདེ་སྦྲོ་བ། །རྣལ་འབྱོར་སྔགས་ཀྱིས་སྒྲུབ་པར་བྱེད། །དེ་ནས་ཀུན་གྱི་སྙིང་པོ་ནི། །ཁྲོ་བོ་<line/>
གནོད་བྱེད་ཁྲོ་མོ་ནི། །དབྱེ་བ་རྣམ་གསུམ་སྐུ་རང་བཞིན། །སངས་རྒྱས་བྱང་ཆུབ་ཡན་ལག་བཞི། །ཁྲོས་པའི་ཁྲོ་བོའི་མཆོག་ཏུ་སྤྲོ། །འཇིགས་པ་ཐེག་པ་རྣམ་པ་གསུམ། །ལྷ་མོའི་ལྟ་བས་<line/>
འཇིགས་པར་བྱེད། །བདུད་དང་འབྱུང་པོ་གཅོད་བྱེད་ཅིང༌། །བདུད་དང་གདུགས་པ་སྐེམས་པ་དང༌། །གནོན་ཅིང་ཡུལ་ནས་སྐྲོད་པ་དང༌། །འདོད་དང་ཐར་པའི་གོ་འཕང་སྒྲུབ། །ཚངས་པ་མནན་<line/>
ཅིང་ཉེད་པ་དང༌། །ཙ་མུཎྜི་ནི་དྲག་པོས་འགུགས། །འཇིགས་བྱེད་ཀུན་ནས་བསྒྲུབས་པ་ཡང༌། །མཁས་པ་ཡིས་ནི་བསྒྲུབ་པར་བྱ། །རེ་ཞིག་དང་པོ་བྲིས་པའི་སྐུ། །མཚན་ཉིད་ཇི་ལྟར་གསུངས་པ་<line/>
བཞིན། །བྱེ་བ་བཅུ་བཞིའི་ཚོགས་དང་ནི། །སྣ་ཚོགས་གཟུགས་ཅན་བཞིན་ངན་པ། །ལྷ་མོ་དཀའ་བཟློག་གདན་དུ་ནི། །རྒྱན་ཀུན་རས་རྣམ་པར་མནྣ། །ཉི་མའི་དཀྱིལ་འཁོར་དབུས་སུ་ནི། །<line/>
</page>
<page index="59" id="164B">རྡོ་རྗེ་མཁའ་འགྲོ་རྣམ་པར་སྤྲུལ། །ཞལ་གསུམ་ཕྱག་ནི་དྲུག་པ་ཉིད། །འོད་ཟེར་སྔོན་པོ་འབར་བའི་ཞལ། །རོལ་པས་འཕེལ་བའི་གདན་ལ་ནི། །ཚངས་པའི་མགོ་ནི་ཞབས་ཀྱིས་མནན། །སྤྱན་གསུམ་ཁྲོ་<line/>
ལང་རྒྱལ་ཅན། །དམར་ཞིང་དམར་པའི་སྤྱན་དང་ལྡན། །འཁྱིལ་ཞིང་རྣམ་པར་དགྱེས་པ་ཡི། །དབུ་སྐྲ་དམར་པོས་རྣམ་པར་བརྒྱན། །རུས་པའི་ཐོད་པའི་ཕྲེང་བ་ཡིས། །སངས་རྒྱས་མི་བཟད་ཅོད་<line/>
པན་མོ། །བགེགས་ཀྱི་མགོ་བོ་བསམ་པ་ཡི། །ཀླུ་གཉིས་ཀྱིས་ནི་རྣམ་པར་བརྒྱན། །ཤིན་ཏུ་དགོད་ཅིང་མཆེ་བ་གཙིགས། །ཞལ་གསུམ་ཁ་དོག་གསུམ་པའོ། །གླང་ཆེན་པགས་པ་བསྣམས་པའོ། །མི་<line/>
ཡི་པགས་པ་རབ་ཏུ་གསོལ། །རྒྱན་བརྒྱད་ཀྱི་ནི་གནས་ཉིད་དུ། །དཀར་ཞིང་རབ་འབར་རུས་པའོ། །སངས་རྒྱས་མགོ་བོའི་ཕྲེང་བ་དང༌། །མཆེ་བ་རྣོ་ཞིང་སོར་མོ་འབར། །སྟེང་གི་ཕྱོགས་སུ་མདའ་དང་<line/>
ནི༑ ༑གཉིས་པ་ལ་ནི་ཁ་ཊྭཱཾ་ག། །གསུམ་པས་རྡོ་རྗེ་གསོར་བའོ། །གཡས་པ་སྡིགས་མཛུབ་ཞགས་པ་དང༌། །གཉིས་པ་ལ་ནི་ཐོད་པའོ། །གསུམ་པ་གཞུ་དང་ཀུན་ནས་ལྡན། །རྒན་བྱེད་དྲག་མོ་འཇིགས་<line/>
སུ་རུང༌། །ཞགས་པས་བཅིངས་ཤིང་རྣམ་པར་བརྒྱན། །དྲག་མོ་མནན་ཅིང་མཆེ་བ་གཙིགས། །ཁྲག་འཛག་པ་དང་བརྒྱལ་བ་ནི། །སོ་སོར་དབུས་སུ་བརྒྱན་པ་ན། །སོ་སོའི་ཕོ་ཉ་རབ་ཏུ་སྒྲུབ། །ཚོན་<line/>
བདུན་གྱིས་ནི་གོས་པ་ཡི། །རྒྱུན་མི་འཆད་པར་རྟག་ཏུ་སྤྲོ། །ཁྲོ་བོ་མཆེ་བ་གཙིགས་པའི་ལུས། །འབར་བའི་འོད་ཟེར་རྡོ་རྗེ་ཅན། །མི་ཡི་ཀེང་རུས་ཀེང་རུས་དང༌། །གདུགས་དཀར་པོ་ཡིས་མངོན་པར་<line/>
</page>
<page index="60" id="165A">༄༅། །གཡོགས། །ཡེ་ཤེས་ཁྲོ་བོ་དབང་ཕྱུག་བདག །དྲག་ཅིང་ཤིན་ཏུ་དྲག་པ་འདུལ། །བདུད་རྣམས་ཐམས་ཅད་གནོན་མཛད་པ། །ཤིན་ཏུ་གདུག་པའི་སེམས་ཅན་རྣམས། །ཞི་<line/>
བས་འདུལ་བར་མི་འགྱུར་བས། །ཐབས་དང་ཤེས་རབ་སྦྱོར་བ་ཡི། །ཁྲོ་བོའི་གཟུགས་ལ་སོགས་པ་བསྟན། །ཁྭ་དང་འུག་པ་བྱ་རྒོད་དང༌། །ཅེ་སྦྱང་སྲིན་པོ་ཁྱི་ལ་སོགས། །འཇིགས་པའི་ཀུ་ཅོ་རབ་<line/>
སྒྲོགས་དང༌། །མི་ཡི་ཀེང་རུས་ཀྱིས་བཀང་བའི། །དེ་ལྟར་གཟུགས་བརྙན་རབ་སྦྱོར་བས། །འདོད་དང་ཐར་པ་དོན་གཉེར་དང༌། །ཐམས་ཅད་ཁྲོ་བོ་འཇིགས་མཛད་པའི། །སྔགས་པས་གཟུགས་བརྙན་<line/>
བསྒྲུབ་པར་བྱ། །ཨོཾ་ཏ་ཧཱུཾ་མ་ཐམ་ཐ་དུཥྚཱ་ན་གྷཱ་ཏ་ཡ་ཧཱུཾ་ཕཊ་སྭཱ་ཧཱ། བ་དན་གསུམ་སོགས་ཕྱག་རྒྱ་ཡིས། །ལས་རྣམས་ཀུན་ནས་རབ་ཏུ་བྱེད། །སྤོས་དང་བདུག་པ་ལ་སོགས་དྲི། །རྒྱས་པའི་མཆོད་པ་<line/>
ཀུན་ལྡན་པས། །དཔའ་བོ་མཆོད་སོགས་ཡང་དག་ལྡན། །དཀྱིལ་འཁོར་ཆོ་ག་མཐོང་བ་ཡིས། །ཆོ་གའི་ཡན་ལག་སྦྱིན་སྲེག་ལས། །གཏོར་མའི་ལས་ནི་ཁྱད་པར་ཉིད། །མ་བརྟགས་པ་ཡི་ཤ་<line/>
དང་ནི། །ཁྲག་གིས་ཀྱང་ནི་དེ་ཉིད་ལས། །གང་གང་དངོས་གྲུབ་འདོད་པ་ཡིས། །དེ་ཡི་རྣམ་པས་ཚིམ་པར་བྱ། །ཨོཾ་བ་ཏྲི་ཏྟི་ནཱི་མཧཱ་ཀྲོ་དྷ་ཧཱུཾ་ཕཊ། ཟླ་བ་ཉི་མ་བརྐྱང་ནས་ནི། །རྒྱབ་དང་རྒྱབ་ཏུ་སྦྱར་<line/>
བར་བྱ། །དཀར་པོ་གི་ཝང་སྤྲེལ་བྱས་ནས། །ས་ཡི་གདུགས་དང་པདྨ་སྤྲེལ། །དེ་ཉིད་སྙིང་པོ་ཕྱག་རྒྱ་དང༌། །སྔགས་དེ་ཉིད་ནི་རྣམ་པར་སྦྱང༌། །ཕུར་བུ་ར་བ་ཚམ་ངམ་དང༌། །དྲ་བ་གོ་ཆ་མཚོན་ཆ་<line/>
</page>
<page index="61" id="165B">རྣམས། །ལས་ཀྱི་གནས་སུ་དགོད་པ་ནི། །ཕྱག་རྒྱ་འདི་ནི་རབ་ཏུ་གྲགས། །ཕྱག་རྒྱ་འདི་ཉིད་སྙིང་གར་བཅིང༌། །ཡེ་ཤེས་དང་ནི་རྣམ་ཤེས་སྦྱར། །ཨོཾ་ཀྲོ་དྷ་ནི་ཧཱུཾ་ཨ། སྙིང་པོ་མཆོག་གི་ས་བོན་དང༌། །ཕྱག་རྒྱ་དེ་<line/>
ཉིད་རྣམ་པར་བྱ། །ལུས་དང་སྲོག་ལ་ལྟོས་མེད་པར། །ཆེན་པོའི་སེམས་ཀྱིས་བསྒྲུབ་པར་བྱ། །དྲག་ཅིང་རྣོ་བའི་ལྷ་མོ་ནི། །རྣོ་བའི་སེམས་ཀྱིས་བསྒྲུབ་པར་བྱ། །ཅུང་ཟད་ཞི་བའི་ལྷ་མོ་ནི། །ཐབས་གཅིག་གིས་ནི་<line/>
མཚན་ཉིད་དོ། །ཆུ་ཡི་འགྲམ་གྱི་ས་ཕྱོགས་སུ། །སྔོན་དུ་བསྙེན་པ་ལ་སོགས་བྱ། །འབུམ་ཕྲག་ལྔ་ནི་བཟླས་པ་དང༌། །ཕྱིས་ནི་འབུམ་ཕྲག་གཅིག་གིས་སོ། །ཞི་བའི་མཆོད་པ་ཕུལ་ནས་ནི། །མེ་ཡི་ལས་ལ་<line/>
སོགས་པ་བྱ། །ནག་པོ་ར་ཡི་ཤ་དང་ནི། །ཁྲག་དང་རྣམ་པར་བསྲེས་ནས་ནི། །བྲིས་སྐུ་ལ་སོགས་གཟུགས་བརྙན་མདུན། །རྫོགས་པའི་ཆོ་གས་སྦྱིན་སྲེག་བྱ། །གཏོར་མ་སྦྱིན་སྲེག་གིས་ཚིམ་བྱ། །ཐམས་<line/>
ཅད་ལས་ནི་འགྲུབ་པར་འགྱུར། །ཞི་དང་རྒྱས་དང་དབང་དྲག་དང༌། །མངོན་པར་སྤྱོད་པ་ལ་སོགས་འགྲུབ། །དྲི་ཞིམ་ཆུ་ཡིས་བཀང་བ་ཡིས། །བུམ་པ་རྒྱ་ཆེར་མཆོད་པ་ཡིས། །ནད་ཀྱི་ཡན་ལག་གཟིར་བ་<line/>
ལ༑ ༑སྔོན་དུ་དབང་བསྐུར་བྱིན་བྱས་ནས། །ནད་ཀུན་དང་ནི་བྲལ་བ་དང༌། །དེ་བཞིན་གཟའ་ཡིས་གནོད་པ་ཉིད། །སྐལ་པ་དམན་དང་མི་བྱམས་པས། །ཐམས་ཅད་ཞི་བ་ཐོབ་པར་འགྱུར། །སེར་པོའི་མཚོན་<line/>
དང་སྤྲ་ཚིལ་ལས། །ལོག་འདྲེན་ལྷ་ཡི་གཟུགས་བརྙན་ཉིད། །མཉམ་པྤའི་གདན་ལ་ཐལ་མོ་སྦྱར། །ཕྱག་བཞི་ཡིས་ནི་རྣམ་པར་སྤྲས། །མཆེ་བ་གྲྩིགྶ་པ་ཡན་ལག་རྒྱས། །པདྨའི་སྣོད་ལ་གནས་པ་<line/>
</page>
<page index="62" id="166A">༄༅། །ནི༑ ༑རྩེ་གསུམ་དང་ནི་བཟའ་བའི་སྣོད། །དགྲ་སྟ་ལ་ཕུག་ཕྱག་ནའོ། །སོར་མོ་བཞི་ཡི་ཚད་དུ་ནི། །རྒྱན་ཀུན་གྱིས་ནི་རྣམ་པར་བརྒྱན། །བྲིས་སྐུའི་གཟུགས་བརྙན་མདུན་དུ་ནི། །<line/>
འཁྲུལ་འཁོར་འདི་ནི་བྲི་བར་བྱ། །གྲོ་ག་འམ་ནི་ཤིང་ཤུན་ལ། །གི་ཝང་དང་ནི་གུར་གུམ་གྱིས། །སྒྲུབ་པ་པོ་ཡི་གཟུགས་བརྙན་བྲི། །གཟུགས་དང་རྣམ་པ་ཀུན་ལྡན་པ། །སྙིང་གར་མིང་ནི་བྲི་བར་བྱ། །གཡོ་<line/>
དང་ལྷུང་དང་སྲོག་འདྲེན་པ། །ལྕགས་ཀྱུ་ཀུན་ནས་ལྡན་པ་དང༌། །དཔྲལ་བར་དྲངས་ནས་གཞག་པར་བྱ། །བགེགས་ཀྱི་དབང་པོ་ཡི་ནི་གདན། །སྙིང་གར་མནན་ནས་གཞག་པར་བྱ། །མེ་ཏོག་བདུག་པ་སོགས་<line/>
པས་མཆོད། །ནན་ཏན་གྱིས་ནི་གཏོར་མའི་ལས། །དོན་འདོར་འབྲས་བུ་དོན་གཉེར་བའི། །རྣལ་འབྱོར་པས་ནི་སྔགས་ཡིག་བཟླས། །ཨོཾ་ཏྲཾ་ཐ་ཐ་ཐ་ཧཱུཾ་ཛ་སྭཱ་ཧཱ། མེ་ཏོག་དཀར་པོ་ལ་བཟླས་ཤིང༌། །རེ་རེ་<line/>
ཞིང་ནི་བརྡེག་པར་བྱ། །བརྒྱ་རྩ་བརྒྱད་དུ་ཡོངས་རྫོགས་ན། །འགྲུབ་པར་འདི་ལ་ཐེ་ཚོམ་མེད། །སྔགས་འདི་ཡིས་ནི་སྦྱོར་བ་ཡིས། །སྒྲུབ་པ་པོ་ཡི་ཡིད་གཡོ་ཞིང༌། །མྱུར་དུ་འགུགས་ཤིང་ལོན་པའོ། །<line/>
རྒྱལ་པོའི་དབང་པོ་དབང་ཕྱུག་སོགས། །རྒྱལ་པོ་དང་ནི་རྒྱལ་ཚབ་དང༌། །ཕྱུག་པོའི་བྱིས་པ་ལ་སོགས་དང༌། །ཤིན་ཏུ་མཛེས་པའི་བདག་ཉིད་ལུས། །ཤ་རྩི་དང་ནི་བརྒྱ་བྱིན་སོགས། །གལ་ཏེ་ཀུན་<line/>
ནས་འདོད་ཙམ་གྱིས། །སྒྲུབ་པ་པོ་ཡི་དབང་དུ་འགྱུར། །ཇི་སྲིད་ལུས་ནི་འཚོ་བའི་བར། །དུས་རྟག་ཏུ་ནི་རྣམ་པར་འདུད། །ང་རྒྱལ་ཡན་ལག་གཙོ་བོ་བས། །ང་རྒྱལ་གྱིས་ནི་འགྲུབ་པར་འགྱུར། །ཁྲོ་བོའི་<line/>
</page>
<page index="63" id="166B">ལུས་ནི་བསྟན་པ་ཡིས། །ལས་དང་ལས་ནི་མྱུར་དུ་འགྲུབ། །ཁྲོ་བོའི་ལུས་རྣམ་པར་བསྟན་པ་ཞེས་བྱ་བ་རྫོགས་སོ།། །།སྤྱོད་པའི་ཆོས་ཅན་ཀུན་བསྡུས་པ། །བརྟུལ་ཞུགས་མཚན་ཉིད་བརྟན་པའོ། །ཡེ་<line/>
ཤེས་ལོངས་སྤྱོད་འབྲས་འདོད་པས། །སྤྱོད་པའི་མཚན་ཉིད་ཤེས་པར་བྱ། །མི་བཟད་འཁོར་བ་འཇིགས་པ་ནི། །ཆགས་པས་སྲིད་པར་ལྟུང་བའོ། །ཆགས་པ་སྤངས་པའི་ལུས་ཀྱིས་ནི། །རྒྱུན་དུ་བརྟུལ་ཞུགས་<line/>
ཡང་བཟུང་ངོ༌། །དབེན་པར་ཤིན་ཏུ་མཉམ་བཞག་པས། །དངོས་པོ་ཐམས་ཅད་མདོར་བསྡུས་པའོ། །ཆགས་པས་སྲིད་པར་ལྟུང་བ་དང༌། །ཞེན་པས་འཁོར་བར་འཇུག་པར་བྱེད། །རྨོངས་པའི་བདག་ཉིད་རིང་དུ་<line/>
སྤངས། །སེམས་ཅན་དོན་དུ་ཆོས་བསྟན་ཕྱིར། །སེམས་ཅན་དོན་བྱེད་གྱུར་བས་ཀྱང༌། །བརྟུལ་ཞུགས་དཀའ་ཐུབ་མི་བཟད་པས། །དབེན་པར་སྦྱོར་བས་འགྲུབ་པར་འགྱུར། །ཆགས་པའི་ཉེས་པ་རྒྱ་མཚོར་འཁོར།།<line/>
བདག་ཉིད་ཉོན་མོངས་ལས་རྒྱལ་ཕྱིར། །སེམས་ཅན་དོན་བློ་འབའ་ཞིག་གོ། །སེམས་ཅན་དོན་འགྱུར་དུས་སུ་ནི། །སྤྱོད་དང་སྡོམ་པའི་སྔོན་བཞིན་ནོ། །འདུ་འཛི་དང་བྲལ་དབེན་པ་ནི། །དགའ་བ་རུ་ནི་ལུས་སྲུང་ངོ༌། །<line/>
དང་པོ་རོ་ཞིག་རྣལ་འབྱོར་པས། །བསྟན་བཅོས་ཚིག་རྣམས་བླངས་བྱས་ནས། །སྡོམ་པ་ཐམས་ཅད་ཡང་དག་ལྡན། །རབ་ཏུ་རྣོ་བས་ཆོས་སྤྱོད་དོ། །གནས་དང་གནས་ལའང་མི་གནས་པའི། །ནམ་དུ་ཡང་ནི་<line/>
མི་བཟུང་ངོ༌། །བཟའ་དང་བཟའ་མིན་པར་རྟོགས་པའི། །དམན་སོགས་ངེས་པར་མི་བྱའོ། །འབད་པས་རྟག་ཏུ་དགའ་བ་ཡིས། །ལྷམ་མཁན་ཉ་པ་བཤན་པ་དང༌། །བྲམ་ཟེ་དམངས་རིགས་རྒྱལ་རིགས་<line/>
</page>
<page index="64" id="167A">༄༅། །རྣམས། །མཉམ་པའི་སེམས་ཀྱི་ལམ་གྱིས་ནི། །རྟག་ཏུ་སློང་མོ་བསླང་བར་བྱ། །གལ་ཏེ་གོང་དུ་སྤྱོད་པའི་ཚེ། །གང་ཞིག་བཟའ་སྟོན་ཟོས་པ་དང༌། །མལ་ཆ་རས་དང་<line/>
མཆིལ་ལྷམ་ཡང༌། །ལོངས་སྤྱོད་ལོངས་སྤྱོད་ཡིད་འོང་བའི། །བརྟུལ་ཞུགས་ལ་གནས་ཙམ་གྱིས་ནི། །རྣལ་འབྱོར་སྡོམ་པ་རིང་བ་ཉིད། །སྤྱོད་པ་སྤྱོད་དགུར་རྣལ་འབྱོར་པས། །བསོད་ནམས་ལག་ཏུ་<line/>
བླང་བར་བྱ། །ཐམས་ཅད་བླངས་ཀྱང་ཉེས་མེད་དེ། །དངོས་པོ་ཡང་ནི་མི་བཟུང་ངོ༌། །སེམས་ནི་རྣམ་པར་དག་པ་ཡི། །ཐམས་ཅད་བཟའ་ཞིང་བཟའ་བ་ཉིད། །དག་ཅིང་གུས་བཅས་ང་རྒྱལ་གྱིས། །དེ་ཡིས་<line/>
གནས་ནི་ཡོངས་སུ་སྤང༌། །དད་པས་དཀྱིལ་འཁོར་འདྲི་བ་དང༌། །ཡང་ན་གཏོར་མའི་ལས་ལ་ནི། །བསགས་པའི་རྫས་ཀྱི་དངོས་པོ་ནི། །དེ་ཡི་གནས་སུ་དབུལ་བར་བྱ། །ཆོས་གོས་གསུམ་གྱི་ལྷག་མ་ནི། །<line/>
སླར་ཡང་གུས་པ་ཡིས་ནི་བཟུང༌། །སྤྱི་བོར་དུར་སྨྲིག་མཚན་མ་དང༌། །སངས་རྒྱས་བྱང་ཆུབ་ཡན་ལག་དང༌། །སྙིང་པོའི་ཆེམ་བེར་ཆོས་གོས་གསུམ། །སྟེང་དུ་རྡོ་རྗེ་དབྱུག་པ་དང༌། །ལྷུང་བཟད་མཆན་ཁུང་ཆུ་<line/>
ཚགས་བཅས། །དེ་ལྟར་འཛིན་པའི་ལུས་ལ་ནི། །གླེགས་བམ་ལ་སོགས་གཞན་ཡང་མེད། །གྲོག་མོ་ལ་སོགས་བསལ་བའི་ཕྱིར། །རྔ་མའི་ཆུན་པོ་བསྔགས་པ་ཡིན། །སངས་རྒྱས་བྱང་ཆུབ་ཡན་ལག་<line/>
དང༌། །ཆོས་དོན་རྩ་བ་སྙིང་རྗེ་ཉིད། །དེ་ནས་བསླབ་པར་བྱ་བ་ནི། །བླ་མའི་ཚིག་གི་སྡོམ་པའོ། །སངས་རྒྱས་ཡེ་ཤེས་རྫུ་འཕྲུལ་ཆེ། །མཆོག་ལ་སྐྱབས་དང་སྐྱབས་སུ་མཆི། །རྡོ་རྗེ་དབང་ཕྱུག་མཆོག་གི་<line/>
</page>
<page index="65" id="167B">ལུས། །རྡོ་རྗེ་སེམས་དཔའ་བདག་ཕྱག་འཚལ། །ལྷ་མོ་ཤེས་རབ་སྦྱོར་རང་བཞིན། །མཁའ་འགྲོ་ལྔ་ལ་ཕྱག་འཚལ་ལོ། །ཨོཾ་ཨ་མུ་ཀ་ས་མ་ཡོ་ཧཾ་ས་མ་ཡ། ཨ་མུ་ཀ་ས་མ་ཡོ། ཨོཾ་ཨ་མུ་ཀ་<line/>
ས་མ་ཡོ་ཧཾ་ས་མ་ཡ། ཨོཾ་བྫྲ་བྫྲ། མཧཱ་བྫྲ་བྫྲ། ཀཱ་ཡ་སུ་པ་ར། ཧི་ཧི་ཧི། ཧོ་ཧོ་ཧོ། ཧཱུཾ་ན་ནི་པ་ཏ་དཾ། འདི་ཡི་སློབ་མ་རབ་ཏུ་བཟུང༌། །བརྟུལ་ཞུགས་རྡོ་རྗེ་རྡོ་རྗེ་ཅན། །གཉིས་པའི་ལས་<line/>
ཀྱིས་བསྒྲུབ་པར་བྱ། །སྦྱོར་དང་གསང་བའི་སྔགས་རིགས་པས། །ཐམས་ཅད་དུས་དང་དུས་ཉིད་དུ། །ཚིགས་བཅད་གཉིས་ནི་བརྗོད་པར་བྱ། །གང་ཞིག་ཕ་དང་གང་ཞིག་མ། །གང་ཞིག་<line/>
མཛའ་བའང་མི་རྟག་པའོ། །སངས་རྒྱས་ལུས་ནི་སྒྱུ་མ་ཉིད། །རྟག་ཏུ་ཆོས་ཀྱིས་ཡོངས་སུ་སྐྱོབ། །ཀྱེ་མ་སྟོང་པ་ཉིད་ཀྱི་མཐུས། །དངོས་ཀུན་རྣམ་པར་མནན་པའོ། །སངས་རྒྱས་འབྲས་བུ་རབ་སྟེར་<line/>
བའི། །མཁས་པ་ཡིས་ནི་གཟུང་བར་བྱ། །རྨོངས་པ་བཅད་པའི་དོན་དུ་ནི། །དུས་གསུམ་དུ་ནི་ཚིགས་བཅད་བརྗོད། །འཆག་དང་ཉལ་དང་འགྲོ་བ་དང༌། །འདུག་དང་འགྲོ་བ་ཐམས་ཅད་<line/>
དུ༑ ༑སྔགས་ཀྱི་སྦྱོར་བ་བརྟན་བྱས་ནས། །སེམས་དང་སེམས་ཀྱིས་ཉལ་བར་བྱ། །བསྐྱེད་དང་སྐྱེ་བར་བརྒྱུད་པ་ཡི། །འབྱུང་བ་ལྔ་ཡི་ལུས་ཀྱི་སྡིག། ཉིན་མཚན་གཉིས་ཀྱི་སྤྱོད་པ་ཡིས། །ལུས་<line/>
ཀྱི་དྲི་མ་དག་པ་ཉིད། །ཟླ་བ་དྲུག་ཏུ་སྤྱད་བྱས་པས། །རང་འདོད་ལྷ་ནི་འགྲུབ་པའོ། །བརྟུལ་ཞུགས་སྤྱོད་པའི་རྣལ་འབྱོར་པས། །མི་ཤེས་པས་ཀྱང་ཡེ་ཤེས་འཐོབ། །དེ་ལྟར་<line/>
</page>
<page index="66" id="168A">༄༅། །ཡོན་ཏན་རང་བཞིན་ཞིང༌། །བརྟུལ་ཞུགས་སྤྱོད་པ་ཡི་ནི་རྒྱུ། །བརྟུལ་ཞུགས་སྦྱོར་བ་སྦྱོར་བ་ཡིས། །ཐམས་ཅད་རྨོངས་པ་རྣམ་པར་སྤངས། །<line/>
ཐབས་ཀྱི་མཚན་ཉིད་མཚོན་པ་ཡིས། །མཉམ་ཉིད་ལྟ་བ་རྫོགས་བྱས་ནས། །རྣམ་དག་ལྟ་བ་འབའ་ཞིག་གོ །ཀུན་ནས་སྟོང་པ་མཉམ་པའི་རོས། །དངོས་པོ་ཀུན་གྱི་མཚན་ཉིད་<line/>
མེད༑ ༑ཀུན་ནས་སྟོང་པ་ཉིད་ཀྱི་མཐར། །རྣམ་པར་རྟོག་པ་ཇི་ལྟ་བུར། །རྨོངས་པས་བརྟགས་ཤིང་རྣམ་བརྟགས་པའི། །དག་པའི་སེམས་དང་སེམས་པར་བཅས། །རྨོངས་པ་<line/>
ཉོན་མོངས་རྒྱ་མཚོའི་ལུས། །འདོད་པ་ཁྲོ་བོའི་གཞི་དེ་ནི། །རྣོ་བའི་སེམས་ཀྱིས་རྨོངས་པ་ནི། །ཡེ་ཤེས་ལྡན་པའི་ལུས་ཀྱི་དབྱེ། །སྣུན་པའི་བཟའ་དང་འཇམ་པའི་གོས། །<line/>
སྣ་ཚོགས་དབང་པོས་རེག་པ་ཡིས། །གཏི་མུག་ཆགས་པས་གོ་བཟློག་པས། །སྲིད་པར་ལྟུང་བའི་ལས་སུ་འགྱུར། །ལས་ནི་བྱ་བའི་དབང་པོར་འགྱུར། །རྨོངས་པ་ཡེ་<line/>
ཤེས་མི་རྟག་པའོ། །འདོད་དང་ཁྲོ་དང་ང་རྒྱལ་འཇོམས། །སྲིད་པར་འཆི་བའི་བཟའ་བའོ། །འབྱུང་པོ་འབྱུང་ལ་བརྩེ་བ་དང༌། །ཀུན་ནས་སྡིག་པ་མི་བརྟག་གོ། །མགོན་མེད་སྡུག་<line/>
བསྔལ་ཕོངས་པ་ལ། །ནོར་པས་མནར་མེད་གྱུར་བ་བཞིན། །འཇིག་རྟེན་འདིར་ནི་སྨ་འབེབས་དང༌། །མཚང་འདྲུ་བ་ནི་མཆོག་ཏུ་གཙོ། །ཐེག་པ་ཆེ་ལ་ལེགས་བསླབས་པས། །<line/>
</page>
<page index="67" id="168B">ངན་འགྲོའི་དངོས་པོར་ཡང་མ་ཡིན། །ཀུན་ནས་བཟའ་དང་ལེགས་བཟའ་པས། །ཡང་དག་དགའ་བས་ལུས་སྲུང་ངོ༌། །རྙིང་པའི་བཟའ་སྟོན་ངན་པ་ཡིས། །དེས་པར་བདག་<line/>
ཉིད་དགའ་བར་བྱ། །སྔོན་གྱི་བསླབ་སོགས་བསླབ་པ་དང༌། །སྔོན་དུ་ཐམས་ཅད་བསྔམས་པ་ཉིད། །བརྟུལ་ཞུགས་སྤྱོད་པ་མཉམ་གཞག་པས། །མནར་མེད་དམིགས་པ་མེད་<line/>
པའོ༑ ༑སྔོན་གྱི་མཚན་ཉིད་མཚོན་པ་ཡིས། །སྔོན་དུ་བསླབ་སོགས་བསླབ་པར་བྱ། །བརྟུལ་ཞུགས་སྤྱོད་པ་མཉམ་གཞག་པས། །བསླབ་པ་གུས་པས་བསླབ་པར་བྱ། །བུད་མེད་<line/>
འཇིགས་གཟུགས་དྲག་མོ་ཉིད། །སྐྲ་ནི་འཛིངས་ཤིང་འཁྱིལ་པ་དང༌། །དུར་སྨྲིག་དམར་པོ་འཇམ་པ་ཉིད། །ཕྲ་མོའི་རྡུལ་གྱིས་འཇམ་པ་བགོ། །མི་ཡི་རུས་པས་བྱས་པ་ཡང༌། བུད་<line/>
མེད་རྒྱན་དུ་རྣམ་པར་བརྒྱན། །རྙིང་པའི་ཚེམ་བེར་དམར་པོ་ནི། །མི་ཡི་པགས་པས་གཡོགས་པར་བྱ། །སྣོད་ཆེན་པོ་ནི་གཉིས་པ་རུ། །གཟུང་ལ་དབང་པོ་ལྔ་ནི་བཟུང༌། །སྟེང་དུ་<line/>
རྡོ་རྗེའི་དབྱུག་པ་ནི། །མི་ཡི་ཡན་ལག་རུས་པས་བརྒྱན། །བ་དན་དྲིལ་བུ་ཕྲེང་བ་ནི། །དབྱུག་པ་ལག་པ་གཡོན་པས་གཟུང༌། །ད་ལྟར་བསྡུས་པའི་ལུས་ཀྱིས་ནི། །འབད་པས་བརྟུལ་<line/>
ཞུགས་སྤྱོད་པར་བྱ། །འདི་ལྟར་རྫས་སོགས་དངོས་པོ་ནི། །མེ་བཞིན་འབར་བས་རེག་མི་བྱ། །བཟའ་དང་བཏུང་བ་ལ་སོགས་གཞན། །དང་པོ་བསྡུ་བར་ཡང་མི་བྱ། །སྙིང་རྗེར་<line/>
</page>
<page index="68" id="169A">༄༅། །ཕན་པའི་སེམས་ཀྱིས་ནི། །ཀུན་ནས་དགའ་ཞིང་བཟའ་བར་བྱ། །ཐམས་ཅད་གནོད་པ་དོན་མེད་པས། །དངོས་པོ་ཀུན་ནས་ཡོངས་སུ་སྤང༌། །ལུས་ནི་སྲུང་<line/>
པ་ཙམ་གྱིས་ནི། །སློང་མོའི་བཟའ་བ་བསླང་བར་བྱ། །སྟོང་པའི་ཁྱིམ་དང་དུར་ཁྲོད་དང༌། །བས་མཐའ་དང་ནི་དགོན་པར་གནས། །མཚན་མོ་ཀུན་ནས་བགྲོད་པར་བྱ། །བཟླས་<line/>
དང་བསམ་གཏན་མཆོག་ཏུ་མཚོན། །འཆག་དང་ཉལ་དང་འདུག་པ་འམ། །ཤེལ་གྱ་རྣམ་པའི་སེམས་དང་ནི། །རང་བཞིན་ཡོངས་སུ་དག་པ་ཉིད། །བཟླས་དང་བསམ་གཏན་<line/>
འབའ་ཞིག་གོ། །དེ་ཡིས་ཐམས་ཅད་འགྲུབ་འགྱུར་བར། །སངས་རྒྱས་ཀུན་གྱིས་གསུངས་པ་ཉིད། །སྡིག་སྤངས་རྣམ་པར་སྤྱོད་པ་ཡིས། །འཁོར་བ་རུ་ནི་མི་གནས་པའོ། །<line/>
ཐམས་ཅད་དངོས་པོ་དངོས་མེད་པར། །རྟག་ཏུ་སེམས་ཀྱིས་ལྟ་བ་ཉིད། །བདག་ཉིད་སངས་རྒྱས་རྒྱུ་རུ་ནི། །དེ་ནས་ཚིག་བཅད་གཉིས་ནི་བརྗོད། །སྦྱིན་པ་ཆོས་ཀྱིས་སྲུང་བར་<line/>
ནི༑ ༑ཚིགས་བཅད་གཅིག་གིས་གནང་བར་བྱ། །ཨེ་མའོ་རྨོངས་པ་ཡི་ནི་མཐུས། །ལུས་ཅན་ཀུན་ནས་དབང་དུ་བྱས། །འདོད་སོགས་ཆོས་སོགས་མི་བཟད་པས། །མཁས་པ་<line/>
ཡིས་ནི་ཡོངས་སུ་སྤངས། །དངོས་མེད་དངོས་པོ་ཡང་མ་ཡིན། །གཟུང་དང་འཛིན་པ་མི་རྟོག་པས། །སྲིད་པའི་དགོན་པ་ལས་རྒལ་ཞིང༌། །དམིགས་པ་མེད་པའི་བདེ་བ་འཐོབ། །<line/>
</page>
<page index="69" id="169B">གཞན་གྱིས་བརྟགས་པའི་ལོངས་སྤྱོད་སོགས། །ཉལ་དང་འཆག་པར་དུས་གསུམ་དུ། །རྣལ་འབྱོར་ཚིགས་བཅད་གཅིག་གིས་ནི། །རྣལ་འབྱོར་རྨོངས་པ་གཅོད་བྱེད་པའོ། །སེམས་<line/>
ཆེན་པོ་ཡི་སེམས་ཀྱི་ནི། །རྙིང་པའི་རས་ནི་བསགས་པ་ཡིས། །དེ་ཡིས་གོས་སུ་རབ་ཏུ་བགོས། །ཀེང་རུས་ཀྱི་ནི་ཡན་ལག་ཀུན། །ཤིན་ཏུ་མཛེས་པའི་དབྱིག་པ་བཟུང༌། །པ་<line/>
ཊ་ཧ་ཡི་ཆོས་ཀྱིས་བརྡུང༌། །རྡོ་རྗེའི་གླུ་ནི་བླང་བ་ཉིད། །སེམས་ཅན་སྒྲོལ་བའི་རྒྱུ་རུ་ནི། །གྲོང་ནས་གྲོང་དུ་ཀུན་ཏུ་རྒྱུ། །དམིགས་པ་མེད་པའི་རང་བཞིན་གྱིས། །བརྟུལ་ཞུགས་སྤྱོད་པས་<line/>
མཉམ་པར་གཞག །དག་པའི་སེམས་ནི་མི་དམིགས་པས། །དགའ་བ་ཡིས་ནི་བསྲུང་བར་བྱ། །སྤྱོད་པ་ཡིས་ནི་རྒྱུར་གྱུར་པས། །རྣལ་འབྱོར་སྤྱོད་པ་དོན་ཀྱི་རྒྱུ། །སྡིག་པ་ཐམས་ཅད་རྣམ་<line/>
བསལ་ཞིང༌། །ཉེས་པ་ཀུན་ནས་རྣམ་སྤངས་ལ། །བརྟུལ་ཞུགས་ཟླ་དྲུག་སྤྱད་པ་ཡིས། །རང་འདོད་ཡེ་ཤེས་འགྲུབ་པར་འགྱུར། །བརྟུལ་ཞུགས་ཀྱི་སྤྱོད་པ་རྣམ་པར་བསྟན་པའི་ལེའུ་<line/>
ཞེས་བྱ་བ་རྫོགས་སོ།། །།དེ་ནས་ཐམས་ཅད་སྙིང་པོ་ནི། །དེ་ཉིད་ཀུན་གྱི་དོན་བསྡུས་པ། །འཁོར་བར་བརྟན་དང་གཡོ་བཅས་པའི། །ཀུན་གྱི་སྙིང་པོར་རབ་སྦྱོར་<line/>
བའོ༑ ༑དང་པོར་རེ་ཞིག་རྣལ་འབྱོར་པས། །ཡིད་དུ་འོང་བའི་ས་ཕྱོགས་སུ། །བདེ་བའི་སྟན་ལ་འདུག་ནས་ནི། །སྔོན་དུ་བསྙེན་པ་ལ་སོགས་བྱ། །རྡོ་རྗེ་འམ་ཤེས་རབ་རྣལ་འབྱོར་གྱིས། །<line/>
</page>
<page index="70" id="170A">༄༅། །འབུམ་ཕྲག་གསུམ་དུ་བཟླས་བྱས་ནས། །ཕྱིས་ནི་རང་འདོད་པ་ཡི་ལས། །འགྲུབ་པར་འདི་ལ་ཚོ་མ་མེད། །སྦྲ་ཚིལ་ལ་ནི་གཟུགས་བརྙན་བྱ། །ཚ་བའི་<line/>
མར་ཁུས་བྱུག་བྱས་ལ། །སྙིང་གར་མིང་ནི་བཞག་པ་དང༌། །ཚིགས་དང་ཚིགས་སུ་ཚེར་མས་དགང༌། །སྐྱུར་པོ་ཚ་དང་མ་རུ་རྩེར། །གཟུགས་བརྙན་དང་ནི་ཡང་དག་ལྡན། །སྣོད་<line/>
དུ་བསྲེས་ལ་ཡང་དག་གཞག །ཡེ་ཤེས་ལུས་ལ་ལུས་ཀྱི་ནི། །རྐང་པ་གཡས་བས་མནན་པར་བྱ། །རྣོ་བའི་སེམས་ཀྱིས་བཟླས་བྱས་པས། །མཚན་མོ་གཅིག་གི་མཐའ་རུ་ནི། །<line/>
འགྲུབ་པར་འདི་ལ་ཐེ་ཚོམ་མེད། །སྨིན་པའི་མེ་ལ་བཞག་བྱ་བྱ། །རྒྱལ་པོ་མྱུར་དུ་གདུང་བར་འགྱུར། །དཀོན་མཆོག་གསུམ་ལ་གནོད་པ་ལ། །ལས་འདི་ཡིས་ནི་སྦྱར་<line/>
བར་བྱ། །ཧྲཱིཿཨ་མོ་གྷ་སི་སི་ད་ཧ་ད་ཧ་གྲི་ཧྣ་གྲིཧྣ་ཧཱུཾ་ཧྲཱིཿ་སྔ་དྲོ་ཉི་མ་ཤར་དུས་ལ། །མེ་ཏོག་དཀར་པོའི་མནྟལ་དང༌། །སྤོས་དང་མར་མེའི་ཆོ་ག་ཡིས། །ཞི་བའི་ལ་སྣི་རྣམ་པར་<line/>
བྱ༑ ༑ཆུ་དང་འོ་མ་བསྲེས་པའི་སྣོད། །དེར་ནི་གཏོར་མ་སྦྱར་ནས་ནི། །སྔགས་ནི་བརྒྱ་རྩ་བརྒྱད་དུ་བཟླས། །རྒྱལ་པོ་ནད་དང་བྲལ་བར་འགྱུར། །ཨོཾ་ཨ་མྲི་ཏ་བ་ར་དེ་ཧཱུཾ་ཧཱུཾ་ཧཱུཾ་ཨ་<line/>
ཨ་ཨ། ཐམས་ཅད་ལས་ནི་བསྡུས་བྱས་ལ། །ཆུ་བོ་ཆེན་པོའི་རྒྱུན་ལ་བསྐུར། །རིམས་ནད་རབ་ཏུ་ཞི་བར་བྱེད་པ་ཞེས་བྱ་བའི་ལེའུ་རྫོགས་སོ།། །།དེ་ནས་རབ་སྦྱོར་<line/>
</page>
<page index="71" id="170B">སྙིང་པོ་འདི། །སྔགས་པས་རབ་ཏུ་རྣམ་པར་སྤྱད། །ཡུངས་ཀར་ལས་ནི་གཟུགས་བརྙན་བྱ། །སྙིང་གར་མིང་ནི་རྣམ་པར་སྦྱར། །རྡོ་དང་ཚེར་མ་ལྟེ་བར་རོ། །རྐང་པས་མནན་ཅིང་བཟླས་<line/>
པར་བྱ། །སུ་ཏཱི་ཀྵྞཱ་ཤཱུ་ལ་ཧཱུཾ་རྫ་ཕཊ་ཧྲཱིཿ། མེ་ལ་བསྲོ་ཞིང་གདུང་བ་དང༌། །ལྷག་པར་བཟླས་ཤིང་གཞག་པར་བྱ། འདི་ལྟར་མཚོན་པའི་མཚན་ཉིད་ཀྱིས། །མོད་ལ་གཟེར་བས་ཡང་འཛིན་<line/>
ཏོ༑ ༑ཞི་བའི་མཆོད་པའི་ཆོ་ག་ལས། །འོ་མ་དང་ནི་སྦྲང་རྩིས་བཀྲུ། །ཆུ་བོའི་རྒྱུན་ལ་བསྐུར་བྱ་ན། །གཟེར་ཞིང་གཟེར་བའི་ནད་དང་བྲལ། །ཨོཾ་སརྦ་ཀ་རི་ཧཱུཾ་ཛ་སྭཱ་ཧཱ། གཟེར་བ་རབ་<line/>
ཏུ་ཞི་བར་བྱེད་པའི་སྔགས་སོ། །དེ་ནས་ཐམས་ཅད་སྙིང་པོ་ཡིས། །གཞན་གྱི་ལས་ཀྱིས་མཚན་ཉིད་ནི། །སྔོན་དུ་བསྙེན་སོགས་བསྟེན་བྱས་པས། །ལས་ཀུན་འགྲུབ་པར་འགྱུར་པའོ། །<line/>
ནག་པོའི་མཐའ་དང་ཐ་མ་ལ། །བ་སྐམ་གྱི་ནི་ལྕི་བ་ལས། །བསྒྲུབ་བྱ་ཡི་ནི་མིང་དང་གཟུགས། །དམར་པོའི་ཙནྡན་གྱིས་ནི་བསྐུ། །བསྒྲུབ་བྱའི་མིང་ནི་ཀུན་ནས་བཞག །སེང་ལྡེང་ཕུར་<line/>
པས་མིག་འབྲས་ལ། །གཡོན་པའི་རྐང་པས་མནན་ནས་ནི། །བརྒྱ་རྩ་བརྒྱད་དུ་བཟླས་བྱས་ཤིང༌། །མེ་ལ་བདུག་ཅིང་བདུགས་པ་ཡིས། །མིག་ནི་གཟེར་བས་འཛིན་པར་འགྱུར། །ཨོཾ་<line/>
ཙཀྵུ་མ་ལི་ནི་ཧཱུཾ་ཕཊ། འདི་ཡི་སྔགས་དང་སྔགས་ཀྱིས་ནི། །འགྲུབ་པར་འདི་ལ་ཐེ་ཚོམ་མེད། །ཞི་བའི་མཆོད་པས་མཆོད་བྱས་ནས། །ཨོཾ་བྫྲ་ཏཱི་ཀྵྞཱ་ཡ་ཧཱུཾ་སྭཱ་ཧཱ། ལན་བདུན་མངོན་<line/>
</page>
<page index="72" id="171A">༄༅། །པར་བསྔགས་བྱས་ནས། །དེ་ཡི་འོ་རྒྱུན་ལ་བཀྲུས་ན། །བསྒྲུབ་བྱའི་ནད་དང་གནོད་པ་སེལ། །མིག་འབྲས་རྣོ་ཞིང་གསལ་བར་འགྱུར། །མིག་ནད་རབ་<line/>
ཏུ་ཞི་བར་བྱེད་པ་ཞེས་བྱ་བའི་ཆོ་གའོ། །ལྷང་ཚེར་ལས་ནི་བསྒྲུབ་པར་བྱ། །མཁས་པས་ཁྲག་གིས་བྲིས་པའོ། །དུག་དང་དུར་ཁྲོད་སོལ་བ་ཡིས། །མིག་གི་འབྲས་བུ་བྱུགས་<line/>
བྱས་ལ། །རྐང་པ་གཡོན་པས་མནན་ནས་ནི། །བརྒྱ་རྩ་བརྒྱད་དུ་བཟླས་པའོ། །ཨོཾ་ཀྲྀཥྞཱ་པིངྒ་ལི་ཧཱུཾ་ཁཾ་ཕཊ། འདི་ཡི་སྔགས་དང་སྔགས་ཀྱིས་ནི། །བདག་ཉིད་ལྕི་བས་བྲན་<line/>
པར་བྱ། །དེ་ལྟར་མཚན་ཉིད་ཀུན་ལྡན་པས། །བསྒྲུབ་བྱ་མྱུར་དུ་ལོང་བར་འགྱུར། །སྦྲང་རྩི་མར་གྱིས་བསྐུ་བྱས་ནས། །བསྒྲུབ་བྱའི་ནད་དང་གནོད་པ་སེལ། །བརྒྱ་རྩ་བརྒྱད་དུ་<line/>
མངོན་པར་བཟླས། །ཨོཾ་ཨ་མྲྀ་ཏ་ལོ་ཙ་ནེ་ཨ་སྭཱཧཱ། ལོང་བ་རབ་ཏུ་ཞི་བར་བྱེད་པའི་སྔགས་སོ། །གཞན་ཡང་བསྒྲུབ་བྱ་སྒྲུབ་པ་པོས། །ལས་ནི་ཤིན་ཏུ་རྣམ་པར་སྤྱད། །དཀོན་<line/>
མཆོག་གསུམ་ལ་གནོད་བྱེད་པ། །སྡིག་གིས་གོས་པར་མི་འགྱུར་རོ། །བག་ཟན་ལས་ནི་པདྨའི་དབྱིབས། །བསྒྲུབ་བྱའི་མིང་ནི་དབུས་ཉིད་དུའོ། །ཁྱི་ཡི་སྤུ་ཡིས་བུག་པ་དགང༌། །ཚ་བའི་མར་<line/>
ཁུས་བསྐུས་བྱས་ལ། །གཡོན་པའི་རྐང་པས་མནན་ནས་ནི། །བརྒྱ་རྩ་བརྒྱད་དུ་བཟླས་པར་བྱ། །ཨོཾ་བཛྲ་བ་ཀེ་ཧཱུཾ་ཕུ་ཕཊ། མེ་ལ་སོ་ཞིང་བསྲོས་པ་ཡིས། །བྷ་ག་མྱུར་དུ་བཟློག་པར་<line/>
</page>
<page index="73" id="171B">བྱ། །ཤིན་ཏུ་གདུག་པའི་ཆུང་མ་ནི། །འདི་ཡིས་ལས་ཀྱིས་རབ་ཏུ་སྦྱར། །ལན་བདུན་དུ་ནི་མངོན་བསྔགས་ནས། །སྦྲང་རྩི་འོ་མའི་རྒྱུན་གྱིས་བཀྲུ། །ཨོཾ་སུ་ཀོ་བྷ་བི་ཧཱུཾ་ཧེ་སྭཱཧཱ། ཞི་བར་བྱེད་<line/>
པའི་སྔགས་སོ། །འཇིམ་པའི་སྣོད་ནི་བླངས་བྱས་ལ། །པདྨའི་དབྱིབས་ཀྱི་རྣམ་པར་བྱ། །རྣོ་བའི་ཏིལ་མར་ཡུངས་ཀར་གྱིས། །བུག་པ་དགང་ཞིང་སྦྱར་བར་བྱ། །རྐང་པ་གཡོན་པས་<line/>
མནན་ནས་ནི། །སེང་ལྡེང་ཕུར་པས་བརྡུང་བྱ་ཞིང༌། །སྔགས་ནི་བརྒྱད་བརྒྱ་རབ་འདས་ན། །བྷ་ག་གཟིར་ཞིང་གཟིར་བར་འགྱུར། །ཧྲི་བི་ལ་ཏ་ཧཱུཾ་ཕཊ། འདི་ཡི་སྔགས་དང་སྔགས་ཀྱིས་ནི།།<line/>
བྷ་ག་གཟིར་བའི་ལས་ཉིད་དོ། །ཆུ་དང་འོ་མར་བཀྲུ་བྱ་ཞིང༌། །སྔགས་དང་མངོན་དུ་སྦྱར་བར་བྱ། །ཨོཾ་སརྦ་ཤོ་དྷ་ནི་སྭཱཧཱ། འདི་ཡི་སྔགས་དང་སྔགས་ཀྱིས་ནི། །བྷ་ག་གཟིར་སོགས་<line/>
ལས་གྲོལ་ལོ། །གཞན་ཡང་ལས་ཀྱི་མཚན་ཉིད་ནི། །ཤིན་ཏུ་རྣལ་འབྱོར་པས་སྤྱད་དོ། །རྒྱལ་པོ་ལམ་གྱི་ས་རྡུལ་བླང༌། །ཡང་ན་བཞི་མདོའི་ས་རྡུལ་ལས། །པདྨའི་མཚན་ཉིད་མཚན་<line/>
ཉིད་ནི། །བྷ་གའི་སྙིང་པོ་ཁྲག་དང་ནི། །ཡི་དྭགས་ཕྱག་རྒྱ་ཕྱག་རྒྱ་ཡི། །བརྒྱ་རྩ་བརྒྱད་དུ་མངོན་པར་བཟླས། །ཧྲི་པྲི་ཕཊ། འདི་ཡི་སྔགས་དང་སྔགས་ཀྱིས་ནི། །པདྨ་སྡོམ་པའི་<line/>
ལས་སུ་འགྱུར། ཨོཾ་ཨ་མྲྀ་ཏ་ཝ་ཏི་སྭཱཧཱ། །དཀོན་མཆོག་གསུམ་ལ་གནོད་པ་དང༌། །བླ་མ་དང་ནི་སློབ་དཔོན་སྨོད། །དམ་ཚིག་སྤྱོད་ལ་འཕྱ་བ་ནི། །སྡིག་གིས་གོས་པར་མི་འགྱུར་<line/>
</page>
<page index="74" id="172A">༄༅། །རོ༑ ༑གལ་ཏེ་རྨོངས་ཤིང་ཁྲོ་བ་ནི། །ལས་ཀྱི་རྟག་ཏུ་བྱས་ནས་ནི། །འདིས་ནི་ངེས་པར་ལྟུང་བ་རུ། །སངས་རྒྱས་ཀྱིས་གསུངས་ཐེ་ཚོམ་མེད། །ལས་ཀྱི་<line/>
རབ་ཏུ་དབྱེ་བ་ཞེས་བྱ་བའི་ལེའུ་རྫོགས་སོ།། །།གསང་ཞིང་གསང་བའི་དེ་ཉིད་དོན། །སྙིང་པོའི་མཆོག་ནི་མདོར་བསྡུས་པ། །རོལ་མོ་བསྟན་བཅོས་སོགས་གླུ་ཡི། །དེ་<line/>
ཉིད་ཐར་པ་གོ་འཕང་གནས། །གཉིས་མེད་དངོས་པོའི་ངོ་བོ་ལས། །གཟུང་དང་འཛིན་པ་ཇི་ལྟར་འགྱུར། །གཉིས་ཀྱི་དངོས་པོ་བདག་མིན་པས། །གཉིས་དངོས་དངོས་པོ་མེད་པའོ།།<line/>
དངོས་པོ་དངོས་མིན་དངོས་མེད་ལ། །མཉམ་ཉིད་ལྟ་བའི་སེམས་ཀྱིས་སུ། །རྣམ་པར་རྟེན་དང་རྟེན་བྱ་མེད། །རྟོག་ཅིང་རྣམ་རྟོག་འཁྲུལ་པ་དང༌། །གཟུགས་དང་གཟུགས་ཅན་<line/>
ཟད་པར་བྱེད། །རང་བཞིན་མེད་པའི་རང་བཞིན་ཉིད། །སེམས་ཀྱིས་བརྟན་པའི་གནས་སུ་ནི། །བསམ་གཏན་བསམ་བྱ་བསམ་པར་བྱ། །དམིགས་པ་མེད་པའི་རང་བཞིན་ཉིད།།<line/>
ཐམས་ཅད་དབྱིངས་སུ་འཇིགས་པར་བྱེད། །སྟོང་ཉིད་སྟོང་ལ་སོགས་སྟོང་པའོ། །ནམ་མཁའི་ཁམས་ཀྱི་མཐའ་ཅན་ཉིད། །དག་ཅིང་ཕྲ་ལ་ཕྲ་བའི་དོན། །སེམས་དང་སེམས་པ་དང་<line/>
བཅས་པ། །ཀུན་ཏུ་དངོས་པོ་དངོས་མེད་པས། །ཐམས་ཅད་ནམ་མཁའ་བསྡམས་པའོ། །རྟག་ཅིང་རྟག་ལ་རྟག་པའི་དོན། །ནམ་མཁའི་ཁམས་ལྟར་བརྟན་སེམས་པས། །མེ་<line/>
</page>
<page index="75" id="172B">སྟག་རྡུལ་ཕྲན་ཡན་ལག་འཕྲོ། །ཆུ་སྐྱར་བཞིན་དུ་བརྟག་པ་ཡི། །རྣམ་ཤེས་ཡེ་ཤེས་ལྷག་མ་ནི། །ནམ་མཁར་འཕྲོ་ཞིང་སྣང་བའོ། །ཉོན་མོངས་དེ་བཞིན་མུན་པ་ནི། །ཡེ་ཤེས་རྡོ་རྗེས་བཅོམ་<line/>
ནས་སུ། །རྣམ་པར་ཤེས་པ་ལྷན་ཅིག་འབར། །ཡེ་ཤེས་སྣང་བ་སོགས་ཐོབ་འགྱུར། །སེམས་དང་སེམས་བྱུང་སེམས་པ་ཡིས། །རྣམ་པར་ལྟ་ཞིང་རབ་ཏུ་སྤྱད། །འཇིགས་པ་མེད་ཅིང་འཚེ་<line/>
མེད་པར། །དངོས་པོས་དངོས་པོ་བསྒོམ་པར་བྱ། །ཐམས་ཅད་ཀུན་ཏུ་སྣང་བྱེད་ཅིང༌། །ཐམས་ཅད་འོད་ཟེར་ཀུན་བསྡུས་པ། །སྙིང་པོའི་ས་བོན་ས་བོན་ནི། །དཀར་དང་ཀུནད་ཟླ་བའི་མདོག །<line/>
ཨཱ་ལི་ཀཱ་ལི་རབ་སྦྱོར་བས། །ཕྱུང་བ་ཡི་ནི་ས་བོན་མཆོག །སྦྱོར་བ་འགྲུབ་པའི་རྒྱུ་རུ་ནི། །མཉམ་ཉིད་རྣལ་འབྱོར་པ་ཡིས་བསྒོམ། །ས་བོན་ནམ་མཁར་སྤྲོས་པ་ཡིས། །འཇིག་རྟེན་<line/>
གསུམ་པོ་སྣང་བར་བྱས། །མ་ལུས་སྤྲིན་ལྟར་སྤྲོ་བ་ཉིད། །སྐད་ཅིག་གིས་ནི་སྤྲོ་ཞིང་བསྡུ། །ཕྱིས་ནི་རང་འདོད་དམིགས་མེད་ཅིང༌། །ཡི་གེ་མེད་པས་ཡང་བསམ་མོ། །གཟུགས་ནི་སྟོང་<line/>
པར་བརྟགས་པ་ཡི། །མཉམ་ཉིད་སེམས་དང་སེམས་ཀྱིས་ནི། །མ་ལུས་རྣམ་པར་བལྟས་པ་ཡིས། །ཁམས་གསུམ་སྣང་བར་བྱེད་པའོ། །དེ་ལྟར་སེམས་ཀྱིས་བསམས་པ་ཡིས། །<line/>
བྱང་ཆུབ་རིམ་པ་མཐོང་བར་འགྱུར། །སྐད་ཅིག་གཟུགས་དང་གཟུགས་ཉིད་དང༌། །སྐད་ཅིག་ཕུང་པོའི་རྣམ་པ་དང༌། །སྐད་ཅིག་ཐམས་ཅད་དབྱིབས་རྣམས་ནི། །དེ་ཕྱིར་མི་རྟག་པ་ཡི་<line/>
</page>
<page index="76" id="173A">༄༅། །གནས། །ལེགས་བྱས་ཉེས་བྱས་མིང་ཅན་ནི། །ཉེས་པས་སྨད་པར་མི་བྱའོ། །གཟུགས་དང་སྟོང་པ་ལ་སོགས་དབུས། །སེམས་དང་སེམས་བྱུང་རྣམ་པར་<line/>
མཚོན། །དངོས་པོའི་ལྷག་མ་དངོས་མེད་པས། །དེ་ཡི་ལྷག་མ་གཟུགས་མེད་པའོ། །ཡེ་ཤེས་རི་མོ་འབར་བ་ཡིས། །འོད་ཟེར་མཉམ་པར་གནས་པ་ཉིད། །དེ་ཡི་མཚན་ཉིད་མཚོན་པ་<line/>
ཉིད༑ ༑རྣལ་འབྱོར་པ་ཡིས་རབ་ཏུ་སྤྱད། །རྟག་ཏུ་ཞི་ཞིང་མཆོག་གི་ལས། །ཡང་དག་བྱང་ཆུབ་རྟག་པའོ། །ཡིད་དུ་འོང་བའི་ས་ཕྱོགས་སུ། །བདེ་བའི་སྟན་ལ་འདུག་ནས་ནི། །སྔོན་<line/>
དུ་བསྙེན་པ་རབ་བརྩམས་ནས། །ལས་དང་དོན་ཀུན་རབ་གྲུབ་པའོ། །རི་རབ་རྩེ་མོར་ཀུན་བསམས་པ། །རང་འདོད་རྒྱལ་ཆེན་གཞལ་ཡས་ཁང༌། །སྣ་ཚོགས་རིན་ཆེན་རང་བཞིན་<line/>
མཆོག །དྲིལ་བུ་དྲ་བས་མངོན་པར་བརྒྱན། །གདུགས་དཀར་པོ་དང་བ་དན་དང༌། །སྣ་ཚོགས་མཆོད་པས་མངོན་པར་བརྒྱན། །རྡོ་རྗེ་སེམས་དཔའི་བདག་ཉིད་ནི། །དཀར་དང་ཀུནད་<line/>
ཟླ་བའི་འོད། །དེ་ནི་རྒྱན་ཀུན་གྱིས་བརྒྱན་ཅིང༌། །སངས་རྒྱས་ལྔ་ཡིས་མངོན་པར་ཆས། །རབ་ཏུ་མཛེས་པའི་གོས་མནབས་ཅིང་[?] ། །ཕྱག་གཉིས་ན་ནི་རྡོ་རྗེ་དྲིལ། །འོད་ཟེར་འཕྲོ་བ་རྣམ་<line/>
མང་པོ། །ཀུན་ནས་རྡོ་རྗེའི་འོད་ཟེར་འཕྲོ། །ཁམས་གསུམ་པ་ཡི་རྣམ་པ་ནི། །སེམས་དང་སེམས་ཀྱིས་བསྒོམ་པའོ། །སྙིང་གར་དཀྱིལ་འཁོར་དབུས་གནས་པར། །དམར་པོའི་ཧཱུཾ་ནི་རབ་<line/>
</page>
<page index="77" id="173B">འབར་བ། །སྤྱི་བོར་ཐིག་ལེ་མེ་རིའོ། །བ་སྤུའི་བུ་གནས་འཕྲོ་བའོ། །ཤར་དུ་རྡོ་རྗེ་གཞག་པ་དང༌། །ལྷོ་རུ་མདའ་ནི་རྣམ་པར་དགོད། །ནུབ་ཏུ་རལ་གྲི་མཚོན་པ་དང༌། །བྱང་དུ་གཞུ་ནི་ཡང་དག་<line/>
ལྡན༑ ༑རྡོ་རྗེའི་ཞགས་པ་ལ་སོགས་བཞི། །མཚམས་དང་མཚམས་སུ་གཞག་པར་བྱ། །འདི་ལྟར་མཚན་ཉིད་སྔོན་ལྡན་པས། །ཤིན་ཏུ་མཉམ་པར་གཞག་པས་བསྒོམ། །ཨཱ་ལིའི་ས་བོན་<line/>
གཙོ་མོ་ནི། །དེ་ཉིད་ལྡན་པས་ཡང་སྔགས་བཟླས། །ཕྱག་འཚལ་བསྲེག་པས་མཐར་བཞག་པ། །འབུམ་ཕྲག་གསུམ་དུ་རབ་བསྙེན་པས། །རྡོ་རྗེའི་ལུས་དང་ལུས་ཉིད་ནི། །རྡོ་རྗེ་སེམས་དཔའ་<line/>
དང་མཉམ་འགྱུར། །སྦས་པའི་སྙིང་པོ་སྙིང་པོ་དང༌། །རྡོ་རྗེ་ཆོས་དང་ཆོས་མཆོག་གོ །རྡོ་རྗེ་སེམས་ནི་རྗེས་མཆོད་པའི། །ཧཱུ་གི་གླུ་ཡི་རྣམ་པས་བྱ། །བཀྲ་ཤིས་སྒྲ་ནི་སྙན་པ་ཡིས། །མཉམ་<line/>
པར་གཞག་པས་བླང་བར་བྱ། །ཏྲི་བྷུ་བ་བ་ན་ཛཱ་ལཱི་ཏ་མཱུ་རྟི་ཨ་ནུ་ར་ཡ་ན་ཝ་ཏི། ར་སྨི་སཾ་ཧ་སྲ་ཏཱིཀྵྞ་དྷ་ས་སུ་པ་ར་སུ་པ་ར་སྭ་ཝ་ཏི། བ་ཧུ་བི་ད་རུ་པ་པེ་ཤ་ཨ་ནུ་ར་ཡ་ན་ཏ་ཏ་ཏ་ཝ་ཏི། ན་<line/>
ཏ་ཨི་བཛྲ་ས་པ་ར་བེ་ས་ར་ལི་མ་ལ་ཝ་ཏི་སྭཱཧཱ། གདན་བཞིའི་རྒྱུད་ནི་རྒྱ་ཆེན་ལས། །སྟོང་ཕྲག་བཅུ་གཉིས་མདོར་བསྡུས་པ། །དེ་ཡིས་དངོས་པོ་མདོར་བསྡུས་ལས། །སྙིང་པོ་མདོར་ནི་<line/>
བསྡུས་པའོ། །སྡེབ་སྦྱོར་སྒྲ་དང་རྟོག་སོགས་མེད། །དོན་དང་དོན་ནི་ཡང་དག་བསྡུས། །རྣལ་འབྱོར་སྦྱོར་པའི་དོན་ནི་སྦས་པ་ཉིད། །བརྡའ་ཡི་སྐད་ཀྱིས་བཤད་པའོ། །གདན་བཞི་པ་<line/>
</page>
<page index="78" id="174A">༄༅། །ལས། ཡང་དག་པར་བཏུས་པ་སྔགས་ཀྱི་ཆའི་རྒྱུད་བཤད་པ་སྦྱོར་བའི་དཀྱིལ་འཁོར་ཞེས་བྱ་བ་རྫོགས་སོ།། །།བཤད་པའི་རྒྱུད་<line/>
མནྟྲ་ཨང་ས་ཞེས་བྱ་བའི་ལེའུ་བདུན་པ། རྒྱ་གར་གྱི་མཁན་པོ་ག་ཡ་དྷ་ར་དང༌། ཞུ་ཆེན་གྱི་ལོཙྪ་བ་འགོས་ཁུག་པ་ལྷས་བཙས་ཀྱིས་བསྒྱུར་ཅིང་ཞུས་ཏེ་གཏན་ལ་ཕབ་པའོ།། །།<line/>
<line/>
</page>
</pageset>
<copyright>Copyright &#169; 2012 by the Asian Classics Input Project. All rights reserved.</copyright>
</text>
