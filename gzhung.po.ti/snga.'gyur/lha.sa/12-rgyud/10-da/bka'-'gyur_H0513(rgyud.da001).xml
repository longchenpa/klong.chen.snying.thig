<?xml-stylesheet href="../tibxml.css" type="text/css" version="1.0" encoding="UTF-8"?>
<text>
<info>
<location organization="acip" collection="k_lha_sa" volume="89" index="1"/>
<offset page="0" line="0" col="0"/>
<range start="1" end="429"/>
<title>འཕགས་པ་གསེར་འོད་དམ་པ་མཆོག་ཏུ་རྣམ་པར་རྒྱལ་བའི་མདོ་སྡེའི་རྒྱལ་པོ་ཐེག་པ་ཆེན་པོའི་མདོ། </title>
<section>རྒྱུད། </section>
<volume>ད</volume>
<status asof="31Jan2012">not checked</status>
</info>
<pageset>
<page index="1" id="1B">[DD] ༄༅༅། །རྒྱ་ཡི་སྐད་དུ། ཏཱ་ཤིན་ཀྱིན་ཀྭང་མྱ་རུ་ཙའི་ཤིན་ཝད་ཀྱིན། བོད་[DD]<line/>
སྐད་དུ། འཕགས་པ་གསེར་འོད་དམ་པ་མཆོག་ཏུ་རྣམ་པར་རྒྱལ་བ་མདོ་སྡེའི་<line/>
རྒྱལ་པོ་ཞེས་བྱ་བ་ཐེག་པ་ཆེན་པོའི་མདོ། བམ་པོ་དང་པོ། སངས་རྒྱས་དང༌།<line/>
བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །འདི་སྐད་བདག་གིས་<line/>
</page>
<page index="2" id="2A">༄༅༅། །ཐོས་པ་དུས་གཅིག་ན། བཅོམ་ལྡན་འདས་རྒྱལ་པོའི་ཁབ་བྱ་རྒོད་ཕུང་པོའི་<line/>
རིའི་རྩེ་མོ་མཆོག་ཏུ་རྣམ་པར་དག་པ། ཆོས་ཀྱི་དབྱིངས་ཤིན་ཏུ་ཟབ་མོ། སངས་རྒྱས་རྣམས་ཀྱི་<line/>
སྤྱོད་ཡུལ། དེ་བཞིན་གཤེགས་པ་བཞུགས་པ་ན། དགེ་སློང་གི་དགེ་འདུན་ཆེན་པོ་དགུ་ཁྲི་བརྒྱད་<line/>
སྟོང་དང་ཐབས་གཅིག་ཏུ་བཞུགས་ཏེ། ཐམས་ཅད་ཀྱང་དགྲ་བཅོམ་པ། གླང་པོ་ཆེའི་རྒྱལ་པོ་ལྟར་<line/>
ཤིན་ཏུ་དུལ་བ། ཟག་པ་རྣམས་ཡོངས་སུ་གསལ་བ། ཉོན་མོངས་པ་མེད་པ། སེམས་ཤིན་ཏུ་རྣམ་<line/>
</page>
<page index="3" id="2B">པར་གྲོལ་བ། ཤེས་རབ་ཤིན་ཏུ་རྣམ་པར་གྲོལ་བ། བྱ་བ་བྱས་པ། ཁུར་ལྕི་བ་རྣམ་པར་སྤངས་པ། བདག་གི་དོན་<line/>
ཐོབ་པ། སྲིད་པར་ཀུན་ཏུ་སྦྱོར་བ་ཟད་པ། རང་དབང་ཆེན་པོ་ཐོབ་པ། ཚུལ་ཁྲིམས་ཡོངས་སུ་དག་པ་ལ་གནས་པ།<line/>
ཐབས་མཁས་པ་དང༌། ཤེས་རབ་ཀྱིས་ཡོངས་སུ་བརྒྱན་པ། རྣམ་པར་ཐར་པ་བརྒྱད་མངོན་སུམ་དུ་གྱུར་པ། ཕ་<line/>
རོལ་གྱི་འགྲམ་དུ་ཕྱིན་པ་ཤ་སྟག་ལ། འདི་ལྟ་སྟེ། ཚེ་དང་ལྡན་པ་ཀུན་ཤེས་ཀཽཎྜིནྱ་དང༌། ཚེ་དང་ལྡན་པ་རྟ་ཐུལ་དང༌།<line/>
ཚེ་དང་ལྡན་པ་རླངས་པ་དང༌། ཚེ་དང་ལྡན་པ་མིང་ཆེན་དང༌། ཚེ་དང་ལྡན་པ་བཟང་པོ་དང༌། ཚེ་དང་ལྡན་པ་འོད་སྲུང་ཆེན་<line/>
པོ་དང༌། ཚེ་དང་ལྡན་པ་ལྟེང་རྒྱས་འོད་སྲུང་དང༌། ཚེ་དང་ལྡན་པ་ག་ཡཱ་འོད་སྲུང་དང༌། ཚེ་དང་ལྡན་པ་ཆུ་ཀླུང་འོད་སྲུང་<line/>
</page>
<page index="4" id="3A">༄༅། །དང༌། ཚེ་དང་ལྡན་པ་ཤཱ་རིའི་བུ་དང༌། ཆེ་དང་ལྡན་པ་མཽད་གལ་གྱི་བུ་ཆེན་པོ་དང༌། ཚེ་དང་ལྡན་པ་<line/>
ཀུན་དགའ་བོ་འབའ་ཞིག་སློབ་པའི་ས་ལ་གནས་པ་ནི་མ་གཏོགས་ཏེ། འདི་ལྟར་ཉན་ཐོས་ཆེན་པོ་དེ་དག་སོ་སོ་ནས་ཕྱི་<line/>
དྲོའི་དུས་ཀྱི་ཚེ། སྙོམས་པར་འཇུག་པར་ཞུགས་པ་ལས་ལངས་ནས། བཅོམ་ལྡན་འདས་ག་ལ་བ་དེ་ལོགས་སུ་དོང་<line/>
སྟེ༑ བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བྱས་ནས། གཡས་ཕྱོགས་ནས་ལན་གསུམ་བསྐོར་བ་བྱས་ཏེ། <span class="conversion-problem" title="129: Cannot convert ACIP {PHYOGs} because s is not an ACIP consonant.">PHYOGs</span>་<line/>
གཅིག་ཏུ་འཁོད་པར་གྱུར་ཏོ། །གཞན་ཡང༌། བྱང་ཆུབ་སེམས་དཔའ་སེམས་དཔའ་ཆེན་པོ་བྱེ་བ་ཕྲག་བརྒྱ་སྟོང་དུ་མ་དང་<line/>
ཐབས་གཅིག་ཏུ་བཞུགས་ཏེ། ཐམས་ཅད་ཀྱང་གཟི་བྱིན་དང་པོའི་ཡོན་ཏན་དང་ལྡན་པ། ཀླུའི་རྒྱལ་པོ་ཆེན་པོ་ལྟར་<line/>
</page>
<page index="5" id="3B">གྱུར་པ། ཐམས་ཅད་ཀུན་ཏུ་གྲགས་པ། ཐམས་ཅད་ཅང་ཤེས་པར་གྱུར་པ། སྦྱིན་པ་དང༌། ཚུལ་ཁྲིམས་ཡོངས་སུ་དག་པར་གྱུར་པ། རྟག་པར་བཟོད་པ་དང༌། བརྩོན་<line/>
འགྲུས་ཀྱི་སྤྱད་པ་སྤྱོད་པར་མངོན་པར་དགའ་བ། བསྐལ་པ་གྲངས་མེད་པ་ནས། བསམ་གཏན་རྣམས་ལས་ཡང་དག་པར་འདས་པ། དྲན་པ་རྩེ་གཅིག་པ་ཉིད་མངོན་<line/>
དུ་གྱུར་པ། ཤེས་རབ་ཀྱི་སྒོ་རབ་ཏུ་རྣམ་པར་འབྱེད་པ། ཐབས་མཁས་པས་ཤིན་ཏུ་བསྒོམས་པ། ཤིན་ཏུ་གྱ་ནོམ་པའི་རྫུ་འཕྲུལ་ལ་རྣམ་པར་རྩེན་པའི་དབང་དུ་གྱུར་<line/>
པ༑ གཟུངས་རབ་ཏུ་ཐོབ་པ། སྤོབས་པ་ཟད་པ་མེད་པ། ཉོན་མོངས་པ་རྣམས་སྤངས་པ། ཉེ་བའི་ཀུན་ནས་ཉོན་མོངས་པ་རྣམས་ཉེ་བར་ཞི་བར་གྱུར་པ། རིང་པོར་མི་ཐོགས་<line/>
པར་རྣམ་པ་ཐམས་ཅད་མཁྱེན་པ་མངོན་པར་འགྲུབ་པར་འགྱུར་བ། བདུད་ཀྱི་དཔུང་རབ་ཏུ་འཇོམས་པ། ཆོས་ཀྱི་རྔ་ཤིན་ཏུ་བརྡུང་བ། མུ་སྟེགས་ཅན་དུ་མ་བཏུལ་ནས་<span class="conversion-problem" title="129: Cannot convert ACIP {YONGs} because s is not an ACIP consonant.">YONGs</span>་<line/>
སུ་དགའ་བའི་བསམ་པ་བསྐྱེད་པ་ལ་འགོད་པ། ཆོས་ཀྱི་འཁོར་ལོ་དམ་པ་ཡོངས་སུ་བསྐོར་ནས་ལྷ་དང༌། མི་རྣམས་སྒྲོལ་བར་བྱེད་པ། ཕྱོགས་བཅུའི་སངས་རྒྱས་ཀྱི་<line/>
ཞིང་རྣམས་རབ་ཏུ་བརྒྱན་པ། འགྲོ་བ་དྲུག་པའི་སེམས་ཅན་དག་ལ་ཕན་འདོགས་པ། ཡེ་ཤེས་ཆེན་པོ་ཡོངས་སུ་རྫོགས་པ། བཟོད་པ་ཆེན་པོ་ཕུན་སུམ་ཚོགས་པ། བྱམས་<line/>
</page>
<page index="6" id="4A">༄༅། །པ་དང༌། སྙིང་རྗེ་ཆེན་པོའི་སེམས་ལ་རབ་ཏུ་གནས་པ། ཤིན་ཏུ་བརྟན་པའི་སྟོབས་ཆེན་པོ་དང་ལྡན་པ། སངས་རྒྱས་མང་པོ་ལ་བསྙེན་<line/>
བཀུར་བྱས་པ། ཡོངས་སུ་མྱ་ངན་ལས་མི་འདའ་ཞིང༌། ཕྱི་མའི་མཐའ་ཇི་སྲིད་པར་ཡི་དམ་ཆེན་པོའི་བསམ་པ་ཡང་དག་པར་བསྐྱེད་པ། སངས་རྒྱས་རྣམས་ལས་<line/>
རྣམ་པར་དག་པའི་རྒྱུ་རྒྱ་ཆེར་རབ་ཏུ་བསྐྱེད་པ། དུས་གསུམ་གྱི་ཆོས་རྣམས་ལས་མི་སྐྱེ་བའི་བཟོད་པ་རྟོགས་པར་གྱུར་པ། ཐེག་པ་གཉིས་པོ་དག་གི་སྤྱོད་ཡུལ་ལས་<line/>
ཡང་དག་པར་འདས་པ། ཐབས་མཁས་པ་ཆེན་པོས་འཇིག་རྟེན་པ་རྣམས་འདུལ་བར་བྱེད་པ། སྟོན་པ་ཆེན་པོའི་བསྟན་པ་རྣམས་ཡང་དག་པར་སྒྲོགས་པ། གསང་བའི་<line/>
ཆོས་དང༌། ཤིན་ཏུ་ཟབ་པའི་སྟོང་པ་ཉིད་རྟོགས་ཤིང་ཁོང་དུ་ཆུད་པས་ཐེ་ཚོམ་དང༌། སོམ་ཉི་མེད་པར་གྱུར་པ་ཤ་སྟག་ལ། འདི་ལྟ་སྟེ། བྱང་ཆུབ་སེམས་དཔའ་ཐོགས་<line/>
པ་མེད་པར་ཆོས་ཀྱི་འཁོར་ལོ་བསྐོར་བ་དང༌། བྱང་ཆུབ་སེམས་དཔའ་རྟག་པར་ཆོས་ཀྱི་འཁོར་ལོ་བསྐོར་བར་སེམས་བསྐྱེད་པ་དང༌། བྱང་ཆུབ་སེམས་དཔའ་རྟག་པར་<line/>
བརྩོན་པ་དང༌། བྱང་ཆུབ་སེམས་དཔའ་རྒྱུན་མི་འཆད་པ་དང༌། བྱང་ཆུབ་སེམས་དཔའ་བྱམས་པ་དང༌། བྱང་ཆུབ་སེམས་དཔའ་འཇམ་དཔལ་དང༌། བྱང་ཆུབ་སེམས་<line/>
</page>
<page index="7" id="4B">དཔའ་སྤྱན་རས་གཟིགས་དབང་ཕྱུག་དང༌། བྱང་ཆུབ་སེམས་དཔའ་གཟུངས་ལ་རང་དབང་དུ་གྱུར་པའི་རྒྱལ་པོ་དང༌། བྱང་ཆུབ་སེམས་དཔའ་སྤོབས་པ་ཆེན་པོ་བཀོད་པའི་<line/>
རྒྱལ་པོ་དང༌། བྱང་ཆུབ་སེམས་དཔའ་རི་རབ་མཆོག་གི་རྒྱལ་པོ་དང༌། བྱང་ཆུབ་སེམས་དཔའ་ཤིན་ཏུ་ཟབ་པའི་རྒྱ་མཚོའི་རྒྱལ་པོ་དང༌། བྱང་ཆུབ་སེམས་དཔའ་རིན་པོ་ཆེའི་<line/>
ཏོག་དང༌། བྱང་ཆུབ་སེམས་དཔའ་རིན་པོ་ཆེའི་ཏོག་ཆེན་པོ་དང༌། བྱང་ཆུབ་སེམས་དཔའ་སའི་སྙིང་པོ་དང༌། བྱང་ཆུབ་སེམས་དཔའ་ནམ་མཁའི་སྙིང་པོ་དང༌། བྱང་ཆུབ་<span class="conversion-problem" title="129: Cannot convert ACIP {SEMs} because s is not an ACIP consonant.">SEMs</span>་<line/>
དཔའ་རིན་པོ་ཆེའི་ལག་གི་དབང་ཕྱུག་དང༌། བྱང་ཆུབ་སེམས་དཔའ་ལག་ན་རྡོ་རྗེ་དང༌། བྱང་ཆུབ་སེམས་དཔའ་དགའ་བའི་སྟོབས་དང༌། བྱང་ཆུབ་སེམས་དཔའ་ཆོས་ཀྱི་<line/>
སྟོབས་ཆེན་དང༌། བྱང་ཆུབ་སེམས་དཔའ་བཀོད་པའི་འོད་ཆེན་དང༌། བྱང་ཆུབ་སེམས་དཔའ་གསེར་འོད་བཀོད་པ་དང༌། བྱང་ཆུབ་སེམས་དཔའ་རྣམ་དག་ཚུལ་ཁྲིམས་<line/>
དང༌། བྱང་ཆུབ་སེམས་དཔའ་རྟག་ཏུ་མཉམ་པར་གཞག་པ་དང༌། བྱང་ཆུབ་སེམས་དཔའ་བློ་གྲོས་ཤིན་ཏུ་རྣམ་དག་དང༌། བྱང་ཆུབ་སེམས་དཔའ་བརྩོན་འགྲུས་བརྟན་པ་<line/>
དང༌། བྱང་ཆུབ་སེམས་དཔའ་ནམ་མཁའ་དང་མཚུངས་པ་དང༌། བྱང་ཆུབ་སེམས་དཔའ་སྨོན་ལམ་ཆེན་པོ་མི་གཅོད་པ་དང༌། བྱང་ཆུབ་སེམས་དཔའ་སྨན་གཏོང་དང༌།<line/>
</page>
<page index="8" id="5A">༄༅། །བྱང་ཆུབ་སེམས་དཔའ་ཉོན་མོངས་པའི་ནད་རྣམ་པར་སེལ་བ་དང༌། བྱང་ཆུབ་སེམས་དཔའ་སྨན་པའི་རྒྱལ་པོ་དང༌། བྱང་ཆུབ་སེམས་དཔའ་<line/>
འཕགས་པ་དགའ་བའི་རྒྱལ་པོ་དང༌། བྱང་ཆུབ་སེམས་དཔའ་ལུང་བསྟན་མཆོག་ཐོབ་དང༌། བྱང་ཆུབ་སེམས་དཔའ་སྤྲིན་ཆེན་རྣམ་དག་འོད་ཟེར་དང༌། བྱང་ཆུབ་<span class="conversion-problem" title="129: Cannot convert ACIP {SEMs} because s is not an ACIP consonant.">SEMs</span>་<line/>
དཔའ་སྤྲིན་ཆེན་ཆོས་འཛིན་དང༌། བྱང་ཆུབ་སེམས་དཔའ་སྤྲིན་ཆེན་གྲགས་པའི་དགའ་བ་དང༌། བྱང་ཆུབ་སེམས་དཔའ་སྤྲིན་ཆེན་གྲགས་པ་མཐའ་ཡས་སྟོན་དང༌།<line/>
བྱང་ཆུབ་སེམས་དཔའ་སྤྲིན་ཆེན་སེང་གེའི་ང་རོ་དང༌། བྱང་ཆུབ་སེམས་དཔའ་སྤྲིན་ཆེན་གླང་པོ་ཆེའི་རྒྱལ་པོའི་ང་རོ་དང༌། བྱང་ཆུབ་སེམས་དཔའ་སྤྲིན་ཆེན་བཀྲ་<line/>
ཤིས་དང༌། བྱང་ཆུབ་སེམས་དཔའ་སྤྲིན་ཆེན་ཡོན་ཏན་དང༌། བྱང་ཆུབ་སེམས་དཔའ་སྤྲིན་ཆེན་ཉི་མའི་སྙིང་པོ་དང༌། བྱང་ཆུབ་སེམས་དཔའ་སྤྲིན་ཆེན་ཟླ་བའི་སྙིང་<line/>
པོ་དང༌། བྱང་ཆུབ་སེམས་དཔའ་སྤྲིན་ཆེན་སྐར་མའི་འོད་དང༌། བྱང་ཆུབ་སེམས་དཔའ་སྤྲིན་ཆེན་མེའི་འོད་དང༌། བྱང་ཆུབ་སེམས་དཔའ་སྤྲིན་ཆེན་གློག་འོད་དང༌། བྱང་<line/>
ཆུབ་སེམས་དཔའ་སྤྲིན་ཆེན་འབྲུག་དབྱངས་དང༌། བྱང་ཆུབ་སེམས་དཔའ་སྤྲིན་ཆེན་ཤེས་རབ་ཀྱི་ཆར་གྱིས་ཀུན་ཏུ་ཁྱབ་པ་དང༌། བྱང་ཆུབ་སེམས་དཔའ་སྤྲིན་ཆེན་<line/>
</page>
<page index="9" id="5B">བོ་རྣམ་དག་ཆར་རྒྱལ་དང༌། བྱང་ཆུབ་སེམས་དཔའ་སྤྲིན་ཆེན་མེ་ཏོག་ལྗོན་ཤིང་རྒྱལ་པོ་དང༌། བྱང་ཆུབ་སེམས་དཔའ་སྤྲིན་ཆེན་པདྨ་སྔོན་པོའི་བསུང་དང༌།<line/>
བྱང་ཆུབ་སེམས་དཔའ་སྤྲིན་ཆེན་རིན་པོ་ཆེའི་ཙནྡན་གྱི་དྲིས་ལུས་བསིལ་བར་བྱེད་པ་དང༌། བྱང་ཆུབ་སེམས་དཔའ་སྤྲིན་ཆེན་མུན་སེལ་དང༌། བྱང་ཆུབ་སེམས་དཔའ་<line/>
སྤྲིན་ཆེན་རབ་རིབ་འཇོམས་ལ་སོགས་པ། འདི་ལྟར་བྱང་ཆུབ་སེམས་དཔའི་ཚོགས་ཆེན་པོ་ཚད་མེད་པ་དེ་དག་ཀྱང་སོ་སོ་ནས་ཕྱི་དྲོའི་དུས་ཀྱི་ཚེ་ཏིང་ངེ་འཛིན་ལས་<line/>
ལངས་ནས། བཅོམ་ལྡན་འདས་ག་ལ་བ་དེ་ལོགས་སུ་དོང་སྟེ། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བྱས་ནས་གཡས་ཕྱོགས་སུ་བསྐོར་བ་བྱས་ཏེ་ཕྱོགས་<line/>
གཅིག་ཏུ་འཁོད་པར་གྱུར་ཏོ། །གཞན་ཡང༌། ལིཙྪ་བཱི་གཞོན་ནུ་འབུམ་ཕྲག་བརྒྱ་སྟོང་དུ་མ་འདུས་པར་གྱུར་པ་ལ། འདི་ལྟ་སྟེ། གཞོན་ནུ་སེང་གེའི་འོད་དང༌། གཞོན་ནུ་<line/>
སེང་གེའི་བློ་གྲོས་དང༌། གཞོན་ནུ་ཆོས་ཀྱི་བྱིན་དང༌། གཞོན་ནུ་དབང་པོས་བྱིན་དང༌། གཞོན་ནུ་འོད་ཆེན་དང༌། གཞོན་ནུ་དཔལ་ཆེན་དང༌། གཞོན་ནུ་སངས་རྒྱས་སྐྱོང་དང༌།<line/>
གཞོན་ནུ་ཆོས་ཀྱི་སྐྱོང་དང༌། གཞོན་ནུ་དགེ་འདུན་སྐྱོང་དང༌། གཞོན་ནུ་རྡོ་རྗེ་སྐྱོང་དང༌། གཞོན་ནུ་ནམ་མཁའ་སྐྱོང་དང༌། གཞོན་ནུ་ནམ་མཁའ་སྒྲ་སྒྲོགས་དང༌། གཞོན་ནུ་<line/>
</page>
<page index="10" id="6A">༄༅། །རིན་པོ་ཆེའི་སྙིང་པོ་དང༌། གཞོན་ནུ་བཀྲ་ཤིས་མཆོག་གི་སྙིང་པོ་ལ་སོགས་པ་ནི་གཙོ་བོར་གྱུར་ཏེ། ཐམས་ཅད་ཀྱང་བླ་ན་མེད་པའི་བྱང་ཆུབ་ལ་<line/>
རབ་ཏུ་གནས་པ་དང༌། ཐེག་པ་ཆེན་པོ་ལ་མངོན་པར་ཡིད་ཆེས་ཤིང་དགའ་བར་གྱུར་པས་སོ་སོ་ནས་ཕྱི་དྲོའི་དུས་ཀྱི་ཚེ་བཅོམ་ལྡན་འདས་ག་ལ་བ་དེ་ལོགས་སུ་དོང་<line/>
སྟེ༑ བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བྱས་ནས་གཡས་ཕྱོགས་སུ་ལན་གསུམ་བསྐོར་བ་བྱས་ཏེ་ཕྱོགས་གཅིག་ཏུ་འཁོད་པར་གྱུར་ཏོ། །གཞན་ཡང༌།<line/>
ལྷའི་བུ་བཞི་ཁྲི་ཉིས་སྟོང་འདུས་པ་ལ། འདི་ལྟ་སྟེ། ལྷའི་བུ་མཐོང་དགའ་དང༌། ལྷའི་བུ་ཡིད་དགའ་དང༌། ལྷའི་བུ་ཉི་མའི་འོད་དང༌། ལྷའི་བུ་ཟླ་བའི་གཙུག་ཕུད་<line/>
དང༌། ལྷའི་བུ་གསལ་བའི་བློ་གྲོས་དང༌། ལྷའི་བུ་ནམ་མཁའ་རྣམ་དག་བློ་གྲོས་དང༌། ལྷའི་བུ་ཉོན་མོངས་སེལ་དང༌། ལྷའི་བུ་བཀྲ་ཤིས་ལ་སོགས་པ་ནི་གཙོ་བོར་<line/>
གྱུར་ཏེ། ཐམས་ཅད་ཀྱི་ཡི་དམ་ཆེན་པོའི་སེམས་བསྐྱེད་ནས་ཐེག་པ་ཆེན་པོ་ཡོངས་སུ་བསྲུང་བ་དང༌། དམ་པའི་ཆོས་རྒྱུན་མི་འཆད་པར་སྦྱོར་བར་བྱེད་པས། སོ་སོ་ནས་<line/>
ཕྱི་དྲོའི་དུས་ཀྱི་ཚེ་བཅོམ་ལྡན་འདས་ག་ལ་བ་དེ་ལོགས་སུ་དོང་སྟེ། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བྱས་ནས་གཡས་ཕྱོགས་སུ་ལན་གསུམ་བསྐོར་<line/>
</page>
<page index="11" id="6B">བ་བྱས་ཏེ་ཕྱོགས་གཅིག་ཏུ་འཁོད་པར་གྱུར་ཏོ། །གཞན་ཡང༌། ཀླུའི་རྒྱལ་པོ་ཉི་ཁྲི་བརྒྱད་སྟོང་འདུས་པར་གྱུར་པ་ལ། འདི་ལྟ་སྟེ། ཀླུའི་རྒྱལ་པོ་པདྨ་དང༌། ཀླུའི་རྒྱལ་པོ་ཨེ་<line/>
ལའི་ལོ་མ་དང༌། ཀླུའི་རྒྱལ་པོ་སྟོབས་ཆེན་དང༌། ཀླུའི་རྒྱལ་པོ་ཆེར་སྒྲོགས་དང༌། ཀླུའི་རྒྱལ་པོ་རླབས་ཆུང་དང༌། ཀླུའི་རྒྱལ་པོ་ཆུ་རྒྱུན་འཛིན་དང༌། ཀླུའི་རྒྱལ་པོ་གསེར་<line/>
གདོང་དང༌། ཀླུའི་རྒྱལ་པོ་ཡིད་བཞིན་ལ་སོགས་པ་ནི་གཙོ་བོར་གྱུར་ཏེ། འདི་ལྟར་ཀླུའི་རྒྱལ་པོ་དེ་དག་ཀྱང་ཐེག་པ་ཆེན་པོའི་ཆོས་ལ་རྟག་པར་མོས་ཤིང་ཡོངས་སུ་འཛིན་པ་<line/>
དང༌། ཤིན་ཏུ་དང་བའི་བསམས་པ་བསྐྱེད་ནས་ཡང་དག་པར་སྒྲོགས་པ་དང༌། ཡོངས་སུ་སྐྱོང་བར་བྱེད་པས་སོ་སོ་ནས་ཕྱི་དྲོའི་དུས་ཀྱི་ཚེ་བཅོམ་ལྡན་འདས་ག་ལ་བ་དེ་<span class="conversion-problem" title="129: Cannot convert ACIP {LOGs} because s is not an ACIP consonant.">LOGs</span>་<line/>
སུ་དོང་སྟེ། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བྱས་ནས་གཡས་ལོགས་སུ་ལན་གསུམ་བསྐོར་བ་བྱས་ཏེ་ཕྱོགས་གཅིག་ཏུ་འཁོད་པར་གྱུར་ཏོ། །གཞན་<line/>
ཡང༌། གནོད་སྦྱིན་གྱི་འཁོར་སུམ་ཁྲི་དྲུག་སྟོང་འདུས་པར་གྱུར་ཏེ། ལྷའི་རྒྱལ་པོ་རྣམ་ཐོས་ཀྱི་བུ་གཙོ་བོར་གྱུར་པ་ལ། འདི་ལྟ་སྟེ། གནོད་སྦྱིན་ཨ་མྲ་དང༌། གནོད་སྦྱིན་ཨ་<line/>
མྲ་ཐོགས་དང༌། གནོད་སྦྱིན་པདྨ་འོད་ཀྱི་སྙིང་པོ་དང༌། གནོད་སྦྱིན་པདྨའི་གདོང་དང༌། གནོད་སྦྱིན་ཁྲོ་གཉེར་ཅན་དང༌། གནོད་སྦྱིན་འཇིགས་ཆེན་སྟོན་དང༌། གནོད་<line/>
</page>
<page index="12" id="7A">༄༅། །སྦྱིན་ས་སྒུལ་དང༌། གནོད་སྦྱིན་ཟས་རིལ་མི་ད་ལ་སོགས་པ་གནོད་སྦྱིན་དེ་དག་ཐམས་ཅད་ཀྱང་དེ་བཞིན་གཤེགས་པའི་ཡང་དག་པའི་ཆོས་<line/>
ལ་མོས་ཤིང་གུས་པའི་སེམས་ཀྱིས་ཡོངས་སུ་སྐྱོ་བ་མི་བསྐྱེད་པས། སོ་སོ་ནས་ཕྱི་དྲོའི་དུས་ཀྱི་ཚེ་བཅོམ་ལྡན་འདས་ག་ལ་བ་དེ་ལོགས་སུ་དོང་སྟེ། བཅོམ་ལྡན་འདས་<line/>
ཀྱི་ཞབས་ལ་མགོ་བོས་ཕྱག་བྱས་ནས་གཡས་ཕྱོགས་སུ་ལན་གསུམ་བསྐོར་བ་བྱས་ཏེ་ཕྱོགས་གཅིག་ཏུ་འཁོད་པར་གྱུར་ཏོ། །གཞན་ཡང༌། ནམ་མཁའ་ལྡིང་གི་རྒྱལ་<line/>
པོ་བཞི་ཁྲི་དགུ་སྟོང་ཡང་འདུས་པར་གྱུར་པ་ལས་ནམ་མཁའ་ལྡིང་གི་རྒྱལ་པོ་སྤོས་ཀྱི་གླང་པོ་ཆེའི་མཐུ་དང་ལྡན་པ་ནི་གཙོ་བོར་གྱུར་ཏོ། །གཞན་ཡང༌། འདི་ལྟ་སྟེ། དྲི་<line/>
ཟ་དང༌། ལྷ་མ་ཡིན་དང༌། མི་འམ་ཅི་དང༌། གྲུལ་བུམ་དང༌། ལྟོ་འཕྱེ་ཆེན་པོ་ལ་སོགས་པ་དང༌། རི་དང༌། ནགས་ཚལ་དང༌། ཆུ་བོ་དང༌། རྒྱ་མཚོ་ཐམས་ཅད་ཀྱི་ལྷ་དང༌།<line/>
དྲང་སྲོང་དང༌། ཡུལ་ཁམས་ཆེན་པོ་ཐམས་ཅད་ཀྱི་རྒྱལ་པོ་དང༌། ཕོ་བྲང་འཁོར་དང༌། བཙུན་མོ་དང༌། སྲས་དང༌། ཤིན་ཏུ་དང་བ་དང་ལྡན་པའི་ཁྱེའུ་དང༌། བུ་མོ་དང༌།<line/>
ལྷ་དང༌། མིའི་ཚོགས་ཆེན་པོ་འདུས་ཤིང་ལྷགས་པ་ཐམས་ཅད་ཀྱང༌། བླ་ན་མེད་པའི་ཐེག་པ་ཆེན་པོ་ཡོངས་སུ་སྲུང་ཞིང༌། ཀློག་པ་དང༌། ཁ་ཏོན་ཏུ་འདོན་པ་དང༌། ལེན་<line/>
</page>
<page index="13" id="7B">པ་དང༌། འཛིན་པ་དང༌། ཡི་གེར་འདྲི་བ་དང༌། ཀུན་ཏུ་སྤེལ་ཞིང་བསྐྱེད་པ་དང༌། ཡོངས་སུ་འཚོ་བ་དང༌། སྐྱོང་བའི་དམ་ཚིག་བཅས་ཏེ། མོས་པར་གྱུར་པས་སོ་སོ་ནས་ཕྱི་དྲོའི་<line/>
དུས་ཀྱི་ཚེ། བཅོམ་ལྡན་འདས་ག་ལ་བ་དེ་ལོགས་སུ་དོང་སྟེ་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བྱས་ནས་གཡས་ཕྱོགས་སུ་ལན་གསུམ་བསྐོར་བར་བྱས་ཏེ་<span class="conversion-problem" title="129: Cannot convert ACIP {PHYOGs} because s is not an ACIP consonant.">PHYOGs</span>་<line/>
གཅིག་ཏུ་འཁོད་པར་གྱུར་ཏོ། །དེ་ལྟར་ཉན་ཐོས་དང༌། བྱང་ཆུབ་སེམས་དཔའ་དང༌། ལྷ་དང༌། མིའི་འཁོར་འདུས་པ་ཆེན་པོ་དང༌། ཀླུ་དང༌། གནོད་སྦྱིན་ལ་སོགས་པ་སྡེ་བརྒྱད་<line/>
པོ་རྣམས་འདུས་པར་གྱུར་ནས་སོ་སོ་ནས་སེམས་རྩེ་གཅིག་ཏུ་ཐལ་མོ་སྦྱར་ཏེ། གུས་པས་མིག་མི་འཛུམས་པར་བཅོམ་ལྡན་འདས་ཀྱི་ཞལ་དུ་བལྟས་ནས། ཤིན་ཏུ་གྱ་ནོམ་<line/>
ཞིང་ཁྱད་པར་དུ་འཕགས་པའི་ཆོས་ཐོས་པར་གྱུར་ཏོ་སྙམ་མོ། །དེ་ནས་དེའི་ཚེ་བཅོམ་ལྡན་འདས་ཕྱི་དྲོའི་དུས་ཀྱི་ཚེ་ཏིང་ངེ་འཛིན་ལས་བཞེངས་ནས། འཁོར་གྱི་དཀྱིལ་འཁོར་<line/>
ལ་རྣམ་པར་གཟིགས་ཏེ་ཚིགས་སུ་བཅད་པ་འདི་དག་བཀའ་སྩལ་པ། གསེར་འོད་དམ་པ་གྱ་ནོམ་ཆོས། །མདོ་སྡེ་རྒྱལ་པོ་ཀུན་གྱི་མཆོག །སངས་རྒྱས་སྤྱོད་ཡུལ་ཟབ་མོ་<line/>
འདི༑ ༑ཤིན་ཏུ་ཐོས་པར་དཀའ་བས་ན། །ངས་དེང་འཁོར་འདུས་ཆེན་པོ་ལ། །འདི་ལྟར་མདོ་འདི་བསྟན་པ་ན། །ཕྱོགས་བཞིའི་སངས་རྒྱས་རྣམས་ཀྱིས་ཀྱང༌། །བྱིན་གྱི་རླབས་ཀྱིས་རློབ་<line/>
</page>
<page index="14" id="8A">༄༅། །པར་མཛད། །ཤར་ཕྱོགས་ན་ནི་མི་འཁྲུགས་གཙོ། །ལྷོ་ཕྱོགས་སངས་རྒྱས་རིན་ཆེན་མཚན། །ནུབ་ཕྱོགས་ན་ནི་ཚེ་དཔག་མེད། །བྱང་ཕྱོགས་ན་<line/>
ནི་རྔ་སྒྲ་དབྱངས། །ངས་དེང་ཡང་དག་དམ་པའི་ཆོས། །བཀྲ་ཤིས་གཤེགས་པའི་མཆོག་གྱུར་པ། །སྡིག་པ་ཐམས་ཅད་ཞི་བ་དང༌། །ལས་ངན་རྣམས་ནི་སྦྱོང་སེལ་དང༌།<line/>
སྡུག་བསྔལ་མང་པོ་ནད་འབྱང་ཞིང༌། །བདེ་བ་ཚད་མེད་རྟག་སྦྱིན་དང༌། །ཡེ་ཤེས་ཐམས་ཅད་རྩ་བ་དང༌། །ཡོན་ཏན་ཀུན་བརྒྱན་བཤད་པར་བྱ། །སེམས་ཅན་དབང་པོ་<line/>
མ་ཚང་དང༌། །ཚེ་ཟད་དང་ནི་ཚེ་ཉམས་དང༌། །སྡིག་པའི་མཚན་མ་མངོན་སྣང་དང༌། །ལྷ་རྣམས་ཀྱིས་ནི་སྤངས་པ་དང༌། །གཉེན་བཤེས་ཀུན་གྱིས་སྡང་བ་དང༌། །འཁོར་<line/>
རྣམས་དང་ནི་འབྲལ་བ་དང༌། །ཕན་ཚུན་མི་མཐུན་རྩོད་པ་དང༌། །གཟའ་སྐར་མི་རུངས་གནོད་བྱས་ཤིང༌། །བྱད་སྟེམས་ལོག་པས་ཟིན་པ་དང༌། །མྱ་ངན་མང་པོས་ཉོན་<line/>
མོངས་ཤིང༌། །སྡུག་བསྔལ་མང་པོས་གཟིར་བ་དང༌། །རྨི་ལམ་ལྟས་ངན་མཐོང་བའི་རྒྱུས། །མྱ་ངན་དག་ནི་སྐྱེད་གྱུར་ན། །དེ་ཡིས་ཁྲུས་ནི་རབ་འབྱོར་ལ། །གོས་གཙང་<line/>
གསར་པ་བགོས་ནས་ནི། །ཟབ་མོ་སངས་རྒྱས་སྒྲུབ་མཛད་པ། །མདོ་སྡེའི་རྒྱལ་པོ་དམ་པ་འདི། །རྩེ་གཅིག་སེམས་ནི་མི་གཡེང་བར། །བཀླག་མཉན་ཡོངས་སུ་གཟུང་བར་བྱ། །<line/>
</page>
<page index="15" id="8B">མདོ་སྡེ་འདི་ཡི་བྱིན་རླབས་མཐུས། །ཡེ་འབྲོག་མང་པོ་མི་བྱེད་ཅིང༌། །གཞན་ཡང་སྡུག་བསྔལ་སྣ་ཚོགས་བགེགས། །ཐམས་ཅད་མ་ལུས་སེལ་བར་བྱེད། །འཇིག་རྟེན་སྐྱོང་<line/>
དང་རྒྱལ་ཆེན་བཞི། །བློན་པོ་ཆེན་པོ་འཁོར་རྣམས་དང༌། །གནོད་སྦྱིན་མང་པོ་ཚད་མེད་རྣམས། །རྩེ་གཅིག་སེམས་ཀྱིས་སྐྱོབ་པར་བྱེད། །སྤོབས་པ་ཆེ་བའི་ལྷ་མོ་དང༌། །ནཻ་<line/>
རཉྫ་ནར་གནས་པའི་ལྷ། །ལྷ་མོ་འཕྲོག་མ་འབྱུང་པོའི་མ། །སྲ་བརྟན་ས་ཡི་ལྷ་མོ་དང༌། །ཚངས་པ་དབང་པོ་བརྒྱ་བྱིན་དང༌། །ཀླུ་ཡི་རྒྱལ་པོ་མི་འམ་ཅི། །གསེར་འདབ་བྱ་ཡི་<line/>
རྒྱལ་པོ་དང༌། །ལྷ་མ་ཡིན་གྱི་འཁོར་རྣམས་བཅས། །དེ་ལྟར་མཐུ་ཆེན་དེ་དག་ཀུན། །རང་གི་འཁོར་རྣམས་ཁྲིད་ནས་ནི། །ཉིན་མཚན་རྟག་ཏུ་མི་འབྲལ་བར། །གང་ཟག་དེ་<line/>
ལ་སྲུང་བར་བྱེད། །ཟབ་མོ་སངས་རྒྱས་སྤྱོད་ཡུལ་དང༌། །སངས་རྒྱས་དགོངས་ཏེ་གསུངས་པའི་བཀའ། །མདོ་སྡེ་གང་ཡིན་ངས་བཤད་པ། །བསྐལ་པ་བྱེ་བར་ཕྲད་དཀའ་བས།།<line/>
གང་གིས་མདོ་སྡེ་འདི་ཐོས་ནས། །གཞན་ལ་རྒྱ་ཆེར་སྟོན་པ་དང༌། །གལ་ཏེ་སེམས་ཀྱིས་ཡི་རང་དང༌། །མཆོད་པ་བཤམས་ནས་མཆོད་བྱེད་ན། །དེ་འདྲའི་གང་ཟག་དེ་དག་ནི། །<line/>
བསྐལ་པ་ཚད་མེད་སྙེད་དུ་ཡང༌། །རྟག་པར་ལྷ་དང་མི་རྣམས་དང༌། །ཀླུ་ལ་སོགས་བས་མཆོད་བཀུར་འགྱུར། །འདི་ཡི་བསོད་ནམས་ཚད་མེད་པས། །གངྒཱའི་བྱེ་སྙེད་<span class="conversion-problem" title="129: Cannot convert ACIP {GRANGs} because s is not an ACIP consonant.">GRANGs</span>་<line/>
</page>
<page index="16" id="9A">༄༅། །ལས་འདས། །མདོ་སྡེ་འདི་ནི་གང་ཀློག་པ། །ཡོན་ཏན་འདི་དག་ཐོབ་པར་འགྱུར། །ཕྱོགས་བཅུའི་བཅོམ་ལྡན་འདས་རྣམས་དང༌། །སྤྱོད་ཟབ་བྱང་<line/>
ཆུབ་སེམས་དཔའ་རྣམས། །མདོ་སྡེ་འཛིན་ལ་ཡོངས་བསྲུངས་ནས། །སྡུག་བསྔལ་བགེགས་དང་བྲལ་བར་མཛད། །མདོ་སྡེ་འདི་ནི་གང་མཆོད་པས། །སྔ་མ་བཞིན་དུ་<line/>
ལུས་བཀྲུས་ནས། །ཟས་དང་མེ་ཏོག་སྤོས་མཆོད་ཅིང༌། །བྱམས་དང་སྙིང་རྗེའི་སེམས་བསྐྱེད་དེ། །མདོ་སྡེ་འདི་ནི་ཉན་འདོད་པས། །སེམས་གཙང་དྲི་མ་མེད་བྱས་ཏེ། །<line/>
རྟག་པར་དགའ་བའི་སེམས་བསྐྱེད་ན། །ཡོན་ཏན་མང་པོ་སྐྱེ་བར་འགྱུར། །གང་ཞིག་གུས་པའི་སེམས་དག་གིས། །མདོ་སྡེ་འདི་ནི་ཉན་བྱེད་ན། །ལེགས་པར་མི་ཡི་<line/>
འགྲོར་སྐྱེ་ཞིང༌། །སྡུག་བསྔལ་བགེགས་དང་འབྲལ་བར་འགྱུར། །དེ་ནི་དགེ་བའི་རྩ་སྨིན་པས། །སངས་རྒྱས་རྣམས་ཀྱི་བསྔགས་པ་ཡི། །མདོ་སྡེ་འདི་ནི་ཐོས་པ་དང༌། །<line/>
འགྱོད་ཚངས་ཆོས་ནི་ཐོས་པ་ཡིན། །གསེར་འོད་དམ་པ་མཆོག་ཏུ་རྣམ་པར་རྒྱལ་བའི་མདོ་སྡེའི་རྒྱལ་པོ་ལས། གླེང་གཞིའི་ལེའུ་སྟེ་དང་པོའོ།། །།དེ་ནས་དེའི་<line/>
ཚེ་རྒྱལ་པོའི་ཁབ་ཀྱི་གྲོང་ཁྱེར་ཆེན་པོ་ན། བྱང་ཆུབ་སེམས་དཔའ་སེམས་དཔའ་ཆེན་པོ་མཛེས་པའི་ཏོག་ཅེས་བྱ་བ་འདས་པའི་སངས་རྒྱས་བྱེ་བ་བརྒྱ་སྟོང་ཚད་མེད་པ་<line/>
</page>
<page index="17" id="9B">རྣམས་ལ་བསྙེན་བཀུར་བ་དང༌། རིམ་གྲོ་བྱས་ནས་དགེ་བའི་རྩ་བ་བསྐྱེད་པ་ཞིག་ཡོད་དེ། དེའི་ཚེ་བྱང་ཆུབ་སེམས་དཔའ་མཛེས་པའི་ཏོག་ཅེས་བྱ་བ་གཅིག་པུ་དབེན་པར་གནས་པ་<line/>
དེ་འདི་སྙམ་དུ་རྒྱུ་གང་དང༌། རྐྱེན་གང་གི་ཕྱིར་དེ་བཞིན་གཤེགས་པ་ཤཱཀྱ་ཐུབ་པ་སྐུ་ཚེ་ཐུང་སྟེ་ལོ་བརྒྱད་ཅུར་གྱུར་སྙམ་མོ། །གཞན་ཡང༌། འདི་སྙམ་དུ་བཅོམ་ལྡན་འདས་ཀྱིས་ཇི་<line/>
སྐད་གསུངས་པ་ལྟར་ན། རྒྱུ་དང༌། རྐྱེན་རྣམ་པ་གཉིས་ཀྱིས་ཚེ་རིང་པོར་འགྱུར་རོ་ཞེས་གསུངས་ཏེ། གཉིས་གང་ཞེ་ན། སེམས་ཅན་གྱི་སྲོག་མི་གཅོད་པ་དང༌། གཞན་དག་ལ་<line/>
ཡང་བཟའ་བ་དང༌། བཏུང་བ་ཡོངས་སུ་བཏང་བའོ། །དེ་བཞིན་གཤེགས་པ་ཤཱཀྱ་ཐུབ་པ་ནི་འདས་པའི་བསྐལ་པ་ཆེན་པོ་བྱེ་བ་ཁྲག་ཁྲིག་བརྒྱ་སྟོང་གྲངས་མེད་པ་སྙེད་དུ་<span class="conversion-problem" title="129: Cannot convert ACIP {SEMs} because s is not an ACIP consonant.">SEMs</span>་<line/>
ཅན་གྱི་སྲོག་མ་བཅད་ཅིང་དགེ་བ་བཅུའི་ལས་ཀྱི་ལམ་སྤྱད་པ་དང༌། རྟག་པར་བཟའ་བ་དང༌། བཏུང་བ་དག་བཀྲེས་པའི་སེམས་ཅན་ཐམས་ཅད་ལ་སྦྱིན་པ་བཏང་སྟེ། ཉིད་ཀྱི་ཤ་<line/>
དང༌། ཁྲག་དང༌། རུས་པ་དང༌། རྐང་ལ་སོགས་པའང་ཡོངས་སུ་བཏང་ནས་རབ་ཏུ་ཚིམ་པར་མཛད་ན། བཟའ་བ་དང༌། བཏུང་བ་གཞན་ལྟ་སྨོས་ཀྱང་ཅི་དགོས་སྙམ་མོ། །བྱང་ཆུབ་<line/>
སེམས་དཔའ་དེས་བཅོམ་ལྡན་འདས་ལ་དེ་སྙམ་དུ་བསམས་པའི་ཚེ། བཅོམ་ལྡན་འདས་ཀྱིས་བྱིན་གྱིས་བརླབས་ཀྱི་མཐུས་དེའི་ཁང་ཁྱིམ་དེ་མ་ཐག་ཏུ་ཡངས་ཤིང་རྒྱ་ཆེ་བ་དང༌།<line/>
</page>
<page index="18" id="10A">༄༅། །བཀོད་པ་དང་ལྡན་ཞིང་ཡོངས་སུ་གཙང་བ་དང༌། བཻ་ཌཱུཪྻ་སྔོན་པོ་དང༌། རིན་པོ་ཆེ་རྣམ་པ་སྣ་<span class="conversion-problem" title="129: Cannot convert ACIP {TSOGs} because s is not an ACIP consonant.">TSOGs</span>་ཀྱིས་རབ་ཏུ་བརྒྱན་པ། སངས་རྒྱས་ཀྱི་ཞིང་ཇི་ལྟ་བ་<line/>
བཞིན་དུ་སྤོས་མཆོག་དམ་པའི་དྲི་ལྷའི་སྤོས་ལས་འདས་པ་དག་འཐུལ་ཞིང་གང་བ་དང༌། ཕྱོགས་བཞིན་སེང་གེའི་གདན་ཁྲི་མཆོག་དམ་པ་རིན་པོ་ཆེ་སྣ་བཞི་ལས་<line/>
མངོན་པར་གྲུབ་པ། ལྷའི་རིན་པོ་ཆེའི་གོས་ཀྱིས་གཡོགས་པ་དང༌། གཞན་ཡང༌། གདན་དེ་ལ་པདྨ་དམ་པ་རིན་པོ་ཆེ་སྣ་ཚོགས་ཀྱིས་བརྒྱན་པ། ཚད་དེ་བཞིན་<span class="conversion-problem" title="129: Cannot convert ACIP {GSHEGs} because s is not an ACIP consonant.">GSHEGs</span>་<line/>
པ་དང་མཉམ་པ་དག་རང་གི་ངང་གིས་སྣང་བར་གྱུར་ཏེ། པདྨ་དེ་དག་གི་སྟེང་ན་དེ་བཞིན་གཤེགས་པ་བཞི་པོ་ཤར་ཕྱོགས་ཀྱི་མི་འཁྲུགས་པ་དང༌། ལྷོ་ཕྱོགས་ཀྱི་རིན་<line/>
ཆེན་མཚན་དང༌། ནུབ་ཕྱོགས་ཀྱི་ཚེ་དཔག་ཏུ་མེད་པ་དང༌། བྱང་ཕྱོགས་ཀྱི་ལྷའི་རྔ་སྒྲ་དབྱངས་བཞུགས་པར་གྱུར་ཏོ། །དེ་བཞིན་གཤེགས་པ་བཞི་པོ་དེ་དག་སོ་སོ་ནས་<line/>
གདན་དེ་ལ་སྐྱིལ་མོ་ཀྲུང་བཅས་ཏེ་བཞུགས་ནས་འོད་ཟེར་ཆེན་པོ་བཀྱེ་བས་རྒྱལ་པོའི་ཁབ་ཀྱི་གྲོང་ཁྱེར་ཆེན་པོ་དང༌། སྟོང་གསུམ་གྱི་སྟོང་ཆེན་པོ་འཇིག་རྟེན་གྱི་ཁམས་<line/>
འདི་དང༌། ཕྱོགས་བཅུའི་སངས་རྒྱས་ཀྱི་ཞིང་གངྒཱའི་ཀླུང་གི་བྱེ་མ་དང་མཉམ་པ་སྙེད་ཀྱི་བར་དུ་ཡང་སྣང་བས་ཀུན་ཏུ་ཁྱབ་པར་མཛད་དེ། ལྷའི་མེ་ཏོག་གི་ཆར་ཡང་མངོན་<line/>
</page>
<page index="19" id="10B">བར་ཕབ། ལྷའི་རོལ་མོའི་སིལ་སྙན་རྣམས་ཀྱང་དཀྲོལ་བར་གྱུར་ཏེ། དེའི་ཚེ་འཛམ་བུའི་གླིང་འདི་དང༌། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་ན་སེམས་<line/>
ཅན་ཇི་སྙེད་ཡོད་པ་དེ་དག་བཅོམ་ལྡན་འདས་ཀྱིས་བྱིན་གྱིས་བརླབས་ཀྱི་མཐུས་བདེ་བ་མཆོག་དམ་པ་མྱོང་བར་གྱུར་པས་ཕོངས་པ་ཅིའང་མེད་པར་གྱུར་ཏོ། །ལུས་ཀྱི་ཡན་<line/>
ལག་མ་ཚང་བ་དག་ནི་ཚང་བར་གྱུར། ལོང་བ་དག་ནི་མཐོང་བར་གྱུར། འོན་པ་རྣམས་ནི་ཐོས་པར་གྱུར། ལྐུགས་པ་དག་ནི་སྨྲ་བར་གྱུར། གླེན་པ་དག་ནི་ཤེས་པ་དང་ལྡན་<line/>
པར་གྱུར། སེམས་འཁྲུགས་པ་དག་ནི་སེམས་ཉིད་ཐོབ་པར་གྱུར། བགོ་བ་མེད་པ་དག་ནི་གོས་དང་ལྡན་པར་གྱུར། རབ་ཏུ་སྨད་ཅིང་བཤུངས་པ་དག་ནི་གཞན་གྱིས་བཀུར་<line/>
བར་གྱུར། དྲི་མ་དང་བཅས་པ་དག་ནི་ལུས་གཙང་བར་གྱུར་ཏེ། འཇིག་རྟེན་གྱི་ཁམས་འདིར་ཕན་འདོགས་པའི་དངོས་པོ་ངོ་མཚར་རྨད་དུ་ཆེ་བ་སྔོན་མ་བྱུང་བ་རྣམས་ཀྱང་མངོན་<line/>
དུ་བྱུང་བར་གྱུར་ཏོ། །ད་ནས་བྱང་ཆུབ་སེམས་དཔའ་མཛེས་པའི་ཏོག་དེ་བཞིན་གཤེགས་པ་བཞི་དང༌། ངོ་མཚར་རྨད་དུ་བྱུང་བའི་དངོས་པོ་དེ་དག་མཐོང་བས་དགའ་མགུ་<line/>
རངས་པར་གྱུར་ནས་ཐལ་མོ་སྦྱར་ཏེ། སེམས་རྩེ་གཅིག་ཏུ་དེ་བཞིན་གཤེགས་པ་རྣམས་ཀྱི་མཚན་ཁྱད་པར་དུ་འཕགས་པ་དག་ལ་རྣམ་པར་བལྟས་ནས། གཞན་ཡང༌།<line/>
</page>
<page index="20" id="11A">༄༅། །འདི་སྙམ་དུ་དེ་བཞིན་གཤེགས་པ་ཤཱཀྱ་ཐུབ་པ་ཡོན་ཏན་ཚད་མེད་པ་དང་ལྡན་ཡང་སྐུ་ཚེའི་ཚད་འབའ་ཞིག་ལ་ཐེ་ཚོམ་གྱི་སེམས་སྐྱེས་པར་གྱུར་<line/>
ནས༑ ཅིའི་ཕྱིར་དེ་བཞིན་གཤེགས་པ་ཡོན་ཏན་ཚད་མེད་པ་མངའ་ཡང་སྐུ་ཚེ་ཐུང་སྟེ་ལོ་བརྒྱད་ཅུ་ཁོ་ན་བཞུགས་པར་གྱུར་སྙམ་མོ། །དེ་ནས་བཅོམ་ལྡན་འདས་བཞི་པོ་དེ་<line/>
དག་གིས་བྱང་ཆུབ་སེམས་དཔའ་མཛེས་པའི་ཏོག་ལ་འདི་སྐད་ཅེས་བཀའ་སྩལ་ཏོ། །རིགས་ཀྱི་བུ། ངེད་ཀྱིས་ནི་བླ་ན་མེད་པའི་ཐམས་ཅད་མཁྱེན་པ་མ་གཏོགས་<line/>
པར་ལྷ་དང་བཅས་པའི་འཇིག་རྟེན་ན་ཚངས་པ་དང༌། བདུད་དང༌། དགེ་སྦྱོང་དང༌། བྲམ་ཟེ་དང༌། མི་དང༌། མི་མ་ཡིན་པ་གང་གིས་ཀྱང་དེ་བཞིན་གཤེགས་པའི་སྐུ་ཚེའི་ཚད་ཀྱི་<line/>
མཐའ་ཤེས་ཤིང་དཔག་པར་འགྱུར་བ་ཡང་དག་པར་མ་གཟིགས་སོ། །དེ་བཞིན་གཤེགས་པ་བཞི་པོ་དེ་དག་གིས་བཅོམ་ལྡན་འདས་ཤཱཀྱ་ཐུབ་པའི་སྐུ་ཚེའི་ཚད་བསྟན་<line/>
པར་བཞེད་པ་ན། བཅོམ་ལྡན་འདས་ཀྱིས་བྱིན་གྱིས་བརླབས་ཀྱིས་མཐུས་འདོད་པ་དང༌། གཟུགས་ཀྱི་ཁམས་ཀྱི་ལྷ་རྣམས་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌།<line/>
ལྷ་མ་ཡིན་དང༌། ནམ་མཁའ་ལྡིང་དང༌། མི་འམ་ཅི་དང༌། ལྟོ་ཕྱེ་ཆེན་པོ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་བྱེ་བ་ཁྲག་ཁྲིག་བརྒྱ་སྟོང་ཚད་མེད་པ་སྙེད་འདུས་<line/>
</page>
<page index="21" id="11B">ཏེ་ལྷགས་ནས་བྱང་ཆུབ་སེམས་དཔའ་མཛེས་པའི་ཏོག་གི་ཁྱིམ་ཡོངས་སུ་དག་ཅིང་གྱ་ནོམ་པ་དེར་ཞུགས་པར་གྱུར་ཏོ། །དེ་ནས་བཅོམ་ལྡན་འདས་བཞི་པོ་དེ་དག་གིས་འཁོར་<line/>
མང་པོའི་ནང་དུ་དེ་བཞིན་གཤེགས་པ་ཤཱཀྱ་ཐུབ་པའི་སྐུ་ཚེའི་ཚད་ཇི་སྙེད་པ་དག་བསྟན་པར་བཞེད་པའི་ཕྱིར་ཚིགས་སུ་བཅད་དེ་བཀའ་སྩལ་པ། རྒྱ་མཚོ་ཐམས་ཅད་ཀུན་<line/>
གྱི་ཆུ། །ཐིགས་པའི་གྲངས་ནི་ཤེས་རུང་གི། ཤཱཀྱ་ཐུབ་པའི་སྐུ་ཚེའི་ཚད། །གང་གིས་ཀྱང་ནི་བགྲང་མི་ནུས། །རི་རབ་ཐམས་ཅད་རྡུལ་བརླགས་ཏེ། །ཡུངས་འབྲུ་བཞིན་དུ་<line/>
བགྲང་ཤེས་ཀྱང༌། །ཤཱཀྱ་ཐུབ་པའི་སྐུ་ཚེའི་ཚད། །གང་གིས་ཀྱང་ནི་བགྲང་མི་ནུས། །ས་ཆེན་རྡུལ་ནི་ཐམས་ཅད་ཀུན། །རྡུལ་གྲངས་ཅི་ཡོད་ཤེས་རུང་ཀྱང༌། །ཤཱཀྱ་ཐུབ་པའི་སྐུ་<line/>
ཚེའི་ཚད། །གང་གིས་ཀྱང་ནི་བགྲང་མི་ནུས། །གལ་ཏེ་ནམ་མཁའི་ཚད་བཅལ་ཏེ། །མཐའ་ཀུན་དཔག་པར་རུང་སྲིད་ཀྱང༌། །ཤཱཀྱ་ཐུབ་པའི་སྐུ་ཚེའི་ཚད། །གང་གིས་ཀྱང་ནི་དཔག་<line/>
མི་ནུས། །མི་ཞིག་བསྐལ་པ་བྱེ་བར་གནས། །མཐས་གཏུགས་རྟག་པར་བརྩིས་བགྲངས་ཀྱང༌། །བཅོམ་ལྡན་འདས་ཀྱི་སྐུ་ཚེའི་ཚད། །ཡོངས་སུ་ཤེས་པར་མི་འགྱུར་རོ། །སེམས་ཅན་<line/>
སྲོག་ནི་མ་བཅད་ཅིང༌། །བཟའ་བཏུང་སྦྱིན་པ་བཏང་བ་ཡི། །རྒྱུ་ནི་རྣམ་པ་འདི་གཉིས་ཀྱིས། །སྐུ་ཚེ་རིང་པོ་བརྙེས་པ་ཡིན། །དེ་བས་ཐུབ་པ་ཆེན་པོ་ཡི། །སྐུ་ཚེའི་ཚད་ནི་ཤེས་པར་དཀའ།།<line/>
</page>
<page index="22" id="12A">༄༅། །བསྐལ་པའི་མཐའ་ནི་མེད་པ་ལྟར། །སྐུ་ཚེའི་ཚད་ཀྱང་དེ་བཞིན་ནོ། །མཛེས་པའི་ཏོག་ཁྱོད་ཤེས་བྱོས་ལ། །ཐེ་ཚོམ་སོ་མ་ཉི་མ་བསྐྱེད་ཅིག། །རྒྱལ་<line/>
བའི་སྐུ་ཚེའི་ཚད་མེད་པས། །དེ་ཡི་གྲངས་ནི་ཤེས་མི་ནུས། །དེ་ནས་བྱང་ཆུབ་སེམས་དཔའ་མཇེས་[?] པའི་ཏོག་གིས་དེ་བཞིན་གཤེགས་པ་བཞི་པོ་དག་གིས་བཅོམ་ལྡན་<line/>
འདས་ཤཱཀྱ་ཐུབ་པའི་སྐུ་ཚེའི་ཚད་དཔག་ཏུ་མེད་པར་བཀའ་སྩལ་པ་ཐོས་པ་དང༌། བཅོམ་ལྡན་འདས་དེ་དག་ལ་འདི་སྐད་ཅེས་གསོལ་ཏོ། །ཅིའི་སླད་དུ་དེ་བཞིན་གཤེགས་<line/>
པ་དེ་ལྟ་བུའི་སྐུ་ཚེ་ཐུང་བར་བསྟན་པར་མཛད་ལགས། དེ་ནས་བཅོམ་ལྡན་འདས་བཞི་པོ་དེ་དག་གིས། བྱང་ཆུབ་སེམས་དཔའ་མཛེས་པའི་ཏོག་ལ་བཀའ་སྩལ་པ། རིགས་<line/>
ཀྱི་བུ། བཅོམ་ལྡན་འདས་ཤཱཀྱ་ཐུབ་པ་དེ་སྙིགས་མ་ལྔའི་དུས་སུ་འཇིག་རྟེན་དུ་བྱུང་བ་ན་མི་རྣམས་ཚེ་ལོ་བརྒྱ་པར་གྱུར་ཅིང་རང་བཞིན་དམན་པ་དང༌། དགེ་བའི་རྩ་བ་ཕྲ་ཞིང་<line/>
ཆུང་བ་དང༌། མོས་པ་མེད་པར་གྱུར་པས་སེམས་ཅན་དེ་དག་ལས་ཕལ་ཆེར་བདག་ཏུ་ལྟ་བ་དང༌། གང་ཟག་ཏུ་ལྟ་བ་དང༌། སེམས་ཅན་དང༌། སྲོག་དང༌། གསོ་བ་པོ་དང༌།<line/>
ལོག་པར་ལྟ་བ་དང༌། བདག་དང༌། བདག་གིར་ལྟ་བ་དང༌། རྟག་པ་དང༌། ཆད་པར་ལྟ་བ་ལ་སོགས་པ་དང་ལྡན་བས་སེམས་ཅན་མང་པོ་དེ་དག་དང༌། མུ་སྟེགས་ཅན་མང་<line/>
</page>
<page index="23" id="12B">པོ་དེ་དག་ལ་ཕན་གདགས་ཤིང་ཡང་དག་པའི་ཤེས་པ་བསྐྱེད་ནས་མྱུར་དུ་བླ་ན་མེད་པའི་བྱང་ཆུབ་ཡོངས་སུ་རྫོགས་པར་བྱ་བའི་ཕྱིར་དེ་ལྟ་བས་ན་དེ་བཞིན་གཤེགས་པ་ཤཱཀྱ་<line/>
ཐུབ་པས་དེ་ལྟ་བུའི་སྐུ་ཚེ་ཐུང་བ་བསྟན་པ་ཡིན་ནོ། །རིགས་ཀྱི་བུ། གཞན་ཡང༌། དེ་བཞིན་གཤེགས་པ་དེས་སེམས་ཅན་རྣམས་ཀྱི་ཡོངས་སུ་མྱ་ངན་ལས་འདའ་བ་མཐོང་བར་གྱུར་<line/>
ན༑ ཤིན་ཏུ་མཐོང་བར་དཀའ་བའི་འདུ་ཤེས་དང༌། མྱ་ངན་དང༌། སྡུག་བསྔལ་བ་ལ་སོགས་པའི་འདུ་ཤེས་བསྐྱེད་ནས། སངས་རྒྱས་བཅོམ་ལྡན་འདས་ཀྱིས་གསུངས་པའི་མདོ་<line/>
སྡེ་བསྟན་པ་དག་མྱུར་དུ་ལེན་པ་དང༌། འཛིན་པ་དང༌། འཆང་བ་དང༌། ཀློག་པ་དང༌། ཁ་ཏོན་དུ་འདོན་པ་དང༌། ཀུན་ཆུབ་པར་བྱས་ནས་གཞན་དག་ལ་ཡང་དག་པར་བསྟན་པ་དང༌།<line/>
སྐུར་པ་འདེབས་པར་མི་འགྱུར་བར་མཛད་པར་བཞེད་པའི་ཕྱིར། དེ་ལྟ་བས་ན་དེ་བཞིན་གཤེགས་པས་དེ་ལྟ་བུའི་སྐུ་ཚེ་ཐུང་བ་བསྟན་པ་ཡིན་ནོ། །དེ་ཅིའི་ཕྱིར་ཞེ་ན། སེམས་ཅན་<line/>
དེ་དག་གིས་གལ་ཏེ་དེ་བཞིན་གཤེགས་པ་ཡོངས་སུ་མྱ་ངན་ལས་མི་འདའ་བ་མཐོང་བར་གྱུར་ན་གུས་པས་རིམ་གྲོའང་མི་བྱེད། ཤིན་ཏུ་ཕྲད་པར་དཀའ་བའི་འདུ་ཤེས་ཀྱང་མི་<line/>
བསྐྱེད་ལ། དེ་བཞིན་གཤེགས་པས་གསུངས་པའི་མདོ་སྡེ་ཟབ་མོ་དག་ཀྱང་ལེན་པ་དང༌། འཛིན་པ་དང༌། ཀློག་པ་དང༌། ཁ་ཏོན་དུ་འདོན་པ་དང༌། ཀུན་ཆུབ་པར་བྱས་ནས་<line/>
</page>
<page index="24" id="13A">༄༅། །གཞན་དག་ལ་སྟོན་པར་ཡང་མི་བྱེད་པས་སོ། །དེ་ཅིའི་ཕྱིར་ཞེ་ན། འདི་ལྟར་རྟག་པར་སངས་རྒྱས་མཐོང་བས་གུས་པར་མི་བྱེད་པའི་ཕྱིར་རོ། །རིགས་<line/>
ཀྱི་བུ༑ འདི་ལྟ་སྟེ། དཔེར་ན། མི་ཞིག་གིས་བདག་གི་ཕ་ལ་ནོར་དང༌། རིན་པོ་ཆེ་མང་ཞིང་འཕེལ་བ་དག་མཐོང་བར་གྱུར་ན་ནོར་རྫས་དག་ལ་ངོ་མཚར་དང༌། མཐོང་བར་<line/>
དཀའ་བའི་འདུ་ཤེས་སྐྱེ་བར་མི་འགྱུར་རོ། །དེ་ཅིའི་ཕྱིར་ཞེ་ན། ཕའི་ནོར་རྫས་དག་ལ་རྟག་པའི་འདུ་ཤེས་སྐྱེད་པའི་ཕྱིར་རོ། །རིགས་ཀྱི་བུ། སེམས་ཅན་མང་པོ་དེ་དག་<line/>
ཀྱང་དེ་བཞིན་དུ་གལ་ཏེ་དེ་བཞིན་གཤེགས་པ་ཡོངས་སུ་མྱ་ངན་ལས་མི་འདའ་བ་མཐོང་བར་གྱུར་ན་ངོ་མཚར་དང༌། མཐོང་བར་དཀའ་བའི་འདུ་ཤེས་སྐྱེ་བར་མི་<line/>
འགྱུར་རོ། །དེ་ཅིའི་ཕྱིར་ཞེ་ན། རྟག་པར་མཐོང་བའི་ཕྱིར་རོ། །རིགས་ཀྱི་བུ། འདི་ལྟ་སྟེ། དཔེར་ན། མི་ཞིག་ཕ་མ་དབུལ་ཞིང་ནོར་རྫས་ཀྱིས་ཕོངས་པར་གྱུར་པ་ལས།<line/>
མི་དབུལ་པོ་དེ་རྒྱལ་པོའི་ཕོ་བྲང་ངམ། བློན་པོ་ཆེན་པོའི་ཁྱིམ་དག་ཏུ་ཕྱིན་ཏེ། བང་མཛོད་རིན་པོ་ཆེ་སྣ་ཚོགས་དང༌། ནོར་རྫས་ཀྱིས་ཡོངས་སུ་གང་བ་མཐོང་བར་གྱུར་ན་<line/>
ངོ་མཚར་དང༌། ཕྲད་པར་དཀའ་བའི་འདུ་ཤེས་བསྐྱེད་ནས་དེའི་ཚེ་མི་དབུལ་པོ་དེ་ནོར་རྫས་ཡོངས་སུ་གཉེར་བའི་ཕྱིར་སྦྱོར་བའི་ཐབས་རྒྱ་ཆེར་བཤམས་ནས་ལེ་ལོ་<line/>
</page>
<page index="25" id="13B">མི་བྱེད་པར་ཡོངས་སུ་བརྩོན་པར་བྱེད་དོ། །དེ་ཅིའི་ཕྱིར་ཞེ་ན། དབུལ་ཕོངས་པ་སྤངས་ཤིང་བདེ་བའི་ལོངས་སྤྱོད་ཉམས་སུ་མྱོང་བར་བྱ་བའི་ཕྱིར་རོ། །རིགས་ཀྱི་བུ། སེམས་<line/>
ཅན་མང་པོ་དེ་དག་ཀྱང་དེ་བཞིན་དུ་གལ་ཏེ་དེ་བཞིན་གཤེགས་པ་ཡོངས་སུ་མྱ་ངན་ལས་འདའ་བ་མཐོང་བར་གྱུར་ན། མཐོང་བར་དཀའ་བའི་འདུ་ཤེས་ནས་མྱ་ངན་དང༌། སྡུག་<line/>
བསྔལ་བ་ལ་སོགས་པའི་འདུ་ཤེས་ཀྱི་བར་དག་ཀྱང་བསྐྱེད་ནས། གཞན་ཡང༌། འདི་སྙམ་དུ་དེ་བཞིན་གཤེགས་པ་རྣམས་ནི་བསྐལ་པ་གྲངས་མེད་ཚད་མེད་པ་སྙེད་འདས་<line/>
ནས་གདོད་འཇིག་རྟེན་དུ་འབྱུང་བས་ཨུ་དུམ་བཱ་རའི་མེ་ཏོག་བཞིན་དུ་བརྒྱ་ལ་བརྒྱ་ལམ་ན་ལན་གཅིག་འབྱུང་བར་འགྱུར་རོ་ཞེས་སེམས་ཅན་དེ་དག་ངོ་མཚར་གྱི་བསམ་པ་<line/>
བསྐྱེད་ནས་ཤིན་ཏུ་མཐོང་བར་དཀའ་བའི་འདུ་ཤེས་བསྐྱེད་པར་བྱེད་དེ། གལ་ཏེ་བཞིན་གཤེགས་པ་མཐོང་བར་གྱུར་ནའང་སེམས་ཀྱིས་གུས་པ་དང༌། དྭང་བ་བསྐྱེད་<line/>
པར་བྱེད་ལ་ཡང་དག་པའི་ཆོས་བསྟན་པ་ཐོས་པར་གྱུར་ནའང་ཡང་དག་པ་ཡིན་ནོ་སྙམ་པའི་འདུ་ཤེས་བསྐྱེད་ནས། མདོ་སྡེ་ཇི་སྙེད་པ་ཐམས་ཅད་ཡང་དག་པར་འཛིན་ཅིང་<line/>
སྐུར་པ་འདེབས་པར་མི་བྱེད་དོ། །རིགས་ཀྱི་བུ། རྒྱུ་དང༌། རྐྱེན་དེས་ན་བཅོམ་ལྡན་འདས་དེ་ཡུན་རིང་དུ་འཇིག་རྟེན་ན་མི་བཞུགས་པར་མྱུར་དུ་ཡོངས་སུ་མྱ་ངན་ལས་འདའ་<line/>
</page>
<page index="26" id="14A">༄༅། །བ་ཡིན་ཏེ། རིགས་ཀྱི་བུ། དེ་བཞིན་གཤེགས་པ་རྣམས་ནི་དེ་ལྟར་ཐབས་མཁས་མཁྱེན་ནས་སེམས་ཅན་ཡོངས་སུ་སྨིན་པར་མཛད་པ་ཡིན་ནོ།།<line/>
དེའི་ཚེ་དེ་བཞིན་གཤེགས་པ་དེ་དག་གིས་དེ་སྐད་ཅེས་བཀའ་སྩལ་ནས་དེ་ཉིད་དུ་མི་སྣང་བར་གྱུར་ཏོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་མཛེས་པའི་<line/>
ཏོག་བྱང་ཆུབ་སེམས་དཔའ་བརྒྱ་སྟོང་ཚད་མེད་པ་སྙེད་དང༌། སེམས་ཅན་བྱེ་བ་ཁྲག་ཁྲིག་བརྒྱ་སྟོང་ཚད་མེད་པ་དང་ལྷན་ཅིག་ཏུ་བྱ་རྒོད་ཕུང་པོའི་རིག་ལ་བ་དེར་དོང་སྟེ།<line/>
དེ་བཞིན་གཤེགས་པ་ཤཱཀྱ་ཐུབ་པ་ཐམས་ཅད་མཁྱེན་པའི་སྤྱན་སྔར་ལྷགས་ནས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བྱས་ཏེ་ཕྱོགས་གཅིག་ཏུ་འཁོད་དོ། །<line/>
དེ་ནས་བྱང་ཆུབ་སེམས་དཔའ་མཛེས་པའི་ཏོག་གིས་དངོས་པོ་གོང་དུ་བསྟན་པ་དེ་དག་བཅོམ་ལྡན་འདས་ལ་རྒྱས་པར་གསོལ་པ་དང༌། དེའི་ཚེ་དེ་བཞིན་གཤེགས་པ་<line/>
བཞི་པོ་དེ་དག་ཀྱང་བྱ་རྒོད་ཕུང་པོའི་རི་བཅོམ་ལྡན་འདས་ཤཱཀྱ་ཐུབ་པ་གང་ན་བ་དེར་གཤེགས་ཏེ། སོ་སོའི་ཕྱོགས་ཇི་ལྟ་བ་བཞིན་དུ་གདན་ལ་བཞུགས་ནས་ཞབས་<line/>
འབྲིང་བའི་བྱང་ཆུབ་སེམས་དཔའ་དག་ལ་འདི་སྐད་ཅེས་བཀའ་སྩལ་ཏོ། །རིགས་ཀྱི་བུ། ཁྱོད་བཅོམ་ལྡན་འདས་ཤཱཀྱ་ཐུབ་པ་ག་ལ་བ་དེར་དོང་ལ་ངེད་ཀྱི་ཚིག་གིས་ཅུང་<line/>
</page>
<page index="27" id="14B">ཟད་མི་བསྙུང་ངམ། ཅུང་ཟད་མི་གདུང་ངམ། བཞེངས་ཤིང་བཞུགས་པ་ཡང་ངམ། སྤྱོད་ལམ་ཐམས་ཅད་དུ་བདེ་བར་སྤྱོད་དམ་ཞེས་བསྙུན་གསོལ་ཅིག །གཞན་ཡང༌། འདི་<line/>
སྐད་དུ། དེ་བཞིན་གཤེགས་པ་ཤཱཀྱ་ཐུབ་པས་སེམས་ཅན་ཐམས་ཅད་ལ་ཕན་གདགས་ཤིང་མུ་གེའི་བགེགས་ཡོངས་སུ་བསལ་ནས་བདེ་བ་ལ་འགོད་པར་བཞེད་པའི་ཕྱིར་<line/>
དེར་གསེར་འོད་དམ་པ་མདོ་སྡེ་ཤིན་ཏུ་ཟབ་མོའི་ཆོས་ཀྱི་དོན་བསྟན་པ་ལེགས་སོ། །ལེགས་སོ། །བདག་ཅག་རྣམས་ཀྱང་རྗེས་སུ་ཡི་རང་ངོ་ཞེས་གསོལ་ཅིག །དེ་ནས་ཞབས་<line/>
འབྲིང་བ་དེ་དག་སོ་སོ་ནས་བཅོམ་ལྡན་འདས་ཤཱཀྱ་ཐུབ་པ་ག་ལ་བ་དེར་དོང་སྟེ། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བྱས་ནས་ཕྱོགས་གཅིག་ཏུ་འཁོད་དེ། ཅིག་<line/>
ཅར་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །ལྷ་དང༌། མིའི་སྟོན་པ་དེ་དག་ཚད་མ་མཆིས་པའི་གསུང་གིས་ཅུང་ཟད་མི་བསྙུང་ངམ། ཅུང་ཟད་མི་གདུང་ངམ། བཞེངས་<line/>
ཤིང་བཞུགས་པ་ཡང་དམ། སྤྱོད་ལམ་ཐམས་ཅད་དུ་བདེ་བར་སྤྱོད་དམ་ཞེས་བསྙུན་གསོལ་ལགས་སོ། །གཞན་ཡང༌། འདི་སྐད་དུ། དེ་བཞིན་གཤེགས་པ་ཤཱཀྱ་ཐུབ་པས་<line/>
སེམས་ཅན་ཐམས་ཅད་ལ་ཕན་གདགས་ཤིང་མུ་གེའི་བགེགས་ཡོངས་སུ་བསལ་ནས་བདེ་བ་ལ་འགོད་པར་བཞེད་པའི་ཕྱིར། དེང་གསེར་འོད་དམ་པའི་མདོ་སྡེའི་ཤིན་ཏུ་<line/>
</page>
<page index="28" id="15A">༄༅། །ཟབ་མོའི་ཆོས་ཀྱི་དོན་བསྟན་པ་ལེགས་སོ། །ལེགས་སོ་ཞེས་གསུངས་སོ། །དེ་ནས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་<line/>
པའི་སངས་རྒྱས་ཤཱཀྱ་ཐུབ་པས་ཞབས་འབྲིང་བའི་བྱང་ཆུབ་སེམས་དཔའ་དེ་དག་ལ་འདི་སྐད་ཅེས་བཀའ་སྩལ་ཏོ། །དེ་བཞིན་གཤེགས་པ་བཞི་པོ་དེ་དག་གིས་སེམས་<line/>
ཅན་ཐམས་ཅད་ལ་ཕན་པ་དང༌། བདེ་བར་བཞེད་པའི་ཕྱིར་ང་ལ་ཡང་དག་པའི་ཆོས་བསྟན་པར་བསྐུལ་བ་ལེགས་སོ། །ལེགས་སོ། །དེ་ནས་དེའི་ཚེ་བཅོམ་ལྡན་<line/>
འདས་ཀྱིས་ཚིགས་སུ་བཅད་དེ་བཀའ་སྩལ་པ། ང་ནི་རྟག་པར་བྱ་རྒོད་རི་གནས་ནས། །མདོ་སྡེ་རིན་ཆེན་འདི་ནི་འཆད་པར་མཛད། །སེམས་ཅན་ཡོངས་སུ་སྨིན་པར་<line/>
མཛད་པའི་ཕྱིར། །ཡོངས་སུ་མྱ་ངན་འདའ་བར་བསྟན་པ་ཡིན། །སོ་སོའི་སྐྱེ་བོ་ལོག་ལྟ་བསྐྱེད་ནས་ནི། །ངས་བསྟན་དག་ལ་མངོན་པར་ཡིད་མི་ཆེས། །དེ་དག་ཀུན་ཏུ་སྨིན་<line/>
པར་བྱ་བའི་ཕྱིར། །ཡོངས་སུ་མྱ་ངན་འདའ་བར་བསྟན་པ་ཡིན། །དེ་ནས་འཁོར་འདུས་པ་ཆེན་པོ་དེ་ཉིད་དུ་བྲམ་ཟེ་ཀཽཎྜ་ཎྱི་ཆོས་ཀྱི་སློབ་དཔོན་གྱིས་ལུང་བསྟན་པ་ཞེས་བྱ་<line/>
བ་ཞིག་ཡོད་པ་དེ་བྲམ་ཟེའི་འཁོར་བརྒྱ་སྟོང་ཚད་མེད་པ་དག་དང་ལྷན་ཅིག་ཏུ་བཅོམ་ལྡན་འདས་ལ་མཆོད་པ་བྱས་ནས། བཅོམ་ལྡན་འདས་ཀྱིས་ཡོངས་སུ་མྱ་ངན་ལས་<line/>
</page>
<page index="29" id="15B">འདའ་བར་གཤེགས་པ་བཀས་བཤད་པ་ཐོས་པ་དང༌། མཆི་མ་བླགས་ཏེ་དུས་ནས་མདུན་དུ་འཕགས་ཏེ་བཅོམ་ལྡན་འདས་ཀྱི་ཞབས་ལ་ཕྱག་བྱས་ནས་བཅོམ་ལྡན་འདས་ལ་<line/>
འདི་སྐད་ཅེས་གསོལ་ཏོ། །གལ་ཏེ་དེ་བཞིན་གཤེགས་པ་ཡང་དག་པར་སེམས་ཅན་རྣམས་ལ་བྱམས་པ་དང༌། ཐུགས་རྗེ་ཆེན་པོ་མངའ་བ་སྟེ། ཐུགས་བརྩེ་བས་ཕན་འདོགས་<line/>
ཤིང་བདེ་བ་ཐོབ་པར་མཛད་དེ་ཕ་མ་ལྟ་བུར་གྱུར་པས་གཞན་དེ་དང་མཚུངས་པ་མ་མཆིས་པ་དང༌། འཇིག་རྟེན་ཐམས་ཅད་ཀྱི་མགོན་དང༌། སྐྱབས་མཛད་པས་ཟླ་བ་ཡོངས་སུ་<line/>
རྒྱས་པ་ལྟར་གསལ་ཞིང་རྣམ་པར་དག་པར་གྱུར་པ་དང༌། མཁྱེན་པ་ཆེན་པོས་གསལ་བར་མཛད་པས་གདུགས་དང་པོ་ཤར་བ་ལྟ་བུར་གྱུར་པ་དང༌། སེམས་ཅན་རྣམས་ལ་<line/>
སྙོམས་པར་གཟིགས་པར་མཛད་དེ་སྒྲ་གཅན་ཟིན་ལ་ཇི་ལྟ་བ་བཞིན་དུ་ཐུགས་བརྩེ་བ་ལ་མི་སྙོམས་པ་མི་མངའ་བ་ཞིག་ལགས་ན། བཅོམ་ལྡན་འདས་ཀྱིས་བདག་ལ་སྨོན་<line/>
ལམ་གཅིག་གནང་བར་མཛད་དུ་གསོལ། དེ་ནས་དེའི་ཚེ་བཅོམ་ལྡན་འདས་ཅང་མི་གསུང་བར་གྱུར་པ་དང༌། བཅོམ་ལྡན་འདས་ཀྱི་བྱིན་གྱིས་བརླབས་ཀྱི་མཐུས་འཁོར་དེ་ཉིད་<line/>
དུ་ལིཙྪ་བཱི་གཞོན་དུ་སེམས་ཅན་ཐམས་ཅད་ཀྱིས་མཐོང་བར་དགའ་བ་ཞེས་བྱ་བ་ཞིག་འདུག་པར་གྱུར་པ་དེས་བྲམ་ཟེ་ཀཽཎྜི་ཎྱ་ལ་འདི་སྐད་ཅེས་སྨྲས་སོ། །ཀྱེ་བྲམ་ཟེ་ཆེན་པོ། ཁྱོད་<line/>
</page>
<page index="30" id="16A">༄༅། །དེང་བཅོམ་ལྡན་འདས་ལས་སྨོན་ལམ་ཇི་ལྟ་བུ་ཞིག་ཡོངས་སུ་གཉེར་བར་འདོད་པ་བདག་གིས་ཁྱོད་ལ་སྦྱིན་པར་བྱའོ། །བྲམ་ཟེས་སྨྲས་པ། ཀྱེ་གཞོན་<line/>
ནུ༑ བདག་ནི་བླ་ན་མེད་པའི་བཅོམ་ལྡན་འདས་ལ་མཆོད་པ་བྱེད་འདོད་པས། དེང་དེ་བཞིན་གཤེགས་པ་ལས་རིང་བསྲེལ་ཡུངས་འབྲུ་ཙམ་ཞིག་གསོལ་བ་འདེབས་པ་<line/>
ཡིན་ནོ། །དེ་ཅིའི་ཕྱིར་ཞེ་ན། བདག་གིས་སྡོན་རིགས་ཀྱི་བུའམ། རིགས་ཀྱི་བུ་མོ་གང་ལ་ལ་ཞིག་སངས་རྒྱས་ཀྱི་རིང་བསྲེལ་ཡུངས་འབྲུ་ཙམ་ཞིག་ཐོབ་ནས་གུས་པས་རིམ་གྲོ་<line/>
དང༑ མཆོད་པ་བྱས་ནས་གང་ཟག་དེ་སུམ་ཅུ་རྩ་གསུམ་པའི་ལྷའི་ནང་དུ་སྐྱེས་ནས་ལྷའི་དབང་པོ་བརྒྱ་བྱིན་བྱེད་པར་འགྱུར་རོ་ཞེས་ཐོས་པས་སོ། །དེ་ནས་གཞོན་ནུ་དེས་<line/>
བྲམ་ཟེ་དེ་ལ་འདི་སྐད་ཅེས་སྨྲས་སོ། །གལ་ཏེ་སུམ་ཅུ་རྩ་གསུམ་གྱི་ལྷར་སྐྱེས་ནས་རྣམ་པར་སྨིན་པ་མཆོག་ལ་ལོངས་སྤྱོད་པར་འདོད་ན། སེམས་རྩེ་གཅིག་ཏུ་གསེར་<line/>
འོད་དམ་པ་མཆོག་ཏུ་རྣམ་པར་རྒྱལ་བ་མདོ་སྡེའི་རྒྱལ་པོ་མཉན་པར་བྱ་སྟེ། མདོ་སྡེ་འདི་ནི་མདོ་སྡེ་ཐམས་ཅད་ཀྱི་ནང་ན་མཆོག་ཏུ་ཁྱད་པར་དུ་འཕགས་པ་ཡིན་པས་ཤེས་<line/>
པར་དཀའ་ཞིང་འཇུག་པར་དཀའ་བས་ཉན་ཐོས་དང༌། རང་སངས་རྒྱས་ཀྱིས་ཀྱང་ཁོང་དུ་ཆུད་བར་མི་ནུས་སོ། །མདོ་སྡེ་འདི་ནི་བསོད་ནམས་ཀྱི་འབྲས་བུ་རྣམ་པར་སྨིན་པ་<line/>
</page>
<page index="31" id="16B">ཚད་མེད་པ་བསྐྱེད་པ་ནས་བླ་ན་མེད་པའི་བྱང་ཆུབ་ཀྱི་བར་དུའང་མངོན་པར་འགྲུབ་པར་བྱེད་དེ། དེང་བདག་གིས་ཁྱོད་ལ་དོན་གྱི་དངོས་པོ་མདོ་ཙམ་ཞིག་བསྟན་པ་ཡིན་ནོ། །བྲམ་ཟེས་<line/>
སྨྲས་པ། གཞོན་ནུ་ལེགས་སོ། །གསེར་འོད་དམ་པའི་མདོ་སྡེའི་རྒྱལ་པོ་འདི་ནི། ཤིན་ཏུ་ཟབ་ཅིང་མཆོག་ཏུ་གྱུར་པས་ཤེས་པར་ཡང་དཀའ་ལ། འཇུག་པར་ཡང་དཀའ་བས་ཉན་<line/>
ཐོས་དང༌། རང་སངས་རྒྱས་ཀྱིས་ཀྱང་ཁོང་དུ་ཆུད་པར་མི་འགྱུར་ན་བདག་ཅག་མཐའ་འཁོབ་ཀྱི་མི་དམངས་རིགས་ཤེས་པ་ཤིན་ཏུ་ཕྲ་ཞིང་ཆུང་བས་རིག་པར་མི་འགྱུར་བ་ལྟ་ཅི་<line/>
སྨོས་ཏེ། དེའི་ཕྱིར་དེང་བདག་གིས་བཅོམ་ལྡན་འདས་ཀྱི་རིང་བསྲེལ་ཡུངས་འབྲུ་ཙམ་ཡོངས་སུ་གཉེར་བ་ཡིན་ཏེ། རང་གི་གནས་སུ་ཁྱེར་ནས་རིན་པོ་ཆེའི་ཟ་མ་ཏོག་གི་ནང་<line/>
དུ་བཅུག་སྟེ་གུས་པས་མཆོད་པ་དང༌། རིམ་གྲོ་བྱས་ན་ཚེ་འདས་པའི་འོག་ཏུ་བརྒྱ་བྱིན་ལྷའི་དབང་པོ་བྱས་ནས་རྟག་པར་བདེ་བ་མྱོང་བར་འགྱུར་ན། ཁྱོད་ཀྱིས་དོང་ཅིའི་ཕྱིར་<line/>
བདག་གི་ཆེད་དུ་རིག་པ་དང༌། ཞབས་སུ་ལྡན་པ་ལ་སྨོན་ལམ་འདི་ཅི་གསོལ་བ་འདེབས་པར་མི་བྱེད། དེ་སྐད་ཅེས་སྨྲས་པ་དང༌། དེའི་ཚེ་གཞོན་ནུ་དེས་བུ་བྲམ་ཟེ་དེ་ལ་ཚིགས་<line/>
སུ་བཅད་དེ་འདི་སྐད་ཅེས་སྨྲས་སོ། །གང་གཱའི་འབབ་ཆུ་དྲག་པོ་ལས། །པདྨ་དཀར་པོ་སྐྱེ་འགྱུར་ཞིང༌། །འཇོལ་མོ་དུང་ལྟར་གྱུར་པ་དང༌། །བྱ་རོག་དམར་པོར་འགྱུར་བ་འམ། །གལ་<line/>
</page>
<page index="32" id="17A">༄༅། །ཏེ་འཛམ་བུའི་ལྗོན་ཤིང་ལས། །ཏ་ལའི་འབྲས་བུ་ཆགས་པ་དང༌། ཁ་རྫུད་ཡི་ཡལ་ག་ལས། །ཨ་མྲའི་ལོ་མ་སྐྱེ་འགྱུར་པ། །ཡ་མཚན་དངོས་<line/>
པོ་འདི་དག་ནི། །ཕན་ཚུན་རུང་བར་འགྱུར་སྲིད་ཀྱི། །བཅོམ་ལྡན་འདས་ཀྱི་རིང་བསྲེལ་ནི། །མཐར་ནི་ནམས་ཀྱང་དམིགས་མི་འགྱུར། །གལ་ཏེ་རུས་སྦལ་སྤུ་ལས་ནི། །<line/>
གོས་མཆོག་དམ་པ་རབ་བཏགས་ནས། །གྲང་ཚེ་བགོ་བར་རུང་གྱུར་ན། །བཅོམ་ལྡན་རིང་བསྲེལ་བཙལ་བར་བྱ། །གལ་ཏེ་སྦྲང་བུའི་རྐང་པ་ལས། །ཁང་པ་རྩེག་མ་བྱས་<line/>
འགྱུར་ཏེ། །རབ་བརྟན་མི་གཡོ་གྱུར་པ་ན། །བཅོམ་ལྡན་རིང་བསྲེལ་བཙལ་བར་བྱ། །གལ་ཏེ་ཆུ་ཡི་རྫ་ལུག །ཁ་ནས་སོ་དཀར་སྐྱེས་གྱུར་ནས། །རིན་ཆེན་མཚོན་ལྟར་<line/>
རྣོ་གྱུར་པ། །བཅོམ་ལྡན་རིང་བསྲེལ་བཙལ་བར་བྱ། །གལ་ཏེ་རི་བོང་རྭ་ཐོགས་ནས། །ཐེམ་སྐད་རབ་གཙང་མངོན་བསྒྲུབས་ཏེ། །མཐོ་རིས་གནས་སུ་འཛེག་རུང་ན། །བཅོམ་<line/>
ལྡན་རིང་བསྲེལ་བཙལ་བར་བྱ། །བྱི་བས་ཐེམ་སྐས་དེ་འཛེགས་ཏེ། །ལྷ་མ་ཡིན་ལ་བསྔོ་[?] བ་དང༌། །ནམ་མཁའི་ཟླ་བ་སྒྲིབ་ནུས་ན། །བཅོམ་ལྡན་རིང་བསྲེལ་བཙལ་<line/>
བར་བྱ། །གལ་ཏེ་སྦྲང་བུར་[?] རོ་ནས། །གྲོང་ཁྱེར་ཀུན་ཏུ་རབ་རྒྱུ་ཞིང༌། །ཁང་ཁྱིམ་རྒྱ་ཆེར་བྱས་གྱུར་ན། །བཅོམ་ལྡན་རིང་བསྲེལ་བཙལ་བར་བྱ། །གལ་ཏེ་བོང་བུའི་མཆུ་ཡི་<line/>
</page>
<page index="33" id="17B">མདོག །བིམ་པའི་འབྲས་ལྟར་དམར་འགྱུར་ཞིང༌། །གླུ་གར་ལ་ནི་མཁས་གྱུར་ན། །བཅོམ་ལྡན་རིང་བསྲེལ་བཙལ་བར་བྱ། །གལ་ཏེ་བྱ་རེག་འུག་[?] པ་[?] གཉིས། །གནས་གཅིག་<line/>
ལྷན་ཅིག་རབ་རྩེ་ཞིང༌། །དེ་དག་ཕན་ཚུན་མཛའ་གྱུར་ན། །བཅོམ་ལྡན་རིང་བསྲེལ་བཙལ་བར་བྱ། །གལ་ཏེ་པ་ལའི་འདབ་མ་ལས། །གདུགས་དང་བླ་རེ་མངོན་བསྒྲུབས་ཏེ། །ཆར་<line/>
ཆེན་སྐྱབས་ནི་བྱས་གྱུར་ན། །བཅོམ་ལྡན་རིང་བསྲེལ་བཙལ་བར་བྱ། །གལ་ཏེ་གྲུ་ཆེན་ཐམས་ཅད་ལས། །ནོར་དང་རིན་ཆེན་རབ་བཀང་སྟེ། །ཐང་བུ་སྐམ་ལ་འགྲོ་ནུས་ན། །<line/>
བཅོམ་ལྡན་རིང་བསྲེལ་བཙལ་བར་བྱ། །གལ་ཏེ་སྦྲང་བུ་ལྕགས་ཕྱེ་མཆུས། །སྤོས་ཀྱི་རི་བོ་ཁྱེར་ནས་ནི། །དགའ་མགུར་འཕུར་ཞིང་འགྲོ་འགྱུར་ན། །བཅོམ་ལྡན་རིང་བསྲེལ་<line/>
བཙལ་བར་བྱ། །དེ་ནས་དེའི་ཚེ་བྲམ་ཟེ་ཆོས་ཀྱི་སློབ་དཔོན་གྱིས་ལུང་བསྟན་པས་ཚིགས་སུ་བཅད་པ་འདི་དག་ཐོས་ནས། གཞོན་ནུ་སེམས་ཅན་ཐམས་ཅད་ཀྱིས་མཐོང་བར་དགའ་<line/>
བ་ལ་ཚིགས་སུ་བཅད་དེ་སྨྲས་པ། ལེགས་སོ་གཞོན་ནུ་ཆེན་པོ་ཁྱོད། །འཁོར་འདི་ཀུན་གྱི་བཀྲ་ཤིས་ཡིན། །ཐབས་མཁས་པ་ཡི་སེམས་ཀྱིས་ནི། །བླ་མེད་སངས་རྒྱས་ལུང་<line/>
བསྟན་ཐོབ། །དེ་བཞིན་གཤེགས་པའི་གཟིགས་ཆེན་གྱིས། །འཇིག་རྟེན་ངག་[?] ནི་སྐྱོབ་མཛད་པས། །ཁྱོད་ཀྱིས་རྩེ་གཅིག་ཉོན་ཅིག་དང༌། །དེང་བདག་རིམ་བཞིན་བཤད་པར་བྱ། །<line/>
</page>
<page index="34" id="18A">༄༅། །སངས་རྒྱས་སྤྱོད་ཡུལ་བསམ་དཀའ་བས། །འཇིག་རྟེན་དག་ན་མཚུངས་མེད་པ། །ཆོས་སྐུ་ངོ་བོ་ཉིད་བཞུགས་པས། །རྣལ་འབྱོར་སྒོམ་ལ་ཁྱད་<line/>
པར་མེད། །སངས་རྒྱས་སྐུ་ཀུན་མཚུངས་པས་ན། །ཆོས་གསུངས་པ་ཡང་དེ་བཞིན་ཏེ། །སངས་རྒྱས་རྣམས་ལ་མཛད་མི་མངའ། །གཟོད་མ་ཉིད་ནས་སྐྱེ་བ་མེད། །བཅོམ་<line/>
ལྡན་རྡོ་རྗེའི་སྐུ་ཡིན་ཡང༌། །ཐབས་ཀྱིས་སྤྲུལ་པའི་སྐུ་སྟོན་པས། །དེ་ཕྱིར་བཅོམ་ལྡན་རིང་བསྲེལ་ནི། །ཡུངས་འབྲུ་ཙམ་ཡང་ཡོད་མ་ཡིན། །བཅོམ་ལྡན་ཤ་ཁྲག་སྐུ་<line/>
མིན་ན། །ཇི་ལྟར་རིང་བསྲེལ་ཡོད་པར་འགྱུར། །སེམས་ཅན་རྣམས་ལ་ཕན་གདགས་ཕྱིར། །ཐབས་ཀྱིས་སྐུ་གདུང་བཞག་པ་ཡིན། །ཆོས་སྐུ་ཡང་དག་སངས་རྒྱས་<line/>
པས༑ ༑ཆོས་དབྱིངས་དེ་བཞིན་གཤེགས་པ་ཡིན། །ཡང་དག་སྐུ་ནི་འདི་ཡིན་པས། །དེ་འདྲའི་ཆོས་ནི་གསུངས་པར་མཛད། །དེ་ནས་འཁོར་འདུས་པ་དེ་ཉིད་དུ་ལྷའི་<line/>
བུ་སུམ་ཁྲི་ཉིས་སྟོང་གིས་དེ་བཞིན་གཤེགས་པའི་སྐུ་ཚེའི་ཚད་ཤིན་ཏུ་རིང་བར་བསྟན་པ་ཐོས་པས་ཐམས་ཅད་བླ་ན་མེད་པ་ཡང་དག་པར་རྫོགས་པའི་སངས་རྒྱས་<line/>
སེམས་བསྐྱེད་ནས་ངོ་མཚར་རྨད་དུ་བྱུང་བའི་དགའ་བ་དང༌། མགུ་བ་དང༌། རངས་པ་ཐོབ་པས་ཐམས་ཅད་མ་གྲིན་གཅིག་ཏུ་ཚིགས་སུ་བཅད་དེ་སྨྲས་པ། སངས་རྒྱས་<line/>
</page>
<page index="35" id="18B">མྱ་ངན་མི་འདའ་སྟེ། །ཡང་དག་ཆོས་ཀྱང་ནུབ་མི་འགྱུར། །སེམས་ཅན་རྣམས་ལ་ཕན་གདགས་ཕྱིར། །མྱ་ངན་འདའ་བར་བསྟན་པ་ཡིན། །བཅོམ་ལྡན་བསམ་གྱིས་མི་<line/>
ཁྱབ་ཅིང༌། །སྐུ་མཆོག་ཐ་དད་མཚན་མེད་ཀྱང༌། །སེམས་ཅན་རྣམས་ལ་ཕན་གདགས་ཕྱིར། །བཀོད་པ་སྣ་ཚོགས་སྟོན་པར་མཛད། །དེ་ནས་བྱང་ཆུབ་སེམས་དཔའ་མཛེས་<line/>
པའི་ཏོག་གིས་བཅོམ་ལྡན་འདས་ཀྱི་སྤྱན་སྔར་དེ་བཞིན་གཤེགས་པ་བཞི་དང༌། སྐྱེས་བུ་ཆེན་པོ་གཉིས་དང༌། ལྷའི་བུ་རྣམས་ལས་དེ་བཞིན་གཤེགས་པ་ཤཱཀྱ་ཐུབ་པའི་<line/>
སྐུ་ཚེའི་ཚད་བསྟན་པ་མངོན་སུམ་དུ་ཐོས་པ་ཡང་འདུག་པའི་སྟན་ལས་ལངས་ཏེ། ཐལ་མོ་སྦྱར་ནས་གུས་པས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་<line/>
འདས། གལ་ཏེ་ཡང་དག་པར་འདི་ལྟར་དེ་བཞིན་གཤེགས་པ་རྣམས་ཡོངས་སུ་མྱ་ངན་ལས་མི་འདའ་ཞིང་རིང་བསྲེལ་ཡང་མི་མངའ་བ་ཞིག་ལགས་ན། ཅིའི་སླད་དུ་མདོ་<line/>
སྡེ་ལས་ཡོངས་སུ་མྱ་ངན་ལས་འདའ་བ་དང༌། སངས་རྒྱས་ལ་རིང་བསྲེལ་མངའ་བར་གསུངས་ཤིང་ལྷ་དང༌། མི་རྣམས་ཀྱིས་རིམ་གྲོ་དང༌། བཀུར་སྟི་དང༌། མཆོད་པ་<line/>
བགྱིད་པར་འགྱུར་བའི་ཆེད་དུ་འདས་པའི་སངས་རྒྱས་རྣམས་ཀྱིས་ཀྱང་སྐུ་གདུང་མངའ་བར་བསྟན་ཅིང་འཇིག་རྟེན་ན་བཞག་པས་ལྷ་དང༌། མི་རྣམས་ཀྱིས་མཆོད་ཅིང་རིམ་གྲོ་<line/>
</page>
<page index="36" id="19A">༄༅། །བགྱིས་ན་བསོད་ནམས་དཔག་ཏུ་མ་མཆིས་པ་ཐོབ་པར་འགྱུར་རོ་ཞེས་གསུངས་ལ། དེང་ནི་མ་མཆིས་སོ་ཞེས་གསུངས་པས་ཐེ་ཚོམ་དང༌། སོམ་ཉི་<line/>
འཚལ་བར་འགྱུར་ན། བཅོམ་ལྡན་འདས། བདག་ཅག་ལ་ཐུགས་བརྩེ་བར་དགོངས་ཏེ་རྒྱ་ཆེར་རྣམ་པར་དབྱེ་བར་གསོལ། དེ་ནས་བཅོམ་ལྡན་འདས་ཀྱིས་བྱང་ཆུབ་སེམས་<line/>
དཔའ་མཛེས་པའི་ཏོག་དང༌། འཁོར་མང་པོ་རྣམས་ལ་བཀའ་སྩལ་པ། ཁྱེད་ཀྱིས་འདི་ལྟར་ཤེས་པར་བྱ་སྟེ། ཡོངས་སུ་མྱ་ངན་ལས་འདའ་ཞིང་རིང་བསྲེལ་ཡོད་དོ་ཞེས་<line/>
གསུངས་པ་ནི་དགོངས་པའི་དབང་གིས་གསུངས་པ་ཡིན་པས་འདི་ལྟར་དེའི་དོན་གང་ཡིན་པ་སེམས་རྩེ་གཅིག་ཏུ་ཉོན་ཅིག །རིགས་ཀྱི་བུ། བྱང་ཆུབ་སེམས་དཔའ་<line/>
སེམས་དཔའ་ཆེན་པོ་རྣམས་ཀྱིས་འདི་ལྟར་ཆོས་རྣམ་པ་བཅུས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱི་དེ་ཁོ་ན་ཉིད་ཀྱི་ཚུལ་<line/>
གྱིས་མཐར་ཕྱིན་པའི་མྱ་ངན་ལས་འདས་པ་ཆེན་པོ་ཡོད་པར་གསུངས་པ་གང་ཡིན་པ་ཤེས་པར་འགྱུར་བར་རིག་པར་བྱའོ། །བཅུ་གང་ཞེ་ན། དང་པོ་ནི་དེ་བཞིན་གཤེགས་<line/>
པ་རྣམས་ཉོན་མོངས་པའི་སྒྲིབ་པ་དང༌། ཤེས་བྱའི་སྒྲིབ་པ་མ་ལུས་པར་སྤངས་ཤིང་ཟད་པའི་ཕྱིར་ཡོངས་སུ་མྱ་ངན་ལས་འདས་པ་ཞེས་བྱའོ། །གཉིས་པ་ནི་དེ་བཞིན་<line/>
</page>
<page index="37" id="19B">གཤེགས་པ་རྣམས་སེམས་ཅན་ངོ་བོ་ཉིད་མེད་པ་དང༌། ཆོས་ངོ་བོ་ཉིད་མེད་པར་ལེགས་པར་ཐུགས་སུ་ཆུད་པའི་ཕྱིར་ཡོངས་སུ་མྱ་ངན་ལས་འདས་པ་ཞེས་བྱའོ། །གསུམ་<line/>
པ་ནི་ལུས་ཀྱི་གནས་དང༌། ཆོས་ཀྱི་གནས་ཡོངས་སུ་གྱུར་པའི་ཕྱིར་ཡོངས་སུ་མྱ་ངན་ལས་འདས་པ་ཞེས་བྱའོ། །བཞི་པ་ནི་སེམས་ཅན་རྣམས་ལ་དོན་མཛད་པའི་རྒྱུ་དང༌།<line/>
རྐྱེན་རང་གི་ངང་[?] གིས་ཉེ་བར་ཞི་བར་གྱུར་པའི་ཕྱིར་ཡོངས་སུ་མྱ་ངན་ལས་འདས་པ་ཞེས་བྱའོ། །ལྔ་པ་ནི་དེ་ཁོ་ན་ཉིད་ཀྱི་མཚན་ཉིད་ཐ་དད་མེད་པ་མཉམ་པ་ཉིད་ཀྱི་ཆོས་ཀྱི་<line/>
སྐུ་མངོན་སུམ་དུ་བརྙེས་པའི་ཕྱིར་ཡོངས་སུ་མྱ་ངན་ལས་འདས་པ་ཞེས་བྱའོ། །དྲུག་པ་ནི་འཁོར་བ་དང༌། མྱ་ངན་ལས་འདས་པ་ལ་ངོ་བོ་ཉིད་གཉིས་སུ་མེད་པར་ཐུགས་<line/>
སུ་ཆུད་པའི་ཕྱིར་ཡོངས་སུ་མྱ་ངན་ལས་འདས་པ་ཞེས་བྱའོ། །བདུན་པ་ནི་ཆོས་ཐམས་ཅད་ཀྱི་རྩ་བ་ཐུགས་སུ་ཆུད་ནས་རྣམ་པར་དག་པ་མངོན་སུམ་དུ་གྱུར་པའི་ཕྱིར་ཡོངས་<line/>
སུ་མྱ་ངན་ལས་འདས་པ་ཞེས་བྱའོ། །བརྒྱད་པ་ནི་ཆོས་ཐམས་ཅད་ལ་སྐྱེ་བ་མེད་ཅིང་འགྲག་པ་མེད་པར་རྣལ་འབྱོར་ལེགས་པར་བསྒོམས་པའི་ཕྱིར་ཡོངས་སུ་མྱ་ངན་ལས་<line/>
འདས་པ་ཞེས་བྱའོ། །དགུ་པ་ནི་དེ་བཞིན་ཉིད་དང༌། ཆོས་ཀྱི་དབྱིངས་དང༌། ཡང་དག་པའི་མཐའ་མཉམ་པ་ཉིད་ཀྱི་ཡང་དག་པའི་མཐའི་ཡེ་ཤེས་བརྙེས་པའི་ཕྱིར་ཡོངས་སུ་<line/>
</page>
<page index="38" id="20A">༄༅། །མྱ་ངན་ལས་འདས་པ་ཞེས་བྱའོ། །བཅུ་པ་ནི་ཆོས་རྣམས་ཀྱི་ངོ་བོ་ཉིད་དང༌། མྱ་ངན་ལས་འདས་པའི་ངོ་བོ་ཉིད་ལ་བྱེ་བྲག་མེད་པ་བརྙེས་པའི་ཕྱིར་<line/>
ཡོངས་སུ་མྱ་ངན་ལས་འདས་པ་ཞེས་བྱ་སྟེ། རིགས་ཀྱི་བུ། འདི་དག་ནི་ཡོངས་སུ་མྱ་ངན་ལས་འདས་པ་ཡོད་པར་བསྟན་པའི་ཆོས་རྣམ་པ་བཅུ་ཞེས་བྱའོ། །གཞན་ཡང་<line/>
རིགས་ཀྱི་བུ། བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱིས་འདི་ལྟར་ཡང་ཆོས་རྣམ་པ་བཅུས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་<line/>
པའི་སངས་རྒྱས་ཀྱི་དེ་ཁོ་ན་ཉིད་ཀྱི་དོན་གྱི་ཚུལ་གྱིས་མཐར་ཕྱིན་པའི་ཡོངས་སུ་མྱ་ངན་ལས་འདས་པ་ཆེན་པོ་ཡོད་པར་གསུངས་པ་གང་ཡིན་པ་ཤེས་པར་འགྱུར་བར་<line/>
རིག་པར་བྱའོ། །བཅུ་གང་ཞེ་ན། དང་པོ་ནི་ཉོན་མོངས་པ་ཐམས་ཅད་ནི་འདོད་པས་གཞི་བྱས་པ་ཡིན་པས་འདོད་པ་ལས་སྐྱེས་པ་ཡིན་ལ་སངས་རྒྱས་བཅོམ་ལྡན་འདས་<line/>
རྣམས་ནི་འདོད་པ་ཡོངས་སུ་བཅད་པའི་ཕྱིར་ཡོངས་སུ་མྱ་ངན་ལས་འདས་པ་ཞེས་བྱའོ། །གཉིས་པ་ནི་དེ་བཞིན་གཤེགས་པ་རྣམས་ཉོན་མོངས་པའི་འདོད་པ་རྣམས་<line/>
ཡོངས་སུ་བཅད་པས་ཆོས་འགའ་ཡང་ལེན་པར་མི་མཛད་ལ། ལེན་པར་མི་མཛད་པའི་ཕྱིར་གཤེགས་པའང་མི་མངའ་བྱོན་པ་ཡང་མི་མངའ་ཞིང་ལེན་པ་མི་མངའ་<line/>
</page>
<page index="39" id="20B">པའི་ཕྱིར་ཡོངས་སུ་མྱ་ངན་ལས་འདས་པ་ཞེས་བྱའོ། །གསུམ་པ་ནི་འདི་ལྟར་དེ་བཞིན་གཤེགས་པ་ལ་གཤེགས་པ་དང༌། བྱོན་ཕ་མི་མངའ་ཞིང་ལེན་པ་མི་མངའ་བ་གང་<line/>
ཡིན་པ་དེ་ནི་ཆོས་ཀྱི་སྐུ་སྐྱེ་བ་མེད་ཅིང་འགག་པ་མེད་པ་ཡིན་པས་སྐྱེ་བ་དང༌། འགག་པ་མེད་པར་གྱུར་པའི་ཕྱིར་ཡོངས་སུ་མྱ་ངན་ལས་འདས་པ་ཞེས་བྱའོ། །བཞི་པ་ནི་སྐྱེ་བ་དང༌།<line/>
འགག་པ་མེད་པ་གང་ཡིན་པ་དེ་ནི་ཚིག་གིས་བརྗོད་པར་བྱ་བ་མ་ཡིན་ཏེ་ཚིག་གི་ལམ་ཡོངས་སུ་ཆད་པར་གྱུར་བའི་ཕྱིར་ཡོངས་སུ་མྱ་ངན་ལས་འདས་པ་ཞེས་བྱའོ། །ལྔ་པ་ནི་<line/>
བདག་དང༌། གང་ཟག་མེད་ཀྱི་ཆོས་ཙམ་འབའ་ཞིག་སྐྱེ་འགག་ཏུ་གྱུར་པའི་གནས་སུ་གྱུར་པ་བརྙེས་པའི་ཕྱིར་ཡོངས་སུ་མྱ་ངན་ལས་འདས་པ་ཞེས་བྱའོ། །དྲུག་པ་ནི་ཉོན་མོངས་<line/>
པ་དང༌། ཉེ་བའི་ཉོན་མོངས་པ་གང་ཡིན་པ་དེ་དག་ཐམས་ཅད་ནི་གློ་བུར་གྱི་རྡུལ་ཡིན་ལ་ཆོས་ཉིད་གང་ཡིན་པ་དེ་ནི་བདག་པོ་ཡིན་ཏེ། འགྲོ་བ་མེད་ཅིང་འོང་བ་མེད་པར་སངས་<line/>
རྒྱས་རྣམས་ཀྱིས་ཐུགས་སུ་ཆུད་པའི་ཕྱིར་ཡོངས་སུ་མྱ་ངན་ལས་འདས་པ་ཞེས་བྱའོ། །བདུན་པ་ནི་དེ་བཞིན་ཉིད་གང་ཡིན་པ་དེ་ནི་ཡང་དག་པ་ཡིན་ལ་གཞན་ཐམས་ཅད་<line/>
ནི་ཡང་དག་པ་མ་ཡིན་པས་ཡང་དག་པའི་ངོ་བོ་ཉིད་གང་ཡིན་པ་དེ་ནི་དེ་བཞིན་ཉིད་ཡིན་ལ། དེ་བཞིན་ཉིད་ཀྱི་ངོ་བོ་ཉིད་གང་ཡིན་པ་དེ་ནི་དེ་བཞིན་གཤེགས་པ་ཡིན་པས་ཡོངས་<line/>
</page>
<page index="40" id="21A">༄༅། །སུ་མྱ་ངན་ལས་འདས་པ་ཞེས་བྱའོ། །བརྒྱད་པ་ནི་ཡང་དག་པའི་མཐའི་ངོ་བོ་ཉིད་གང་ཡིན་པ་དེ་ལ་ནི་སྤྲོས་པ་མེད་དེ། དེ་བཞིན་གཤེགས་པ་ཉག་<line/>
ཅིག་གིས་ཡང་དག་པའི་མཐའི་ཆོས་མངོན་སུམ་དུ་གྱུར་ནས་སྤྲོས་པ་གཏན་དུ་བཅད་པས་ན། ཡོངས་སུ་མྱ་ངན་ལས་འདས་པ་ཞེས་བྱའོ། །དགུ་པ་ནི་སྐྱེ་བ་མེད་པ་གང་<line/>
ཡིན་པ་དེ་ནི་ཡང་དག་པ་ཡིན་ལ། སྐྱེ་བ་གང་ཡིན་པ་དེ་ནི་མི་བདེན་པ་ཡིན་པས་བྱིས་པ་བླུན་པོ་རྣམས་འཁོར་བར་བྱིང་ཞིང་འདོད་པས་ཁྱེར་བ་ཡིན་ནོ། དེ་བཞིན་<span class="conversion-problem" title="129: Cannot convert ACIP {GSHEGs} because s is not an ACIP consonant.">GSHEGs</span>་<line/>
པའི་སྐུ་ལ་ནི་ཡང་དག་པར་མི་བདེན་པ་མི་མངའ་བས་ཡོངས་སུ་མྱ་ངན་ལས་འདས་པ་ཞེས་བྱའོ། །བཅུ་པ་ནི་ཡང་དག་པའི་ཆོས་མ་ཡིན་པ་གང་ཡིན་པ་དེ་ནི་རྐྱེན་ལས་<line/>
བྱུང་བ་ཡིན་ལ། ཡང་དག་པའི་ཆོས་གང་ཡིན་པ་དེ་ནི་རྐྱེན་ལས་བྱུང་བ་མ་ཡིན་ཏེ། དེ་བཞིན་གཤེགས་པའི་ཆོས་ཀྱི་སྐུའི་ངོ་བོ་ཉིད་གང་ཡིན་པ་དེ་ནི་ཡང་དག་པ་ཡིན་<line/>
པས་ཡོངས་སུ་མྱ་ངན་ལས་འདས་པ་ཞེས་བྱའོ། །རིགས་ཀྱི་བུ། འདི་དག་ནི་ཡོངས་སུ་མྱ་ངན་ལས་འདས་པ་ཡོད་པར་བསྟན་པའི་ཆོས་རྣམ་པ་བཅུ་ཞེས་བྱའོ། །<line/>
གཞན་ཡང༌། རིགས་ཀྱི་བུ། བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་འདི་ལྟར་ཡང་ཆོས་རྣམ་པ་བཅུས་དེ་བཞིན་གཤེགས་པ་ཡང་དག་པར་རྫོགས་<line/>
</page>
<page index="41" id="21B">པའི་སངས་རྒྱས་ཀྱི་དེ་ཁོ་ན་ཉིད་ཀྱི་དོན་གྱི་ཚུལ་གྱིས་མཐར་ཕྱིན་པའི་མྱ་ངན་ལས་འདས་པ་ཆེན་པོ་ཡོད་པར་གསུངས་བ་གང་ཡིན་པར་ཤེས་པར་འགྱུར་བར་རིག་པར་བྱའོ། །<line/>
བཅུ་གང་ཞེ་ན། དང་པོ་ནི་དེ་བཞིན་གཤེགས་པས་སྦྱིན་པ་དང༌། སྦྱིན་པའི་འབྲས་བུ་ལ་བདག་དང༌། བདག་གི་བ་མེད་པར་ལེགས་པར་ཐུགས་སུ་ཆུད་པས་སྦྱིན་པ་དང༌།<line/>
སྦྱིན་པའི་འབྲས་བུ་དེ་ལ་ལོག་པར་རྟོག་པ་གཏན་དུ་བསལ་ནས་ཞི་བར་གྱུར་པའི་ཕྱིར་ཡོངས་སུ་མྱ་ངན་ལས་འདས་པ་ཞེས་བྱའོ། །གཉིས་པ་ནི་དེ་བཞིན་གཤེགས་པས་<line/>
ཚུལ་ཁྲིམས་དང༌། ཚུལ་ཁྲིམས་ཀྱི་འབྲས་བུ་བདག་དང༌། བདག་གི་བ་མེད་པར་ལེགས་པར་ཐུགས་སུ་ཆུད་པས་ཚུལ་ཁྲིམས་དང༌། ཚུལ་ཁྲིམས་ཀྱི་འབྲས་བུ་དེ་ལ་<span class="conversion-problem" title="129: Cannot convert ACIP {LOGs} because s is not an ACIP consonant.">LOGs</span>་<line/>
པར་རྟོག་པ་གཏན་དུ་བསལ་ནས་ཞི་བར་གྱུར་པའི་ཕྱིར་ཡོངས་སུ་མྱ་ངན་ལས་འདས་པ་ཞེས་བྱའོ། །གསུམ་པ་ནི་དེ་བཞིན་གཤེགས་པས་བཟོད་པ་དང༌། བཟོད་པའི་<line/>
འབྲས་བུ་ལ་བདག་དང༌། བདག་གི་བ་མེད་པར་ལེགས་པར་ཐུགས་ཆུད་པས་བཟོད་པ་དང༌། བཟོད་པའི་འབྲས་བུ་དེ་ལ་ལོག་པར་རྟོག་པ་གཏན་དུ་བསལ་ནས་ཞི་བར་གྱུར་<line/>
པའི་ཕྱིར་ཡོངས་སུ་མྱ་ངན་ལས་འདས་པ་ཞེས་བྱའོ། །བཞི་པ་ནི་དེ་བཞིན་གཤེགས་པས་བརྩོན་འགྲུས་དང༌། བརྩོན་འགྲུས་ཀྱི་འབྲས་བུ་ལ་བདག་དང༌། བདག་གི་བ་མེད་<line/>
</page>
<page index="42" id="22A">༄༅། །པར་ཐུགས་སུ་ཆུད་པས་བརྩོན་འགྲུས་དང༌། བརྩོན་འགྲུས་ཀྱི་འབྲས་བུ་དེ་ལ་ལོག་པར་རྟོག་པ་གཏན་དུ་བསལ་ནས་ཞི་བར་གྱུར་པའི་ཕྱིར་<line/>
ཡོངས་སུ་མྱ་ངན་ལས་འདས་པ་ཞེས་བྱའོ། །ལྔ་པ་ནི་དེ་བཞིན་གཤེགས་པས་བསམ་གཏན་དང༌། བསམ་གཏན་གྱི་འབྲས་བུ་ལ་བདག་དང༌། བདག་གི་བ་མེད་པར་<line/>
ཐུགས་སུ་ཆུད་པས་བསམ་གཏན་དང༌། བསམ་གཏན་གྱི་འབྲས་བུ་དེ་ལ་ལོག་པར་རྟོག་པ་གཏན་དུ་བསལ་ནས་ཞི་བར་གྱུར་པའི་ཕྱིར་ཡོངས་སུ་མྱ་ངན་ལས་འདས་པ་<line/>
ཞེས་བྱའོ། །དྲུག་པ་ནི་དེ་བཞིན་གཤེགས་པས་ཤེས་རབ་དང༌། ཤེས་རབ་ཀྱི་འབྲས་བུ་ལ་བདག་དང༌། བདག་གི་བ་མེད་པར་ལེགས་པར་ཐུགས་སུ་ཆུད་པས་ཤེས་རབ་<line/>
དང༌། ཤེས་རབ་ཀྱི་འབྲས་བུ་དེ་ལ་ལོག་པར་རྟོག་པ་གཏན་དུ་བསལ་ནས་ཞི་བར་གྱུར་པའི་ཕྱིར་ཡོངས་སུ་མྱ་ངན་ལས་འདས་པ་ཞེས་བྱའོ། །བདུན་པ་ནི་དེ་བཞིན་<line/>
གཤེགས་པས་སེམས་ཅན་དང་[?] སེམས་ཅན་མ་ཡིན་པ་ཐམས་ཅད་དང༌། ཆོས་ཐམས་ཅད་ལ་ངོ་བོ་ཉིད་མེད་པ་ཐུགས་སུ་ཆུད་པས་ལོག་པར་རྟོག་པ་གཏན་དུ་བསལ་<line/>
ནས་ཞི་བར་གྱུར་པའི་ཕྱིར་ཡོངས་སུ་མྱ་ངན་ལས་འདས་པ་ཞེས་བྱའོ། །བརྒྱད་པ་ནི་གང་གིས་བདག་ཉིད་ལ་སྲེད་ཅིང་མངོན་པར་ཞེན་པ་དེ་ནི་ཡོངས་སུ་ཚོལ་བར་བྱེད་པ་ལ་<line/>
</page>
<page index="43" id="22B">ཡོངས་སུ་ཚོལ་བའི་ཕྱིར་ནི་སྡུག་བསྔལ་མང་པོ་མྱོང་བར་འགྱུར་བ་ཡིན་ན། དེ་བཞིན་གཤེགས་པ་རྣམས་ནི་བདག་ཉིད་ལ་སྲེད་པ་སྤངས་པའི་ཕྱིར་ཡོངས་སུ་ཚོལ་བ་གཏན་<line/>
དུ་བཅད་དེ་ཡོངས་སུ་ཚོལ་བ་མི་མངའ་བའི་ཕྱིར་ཡོངས་སུ་མྱ་ངན་ལས་འདས་པ་ཞེས་བྱའོ། །དགུ་པ་ནི་འདུས་བྱས་ཀྱི་ཆོས་ཐམས་ཅད་ནི་གྲངས་དང༌། ཚད་ཡོད་པ་ཡིན་ལ་<line/>
འདུས་མ་བྱས་ཀྱི་ཆོས་གང་ཡིན་པ་དེ་ནི་གྲངས་དང༑ ཚད་སྤངས་པ་ཡིན་ཏེ། དེ་བཞིན་གཤེགས་པ་ནི་འདུས་བྱས་སྤངས་ཤིང་འདུས་མ་བྱས་ཀྱི་ཆོས་མངོན་དུ་མཛད་པས་<line/>
གྲངས་དང༌། ཚད་མི་མངའ་བའི་ཕྱིར་ཡོངས་སུ་མྱ་ངན་ལས་འདས་པ་ཞེས་བྱའོ། །བཅུ་པ་ནི་དེ་བཞིན་གཤེགས་པས་སེམས་ཅན་དང༌། ཆོས་ཀྱི་ངོ་བོ་ཉིད་ཐམས་ཅད་<line/>
སྟོང་ཞིང་སྟོང་པ་ཉིད་ལས་གུད་ན་སྟོང་པའི་ངོ་བོ་ཉིད་ཡོད་པ་མ་ཡིན་པ་གང་ཡིན་པ་དེ་ཉིད་ལ་ཡང་དག་པའི་ཆོས་ཀྱི་སྐུ་ཡིན་པར་ཐུགས་སུ་ཆུད་པའི་ཕྱིར་ཡོངས་སུ་མྱ་ངན་<line/>
ལས་འདས་པ་ཞེས་བྱ་སྟེ། རིགས་ཀྱི་བུ། འདི་དག་ནི་མྱ་ངན་ལས་འདས་པ་ཡོད་པར་བསྟན་པའི་ཆོས་རྣམ་པ་བཅུ་ཞེས་བྱའོ། །གཞན་ཡང༌། རིགས་ཀྱི་བུ། དེ་བཞིན་<line/>
གཤེགས་པ་ཡོངས་སུ་མྱ་ངན་ལས་མི་འདའ་བ་གང་ཡིན་པ་དེའང་ཅི་ངོ་མཚར་རྨད་དུ་བྱུང་བ་མ་ཡིན་ནམ། གཞན་ཡང༌། ངོ་མཚར་གྱི་ཆོས་རྣམ་པ་བཅུ་དང་ལྡན་པ་དེ་ནི་དེ་<line/>
</page>
<page index="44" id="23A">༄༅། །བཞིན་གཤེགས་པའི་མཛད་པ་ཡིན་ཏེ། བཅུ་གང་ཞེ་ན། འཁོར་བ་ནི་ཉེས་དམིགས་དང་བཅས་པ་ཡིན་ལ། མྱ་ངན་ལས་འདས་པ་ལ་ནི་ཉེ་བར་ཞི་<line/>
བ་ཡིན་ཡང་འཁོར་བ་དང༌། མྱ་ངན་ལས་འདས་པ་མཉམ་པ་ཉིད་དུ་མཁྱེན་པའི་ཕྱིར་འཁོར་བར་མི་གནས་པར་ཡང་མི་འགྱུར་ལ་མྱ་ངན་ལས་འདས་པ་ལ་གནས་པར་<line/>
ཡང་མི་མཛད་པས་སེམས་ཅན་རྣམས་ལ་ཡོངས་སུ་སྐྱོ་བ་མི་སྐྱེད་པ་གང་ཡིན་པ་དེ་ནི་དེ་བཞིན་གཤེགས་པའི་མཛད་པ་ཞེས་བྱའོ། །དེ་བཞིན་གཤེགས་པ་ནི་སེམས་<line/>
ཅན་རྣམས་ལ་འདི་སྙམ་དུ་བྱིས་པ་སོ་སོའི་སྐྱེ་བོ་འདི་དག་ནི། ཕྱིན་ཅི་ལོག་གི་ལྟ་བ་སྤྱོད་པས་ཉོན་མོངས་པ་རྣམས་ཀྱིས་དཀྲིས་ཤིང་ཉོན་མོངས་པར་གྱུར་པས། ངས་དེང་རྣམ་<line/>
པར་ཕྱེ་སྟེ་ཁོང་དུ་ཆུད་པར་བྱས་ནས་རྣམ་པར་ཐར་བར་བྱའོ་སྙམ་དུ་མི་དགོངས་མོད་ཀྱི། འོན་ཀྱང་སྔོན་གྱི་བྱམས་པའི་དགེ་བའི་རྩ་བའི་མཐུས་སེམས་ཅན་དེ་དག་གི་དབང་<line/>
པོ་དང༌། རང་བཞིན་དང༌། བསམ་པ་དང༌། མོས་པ་ཇི་ལྟ་བ་བཞིན་དུ་རྣམ་པར་རྟོག་པ་མི་བསྐྱེད་པར་ཡང་རང་གི་ངང་གིས་ཡོངས་སུ་སྒྲོལ་བར་མཛད་ཅིང་ཕྱི་མའི་མཐར་<line/>
ཐུག་པའི་བར་དུ་ཡང་དག་པའི་བསྟན་པ་བཤད་ནས་ཕན་འདོགས་ཤིང་དགའ་བར་མཛད་པ་ལ་མཐའ་ཐུག་པ་མེད་པ་གང་ཡིན་པ་དེ་ནི། དེ་བཞིན་གཤེགས་པའི་མཛད་<line/>
</page>
<page index="45" id="23B">བ་[?] ཞེས་བྱའོ། །དེ་བཞིན་གཤེགས་པ་ལ་ངས་དེང་གསུང་རབ་ཡན་ལག་བཅུ་གཉིས་པ་བསྟན་ནས་སེམས་ཅན་ལ་ཕན་འདོགས་པར་བྱའོ་སྙམ་པའི་དགོངས་པ་མི་མངའ་<line/>
མོད་ཀྱི། འོན་ཀྱང་སྔོན་གྱི་བྱམས་པའི་དགེ་བའི་རྩ་བའི་མཐུས་ཕྱི་མའི་མཐར་ཐུག་པའི་བར་དུ་སེམས་ཅན་དེ་དག་ལ་རྒྱ་ཆེར་བསྟན་པ་མཛད་པ་ལ་མཐར་ཐུག་པ་མེད་པ་<line/>
གང་ཡིན་པ་དེ་ནི། དེ་བཞིན་གཤེགས་པའི་མཛད་པ་ཞེས་བྱའོ། །དེ་བཞིན་གཤེགས་པ་ལ་ངས་དེང་གྲོང་དང༌། གྲོང་ཁྱེར་དང༌། གྲོང་རྡལ་དེ་དག་དུ་སོང་སྟེ་རྒྱལ་པོ་དང༌།<line/>
བློན་པོ་ཆེན་པོ་དང༌། བྲམ་ཟེ་དང༌། རྒྱལ་རིགས་དང༌། དམངས་རིགས་ལ་སོགས་པའི་ཕོ་བྲང་དང༌། ཁྱིམ་དག་ཏུ་བསོད་སྙོམས་བསླང་བར་བྱའོ་སྙམ་པའི་དགོངས་པ་མི་<line/>
མངའ་མོད་ཀྱི། འོན་ཀྱང་སྔོན་སྐུ་དང༌། གསུང་དང༌། ཐུགས་ཀྱི་སྤྱོད་པ་གོམས་པར་གྱུར་པའི་མཐུས་རང་གི་ངང་གིས་དེ་དག་ཏུ་གཤེགས་ནས་ཕན་པའི་དངོས་པོ་མཛད་<line/>
ཅིང་བསོད་སྙོམས་སློང་བ་གང་ཡིན་པ་དེ་ནི། དེ་བཞིན་གཤེགས་པའི་མཛད་བ་ཞེས་བྱའོ། །དེ་བཞིན་གཤེགས་པའི་སྐུ་ལ་བཀྲེས་པ་དང༌། སྐོམ་པ་དང༌། བཤང་གཅི་དང༌།<line/>
ཉམ་ཆུང་བའི་མཚན་མ་ཡང་མི་མངའ་ལ་བསོད་སྙོམས་སློང་བར་མཛད་ཀྱང་བཤོས་གསོལ་བ་མི་མངའ་ཞིང་རྣམ་པར་རྟོག་པའང་མི་མངའ་མོད་ཀྱི། འོན་ཀྱང་རང་གི་ངང་<line/>
</page>
<page index="46" id="24A">༄༅། །གིས་སེམས་ཅན་རྣམས་ལ་ཕན་གདགས་པའི་ཕྱིར་བཤོས་གསོལ་བ་མངའ་བའི་མཚན་མ་སྟོན་པ་གང་ཡིན་པ་དེ་ནི། དེ་བཞིན་གཤེགས་པའི་<line/>
མཛད་པ་ཞེས་བྱའོ། །དེ་བཞིན་གཤེགས་པ་ལ་སེམས་ཅན་མང་པོ་འདི་དག་ལ་རབ་དང༌། འབྲིང་དང༌། ཐ་མ་ཡོད་པ་དེ་དག་གི་དབང་པོ་དང༌། རང་བཞིན་ཇི་ལྟ་བ་བཞིན་<line/>
ཆོས་བསྟན་པར་བྱའོ་སྙམ་པའི་དགོངས་པ་མི་མངའ་མོད་ཀྱི། འོན་ཀྱང་སངས་རྒྱས་བཅོམ་ལྡན་འདས་རྣམ་པར་རྟོག་པ་མི་མངའ་བར་ཡང་དེ་དག་གི་སྣོད་དང༌། དབང་<line/>
པོའི་སྐྱོན་ཇི་ལྟ་བ་བཞིན་དུ་ཤིན་ཏུ་འཚམ་པར་དེ་དག་ལ་ཆོས་སྟོན་པར་མཛད་པ་གང་ཡིན་པ་དེ་ནི། དེ་བཞིན་གཤེགས་པའི་མཛད་པ་ཞེས་བྱའོ། །དེ་བཞིན་<span class="conversion-problem" title="129: Cannot convert ACIP {GSHEGs} because s is not an ACIP consonant.">GSHEGs</span>་<line/>
པ་ལ་སེམས་ཅན་འདི་དག་ནི་ང་ལ་བཀུར་སྟི་དང༌། རིམ་གྲོ་མི་བྱེད་ཅིང་རྟག་པར་ང་ལ་སྨོད་པའི་ཚིག་འབྱིན་པར་བྱེད་པས་དེ་དག་ལྷན་ཅིག་ཏུ་གཏམ་སྨྲ་བར་མི་བྱའོ། །<span class="conversion-problem" title="129: Cannot convert ACIP {SEMs} because s is not an ACIP consonant.">SEMs</span>་<line/>
ཅན་འདི་དག་ནི་ང་ལ་བཀུར་སྟི་དང༌། རིམ་གྲོ་བྱེད་ཅིང་རྟག་པར་ངའི་བསྔགས་པ་བརྗོད་པར་བྱེད་པས་ངས་དེ་དག་དང༌། ལྷན་ཅིག་ཏུ་གཏམ་སྨྲ་བར་བྱའོ་སྙམ་པའི་དགོངས་པ་<line/>
མི་མངའ་མོད་ཀྱི། འོན་ཀྱང་དེ་བཞིན་གཤེགས་པས་བྱམས་པ་དང༌། ཐུགས་རྗེའི་དགོངས་པ་མཉམ་པ་བསྐྱེད་ནས་གཉིས་སུ་མེད་པར་གྱུར་པ་གང་ཡིན་པ་དེ་ནི། དེ་<line/>
</page>
<page index="47" id="24B">བཞིན་གཤེགས་པའི་མཛད་པ་ཞེས་བྱའོ། །དེ་བཞིན་གཤེགས་པ་རྣམས་བྱམས་སྡང་དང༌། ང་རྒྱལ་དང༌། འདོད་པ་དང༌། སེར་སྣ་དང༌། ཉོན་མོངས་པ་རྣམས་མི་མངའ་<line/>
མོད་ཀྱི། འོན་ཀྱང་དེ་བཞིན་གཤེགས་པ་རྟག་པར་རབ་ཏུ་དབེན་པ་ལ་དགྱེས་ཤིང་འདོད་པ་ཆུང་བ་དང༌། འདུ་འཛི་སྤངས་པ་ལ་བསྔགས་པ་བརྗོད་པར་མཛད་པ་གང་ཡིན་<line/>
པ་དེ་ནི། དེ་བཞིན་གཤེགས་པའི་མཛད་པ་ཞེས་བྱའོ། །དེ་བཞིན་གཤེགས་པ་ནི་ཆོས་གཅིག་ཙམ་ཡང་མི་མཁྱེན་པའམ། ལེགས་པར་ཐུགས་སུ་མ་ཆུད་པ་མི་མངའ་<line/>
བས་ཐམས་ཅད་དུ་མེ་ལོང་ལྟ་བུའི་ཡེ་ཤེས་མངོན་སུམ་དུ་གྱུར་ཅིང་རྣམ་པར་རྟོག་པ་མི་མངའ་མོད་ཀྱི། འོན་ཀྱང་དེ་བཞིན་གཤེགས་པས་སེམས་ཅན་དེ་དག་གི་ལས་ཀྱི་<line/>
དངོས་པོ་མངོན་པར་འདུ་བྱེད་པ་གཟིགས་ནས་དེ་དག་གི་ཡིད་དང་མཐུན་པར་འཇུག་ཅིང་ཐབས་མཁྱེན་པས་དྲངས་ཏེ། ངེས་པར་འབྱུང་བ་ཐོབ་པར་མཛད་པ་གང་ཡིན་པ་དེ་<line/>
ནི༑ དེ་བཞིན་གཤེགས་པའི་མཛད་པ་ཞེས་བྱའོ། །དེ་བཞིན་གཤེགས་པ་ལ་ནི་གལ་ཏེ་སེམས་ཅན་ཁ་ཅིག་ཕྱུག་ཅིང་ལོངས་སྤྱོད་དང་ལྡན་པར་གྱུར་པ་གཟིགས་ནའང་དགྱེས་<line/>
པ་སྐྱེ་བར་མི་འགྱུར་ལ། དེ་དག་རྒུད་ཅིང་ཕོངས་པར་གྱུར་པ་གཟིགས་ནའང་ཡོངས་སུ་གདུང་བ་སྐྱེ་བར་མི་འགྱུར་མོད་ཀྱི། འོན་ཀྱང་དེ་བཞིན་གཤེགས་པས་སེམས་ཅན་དེ་<line/>
</page>
<page index="48" id="25A">༄༅། །དག་ཡང་དག་པའི་སྤྱོད་པ་མངོན་པར་བསྒྲུབས་པ་གཟིགས་པར་གྱུར་ནས་ཐོགས་པ་མི་མངའ་བའི་ཐུགས་རྗེ་ཆེན་པོས་རང་གི་ངང་གིས་ཡོངས་<line/>
སུ་སྐྱོབ་ཅིང་སྡུད་པར་མཛད་པ་དང༌། གལ་ཏེ་སེམས་ཅན་དེ་དག་ལོག་པའི་སྤྱོད་པ་མངོན་པར་བསྒྲུབས་པ་གཟིགས་པར་གྱུར་ན་ཐོགས་པ་མི་མངའ་བའི་ཐུགས་རྗེ་ཆེན་<line/>
པོས་རང་གི་ངང་གིས་ཡོངས་སུ་སྐྱོབ་ཅིང་སྡུད་པར་མཛད་པ་གང་ཡིན་པ་དེ་ནི། དེ་བཞིན་གཤེགས་པའི་མཛད་པ་ཞེས་བྱའོ། །རིགས་ཀྱི་བུ། དེ་ལྟར་ན་དེ་བཞིན་<span class="conversion-problem" title="129: Cannot convert ACIP {GSHEGs} because s is not an ACIP consonant.">GSHEGs</span>་<line/>
པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ནི་དེ་ལྟ་བུའི་ཡང་དག་པའི་མཛད་པ་དཔག་ཏུ་མེད་པ་མངའ་བར་སྟོན་པ་ཡིན་པར་རིག་པར་བྱ་ཞིང་ཁྱོད་ཀྱིས་འདི་<line/>
དག་ཡོངས་སུ་མྱ་ངན་ལས་འདས་པའི་ཡང་དག་པའི་མཚན་ཉིད་ཡིན་པར་རིག་པར་བྱའོ། །རེས་འགའ་ཡོངས་སུ་མྱ་ངན་ལས་འདས་པ་ཡོད་པར་མཐོང་བ་གང་ཡིན་པ་<line/>
དེའང་ཐབས་མཁྱེན་པས་བསྟན་པ་ཡིན་ལ་རིང་བསྲེལ་བཞག་ནས་སེམས་ཅན་རྣམས་ཀྱིས་བཀུར་སྟི་དང༌། རིམ་གྲོ་བྱས་ཏེ་མཆོད་པ་བྱེད་པར་འགྱུར་བའང༌། དེ་<line/>
བཞིན་གཤེགས་པའི་བྱམས་པའི་དགེ་བའི་རྩ་བའི་མཐུ་ལས་གྱུར་པ་ཡིན་པས་གང་གིས་མཆོད་པ་བྱས་པ་དེ་དག་མ་འོངས་པའི་དུས་ན། མི་ཁོམ་པ་བརྒྱད་དང་བྲལ་<line/>
</page>
<page index="49" id="25B">ཞིང་དེ་བཞིན་གཤེགས་པ་རྣམས་ལ་བསྙེན་བཀུར་བྱེད་པ་དང༌། དགེ་བའི་བཤེས་[?] གཉེན་དང་ཕྲད་ནས་དགེ་བའི་སེམས་སྟོར་བར་མི་འགྱུར་བ་དང༌། བསོད་ནམས་ཀྱི་<line/>
རྣམ་པར་སྨིན་པ་དཔག་ཏུ་མེད་པ་དང་ལྡན་ཞིང་མྱུར་དུ་ངེས་པར་བྱུང་ནས་འཁོར་བ་དག་གིས་བླངས་ཤིང་འཆིང་བར་མི་འགྱུར་བས་འདི་ལྟ་བུའི་སྤྱོད་པ་གྱ་ནོམ་པ་གང་ཡིན་<line/>
པ་དེ་ཁྱོད་ཀྱིས་ནན་ཏན་གྱིས་བསྒྲུབ་པར་བྱ་ཞིང་བག་མེད་བར་མི་བྱའོ། །དེ་ནས་བྱང་ཆུབ་སེམས་དཔའ་མཛེས་པའི་ཏོག་གིས་བཅོམ་ལྡན་འདས་ལ་མངོན་སུམ་དུ་ཡོངས་<line/>
སུ་མྱ་ངན་ལས་མི་འདའ་བ་དང༌། ཤིན་ཏུ་ཟབ་པའི་མཛད་པ་བཀས་བཤད་པ་ཐོས་ནས་གུས་པས་ཐལ་མོ་སྦྱར་ནས། འདི་སྐད་ཅེས། བདག་ནི་དེང་གདོད་དེ་བཞིན་<span class="conversion-problem" title="129: Cannot convert ACIP {GSHEGs} because s is not an ACIP consonant.">GSHEGs</span>་<line/>
པ་ཆེན་པོ་ཡོངས་སུ་མྱ་ངན་ལས་མི་འདའ་བ་དང༌། རིང་བསྲེལ་བཞག་པའང་སེམས་ཅན་རྣམས་ལ་སྨན་པར་བགྱི་བ་ལགས་པར་ཁོང་དུ་ཆུད་པས་ལུས་དང༌། སེམས་<line/>
དགའ་མགུ་རངས་ཤིང་ངོ་མཚར་རྨད་དུ་གྱུར་ཏོ་ཞེས་གསོལ་ཏོ། །དེ་བཞིན་གཤེགས་པའི་སྐུ་ཚེའི་ཚད་བསྟན་པའི་ལེའུ་འདི་བསྟན་པ་ན། སེམས་ཅན་ཚད་མེད་<span class="conversion-problem" title="129: Cannot convert ACIP {GRANGs} because s is not an ACIP consonant.">GRANGs</span>་<line/>
མེད་དཔག་ཏུ་མེད་པ་སྙེད་མི་མཉམ་པ་དང༌། མཉམ་པའི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་པར་གྱུར་ཏོ། །དེ་བཞིན་གཤེགས་པ་<line/>
</page>
<page index="50" id="26A">༄༅། །བཞི་པོ་ཡང་དེ་ཉིད་དུ་མི་སྣང་བར་གྱུར་ཏོ། །བྱང་ཆུབ་སེམས་དཔའ་མཛེས་པའི་ཏོག་ཀྱང་བཅོམ་ལྡན་འདས་ཀྱི་ཞབས་ལ་ཕྱག་བཙལ་ནས་<line/>
འདུག་པའི་སྟན་ལས་ལངས་ཏེ་སླར་སྔོན་གྱི་གནས་སུ་སོང་ངོ༌། །གསེར་འོད་དམ་པ་མཆོག་ཏུ་རྣམ་པར་རྒྱལ་བ་མདོ་སྡེའི་དབང་པོའི་རྒྱལ་པོ་ལས། དེ་བཞིན་གཤེགས་<line/>
པའི་སྐུ་ཚེའི་ཚད་བསྟན་པའི་ལེའུ་སྟེ་གཉིས་པའོ།། །།གསེར་འོད་དམ་པ་མཆོག་ཏུ་རྣམ་པར་རྒྱལ་བ་མདོ་སྡེའི་རྒྱལ་པོ། བམ་པོ་གཉིས་པ། དེ་ནས་བྱང་ཆུབ་<line/>
སེམས་དཔའ་སེམས་དཔའ་ཆེན་པོ་ནམ་མཁའི་སྙིང་པོ་འཁོར་མང་པོའི་ནང་ནས་འདུག་པའི་སྟན་ལས་ལངས་ཏེ། བླ་གོས་ཕྲག་པ་གཅིག་ལ་གཟར་ནས་པུས་མོ་གཡས་<line/>
པའི་ལྷ་ང་ས་ལ་བཙུགས་ཏེ་གུས་པས་ཐལ་མོ་སྦྱར་ནས། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བྱས་ཏེ་གསེར་དང༌། རིན་པོ་ཆེའི་མེ་ཏོག་དང༌། རིན་པོ་ཆེའི་རྒྱལ་<line/>
མཚན་དང༌། བ་དན་དང༌། གདུགས་མཆོག་དམ་པས་མཆོད་པ་བྱས་ནས། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བྱང་ཆུབ་སེམས་<line/>
དཔའ་སེམས་དཔའ་ཆེན་པོས། ཇི་ལྟར་དེ་བཞིན་གཤེགས་པ་རྣམས་ཀྱི་ཤིན་ཏུ་ཟབ་པའི་གསང་བ་དག་ལ་ཆོས་བཞིན་དུ་མངོན་པར་བསྒྲུབ་པར་བགྱི་ལགས། བཅོམ་<line/>
</page>
<page index="51" id="26B">ལྡན་འདས་ཀྱིས་བཀའ་སྩལ་པ། རིགས་ཀྱི་བུ། ལེགས་པར་ཉོན་ལ་ཡིད་ལ་ཟུངས་ཤིག་དང༌། ངས་ཁྱོད་ལ་རྣམ་པར་ཕྱེ་[?] སྟེ་བསྟན་པར་བྱའོ། །རིགས་ཀྱི་བུ། དེ་བཞིན་གཤེགས་<line/>
པ་ཐམས་ཅད་ལ་སྐུ་རྣམ་པ་གསུམ་མངའ་སྟེ། གསུམ་གང་ཞེ་ན། སྤྲུལ་པའི་སྐུ་དང༌། ལོངས་སྤྱོད་རྫོགས་པའི་སྐུ་དང༌། ཆོས་ཀྱི་སྐུ་གང་ཡིན་པའོ། །འདི་ལྟར་སྐུ་རྣམ་པ་གསུམ་<line/>
པོ་འདི་དག་གིས་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཕུན་སུམ་ཚོགས་པ་ཡོངས་སུ་སྡུད་པར་བྱེད་དེ། གང་གིས་ཡང་དག་པར་རྟོགས་ཤིང་ཁོང་དུ་ཆུད་པར་<line/>
གྱུར་ན། མྱུར་དུ་འཁོར་བ་ལས་ངེས་པར་འབྱུང་བར་འགྱུར་རོ། །བྱང་ཆུབ་སེམས་དཔའ་ཇི་ལྟར་སྤྲུལ་པའི་སྐུ་ཁོང་དུ་ཆུད་པར་བྱ་ཞེ་ན། རིགས་ཀྱི་བུ། དེ་བཞིན་གཤེགས་པ་<line/>
ནི་སྔོན་གྱི་སྤྱོད་པའི་ས་ལ་གནས་པ་ན། སེམས་ཅན་ཐམས་ཅད་ཀྱི་ཆེད་དུ་ཆོས་རྣམ་པ་སྣ་ཚོགས་མངོན་པར་བསྒྲུབས་སོ། །དེ་ལྟར་མངོན་པར་བསྒྲུབས་པའང་རྣལ་འབྱོར་<line/>
ཡོངས་སུ་རྫོགས་པའི་བར་དུ་མངོན་པར་བསྒྲུབས་པས་རྣལ་འབྱོར་བསྒོམས་པའི་སྟོབས་ཀྱིས་ནི་མངའ་ཆེན་པོ་བརྙེས་ལ། མངའ་ཆེན་པོ་བརྙེས་པའི་མཐུས་ནི་སེམས་ཅན་<line/>
གྱི་བསམ་པ་ཇི་ལྟ་བ་དང༌། སེམས་ཅན་གྱི་སྤྱོད་པ་ཇི་ལྟ་བ་དང༌། སེམས་ཅན་གྱི་ཁམས་ཇི་ལྟ་བ་བཞིན་དུ་ཐུགས་སུ་ཆུད་པས་དུས་ལའང་མི་གཞེས་ཤིང༌། དུས་དང༌། གནས་<line/>
</page>
<page index="52" id="27A">༄༅། །ལས་ཀྱང་ཡོལ་བར་མི་མཛད་པས་དུས་དང་མཐུན་ཞིང་སྤྱོད་པ་དང་མཐུན་པར་རྗེས་སུ་མཐུན་པའི་ཆོས་སྟོན་པ་དང༌། སྐུ་རྣམ་པ་སྣ་ཚོགས་སྟོན་<line/>
པ་གང་ཡིན་པ་དེ་ནི་སྤྲུལ་པའི་སྐུ་ཞེས་བྱའོ། །རིགས་ཀྱི་བུ། བྱང་ཆུབ་སེམས་དཔས་ཇི་ལྟར་ལོངས་སྤྱོད་རྫོགས་པའི་སྐུ་ཁོང་དུ་ཆུད་པར་བྱ་ཞེ་ན། འདི་ལྟར་དེ་བཞིན་<line/>
གཤེགས་པ་རྣམས་བྱང་ཆུབ་སེམས་དཔའ་རྣམས་ཀྱིས་མངོན་པར་རྟོགས་པ་ཐོབ་པར་བྱ་བའི་ཕྱིར་དང༌། དོན་དམ་པའི་བདེན་པ་བསྟན་ནས་འཁོར་བ་དང༌། མྱ་ངན་ལས་<line/>
འདས་པ་རོ་གཅིག་པ་ཉིད་དུ་ཤེས་པར་བྱ་བའི་ཕྱིར་དང༌། འཇིག་ཚོགས་ལ་ལྟ་བ་ཡོངས་སུ་བསལ་ནས་འཇིགས་ཤིང་སྐྲག་པ་དང༌། རབ་ཏུ་དགའ་བ་བསྐྱེད་པའི་<line/>
ཕྱིར་དང༌། སངས་རྒྱས་ཀྱི་ཆོས་མཐའ་མེད་པའི་གཞི་མཛད་པའི་ཕྱིར་དང༌། ཡང་དག་པ་ཇི་ལྟ་བ་བཞིན་དུ་དེ་བཞིན་ཉིད་དང༌། དེ་བཞིན་ཉིད་ཀྱི་ཡེ་ཤེས་དང༌། སྔོན་<line/>
གྱི་སྨོན་ལམ་གྱི་སྟོབས་དང་རྗེས་སུ་མཐུན་པར་མཛད་པའི་ཕྱིར་སྐུ་གང་གིས་མཚན་སུམ་ཅུ་རྩ་གཉིས་དང༌། དཔེ་བྱད་བཟང་པོ་བརྒྱད་ཅུ་ཕུན་སུམ་ཚོགས་པ་དང༌།<line/>
དབུ་དང༌། རྒྱབ་ཀྱི་འོད་ཡོངས་སུ་རྫོགས་པ་སྟོན་པ་གང་ཡིན་པ་དེ་ནི་ལོངས་སྤྱོད་རྫོགས་པའི་སྐུ་ཞེས་བྱའོ། །རིགས་ཀྱི་བུ། བྱང་ཆུབ་སེམས་དཔའ་སེམས་དཔའ་ཆེན་<line/>
</page>
<page index="53" id="27B">པོས་ཇི་ལྟར་ཆོས་ཀྱི་སྐུ་ཁོང་དུ་ཆུད་པར་བྱ་ཞེ་ན། ཉོན་མོངས་པའི་སྒྲིབ་པ་ལ་སོགས་པ་ཡོངས་སུ་བསལ་ནས་དགེ་བའི་ཆོས་རྣམས་ཡོངས་སུ་རྫོགས་པར་གྱུར་པའི་ཕྱིར་དེ་<line/>
བཞིན་ཉིད་ཀྱི་ཡེ་ཤེས་ཁོ་ན་ཉིད་དང་ལྡན་པར་གྱུར་པ་གང་ཡིན་པ་དེ་ནི་ཆོས་ཀྱི་སྐུ་ཞེས་བྱའོ། །སྐུ་སྔ་མ་རྣམ་པ་གཉིས་ནི་བཏགས་པ་ཙམ་དུ་ཡོད་པ་ཡིན་ལ། སྐུ་གསུམ་པ་<line/>
འདི་ནི་ཡང་དག་པར་ཡོད་པ་ཡིན་ཏེ། སྐུ་སྔ་མ་གཉིས་ཀྱི་རྩ་བར་གྱུར་པའི་ཕྱིར་རོ། །དེ་ཅིའི་ཕྱིར་ཞེ་ན། ཆོས་ཀྱི་དེ་བཞིན་ཉིད་དང༌། རྣམ་པར་མི་རྟོག་པའི་ཡེ་ཤེས་མ་གཏོགས་<line/>
པར་སངས་རྒྱས་ཐམས་ཅད་ལས་གུད་ན་ཆོས་གཞན་མི་མངའ་སྟེ། སངས་རྒྱས་ཐམས་ཅད་ནི་མཁྱེན་པ་ཕུན་སུམ་ཚོགས་པར་གྱུར་ན་ཉོན་མོངས་པ་ཐམས་ཅད་གཏན་དུ་ཉེ་<line/>
བར་ཞི་ཞིང་ཟད་ནས་སངས་རྒྱས་ཀྱི་ས་རྣམ་པར་དག་པ་བརྙེས་པར་འགྱུར་བས། དེའི་ཕྱིར་ཆོས་ཀྱི་དེ་བཞིན་ཉིད་དང༌། དེ་བཞིན་ཉིད་ཀྱི་ཡེ་ཤེས་ནི་སངས་རྒྱས་ཀྱི་ཆོས་ཐམས་ཅད་<line/>
ཡོངས་སུ་སྡུད་པར་འགྱུར་རོ། །གཞན་ཡང༌། རིགས་ཀྱི་བུ། སངས་རྒྱས་ཐམས་ཅད་ནི་བདག་དང༌། གཞན་ལ་ཕན་འདོགས་པའི་མཐར་བྱོན་པ་ཡིན་པས། བདག་ལ་ཕན་<line/>
འདོགས་པ་ནི་ཆོས་གྱི་དེ་བཞིན་ཉིད་དོ། །གཞན་ལ་ཕན་འདོགས་པ་ནི་དེ་བཞིན་ཉིད་ཀྱི་ཡེ་ཤེས་སོ། །བདག་དང༌། གཞན་ལ་ཕན་འདོགས་པར་མཛད་པ་ལ་མངའ་བརྙེས་ནས་<line/>
</page>
<page index="54" id="28A">༄༅། །མཛད་པ་མཐའ་ཡས་པ་རྣམ་པ་སྣ་ཚོགས་ཡོངས་སུ་རྫོགས་པར་གྱུར་པའི་ཕྱིར་དེ་ལྟ་བས་ན་སངས་རྒྱས་ཀྱི་ཆོས་ཐམས་ཅད་བྱེ་བྲག་ཐ་དད་པ་རྣམ་<line/>
པ་སྣ་ཚོགས་ཚད་མེད་ཅིང་མཐའ་མེད་པ་སྙེད་ཡོད་པར་རྣམ་པར་ཕྱེ་བ་ཡིན་ནོ། །རིགས་ཀྱི་བུ། འདི་ལྟ་སྟེ། དཔེར་ན། ཡང་དག་པ་མ་ཡིན་པའི་རྣམ་པར་རྟོག་པ་ལ་བརྟེན་<line/>
ནས་ཉོན་མོངས་པ་རྣམ་པ་སྣ་ཚོགས་དང༌། ལས་ཀྱི་རྒྱུ་རྣམ་པ་སྣ་ཚོགས་དང༌། འབྲས་བུ་རྣམ་པར་སྨིན་པ་རྣམ་པ་སྣ་ཚོགས་བསྟན་པ་དེ་བཞིན་དུ་ཆོས་ཀྱི་དེ་བཞིན་<line/>
ཉིད་དང༌། དེ་བཞིན་ཉིད་ཀྱི་ཡེ་ཤེས་ལ་བརྟེན་ནས་ཀྱང་སངས་རྒྱས་ཀྱི་ཆོས་རྣམ་པ་སྣ་ཚོགས་དང༌། རང་སངས་རྒྱས་ཀྱི་ཆོས་རྣམ་པ་སྣ་ཚོགས་དང༌། ཉན་ཐོས་ཀྱི་ཆོས་<line/>
རྣམ་པ་སྣ་ཚོགས་སྟོན་པ་མཛད་དོ། །ཆོས་ཀྱི་དེ་བཞིན་ཉིད་དང༌། དེ་བཞིན་ཉིད་ཀྱི་ཡེ་ཤེས་ལ་བརྟེན་ནས་སངས་རྒྱས་ཀྱི་ཆོས་ཐམས་ཅད་ལ་རང་དབང་ཐོབ་ནས་ཕུན་<line/>
སུམ་ཚོགས་པར་འགྱུར་བས་འདི་ནི་མཆོག་ཏུ་བསམ་གྱིས་མི་ཁྱབ་པ་ཞེས་བྱའོ། །འདི་ལྟ་སྟེ། དཔེར་ན། ནམ་མཁའ་ལ་རི་མོ་བྲིས་ཏེ་རྒྱན་དུ་བྱེད་པ་གང་ཡིན་པ་དེ་<line/>
ནི་བསམ་གྱིས་མི་ཁྱབ་པ་ཡིན་ནོ། །དེ་བཞིན་དུ་ཆོས་ཀྱི་དེ་བཞིན་ཉིད་དང༌། དེ་བཞིན་ཉིད་ཀྱི་ཡེ་ཤེས་ལ་བརྟེན་ནས་སངས་རྒྱས་ཀྱི་ཆོས་ཡོངས་སུ་རྫོགས་པར་བྱེད་པ་ཡང་<line/>
</page>
<page index="55" id="28B">བསམ་གྱིས་མི་ཁྱབ་པ་ཡིན་ནོ། །རིགས་ཀྱི་བུ། ཇི་ལྟར་ན་ཆོས་ཀྱི་དེ་བཞིན་ཉིད་དང༌། དེ་བཞིན་ཉིད་ཀྱི་ཡེ་ཤེས་གཉིས་ལས་རྣམ་པར་རྟོག་པ་མི་མངའ་པར་ཡང་རང་གི་ངང་[?]<line/>
གིས་མཛད་པའི་དངོས་པོ་དག་ཕུན་སུམ་ཚོགས་པར་འགྱུར་ཞེ་ན། རིགས་ཀྱི་བུ། འདི་ལྟ་སྟེ། དཔེར་ན། དེ་བཞིན་གཤེགས་པ་ཡོངས་སུ་མྱ་ངན་ལས་འདས་པར་སྨོན་<line/>
ལམ་ལ་མངའ་བརྙེས་པའི་ཕྱིར་མཛད་པའི་དངོས་པོ་རྣམ་པ་སྣ་ཚོགས་ཕུན་སུམ་ཚོགས་པར་འགྱུར་བ་དེ་བཞིན་དུ་ཆོས་ཀྱི་དེ་བཞིན་ཉིད་དང༌། དེ་བཞིན་ཉིད་ཀྱི་ཡེ་ཤེས་<line/>
མཛད་པའི་དངོས་པོ་དེ་དག་ཡོངས་སུ་གྲུབ་པ་ལ་མངའ་བརྙེས་པའང་དེ་བཞིན་ནོ། །གཞན་ཡང༌། བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་སེམས་མེད་པའི་<line/>
ཏིང་ངེ་འཛིན་ལ་སྙོམས་པར་འཇུག་ཀྱང་སྔོན་གྱི་སྨོན་ལམ་ལ་བརྟེན་ནས་ཏིང་ངེ་འཛིན་ལས་ལངས་ཏེ་བྱ་བ་མང་པོ་རྣམས་ལ་མངོན་པར་འདུ་བྱེད་དོ། །དེ་བཞིན་དུ་ཆོས་གཉིས་<line/>
པོ་དག་ལ་རྣམ་པར་རྟོག་པ་མི་མངའ་བར་ཡང་རང་གི་ངང་གིས་མཛད་པ་དག་ཡོངས་སུ་རྫོགས་པར་འགྱུར་རོ། །རིགས་ཀྱི་བུ། འདི་ལྟ་སྟེ། དཔེར་ན། ཉི་མ་དང༌། ཟླ་བ་ལའང་<line/>
རྣམ་པར་རྟོག་པ་མེད། ཆུ་དང༌། མེ་ལོང་ལའང་རྣམ་པར་རྟོག་པ་མེད། འོད་སྣང་བ་ལའང་རྣམ་པར་རྟོག་པ་མེད་མོད་ཀྱི། འོན་ཀྱང་གསུམ་འདུས་པ་ལས་གཟུགས་བརྙན་འབྱུང་<line/>
</page>
<page index="56" id="29A">༄༅། །བར་འགྱུར་རོ། །དེ་བཞིན་དུ་ཆོས་ཀྱི་དེ་བཞིན་ཉིད་དང༌། དེ་བཞིན་ཉིད་ཀྱི་ཡེ་ཤེས་ལའང་རྣམ་པར་རྟོག་པ་མི་མངའ་མོད་ཀྱི། འོད་ཀྱང་སྨོན་ལམ་<line/>
ལ་མངའ་བརྙེས་པའི་ཕྱིར་སེམས་ཅན་སྐལ་བ་དང་ལྡན་པ་དག་ལ་ལོངས་སྤྱོད་རྫོགས་པ་དང༌། སྤྲུལ་པའི་སྐུ་ཉི་ཟླའི་གཟུགས་བརྙན་འདུས་པ་ལས་སྣང་བ་བཞིན་དུ་སྟོན་<line/>
པར་མཛད་དོ། །གཞན་ཡང༌། རིགས་ཀྱི་བུ། འདི་ལྟ་སྟེ། དཔེར་ན། ཚད་མེད་དཔག་ཏུ་མེད་པའི་ཆུ་དང༌། མེ་ལོང་དག་འོད་སྣང་བ་ལ་བརྟེན་པའི་ཕྱིར་ནམ་མཁའ་ལ་<span class="conversion-problem" title="129: Cannot convert ACIP {GZUGs} because s is not an ACIP consonant.">GZUGs</span>་<line/>
བརྙན་མཚན་མ་ཐ་དད་པ་རྣམ་པ་སྣ་ཚོགས་སྟོན་པར་བྱེད་ཀྱང་ནམ་མཁའ་ནི་མཚན་མ་མེད་པ་ཉིད་དོ། །རིགས་ཀྱི་བུ། དེ་བཞིན་དུ་སློབ་མ་རྣམས་འདུལ་བ་གང་ཡིན་<line/>
པ་དེ་ནི་ཆོས་ཀྱི་སྐུའི་གཟུགས་བརྙན་ཡིན་ཏེ། སྨོན་ལམ་གྱི་མཐུས་སྐུ་རྣམ་པ་གཉིས་ལ་མཚན་མ་རྣམ་པ་སྣ་ཚོགས་སྣང་ཡང་ཆོས་ཀྱི་སྐུ་ལ་ནི་ཐ་དད་པའི་མཚན་མ་མི་<line/>
མངའོ། །རིགས་ཀྱི་བུ། སྐུ་གཉིས་པོ་དེ་དག་ལ་བརྟེན་ནས་ནི་སངས་རྒྱས་ཐམས་ཅད་ཀྱིས་ལྷག་མ་དང་བཅས་པའི་མྱ་ངན་ལས་འདས་པ་བསྟན་ཏོ། །ཆོས་ཀྱི་སྐུ་དེ་ལ་<line/>
བརྟེན་ནས་ནི་ལྷག་མ་མེད་པའི་མྱ་ངན་ལས་འདས་པ་བསྟན་ཏོ། །དེ་ཅིའི་ཕྱིར་ཞེ་ན། ཆོས་གཞན་ཐམས་ཅད་ནི་མཐར་ཟད་པར་འགྱུར་བའི་ཕྱིར་རོ། །སྐུ་གསུམ་པོ་འདི་<line/>
</page>
<page index="57" id="29B">དག་ལ་བརྟེན་ནས་ནི་སངས་རྒྱས་ཐམས་ཅད་ཀྱི་མི་གནས་པའི་མྱ་ངན་ལས་འདས་པ་བསྟན་ཏོ། །སྐུ་གཉིས་ཀྱི་ཕྱིར་མྱ་ངན་ལས་འདས་པ་ལ་མི་གནས་ཏེ། ཆོས་ཀྱི་སྐུ་ལས་<line/>
གུད་ནའང་སངས་རྒྱས་གཞན་མེད་པས་སོ། །ཅིའི་ཕྱིར་སྐུ་གཉིས་མྱ་ངན་ལས་འདས་པ་ལ་མི་གནས་ཤེ་ན། སྐུ་གཉིས་པོ་དེ་དག་ནི་བཏགས་པ་ཙམ་སྟེ། ཡང་དག་པ་མ་<line/>
ཡིན་པས་སྐད་ཅིག་མར་སྐྱེ་ཞིང་འགག་པ་དང་བཅས་པས་ངེས་པར་མི་གནས་པའི་ཕྱིར་དང༌། ཡང་དང༌། ཡང་དུ་འབྱུང་ཞིང་ངེས་པ་མེད་པའི་ཕྱིར་རོ། །ཆོས་ཀྱི་སྐུ་ནི་དེ་ལྟ་མ་<line/>
ཡིན་པས་དེའི་ཕྱིར་སྐུ་གཉིས་པོ་མྱ་ངན་ལས་འདས་པ་ལ་མི་གནས་སོ། །ཆོས་ཀྱི་སྐུ་ནི་གཉིས་སུ་མེད་པས་དེའི་ཕྱིར་མྱ་ངན་ལས་འདས་པ་ལ་མི་གནས་ཏེ། དེ་ལྟ་བས་ན་<line/>
སྐུ་གསུམ་པོ་དེ་དག་ལ་བརྟེན་ནས་མི་གནས་པའི་མྱ་ངན་ལས་འདས་པ་བསྟན་པ་ཡིན་ནོ། །རིགས་ཀྱི་བུ། སོ་སོའི་སྐྱེ་བོ་ཐམས་ཅད་ནི་མཚན་ཉིད་གསུམ་དང་ལྡན་པའི་ཕྱིར་<line/>
འཆིང་བ་དང་བཅས་ཤིང་སྒྲིབ་པ་དང་བཅས་པས་སྐུ་གསུམ་པོ་དག་ཐག་རིང་སྤོང་ཞིང་སྐུ་གསུམ་པོ་དག་དང་ཉེ་བར་མི་འགྱུར་རོ། །གསུམ་གང་ཞེ་ན། ཀུན་ཏུ་བཏགས་པའི་<line/>
མཚན་ཉིད་དང༌། གཞན་གྱི་དབང་ལས་བྱུང་བའི་མཚན་ཉིད་དང༌། ཡོངས་སུ་གྲུབ་པའི་མཚན་ཉིད་དོ། །འདི་ལྟར་མཚན་ཉིད་འདི་དག་ཡོངས་སུ་མ་ཤེས་པའི་ཕྱིར་དང༌། ཞི་བར་མ་<line/>
</page>
<page index="58" id="30A">༄༅། །གྱུར་པའི་ཕྱིར་[?] ཡོངས་སུ་མ་དག་པའི་ཕྱིར་ཏེ། དེ་ལྟ་བས་ན་སྐུ་གསུམ་པོ་དག་དང་ཉེ་བར་མ་གྱུར་པ་ཡིན་ནོ། །འདི་ལྟར་མཚན་ཉིད་གསུམ་པོ་<line/>
དག་ཤེས་ཤིང་ཉེ་བར་ཞི་བ་དང༌། ཡོངས་སུ་དག་པར་གྱུར་པའི་ཕྱིར་དེ་ལྟ་བས་ན་སངས་རྒྱས་བཅོམ་ལྡན་འདས་སྐུ་གསུམ་དང་ལྡན་པར་གྱུར་པ་ཡིན་ནོ། །རིགས་ཀྱི་བུ།<line/>
བྱིས་པ་སོ་སོའི་སྐྱེ་བོ་རྣམས་ནི་སེམས་རྣམ་པ་གསུམ་པོ་འདི་དག་མ་སྤངས་པའི་ཕྱིར་སྐུ་གསུམ་པོ་དག་ཐག་རིང་དུ་སྤངས་ནས་ཉེ་བར་མི་འགྱུར་བ་ཡིན་ནོ། །གསུམ་<line/>
གང་ཞེ་ན། བྱ་བ་སློང་བའི་སེམས་དང༌། རྩ་བ་ལ་བརྟེན་པའི་སེམས་དང༌། རྩ་བའི་སེམས་གང་ཡིན་པའོ། །ཐུལ་བར་བྱེད་པའི་ལམ་རྣམས་ལ་བརྟེན་ནས་ནི་བྱ་བ་སློང་<line/>
བའི་སེམས་ཟད་པར་འགྱུར་རོ། །ཆོས་ཀྱིས་སློང་བའི་ལམ་ལ་བརྟེན་ནས་ནི་རྩ་བ་ལ་རྟེན་པའི་སེམས་ཟད་པར་འགྱུར་རོ། །མཆོག་ཏུ་འགྱུར་བའི་ལམ་ལ་བརྟེན་ནས་ནི་<line/>
རྩ་བའི་སེམས་ཟད་པར་འགྱུར་རོ། །བྱ་བ་སློང་བའི་སེམས་ཉེ་བར་ཞི་བར་གྱུར་པའི་ཕྱིར་ནི་སྤྲུལ་པའི་སྐུ་སྟོན་པར་འགྱུར་རོ། །རྩ་བ་ལ་བརྟེན་པའི་སེམས་ཉེ་བར་ཞི་<line/>
བར་གྱུར་པའི་ཕྱིར་ནི་ལོངས་སྤྱོད་རྫོགས་པའི་སྐུ་སྟོན་པར་འགྱུར་རོ། །རྩ་བའི་སེམས་ཉེ་བར་ཞི་བར་གྱུར་པའི་ཕྱིར་ནི་ཆོས་ཀྱི་སྐུ་འཐོབ་པར་འགྱུར་བས་དེའི་ཕྱིར་དེ་བཞིན་<line/>
</page>
<page index="59" id="30B">གཤེགས་[?] པ་ཐམས་ཅད་སྐུ་གསུམ་དང་ལྡན་པར་གྱུར་པ་ཡིན་ནོ། །རིགས་ཀྱི་བུ། སངས་རྒྱས་ཐམས་ཅད་ནི་སྐུ་དང་པོའི་དབང་གིས་སངས་རྒྱས་རྣམས་དང་མཛད་པ་<span class="conversion-problem" title="129: Cannot convert ACIP {MTSUNGs} because s is not an ACIP consonant.">MTSUNGs</span>་<line/>
པ་[?] དང༌། སྐུ་གཉིས་པའི་དབང་གིས་སངས་རྒྱས་རྣམས་དང་དགོངས་པ་མཚུངས་པ་དང༌། སྐུ་གསུམ་པའི་དབང་གིས་སངས་རྒྱས་རྣམས་དང་སྐུ་མཚུངས་པར་གྱུར་པ་ཡིན་<line/>
ནོ༑ ༑རིགས་ཀྱི་བུ། སངས་རྒྱས་རྣམས་ཀྱི་སྐུ་དང་པོ་གང་ཡིན་པ་དེ་ནི་སེམས་ཅན་གྱི་མོས་པའི་རྗེས་སུ་རྣམ་པ་མང་པོ་དང་ལྡན་པའི་ཕྱིར་མཚན་ཉིད་སྣ་ཚོགས་སྟོན་པར་མཛད་<line/>
པས་དེའི་ཕྱིར་མང་པོར་བསྟན་པ་ཡིན་ནོ། །སངས་རྒྱས་ཀྱི་སྐུ་གཉིས་པ་གང་ཡིན་པ་དེ་ནི་སློབ་མ་རྣམས་ཡིད་གཅིག་ཏུ་གྱུར་པའི་ཕྱིར་མཚན་ཉིད་གཅིག་ཁོ་ན་སྟོན་པར་མཛད་<line/>
པས་དེའི་ཕྱིར་གཅིག་ཏུ་བསྟན་པ་ཡིན་ནོ། །སངས་རྒྱས་ཀྱི་སྐུ་གསུམ་པ་གང་ཡིན་པ་དེ་ནི་མཚན་མ་གཉིས་ཀྱིས་རྣམ་པ་ཐམས་ཅད་ཀུན་ཏུ་ཁྱབ་ཅིང་མཚན་ཉིད་དུ་འཛིན་པའི་<line/>
སྤྱོད་ཡུལ་མ་ཡིན་པས་ན་དེའི་ཕྱིར་གཅིག་པའང་མ་ཡིན། ཐ་དད་པའང་མ་ཡིན་པ་ཞེས་བྱའོ། །རིགས་ཀྱི་བུ། དང་པོ་གང་ཡིན་པ་དེ་ནི་ལོངས་སྤྱོད་རྫོགས་པའི་སྐུ་ལ་བརྟེན་<line/>
ནས་རབ་ཏུ་སྣང་བར་འགྱུར་རོ། །སྐུ་གཉིས་པ་གང་ཡིན་པ་དེ་ནི་ཆོས་ཀྱི་སྐུ་ལ་བརྟེན་ནས་སྣང་བར་འགྱུར་རོ། །ཆོས་ཀྱི་སྐུ་གང་ཡིན་པ་དེ་ནི་ཡང་དག་པར་ཡོད་པ་མ་ཡིན་པས་རྟེན་<line/>
</page>
<page index="60" id="31A">༄༅། །པའི་གནས་ཅིའང་མི་མངའོ། །རིགས་ཀྱི་བུ། འདི་ལྟར་ཆོས་གསུམ་པོ་དེ་དག་ནི་རྟག་པའི་དོན་དང་ལྡན་པའི་ཕྱིར་ནི་རྟག་པ་ཞེས་བསྟན་ལ། མི་རྟག་<line/>
པའི་དོན་དང་ལྡན་པའི་ཕྱིར་མི་རྟག་པ་ཞེས་བསྟན་ཏེ་སྤྲུལ་པའི་སྐུ་གང་ཡིན་པ་དེ་ནི་རྟག་པར་ཆོས་ཀྱི་འཁོར་ལོ་བསྐོར་ཞིང་དེ་དང༌། དེ་དག་ཏུ་རྐྱེན་ཇི་ལྟ་བ་བཞིན་དུ་ཐབས་མཁས་<line/>
བསྟོན་པ་ལ་རྒྱུན་ཆད་མེད་པའི་ཕྱིར་དེ་ལྟ་བས་ན་རྟག་པ་ཞེས་བསྟན་ཏོ། །རྩ་བ་མ་ཡིན་པའི་ཕྱིར་དང༌། ཕན་སུམ་ཚོགས་པའི་མཛད་པ་ཆེན་པོ་སྔོན་དུ་མི་འབྱུང་བའི་<line/>
ཕྱིར་དེ་ལྟ་བས་ན་མི་རྟག་པ་ཞེས་བསྟན་ཏོ། །ལོངས་སྤྱོད་རྫོགས་པའི་སྐུ་གང་ཡིན་པ་དེ་ནི་ཐོག་མ་མེད་པའི་དུས་ནས་རྒྱུན་ཆད་པ་མེད་པར་སངས་རྒྱས་ཐམས་ཅད་ཀྱི་<line/>
མ་འདྲེས་པའི་ཆོས་རྣམས་ཡོངས་སུ་སྡུད་ཅིང་འཛིན་པའི་ཕྱིར་དང༌། སེམས་ཅན་ཟད་པ་མེད་པ་བཞིན་དུ་མཛད་པ་ལ་ཡང་ཟད་པ་མི་མངའ་བའི་ཕྱིར་རྟག་པ་ཞེས་བསྟན་<line/>
ཏོ༑ ༑རྩ་བ་མ་ཡིན་པའི་ཕྱིར་དང༌། ཕུན་སུམ་ཚོགས་པའི་མཛད་པ་ཆེན་པོ་མངོན་དུ་མི་འབྱུང་བའི་ཕྱིར་མི་རྟག་པ་ཞེས་བསྟན་ཏོ། །ཆོས་ཀྱི་སྐུ་གང་ཡིན་པ་དེ་ནི་མངོན་པར་<line/>
འདུ་བྱེད་པའི་ཆོས་ཀྱང་མ་ཡིན་ལ། ཐ་དད་པའི་མཚན་ཉིད་མི་མངའ་ཞིང་རྩ་བ་ཡིན་པར་གྱུར་པའི་ཕྱིར་དང༌། ནམ་མཁའ་དང་མཚུངས་པར་གྱུར་པའི་ཕྱིར་རྟག་པ་ཞེས་<line/>
</page>
<page index="61" id="31B">བསྟན་ཏོ། །རིགས་ཀྱི་བུ། རྣམ་པར་མི་རྟོག་པའི་ཡེ་ཤེས་ལས་གུད་ན་མཆོག་ཏུ་གྱུར་པའི་ཡེ་ཤེས་མེད་ལ༑ ཆོས་ཀྱི་དེ་བཞིན་ཉིད་ལས་གུད་ནའང་མཆོག་ཏུ་གྱུར་པའི་སྤྱོད་<line/>
ཡུལ་མེད་པས་ཆོས་ཀྱི་དེ་བཞིན་ཉིད་གང་ཡིན་པ་དེ་དང༌། ཤེས་རབ་ཀྱི་དེ་བཞིན་ཉིད་གང་ཡིན་པ་དེའི་དེ་བཞིན་ཉིད་རྣམ་པ་གཉིས་པོ་གང་ཡིན་པ་དེ་ནི་དེ་བཞིན་ཉིད་གཅིག་<line/>
པའང་མ་ཡིན། ཐ་དད་པའང་མ་ཡིན་ཏེ། དེའི་ཕྱིར་ཆོས་ཀྱི་སྐུ་ནི་ཤེས་རབ་རྣམ་པར་དག་པར་གྱུར་པའི་ཕྱིར་དང༌། འགོག་པ་རྣམ་པར་དག་པར་གྱུར་པའི་ཕྱིར་གཉིས་རྣམ་<line/>
པར་དག་པར་གྱུར་བ་ཡིན་པས་དེས་ན་ཆོས་ཀྱི་སྐུ་ནི་རྣམ་པར་དག་པ་ཕུན་སུམ་ཚོགས་པར་གྱུར་པ་ཡིན་ནོ། །གཞན་ཡང༌། རིགས་ཀྱི་བུ། སྐུ་གསུམ་པོ་དག་ཏུ་རྣམ་པར་དབྱེ་<line/>
ན་ཐ་དད་པ་རྣམ་པ་བཞིར་གྱུར་ཏེ། སྤྲུལ་པའི་སྐུ་ཡིན་ལ་ལོངས་སྤྱོད་རྫོགས་པའི་སྐུ་མ་ཡིན་པའང་ཡོད། ལོངས་སྤྱོད་རྫོགས་པའི་སྐུ་ཡིན་ལ་སྤྲུལ་པའི་སྐུ་མ་ཡིན་པའང་<line/>
ཡོད༑ སྤྲུལ་པའི་སྐུའང་ཡིན་ལ་ལོངས་སྤྱོད་རྫོགས་པའི་སྐུ་ཡིན་པའང་ཡོད། སྤྲུལ་པའི་སྐུའང་མ་ཡིན་ལ་ལོངས་སྤྱོད་རྫོགས་པའི་སྐུ་མ་ཡིན་པའང་ཡོད་དོ། །སྤྲུལ་པའི་སྐུ་<line/>
ཡིན་ལ་ལོངས་སྤྱོད་རྫོགས་པའི་སྐུ་མ་ཡིན་པ་གང་ཞེ་ན། འདི་ལྟ་སྟེ། དེ་བཞིན་གཤེགས་པ་རྣམས་ཡོངས་སུ་མྱ་ངན་ལས་འདས་པའི་འོག་ཏུ་སྨོན་ལམ་ལ་མངའ་བརྙེས་<line/>
</page>
<page index="62" id="32A">༄༅། །པའི་ཕྱིར་རྐྱེན་ཇི་ལྟ་བ་བཞིན་དུ་ཕན་འདོགས་པ་གང་ཡིན་པ་དེ་ནི་སྤྲུལ་པའི་སྐུ་ཞེས་བྱའོ། །ལོངས་སྤྱོད་རྫོགས་པའི་སྐུ་ཡིན་ལ་སྤྲུལ་པའི་སྐུ་མ་<line/>
ཡིན་པ་གང་ཞེ་ན། སའི་མདུན་རོལ་གྱི་སྐུ་གང་ཡིན་པའོ། །སྤྲུལ་པའི་སྐུའང་ཡིན་ལ་ལོངས་སྤྱོད་རྫོགས་པའི་སྐུའང་ཡིན་པ་གང་ཞེ་ན། འདི་ལྟ་སྟེ། ལྷག་མ་དང་བཅས་<line/>
པའི་མྱ་ངན་ལས་འདས་པ་གནས་པའི་སྐུ་གང་ཡིན་པའོ། །སྤྲུལ་པའི་སྐུའང་མ་ཡིན་ལ་ལོངས་སྤྱོད་རྫོགས་པའི་སྐུའང་མ་ཡིན་པ་གང་ཞེ་ན། འདི་ལྟ་སྟེ། ཆོས་ཀྱི་སྐུ་<line/>
གང་ཡིན་པའོ། །རིགས་ཀྱི་བུ། ཆོས་ཀྱི་སྐུ་གང་ཡིན་པ་དེ་ནི་གཉིས་སུ་མེད་པས་རབ་ཏུ་ཕྱེ་བའི་ཕྱིར་རོ། །གཉིས་སུ་མེད་པ་ཞེས་བྱ་བའང་གང་ཞེ་ན། ཆོས་ཀྱི་སྐུ་དེ་ལ་<line/>
མཚན་ཉིད་དང༌། མཚན་ཉིད་ཀྱི་གནས་ཞེས་བྱ་བ་གཉི་ག་མེད་པས་ཡོད་པའང་མ་ཡིན་མེད་པའང་མ་ཡིན། གཅིག་པའང་མ་ཡིན། ཐ་དད་པའང་མ་ཡིན། གྲངས་ཀྱང་<line/>
མ་ཡིན། གྲངས་མ་ཡིན་པའང་མ་ཡིན། སྣང་བའང་མ་ཡིན། མུན་པའང་མ་ཡིན་ཏེ། དེ་ལྟ་བུའི་དེ་བཞིན་ཉིད་ཀྱི་ཡེ་ཤེས་དེས་ནི་མཚན་ཉིད་དང༌། མཚན་ཉིད་ཀྱི་<line/>
གནས་ཀྱང་མ་གཟིགས། ཡོད་པའང་མ་ཡིན་མེད་པའང་མ་ཡིན་པའང་མི་གཟིགས། གཅིག་པའང་མ་ཡིན། ཐ་དད་པའང་མ་ཡིན་པའང་མི་གཟིགས། གྲངས་ཀྱང་<line/>
</page>
<page index="63" id="32B">མ་ཡིན། གྲངས་མ་ཡིན་པའང་མི་གཟིགས་།སྣང་བའང་མ་ཡིན། མུན་པའང་མ་ཡིན་པའང་མི་གཟིགས་པས་དེའི་ཕྱིར་སྤྱོད་ཡུལ་རྣམ་པ་དག་པ་དང༌། ཤེས་རབ་རྣམ་པར་<line/>
དག་པ་ལ་རྣམ་པར་རྟག་ཏུའང་མི་རུང་ལ། བར་ཞེས་བྱ་བ་མེད་ཀྱང་འགོག་པ་དང༌། ལམ་གྱི་གཞི་བྱེད་པའི་ཕྱིར་ཆོས་ཀྱི་སྐུ་འདི་ལ་དེ་བཞིན་གཤེགས་པའི་མཛད་པ་རྣམ་<line/>
པ་སྣ་ཚོགས་སྣང་བར་འགྱུར་བར་རིག་པར་བྱའོ། །རིགས་ཀྱི་བུ། སྐུ་འདིའི་རྒྱུ་དང༌། རྐྱེན་དང༌། སྤྱོད་ཡུལ་དང༌། གནས་དང༌། འབྲས་བུ་དང༌། རྩ་བ་དཔག་པར་དཀའ་བའི་<line/>
ཕྱིར་གང་གིས་ཁོང་དུ་ཆུད་པར་གྱུར་ན་སྐུ་དེ་ནི་ཐེག་པ་ཆེན་པོའོ། །དེ་བཞིན་གཤེགས་པའི་རང་བཞིན་ནོ། །དེ་བཞིན་གཤེགས་པའི་སྙིང་པོའོ། །སྐུ་འདི་ཉིད་ལ་བརྟེན་ནས་<line/>
དང་པོ་བསྐྱེད་པའི་སེམས་ཀྱང་ཐོབ་པར་འགྱུར་རོ། །རྣལ་འབྱོར་སྒོམ་པའི་སེམས་ཀྱང་རབ་ཏུ་སྣང་བར་འགྱུར་རོ། །ཕྱིར་མི་ལྡོག་པའི་སེམས་ཀྱང་རབ་ཏུ་སྣང་བར་འགྱུར་རོ།།<line/>
ཚེ་གཅིག་གིས་ཐོགས་པའི་སེམས་དང༌། རྡོ་རྗེའི་སེམས་དང༌། དེ་བཞིན་གཤེགས་པའི་སེམས་ཀྱང་རབ་ཏུ་སྣང་བར་འགྱུར་རོ། །དེ་བཞིན་གཤེགས་པའི་ཆོས་ཀྱི་གྱ་ནོམ་པ་<line/>
ཚད་མེད་ཅིང་མཐའ་མེད་པ་ཐམས་ཅད་ཀྱང་རབ་ཏུ་སྣང་བར་འགྱུར་རོ། །ཆོས་ཀྱི་སྐུ་འདི་ལ་བརྟེན་ནས་བསམ་གྱིས་མི་ཁྱབ་པའི་ཏིང་ངེ་འཛིན་ཆེན་པོ་རྣམས་ཀྱང་རབ་ཏུ་སྣང་<line/>
</page>
<page index="64" id="33A">༄༅། །བར་འགྱུར་རོ། །ཆོས་ཀྱི་སྐུ་འདི་ལ་བརྟེན་ནས་ཡེ་ཤེས་ཆེན་པོ་ཐམས་ཅད་རབ་ཏུ་སྣང་བར་འགྱུར་བས་དེའི་ཕྱིར་སྐུ་གཉིས་པོ་ཏིང་ངེ་འཛིན་<line/>
དང༑ ཤེས་རབ་ལ་བརྟེན་ནས་མངོན་དུ་སྣང་བར་འགྱུར་རོ། །ཆོས་ཀྱི་སྐུ་འདི་ལྟ་བུ་འདི་ནི་རང་གི་ངོ་བོ་ཉིད་ལ་གནས་པས་བརྟག་པ་ཞེས་ཀྱང་བསྟན་ཏོ། །ང་ཞེས་ཀྱང་<line/>
བསྟན་ཏོ། །ཏིང་ངེ་འཛིན་ཆེན་པོ་ལ་གནས་པའི་ཕྱིར་སྐྱིད་པ་ཞེས་ཀྱང་བསྟན་ཏོ། །ཡེ་ཤེས་ཆེན་པོ་ལ་གནས་པའི་ཕྱིར་ཡོངས་སུ་གཙང་བ་ཞེས་ཀྱང་བསྟན་ཏེ། དེ་<line/>
ལྟ་བས་ན་དེ་བཞིན་གཤེགས་པ་ནི་རྟག་པར་བཞུགས་པ་དང༌། མངའ་དབང་བརྙེས་པ་དང༌། བདེ་ཞིང་སྐྱིད་པ་དང༌། ཡོངས་སུ་གཙང་བར་གྱུར་པ་ཡིན་ནོ། །ཏིང་ངེ་འཛིན་<line/>
ཆེན་པོ་ལ་བརྟེན་ནས་དཔའ་བར་འགྲོ་བའི་ཏིང་ངེ་འཛིན་ལ་སོགས་བ་ཏིང་ངེ་འཛིན་ཐམས་ཅད་དང༌། ཆོས་དྲན་པ་ཆེན་པོ་ལ་སོགས་བ་དྲན་པ་ཉེ་བར་གཞག་པ་ཐམས་<line/>
ཅད་དང༌། བྱམས་པ་ཆེན་པོ་དང༌། ཐུགས་རྗེ་ཆེན་པོ་དང༌། གཟུངས་ཐམས་ཅད་དང༌། མངོན་པར་ཤེས་པ་ཐམས་ཅད་དང༌། དབང་ཐམས་ཅད་དང༌། ཆོས་མཉམ་<line/>
པ་ཐམས་ཅད་ཡང་དག་པར་སྡུད་ཅིང་དེ་ལྟ་བུའི་སངས་རྒྱས་ཀྱི་ཆོས་ཐམས་ཅད་ཀྱང་མངོན་པར་འབྱུང་བར་འགྱུར་རོ། །ཡེ་ཤེས་ཆེན་པོ་འདི་ལ་བརྟེན་ནས་སྟོབས་བཅུ་<line/>
</page>
<page index="65" id="33B">དང༌། བསྙེངས་པ་མི་མངའ་བ་བཞི་དང༌། སོ་སོ་ཡང་དག་པར་རིག་པ་བཞི་དང༌། མ་འདྲེས་པའི་ཆོས་བརྒྱ་བརྒྱད་ཅུ་དང༌། ངོ་མཚར་རྨད་དུ་བྱུང་བའི་ཆོས་བསམ་གྱིས་མི་<line/>
ཁྱབ་པ་ཐམས་ཅད་ཀྱང་རབ་ཏུ་སྣང་བར་འགྱུར་རོ། །འདི་ལྟ་སྟེ། དཔེར་ན། ཡིད་བཞིན་གྱི་ནོར་བུ་རིན་པོ་ཆེ་ལ་བརྟེན་ནས་རིན་པོ་ཆེ་ཚད་མེད་ཅིང་མཐའ་མེད་པ་རྣམ་པ་སྣ་<line/>
ཚོགས་སྣང་བར་འགྱུར་བ་དེ་བཞིན་དུ་ཏིང་ངེ་འཛིན་ཆེན་པོའི་རིན་པོ་ཆེ་དང༌། ཤེས་རབ་ཆེན་པོའི་རིན་པོ་ཆེ་ལ་བརྟེན་ནས་ཀྱང་སངས་རྒྱས་ཀྱི་ཆོས་གྱ་ནོམ་པ་ཚད་མེད་<line/>
ཅིང་མཐའ་མེད་པ་རྣམ་པ་སྣ་ཚོགས་མངོན་སུམ་དུ་འབྱུང་བར་འགྱུར་རོ། །རིགས་ཀྱི་བུ། དེ་ལྟ་བུའི་ཆོས་ཀྱི་སྐུའི་ཏིང་ངེ་འཛིན་དང༌། ཤེས་རབ་གང་ཡིན་པ་དེ་ནི་མཚན་<line/>
མ་ཐམས་ཅད་ལས་ཡང་དག་པར་འདས་ཤིང་མཚན་མ་ལ་མངོན་པར་ཞེན་པར་མི་འགྱུར་བས་རྣམ་པར་བརྟག་ཏུ་མི་རུང་ལ། རྟག་པའང་མ་ཡིན་ཆད་པའང་མ་ཡིན་<line/>
པས་དབུ་མའི་ལམ་ཞེས་བྱའོ། །རྣམ་པར་རྟོག་པ་མངའ་ཡང་ངོ་བོ་ཉིད་ལ་རྣམ་པར་རྟོག་པ་མི་མངའོ། །གསུམ་དུ་བགྲང་བ་ཡོད་ཀྱང་ངོ་བོ་ཉིད་ལ་གསུམ་དུ་འགྱུར་བ་<line/>
མེད་པས་འཕེལ་བའང་མེད་འགྲིབ་པའང་མེད་དེ། རྨི་ལམ་དང༌། སྒྱུ་མ་ལྟ་བུར་གཟུང་བའང་མེད་འཛིན་པའང་མེད་པས་ཆོས་ཀྱི་སྐུ་དེ་བཞིན་ཉིད་ཀྱི་རྣམ་པར་གྲོལ་བའི་<line/>
</page>
<page index="66" id="34A">༄༅། །གནས་འཆི་བདག་གི་རྒྱལ་པོའི་ཡུལ་ལས་ཡང་དག་པར་འདས་པ་སྐྱེ་ཤིའི་མུན་པ་ལས་མངོན་པར་འཕགས་པ། སེམས་ཅན་ཐམས་ཅད་<line/>
ཀྱིས་བསྒྲུབ་པར་མི་ནུས་ཤིང་བགྲོད་པར་མི་ནུས་པ། སངས་རྒྱས་དང༌། བྱང་ཆུབ་སེམས་དཔའ་རྣམས་ཀྱི་བཞུགས་པའི་གནས་སུ་གྱུར་པའོ། །རིགས་ཀྱི་བུ། འདི་ལྟ་སྟེ།<line/>
དཔེར་ན། མི་ཞིག་གསེར་འདོད་པས་དེ་དང༌། དེ་དག་ཏུ་གསེར་གྱི་རྡོ་ཡོངས་སུ་བཙལ་བ་ལས་གསེར་གྱི་རྡོ་དེ་རྙེད་ནས་ཞིབ་མོར་བཏགས་ཏེ་སྙིང་པོ་གང་ཡིན་པ་བླངས་<line/>
ནས་སོ་མལ་དུ་བཞུས་བཏུལ་ནས་གསེར་ཡོངས་སུ་དག་པ་རྙེད་པར་གྱུར་ན། ཡིད་བཞིན་དུ་བསྒྱུར་ཏེ་གདུ་བུ་ལ་སོགས་པ་རྒྱན་གྱི་རྣམ་པ་སྣ་ཚོགས་སུ་བྱས་ནས་སྤྱོད་<line/>
པ་མང་པོ་དང་ལྡན་པར་གྱུར་ཀྱང་གསེར་གྱི་རང་བཞིན་ལ་ནི་འགྱུར་བ་ཅིའང་མེད་དོ། །གཞན་ཡང༌། རིགས་ཀྱི་བུའམ། རིགས་ཀྱི་བུ་མོ་གང་ལ་ལ་ཞིག་གིས་རྣམ་པར་<line/>
གྲོལ་བའི་མཆོག་ཡོངས་སུ་གཉེར་བའམ། འཇིག་རྟེན་པའི་དགེ་བ་མངོན་པར་བསྒྲུབས་པས་དེ་བཞིན་གཤེགས་པའམ། དེའི་སློབ་མའི་འཁོར་མཐོང་ནས་ཉེ་བར་<line/>
བསྙེན་ཏེ་བཅོམ་ལྡན་འདས་ལ། འདི་སྐད་དུ། བཅོམ་ལྡན་འདས། དགེ་བ་ནི་གང་ལགས། མི་དགེ་བ་ནི་གང་ལགས། ཡང་དག་པའི་རྣལ་འབྱོར་བསྒོམས་པས་རྣམ་<line/>
</page>
<page index="67" id="34B">པར་དག་པའི་སྤྱོད་པ་ཐོབ་པར་འགྱུར་བ་ནི་གང་ལགས་ཞེས་གསོལ་པ་དང༌། དེ་བཞིན་གཤེགས་པ་དང༌། སློབ་མའི་འཁོར་རྣམས་དེ་སྐད་དུ་ཞུ་བ་གསོལ་བ་གཟིགས་<line/>
པར་གྱུར་ན་དེའི་ཚེ་འདི་སྙམ་དུ་རིགས་ཀྱི་བུའམ། རིགས་ཀྱི་བུ་མོ་འདི་ནི་རྣམ་པར་དག་པ་ཡོངས་སུ་གཉེར་བའི་ཕྱིར་ཡང་དག་པའི་ཆོས་ཡོངས་སུ་ཉན་པར་འདོད་པ་ཡིན་ནོ་<line/>
སྙམ་དུ་དགོངས་ནས་དེ་ལ་རྣམ་པར་ཕྱེ་སྟེ་བསྟན་པ་ཉིད་ཀྱིས་གོ་བར་མཛད་པར་འགྱུར་བས་དེས་ཐོས་ནས་ཀྱང་ཡང་དག་པའི་དྲན་པས་མི་བརྗེད་པར་བཟུང་སྟེ། རྣལ་འབྱོར་བསྒོམས་<line/>
པའི་སེམས་བསྐྱེད་པས་བརྩོན་འགྲུས་ཀྱི་སྟོབས་ཐོབ་ནས་ལེ་ལོའི་སྒྲིབ་པ་ཡོངས་སུ་བསལ་ཏེ་སྒྲིབ་པ་ཐམས་ཅད་ཡོངས་སུ་སྦྱོང་བར་བྱེད་པས་བསླབ་པའི་གནས་རྣམས་ལ་མ་<line/>
གུས་པ་སྤངས་ནས་རྒོད་པ་དང༌། འགྱོད་པའི་སེམས་ཉེ་བར་ཞི་བར་བྱས་ཏེ་ས་དང་པོ་ལ་འཇུག་པར་འགྱུར་བས་ས་དང་པོའི་སེམས་ལ་བརྟེན་ནས་སེམས་ཅན་ལ་ཕན་འདོགས་<line/>
པའི་སྒྲིབ་པ་ཡོངས་སུ་བསལ་ནས་ས་གཉིས་པར་འཇུག་པ་ཐོབ་པར་འགྱུར་རོ། །ས་དེར་ཡང་རྣམ་པར་མི་འཚེ་བའི་སྒྲིབ་པ་ཡོངས་སུ་བསལ་ནས་ས་གསུམ་པར་འཇུག་པར་<line/>
འགྱུར་རོ། །ས་དེར་ཡང་སེམས་མཉེན་ཞིང་རྣམ་པར་བྱང་བའི་སྒྲིབ་པ་ཡོངས་སུ་བསལ་ནས་ས་བཞི་པར་འཇུག་པར་འགྱུར་རོ། །ས་དེར་ཡང་ཐབས་མཁས་པའི་སྒྲིབ་པ་ཡོངས་<line/>
</page>
<page index="68" id="35A">༄༅། །སུ་བསལ་ནས་ས་ལྔ་པར་འཇུག་པར་འགྱུར་རོ། །ས་དེར་ཡང་དོན་དམ་པ་དང༌། ཀུན་རྫོབ་ཏུ་མཐོང་བའི་སྒྲིབ་པ་ཡོངས་སུ་བསལ་ནས་ས་དྲུག་པར་འཇུག་<line/>
པར་འགྱུར་རོ། །ས་དེར་ཡང་མཚན་མ་ལ་སྤྱོད་པར་མཐོང་བའི་སྒྲིབ་པ་ཡོངས་སུ་བསལ་ནས་ས་བདུན་པར་འཇུག་པར་འགྱུར་རོ། །ས་དེར་ཡང་མཚན་མ་ཉེ་བར་ཞི་བར་མི་<line/>
མཐོང་བའི་སྒྲིབ་པ་ཡོངས་སུ་བསལ་ནས་ས་བརྒྱད་པར་འཇུག་པར་འགྱུར་རོ། །ས་དེར་ཡང་སྐྱེ་བའི་མཚན་མར་མི་མཐོང་བའི་སྒྲིབ་པ་ཡོངས་སུ་བསལ་ནས་ས་དགུ་པར་འཇུག་<line/>
པར་འགྱུར་རོ། །ས་དེར་ཡང་མངོན་པར་ཤེས་པ་དྲུག་གི་སྒྲིབ་པ་ཡོངས་སུ་བསལ་ནས་ས་བཅུ་པར་འཇུག་པར་འགྱུར་རོ། །ས་དེར་ཡང་ཤེས་བྱའི་སྒྲིབ་པ་དང༌། རྩ་བའི་སེམས་<line/>
ཡོངས་སུ་བསལ་ནས་དེ་བཞིན་གཤེགས་པའི་ས་ལ་འཇུག་པར་འགྱུར་རོ། །དེ་བཞིན་གཤེགས་པའི་ས་ལ་འཇུག་པ་གང་ཡིན་པ་དེ་ནི་རྣམ་པ་གསུམ་ཡོངས་སུ་དག་པར་<line/>
གྱུར་བའི་ཕྱིར་ཤིན་ཏུ་རྣམ་པར་དག་པ་ཞེས་བྱ་སྟེ། གསུམ་གང་ཞེ་ན། ཉོན་མོངས་པ་རྣམ་པར་དག་པ་དང༌། སྡུག་བསྔལ་རྣམ་པར་དག་པ་དང༌། མཚན་མ་རྣམ་པར་<line/>
དག་པ་གང་ཡིན་པའོ། །འདི་ལྟ་སྟེ། གསེར་ཡང་དག་པར་བཞུས་སྦྱངས་བརྡུངས་ཏེ་དྲི་མ་མེད་པར་བྱ་བའང་གསེར་གྱི་རང་བཞིན་གཟོད་མ་ཉིད་ནས་རྣམ་པར་དག་པ་<line/>
</page>
<page index="69" id="35B">གསལ་བར་བྱེད་པ་ཡིན་པའི་ཕྱིར་གསེར་གྱི་ངོ་བོ་ཉིད་ཡོངས་སུ་དག་པའི་དབང་གིས་གསེར་མེད་པར་འགྱུར་རོ་ཞེས་བྱ་བར་མི་རུང་ངོ༌། །འདི་ལྟ་སྟེ། དཔེར་ན། ཆུ་རྙོག་[?] མ་ཅན་<line/>
ཡོངས་སུ་དངས་ཏེ་དྲི་མ་མེད་པར་བྱ་བའང་ཆུའི་རང་བཞིན་གཟོད་མ་ཉིད་ནས་ཡོངས་སུ་དག་པ་གསལ་བར་བྱེད་པ་མ་ཡིན་པའི་ཕྱིར་ཆུ་མེད་པར་འགྱུར་རོ་ཞེས་བྱར་མི་རུང་<line/>
བ་དེ་བཞིན་དུ་ཆོས་ཀྱི་སྐུའང་ཉོན་མོངས་པ་དང་འདྲེས་པར་གྱུར་པས་སྡུག་བསྔལ་བ་དང༌། ཀུན་འབྱུང་བ་ཡོངས་སུ་བསལ་ནས་བག་ཆགས་ལྷག་མ་མེད་པར་བྱ་བ་དང༌།<line/>
སངས་རྒྱས་ཀྱི་རང་བཞིན་གཟོད་མ་ཉིད་ནས་རྣམ་པར་དག་པར་གསལ་བར་བྱེད་པ་ཡིན་པའི་ཕྱིར་ངོ་བོ་ཉིད་མེད་པར་འགྱུར་རོ་ཞེས་བྱ་བར་མི་རུང་ངོ༌། །འདི་ལྟ་སྟེ། དཔེར་ན།<line/>
ནམ་མཁའ་ལ་དུ་བ་དང༌། སྤྲིན་དང༌། རྡུལ་དང༌། ཁུག་རྣ་རྣམས་ཀྱིས་བསྒྲིབས་པ་དག་གལ་ཏེ་ཡོངས་སུ་དང་བར་གྱུར་ན་ནམ་མཁའི་ཁམས་ཡོངས་སུ་དག་པར་འགྱུར་<line/>
བས་ནམ་མཁའ་མེད་པར་འགྱུར་རོ་ཞེས་བྱར་མི་རུང་བ་དེ་བཞིན་དུ་ཆོས་ཀྱི་སྐུའང་སྡུག་བསྔལ་མང་པོ་ཐམས་ཅད་ཡོངས་སུ་ཟད་པའི་ཕྱིར་རྣམ་པར་དག་པ་ཞེས་བརྗོད་ཀྱང་ངོ་<line/>
བོ་ཉིད་མེད་པར་འགྱུར་རོ་ཞེས་བྱར་མི་རུང་ངོ༌། །འདི་ལྟ་སྟེ། དཔེར་ན། སྐྱེས་བུ་ཞིག་གཉིད་ལོག་པའི་རྨི་ལམ་ན་ཆུ་ཆེན་པོས་ཁྱེར་བ་ལས་རྐང་ལག་བསྐྱོད་དེ་ལུས་དང༌།<line/>
</page>
<page index="70" id="36A">༄༅། །སེམས་ལེ་ལོ་མ་བྱས་པའི་ཕྱིར་ཆུ་བོ་ཐད་ཀར་བཅད་དེ་ཕ་རོལ་གྱི་འགྲམ་དུ་ཕྱིན་པར་མཐོང་བ་ལས་རྨི་ལམ་སད་ནས་ཆུ་བོ་དང༌། ཆུ་རོལ་དང༌།<line/>
ཕ་རོལ་གྱི་འགྲམ་ཐ་དད་པར་འགྱུར་བ་མི་མཐོང་ཡང་སེམས་མེད་དོ་ཞེས་བྱར་མི་རུང་ངོ༌། །འདི་ལྟ་སྟེ། དཔེར་ན། འཁོར་བའི་ཡང་དག་པ་མ་ཡིན་པའི་རྣམ་པར་རྟོག་པ་<line/>
ཡོངས་སུ་ཟད་ནས་བློ་རྣམ་པར་དག་པར་གྱུར་ཀྱང་མེད་དོ་ཞེས་བྱར་མི་རུང་བ་དེ་བཞིན་དུ་ཆོས་ཀྱི་དབྱིངས་ཀྱང་ཡང་དག་པ་མ་ཡིན་པའི་རྣམ་པར་རྟོག་པ་ཐམས་ཅད་མི་སྐྱེ་བའི་<line/>
ཕྱིར་རྣམ་པར་དག་པ་ཞེས་བརྗོད་ཀྱང་སངས་རྒྱས་རྣམས་ཀྱང་ཡང་དག་པའི་ངོ་བོ་ཉིད་མེད་ཅེས་བྱར་མི་རུང་ངོ༌། །གཞན་ཡང༌། རིགས་ཀྱི་བུ། ཆོས་ཀྱི་སྐུ་གང་ཡིན་པ་དེ་<line/>
ཉོན་མོངས་པའི་སྒྲིབ་པ་རྣམ་པར་དག་པར་གྱུར་པས་ནི་ལོངས་སྤྱོད་རྫོགས་པའི་སྐུ་སྟོན་པར་མཛད་དོ། །ལས་ཀྱི་སྒྲིབ་པ་རྣམ་པར་དག་པར་གྱུར་པས་ནི་སྤྲུལ་པའི་སྐུ་སྟོན་<line/>
པར་མཛད་དོ། །ཤེས་བྱའི་སྒྲིབ་པ་རྣམ་པར་དག་པར་གྱུར་པའི་ཕྱིར་ནི་ཆོས་ཀྱི་སྐུ་སྟོན་པར་མཛད་དོ། །འདི་ལྟ་སྟེ། དཔེར་ན། ནམ་མཁའ་ལ་བརྟེན་ནས་ནི་གློག་འབྱུང་ལ།<line/>
གློག་ལ་བརྟེན་ནས་ནི་འོད་འབྱུང་བ་དེ་བཞིན་དུ་ཆོས་ཀྱི་སྐུ་ལ་བརྟེན་པའི་ཕྱིར་ནི་ལོངས་སྤྱོད་རྫོགས་པའི་སྐུ་སྟོན་པར་མཛད་དོ། །ལོངས་སྤྱོད་རྫོགས་པའི་སྐུ་ལ་བརྟེན་ནས་ནི་<line/>
</page>
<page index="71" id="36B">སྤྲུལ་པའི་སྐུ་སྟོན་པར་མཛད་དོ། །རང་བཞིན་ཡོངས་སུ་དག་པར་གྱུར་པའི་ཕྱིར་ནི་ཆོས་ཀྱི་སྐུ་སྟོན་པར་མཛད་དོ། །ཤེས་རབ་རྣམ་པར་དག་པར་གྱུར་པས་ནི་ལོངས་སྤྱོད་རྫོགས་<line/>
པའི་སྐུ་སྟོན་པར་མཛད་དོ། །ཏིང་ངེ་འཛིན་རྣམ་པར་དག་པར་གྱུར་པས་ནི་སྤྲུལ་པའི་སྐུ་སྟོན་པར་མཛད་དོ། །དེ་གསུམ་རྣམ་པར་དག་པར་གྱུར་པ་གང་ཡིན་པ་དེ་ནི་ཆོས་ཀྱི་<line/>
དེ་བཞིན་ཉིད་དང་ཐ་མི་དད་དོ། །དེ་བཞིན་ཉིད་དང་རོ་གཅིག་པའི་དེ་བཞིན་ཉིད་དང༌། རྣམ་པར་གྲོལ་བའི་དེ་བཞིན་ཉིད་དང༌། མཐར་ཐུག་པའི་དེ་བཞིན་ཉིད་གང་ཡིན་པས་<line/>
དེའི་ཕྱིར་སངས་རྒྱས་རྣམས་ཀྱི་སྐུ་ལ་ཐ་དད་པར་གྱུར་པ་མེད་དོ། །རིགས་ཀྱི་བུའམ། རིགས་ཀྱི་བུ་མོ་ལ་ལ་ཞིག །འདི་སྐད་དུ། དེ་བཞིན་གཤེགས་པ་ནི་བདག་གི་སྟོན་<line/>
པ་ཆེན་པོ་ཡིན་ནོ་ཞེས་དེ་ལྟར་ངེས་པར་མངོན་པར་ཡིད་ཆེས་པའི་གང་ཟག་དེས་ནི་ཤིན་ཏུ་དང་བའི་བསམ་པས་དེ་བཞིན་གཤེགས་པའི་སྐུ་ཐ་དད་པ་མི་མངའ་བར་ཁོང་<line/>
དུ་ཆུད་པར་གྱུར་པས། རིགས་ཀྱི་བུ། དོན་དེའི་ཕྱིར་སྤྱོད་ཡུལ་རྣམས་ལ་ཡང་དག་པ་མ་ཡིན་པའི་ཡིད་ལ་བྱེད་པ་རྣམས་ཡོངས་སུ་བསལ་བར་གྱུར་ན་ཆོས་དེ་དག་ལ་མཚན་<line/>
ཉིད་གཉིས་མེད་པར་ཁོང་དུ་ཆུད་ཅིང་རྣམ་པར་རྟོག་པའང་མེད་པར་འགྱུར་རོ། །འཕགས་པའི་རྣལ་འབྱོར་སྒོམ་པ་ལ་དེ་བཞིན་ཉིད་དེ་མཚན་ཉིད་གཉིས་སུ་གྱུར་པ་མེད་<line/>
</page>
<page index="72" id="37A">༄༅། །ཅིང་ཡང་དག་པར་རྣལ་འབྱོར་སྒོམ་པའི་ཕྱིར་འདི་ལྟར་དེ་བཞིན་དུ་སྒྲིབ་པ་ཐམས་ཅད་ཡོངས་སུ་བསལ་བས་ཉེ་བར་ཞི་བར་འགྱུར་རོ། །དེ་བཞིན་<line/>
ཉིད་སྒྲིབ་པ་ཐམས་ཅད་ཞི་བར་གྱུར་པས་འདི་ལྟར་དེ་བཞིན་དུ་དེ་བཞིན་ཉིད་དང༌། དེ་བཞིན་ཉིད་ཀྱི་ཡེ་ཤེས་མཆོག་ཏུ་རྣམ་པར་དག་པ་ཐོབ་པར་འགྱུར་རོ། །དེ་བཞིན་ཉིད་<line/>
དང༑ ཆོས་ཀྱི་དབྱིངས་དང༌། ཡང་དག་པའི་ཡེ་ཤེས་རྣམ་པར་དག་པར་གྱུར་པས་འདི་ལྟར་དེ་བཞིན་དུ་རང་དབང་དུ་ཕུན་སུམ་ཚོགས་པ་ཐམས་ཅད་ཀྱང་ཡོངས་སུ་སྡུད་<line/>
པར་འགྱུར། སྒྲིབ་པ་ཐམས་ཅད་ཉེ་བར་ཞི་བར་ཡང་ཡོངས་སུ་རྫོགས་པར་འགྱུར་ཏེ། སྒྲིབ་པ་ཐམས་ཅད་རྣམ་པར་དག་པ་ཐོབ་པར་འགྱུར་བའི་ཕྱིར་དེ་བཞིན་ཉིད་དང༌།<line/>
ཡང་དག་པའི་ཡེ་ཤེས་དང༌། ཡང་དག་པའི་མཚན་ཉིད་ཅེས་བྱའོ། །དེ་ལྟར་མཐོང་བ་གང་ཡིན་པ་དེ་ནི་འཕགས་པའི་ལྟ་བ་ཞེས་བྱ་བས་དེ་ནི་ཡང་དག་པ་ཉིད་དུ་སངས་<line/>
རྒྱས་མཐོང་བ་ཞེས་བྱའོ། །དེ་ཅིའི་ཕྱིར་ཞེ་ན། ཡང་དག་པ་ཇི་ལྟ་བ་བཞིན་དུ་ཆོས་ཀྱི་དེ་བཞིན་ཉིད་མཐོང་བའི་ཕྱིར་དེ་ལྟ་བས་ན་དེ་བཞིན་གཤེགས་པ་རྣམས་ཀྱིས་དེ་<line/>
བཞིན་གཤེགས་པ་ཐམས་ཅད་མ་ལུས་པར་གཟིགས་པར་འགྱུར་རོ། །དེ་ཅིའི་ཕྱིར་ཞེ་ན། ཉན་ཐོས་དང༌། རང་སངས་རྒྱས་ཁམས་གསུམ་ལས་ངེས་པར་བྱུང་ནས་<line/>
</page>
<page index="73" id="37B">ཡང་དག་པའི་སྤྱོད་ཡུལ་ཡོངས་སུ་ཚོལ་བས་ཀྱང་ཁོང་དུ་མི་ཆུད་ཅིང་མཐོང་བར་མི་ནུས་པས་སོ། །དེ་ལྟ་བུའི་འཕགས་པའི་གང་ཟག་གང་གིས་ཀྱང་མི་རིག་ཅིང་མི་མཐོང་<line/>
བས་སོ་སོའི་སྐྱེ་བོ་ཐམས་ཅད་ཐེ་ཚོམ་དང༌། སོམ་ཉི་བསྐྱེད་ནས་ཕྱིན་ཅི་ལོག་ཏུ་རྣམ་པར་རྟོག་པར་བྱེད་པས་ཡོངས་སུ་འདའ་བར་མི་འགྱུར་རོ། །འདི་ལྟ་སྟེ། དཔེར་ན། རི་<line/>
བོང་རྒྱ་མཚོ་ལ་རྐྱལ་བར་བྱེད་ཀྱང་གདོན་མི་ཟ་བར་ཕ་རོལ་ཏུ་ཕྱིན་པར་མི་འགྱུར་རོ། །དེ་ཅིའི་ཕྱིར་ཞེ་ན། ཉམ་སྟོབས་ཤིན་ཏུ་ཆུང་བའི་ཕྱིར་རོ། །བྱིས་པ་སོ་སོའི་སྐྱེ་བོ་རྣམས་<line/>
ཀྱང་དེ་བཞིན་དུ་ཆོས་ཀྱི་དེ་བཞིན་ཉིད་མངོན་པར་མི་རྟོགས་སོ། །དེ་བཞིན་གཤེགས་པ་རྣམས་ནི་རྣམ་པར་རྟོག་པའི་དགོངས་པ་མི་མངའ་བར་ཡང་ཆོས་ཐམས་ཅད་ལ་<line/>
མངའ་ཆེན་པོ་བརྙེས་ཤིང་ཤེས་རབ་ཤིན་ཏུ་ཟབ་ཅིང་རྣམ་པར་དག་པ་ཕུན་སུམ་ཚོགས་པར་གྱུར་པའི་ཕྱིར་དང༌། རང་གི་སྤྱོད་ཡུལ་དུ་གྱུར་ཅིང་གཞན་དང་ཡང་ཐུན་<line/>
མོང་དུ་མ་གྱུར་པའི་ཕྱིར་དེ་ལྟ་བས་ན་དེ་བཞིན་གཤེགས་པ་རྣམས་བསྐལ་པ་ཚད་མེད་གྲངས་མེད་དཔག་ཏུ་མེད་པ་ནས་ཉིད་ཀྱི་སྐུ་སྲོག་ལ་ཕངས་པ་མི་མངའ་བར་དཀའ་བ་<line/>
སྤྱད་པས་དཔེ་ཟླ་མེད་པ། བསམ་གྱིས་མི་ཁྱབ་པ། ཚིག་གི་སྤྱོད་ཡུལ་ལས་ཡང་དག་པར་འདས་པ། རབ་ཏུ་དབེན་པ། འཇིགས་པ་རྣམས་དང་བྲལ་བའི་སྐུ་མཆོག་དམ་པ་<line/>
</page>
<page index="74" id="38A">༄༅། །འདི་བརྙེས་པ་ཡིན་ནོ། །རིགས་ཀྱི་བུ། དེ་ལྟར་ཆོས་ཀྱི་དེ་བཞིན་ཉིད་རིག་ཅིང་མཐོང་པ་གང་ཡིན་པ་དེ་ནི་སྐྱེ་བ་དང༌། རྒ་བ་དང༌། འཆི་བ་མེད་པ།<line/>
ཆེའི་ཚད་ཀྱང་དཔག་ཏུ་མེད། གཉིད་ཀྱང་མེད། བཀྲེས་པ་དང༌། སྐོམ་པའང་མེད་དེ། རྟག་པར་ཏིང་ངེ་འཛིན་ལ་གནས་པ། སེམས་རྣམ་པར་གཡེང་ཞིང་གཡོ་བའང་<line/>
མེད་དོ། །གང་གིས་དེ་བཞིན་གཤེགས་པ་ལ་རྩོད་པའི་བསམ་པ་བསྐྱེད་པ་དེས་དེ་བཞིན་གཤེགས་པ་མཐོང་བར་མི་འགྱུར་རོ། །དེ་བཞིན་གཤེགས་པ་རྣམས་ནི་གང་ཅི་<line/>
གསུང་ཡང་རུང་སྟེ་ཐམས་ཅད་ཕན་འདོགས་པར་འགྱུར་བས་གང་གིས་མཉན་ཅིང་ཐོས་པ་དེ་དག་རྣམ་པར་མི་གྲོལ་བའང་མེད་དོ། །གཅན་གཟན་མ་རུངས་པ་དང༌། མི་<line/>
མ་རུངས་པ་དང༌། འདྲེ་སྲིན་མ་རུངས་པ་དག་དང་ཡང་ཕྲད་པར་མི་འགྱུར་ཏེ་ཆོས་ཐོས་པའི་དབང་གིས་འབྲས་བུ་རྣམ་པར་སྨིན་པའང་ཟད་པར་མི་འགྱུར་རོ། །དེ་བཞིན་<line/>
གཤེགས་པ་རྣམས་ལ་ལུང་དུ་མི་བསྟན་པའི་དངོས་པོ་མི་མངའ་ཡང་སྤྱོད་ཡུལ་ཐམས་ཅད་ལ་མཁྱེན་པར་བྱའོ་སྙམ་པའི་དགོངས་པའང་མི་མངའ། འཁོར་བ་དང༌། མྱ་<line/>
ངན་ལས་འདས་པ་ཐ་དད་པའི་འདུ་ཤེས་ཀྱང་མི་མངའོ། །དེ་བཞིན་གཤེགས་པ་ནི་གང་ཅིའང་རུང་སྟེ་མ་ངེས་པ་མི་མངའོ། །དེ་བཞིན་གཤེགས་པ་རྣམས་ནི་སྤྱོད་ལམ་<line/>
</page>
<page index="75" id="38B">བཞི་པོ་ཐམས་ཅད་དུ་ཡེ་ཤེས་ཀྱི་ཡོངས་སུ་མ་བཟུང་བ་མི་མངའོ། །ཆོས་ཐམས་ཅད་ལ་བྱམས་པ་དང༌། ཐུགས་རྗེས་ཡོངས་སུ་མ་ཟིན་པ་མི་མངའ་བས་སེམས་ཅན་ཐམས་ཅད་<line/>
ལ་ཕན་པ་དང༌། བདེ་བའི་ཕན་མི་འདོགས་པ་གང་ཡང་མེད་དོ། །རིགས་ཀྱི་བུའམ། རིགས་ཀྱི་བུ་མོ་གང་ལ་ལ་ཞིག་གསེར་འོད་དམ་པའི་མདོ་སྡེ་འདི་ཐོས་ནས་མངོན་པར་ཡིད་<line/>
ཆེས་པ་གང་ཡིན་པ་དེ་དག་ནི་སེམས་ཅན་དམྱལ་བ་དང༌། ཡི་དྭགས་དང༌། དུད་འགྲོའི་སྐྱེ་གནས་དང༌། མི་མ་ཡིན་གྱི་འགྲོ་བ་དག་ཏུ་ལྟུང་བར་མི་འགྱུར་ཞིང༌། རྟག་པར་ལྷ་དང༌།<line/>
མིའི་ནང་དུ་སྐྱེ་བར་འགྱུར་བས་མ་རབས་དག་ཏུ་སྐྱེ་བར་ཡང་མི་འགྱུར་ལ། རྟག་པར་དེ་བཞིན་གཤེགས་པ་རྣམས་ལ་བསྙེན་བཀུར་དང༌། རིམ་གྲོ་བྱས་ནས་ཡང་དག་པའི་ཆོས་<line/>
མཉན་ཅིང་ལེན་པར་འགྱུར། རྟག་པར་སངས་རྒྱས་ཀྱི་ཞིང་ཡོངས་སུ་དག་པ་རྣམས་སུ་སྐྱེ་བར་འགྱུར་རོ། །དེ་ཅིའི་ཕྱིར་ཞེ་ན། ཆོས་ཟབ་མོ་འདི་ཐོས་པར་གྱུར་པའི་ཕྱིར་རོ། །རིགས་<line/>
ཀྱི་བུ་དང༌། རིགས་ཀྱི་བུ་མོ་དེ་དག་ནི་དེ་བཞིན་གཤེགས་པས་མཁྱེན་ཅིང་ལུང་བསྟན་པར་འགྱུར་བས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་ལྡོག་པར་མི་<line/>
འགྱུར་རོ། །རིགས་ཀྱི་བུའམ། རིགས་ཀྱི་བུ་མོ་གང་ལ་ལ་ཞིག་གིས་ཤིན་ཏུ་ཟབ་པའི་ཆོས་གྱ་ནོམ་པ་འདི་ལན་གཅིག་རྣ་བས་ཐོས་པར་གྱུར་ན་གང་ཟག་དེ་ནི་དེ་བཞིན་གཤེགས་<line/>
</page>
<page index="76" id="39A">༄༅། །པ་ལ་སྐུར་པ་མི་འདེབས་པ་དང༌། ཡང་དག་པའི་ཆོས་མི་སྨོད་པ་དང༌། འཕགས་པའི་ཚོགས་ལ་མི་བརྙེས་པ་དང༌། སེམས་ཅན་རྣམས་དགེ་བའི་རྩ་<line/>
བ་མ་བསྐྱེད་པ་ནི་བསྐྱེད་པར་བྱེད་ལ། དགེ་བའི་རྩ་བ་བསྐྱེད་པ་ནི་འཕེལ་ཞིང་ཡངས་པ་དང༌། ཡོངས་སུ་སྨིན་པར་བྱེད་པའི་ཕྱིར་འཇིག་རྟེན་གྱི་ཁམས་ཐམས་ཅད་དུ་སེམས་ཅན་<line/>
ཇི་སྙེད་པ་དག་ཕ་རོལ་ཏུ་ཕྱིན་པ་དྲུག་པོ་རྣམས་མངོན་པར་བསྒྲུབ་པར་བསྐུལ་བར་འགྱུར་བར་རིག་པར་བྱའོ། །དེ་ནས་བྱང་ཆུབ་སེམས་དཔའ་ནམ་མཁའི་སྙིང་པོ་དང༌། ཚངས་<line/>
པ་དང༌། བརྒྱ་བྱིན་དང༌། རྒྱལ་པོ་ཆེན་པོ་བཞི་དང༌། ལྷའི་འཁོར་མང་པོ་རྣམས་འདུག་པའི་སྟན་ལས་ལངས་ཏེ་བླ་གོས་ཕྲག་པ་གཅིག་ཏུ་གཟར་ནས་ཐལ་མོ་སྦྱར་ཏེ་གུས་<line/>
པས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བྱས་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། གང་ཡང་རུང་བ་དག་ཏུ་འདི་<line/>
ལྟར་གསེར་འོད་དམ་པའི་མདོ་སྡེ་ཤིན་ཏུ་གྱ་ནོམ་པ་འདི་ཡང་དག་པར་སྟོན་པར་བགྱིད་ན་ཡུལ་དེར་ཕན་ཡོན་རྣམ་པ་བཞི་དང་ལྡན་པར་འགྱུར་ལགས་སོ། །བཞི་<line/>
གང་ཞེ་ན། དང་པོ་ནི་རྒྱལ་པོའི་དམག་ཚོགས་རྣམས་བཙན་ཞིང་དར་བས་ཕས་ཀྱི་རྒོལ་བའི་དགྲ་རྣམས་མ་མཆིས་པ་དང༌། བློ་ནད་དང་བྲལ་ཞིང་ཚེ་རིང་བ་དང༌། བཀྲ་ཤིས་<line/>
</page>
<page index="77" id="39B">དང་ལྡན་ཞིང་བདེ་སྐྱིད་པ་དང༌། དམ་པའི་ཆོས་དར་ཞིང་རྒྱས་པར་འགྱུར་བའོ། །གཉིས་པ་ནི་ཕོ་བྲང་ནང་གི་བཙུན་མོ་དང༌། སྲས་དང༌། རྒྱལ་བུ་དང༌། བློན་པོ་རྣམས་འདུམ་<line/>
ཞིང་རྩོད་པ་མ་མཆིས་པ་དང༌། གཡོ་སྒྱུ་དང་ཕྲ་མ་སྤངས་པས་རྒྱལ་པོས་གནང་ཞིང་བཀུར་བར་འགྱུར་བའོ། །གསུམ་པ་ནི་དགེ་སྦྱོང་དང༌། བྲམ་ཟེ་དང༌། ཡུལ་གྱི་མི་རྣམས་<line/>
ཡང་དག་པའི་ཆོས་སྤྱོད་པས་བྲོ་ནད་མ་མཆིས་ཤིང་བདེ་སྐྱིད་པ་དང༌། གློ་བུར་དུ་འགུམ་པ་མ་མཆིས་པ་དང༌། བསོད་ནམས་མང་པོ་མངོན་པར་སྒྲུབ་པའོ། །བཞི་པ་ནི་དུས་<line/>
གསུམ་པོ་དག་ཏུ་འབྱུང་བ་ཆེན་པོ་དག་འཕྲོད་ཅིང་རྟག་པར་ལྷ་རྣམས་ཀྱིས་བྱིན་གྱིས་བརླབས་ནས་ཡོངས་སུ་སྲུང་བར་འགྱུར་བ་དང༌། བྱམས་པ་དང༌། སྙིང་རྗེ་མཉམ་པར་<line/>
གྱུར་པས་གནོད་པ་མི་བགྱིད་ཅིང་རྣམ་པར་འཚེ་བའི་བསམ་པ་མ་མཆིས་པ་དང༌། སྐྱེ་བོ་རྣམས་དཀོན་མཆོག་གསུམ་ལ་སྐྱབས་སུ་མཆི་ཞིང་ཐམས་ཅད་ཀྱིས་བྱང་ཆུབ་ཀྱི་<line/>
སྤྱོད་པ་མངོན་པར་སྒྲུབ་པར་འགྱུར་བ་སྟེ་འདི་དག་ནི་ཕན་ཡོན་རྣམ་པ་བཞི་ཞེས་བགྱི་བ་ལགས་སོ། །བཅོམ་ལྡན་འདས། བདག་ཅག་ཀྱང་རྟག་པར་མདོ་སྡེ་འདི་རྒྱ་ཆེར་སྤེལ་<line/>
བའི་སླད་དུ་འདི་ལྟར་མདོ་སྡེ་ཡོངས་སུ་འཛིན་པའི་གང་ཟག་དེའི་སླད་དུ་རྗེས་སུ་འབྲང་ཞིང་གང་ན་གནས་པའི་གནས་དེར་སྨན་པ་དག་བགྱིད་ལགས་སོ། །བཅོམ་ལྡན་འདས་<line/>
</page>
<page index="78" id="40A">༄༅། །ཀྱིས་བཀའ་སྩལ་པ། རིགས་ཀྱི་བུ་དག་ལེགས་སོ། །ལེགས་སོ། །དེ་དེ་བཞིན་ནོ། །དེ་དེ་བཞིན་ཏེ་ཁྱོད་ཀྱི་རབ་ཏུ་བརྩོན་པའི་སེམས་ཀྱིས་མདོ་སྡེའི་རྒྱལ་པོ་<line/>
ཤིན་ཏུ་གྱ་ནོམ་པ་འདི་སྤེལ་བ་ཉིད་ཀྱིས་ཡང་དག་པའི་ཆོས་ཡུན་རིང་དུ་འཇིག་རྟེན་ན་གནས་པར་འགྱུར་རོ། །གསེར་འོད་དམ་པ་མཆོག་ཏུ་རྣམ་པར་རྒྱལ་བའི་མདོ་སྡེའི་རྒྱལ་<line/>
པོ་ལས། སྐུ་གསུམ་རྣམ་པར་འབྱེད་པའི་ལེའུ་སྟེ་གསུམ་པའོ།། །།དེ་ནས་བྱང་ཆུབ་སེམས་དཔའ་མཛེས་པའི་ཏོག་བཅོམ་ལྡན་འདས་ཀྱི་སྤྱན་སྔར་མངོན་<line/>
སུམ་དུ་གྱ་ནོམ་པའི་ཆོས་ཐོས་པས་དགའ་མགུ་རངས་པར་གྱུར་ཏེ་སེམས་རྩེ་གཅིག་ཏུ་ཡིད་ལ་བསམས་ནས་རང་གི་གནས་སུ་ཕྱིན་པ་དང༌། མཚན་མོ་ཉལ་བའི་རྨི་ལམ་ན་<line/>
གསེར་གྱི་རྔ་བོ་ཆེ་འོད་ཟེར་ཤིན་ཏུ་འབར་བ་ཉི་མའི་དཀྱིལ་འཁོར་དང་མཚུངས་པ་ཞིག་མཐོང་སྟེ། འོད་ཟེར་དེ་ལས་ཕྱོགས་བཅུའི་སངས་རྒྱས་ཚད་མེད་པ་རྣམས་རིན་པོ་ཆེའི་<line/>
ཤིང་དྲུང་ན་བཻ་ཌཱུཪྻའི་གདན་ལ་བཞུགས་ནས་འཁོར་བརྒྱ་སྟོང་དུ་མས་ཡོངས་སུ་བསྐོར་བ་ལ་ཆོས་འཆད་པའང་མཐོང་ངོ༌། །བྲམ་ཟེ་ཞིག་གིས་གསེར་གྱི་རྔ་བརྡུངས་པ་ལས་<line/>
སྒྲ་ཆེན་པོ་བྱུང་སྟེ་སྒྲ་དེ་ལས་སྡིག་པ་བཤགས་པའི་ཆོས་ཀྱི་ཚིགས་སུ་བཅད་པ་ཤིན་ཏུ་གྱ་ནོམ་པ་དག་བསྟན་པའང་མཛེས་པའི་ཏོག་གིས་ཐོས་པས་ཐམས་ཅད་མ་ལུས་པར་ཡིད་<line/>
</page>
<page index="79" id="40B">ལ་བཟུང་སྟེ་དྲན་པ་རྩེ་གཅིག་ཏུ་ཡིད་ལ་གནས་པར་གྱུར་ཏོ། །ནམ་ལངས་པ་དང་འཁོར་བརྒྱ་སྟོང་ཚད་མེད་པ་མང་པོས་ཡོངས་སུ་བསྐོར་ཏེ་མཆོད་པའི་ཡོ་བྱད་རྣམས་ཐོགས་ནས་<line/>
རྒྱལ་པོའི་ཁབ་ཀྱི་གྲོང་ཁྱེར་ནས་ཕྱིར་བྱུང་སྟེ་བྱ་རྒོད་ཕུང་པོའི་རི་ག་ལ་བ་དེར་དོང་ནས་བཅོམ་ལྡན་འདས་ཀྱི་སྤྱན་སྔར་ཕྱིན་པ་དང༌། བཅོམ་ལྡན་འདས་ཀྱི་ཞབས་ཕྱག་བྱས་ནས་<line/>
མེ་ཏོག་དང༌། སྤོས་དག་བཀྲམ་སྟེ་གཡས་ཕྱོགས་སུ་ལན་གསུམ་བསྐོར་བ་བྱས་ནས་ཕྱོགས་གཅིག་ཏུ་འཁོད་དེ་ཐལ་མོ་སྦྱར་ནས་གུས་པས་བཅོམ་ལྡན་འདས་ཀྱི་ཞལ་དུ་<line/>
བལྟས་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་གི་གཡར་ལམ་ན་བྲམ་ཟེ་ཞིག་གིས་གསེར་གྱི་རྔ་ཤིན་ཏུ་གྱ་ནོམ་པ་བརྡུངས་པ་ལས་<line/>
སྒྲ་ཆེན་པོ་བྱུང་སྟེ་སྒྲ་དེ་ལས་སྡིག་པ་བཤགས་པའི་ཆོས་ཀྱི་ཚིགས་སུ་བཅད་པ་ཤིན་ཏུ་གྱ་ནོམ་པ་དག་བསྟན་པ་བདག་གིས་ཐམས་ཅད་ཡོངས་སུ་བཟུང་སྟེ་དྲན་ལགས་ན། བཅོམ་<line/>
ལྡན་འདས་ཐུགས་རྗེ་ཆེན་པོས་བདག་གིས་བཤད་པར་གནང་བར་མཛད་དུ་གསོལ། དེ་ནས་བཅོམ་ལྡན་འདས་ཀྱི་སྤྱན་སྔར་ཚིགས་སུ་བཅད་དེ་གསོལ་པ། བདག་གིས་མདང་<line/>
སུམ་གཡར་ལམ་ན། །གསེར་གྱི་རྔ་ནི་ཆེན་པོ་ཞིག །དབྱིབས་ནི་ཤིན་ཏུ་ཁྱད་པར་འཕགས། །ཀུན་ནས་གསེར་འོད་ཁྱབ་པར་ལྡན། །ཉི་མའི་དཀྱིལ་འཁོར་མཚུངས་པས་ན། །སྣང་བས་<line/>
</page>
<page index="80" id="41A">༄༅། །ཀུན་ཏུ་ཁྱབ་པར་བགྱིས། །ཕྱོགས་བཅུའི་འཇིག་རྟེན་གང་བར་མཐོང༌། །སངས་རྒྱས་མང་པོ་ཐམས་ཅད་ཀུན། །རིན་ཆེན་ལྗོན་ཤིང་དྲུང་དག་ཏུ། །བཻ་ཌཱུཪྻ་<line/>
ཡི་གདན་བཞུགས་ཏེ། །འཁོར་ནི་བརྒྱ་སྟོང་ཚད་མེད་སྙེད། །གུས་པས་ཡོངས་སུ་བསྐོར་བར་མཐོང༌། །དེ་ནས་བྲམ་ཟེ་ཞིག་གིས་ནི། །གསེར་གྱི་རྔ་ཆེན་བརྡུངས་པས་ན། །རྔ་ཆེན་<line/>
དེ་ཡི་སྒྲ་ལས་ནི། །ཚིགས་བཅད་གྱ་ནོམ་འདི་སྐད་སྨྲས། །གསེར་འོད་རྔ་ལས་གྱ་ནོམ་སྒྲ་བྱུང་བས། །སྟོང་གསུམ་ཆེན་པོའི་འཇིག་རྟེན་ཀུན་ཁྱབ་ནས། །ངན་སོང་གསུམ་གྱི་<line/>
སྡུག་བསྔལ་མི་བཟད་དང༌། །མི་ཡི་སྡུག་བསྔལ་མང་པོ་གང་ཡིན་པ། །གསེར་གྱི་རྔ་སྒྲ་མཐུ་སྟོབས་དབང་གིས་ནི། །ཉོན་མོངས་སྒྲིབ་པ་ཐམས་ཅད་གཏན་ཞི་ནས། །དཔེར་ན་<line/>
ཐུབ་དབང་བཅོམ་ལྡན་ཇི་བཞིན་དུ། །འཇིགས་པ་བསལ་ནས་བདེ་བ་ཉིད་དུ་ཤོག །བཅོམ་ལྡན་འཁོར་བའི་རྒྱ་མཚོ་ཆེན་པོར་ནི། །སྤྱོད་བསགས་ཐམས་ཅད་མཁྱེན་ནི་<span class="conversion-problem" title="129: Cannot convert ACIP {BSGRUBs} because s is not an ACIP consonant.">BSGRUBs</span>་<line/>
པས་ན། །སེམས་ཅན་བྱང་[?] ཡན་ལག་ལྡན་མཛད་ནས། །མཐར་ནི་ཡོན་ཏན་རྒྱ་མཚོ་ཕྱོགས་པར་མཛད། །གསེར་འོད་དམ་པའི་རྔ་ཆེན་སྒྲ་འདི་ནི། །ཐོས་པ་ཀུན་ནི་<line/>
ཚངས་དབྱངས་འཐོབ་པར་ཤོག་[?]།བླ་མེད་བྱང་ཆུབ་འབྲས་བུ་ཐོབ་གྱུར་ནས། །ཆོས་ཀྱི་འཁོར་ལོ་གྱ་ནོམ་རྟག་བསྐོར་ཤོག །ཚེ་ནི་བསྐལ་པ་བསམ་མི་ཁྱབ་གནས་ནས། །<line/>
</page>
<page index="81" id="41B">ཇི་བཞིན་ཐོས་བཤད་སྐྱེ་དགུ་ཕན་བྱེད་ཤོག །ཉོན་མོངས་སྡུག་བསྔལ་མང་པོ་རྒྱུན་བཅད་ནས། །འདོད་སྡང་གཏི་མུག་ལ་སོགས་ཞི་བར་ཤོག །སེམས་ཅན་གང་ཞིག་ངན་འགྲོ་<line/>
གནས་གྱུར་ནས། །མེ་ཆེན་རབ་འབར་[?] ལུས་ཀུན་ཁྱབ་པ་དག །རྔ་སྒྲ་དམ་པ་འདི་ནི་ཐོས་གྱུར་ན། །སྡུག་བསྔལ་བྲལ་ནས་སངས་རྒྱས་སྐྱབས་འགྲོ་ཤོག །ཐམས་ཅད་སྔོན་གནས་ཤེས་<line/>
པ་གྲུབ་གྱུར་ནས། །འདས་པའི་ཚེ་རབས་བརྒྱ་སྟོང་དྲན་པར་ཤོག །ཐུབ་པའི་གཙོ་བོ་ཡང་དག་དྲན་གྱུར་ནས། །དེ་བཞིན་གཤེགས་བསྟན་ཟབ་མོ་ཐོས་པར་ཤོག །གསེར་གྱི་རྔ་<line/>
དབྱངས་དམ་པ་ཐོབ་པའི་དབང༌། །རྟག་པར་སངས་རྒྱས་རྣམས་ནི་ཉེར་བསྟེན་ནས། །ཐམས་ཅད་སྡིག་པའི་ལས་ནི་ཡོངས་སྤངས་ཏེ། །རྣམ་དག་དགེ་ཕྱོགས་འབའ་ཞིག་སྤྱོད་པར་<line/>
ཤོག་༑ལྷ་དང་མི་ཡི་སྲོག་ཆགས་ཐམས་ཅད་ཀུན། །གུས་པས་སྨོན་ལམ་རྩེ་གཅིག་འདེབས་པ་དག །གསེར་གྱི་རྔ་སྒྲ་དམ་པ་ཐོས་གྱུར་ནས། །བསམ་པ་རྣམས་ནི་ཡོངས་སུ་<line/>
རྫོགས་པར་འགྱུར། །སེམས་ཅན་གང་ཞིག་མནར་མེད་ལྟུང་གྱུར་ནས། །དམྱལ་བའི་འབར་མེས་ལུས་ནི་ཉོན་མོངས་ཏེ། །མགོན་སྐྱབས་མེད་ཅིང་འཁོར་བར་གང་གནས་པ། །<line/>
ཐོས་པར་གྱུར་ན་སྡུག་བསྔལ་ཞི་བར་འགྱུར། །ལྷ་མི་ཡི་དྭགས་དུད་འགྲོའི་སྐྱེ་གནས་སུ། །སྡུག་བསྔལ་བགེགས་མང་མངོན་དུ་མྱོང་གྱུར་བ། །གསེར་གྱི་རྔ་དབྱངས་དམ་པ་ཐོས་<line/>
</page>
<page index="82" id="42A">༄༅། །གྱུར་ན། །སྡུག་བསྔལ་སྤངས་ནས་ཐར་པ་ཐོབ་པར་འགྱུར། །ད་ལྟར་ཕྱོགས་བཅུའི་འཇིག་རྟེན་ན། །རྟག་ཏུ་བཞུགས་པ་རྐང་གཉིས་གཙོ། །ཐུགས་རྗེ་<line/>
ཆེན་པོའི་ཐུགས་ཀྱིས་ནི། །བརྩེ་བས་བདག་ལ་དགོངས་སུ་གསོལ། །སེམས་ཅན་གང་ཞིག་སྐྱབས་མ་མཆིས། །མགོན་ནི་བགྱིད་པ་མ་མཆིས་པ། །དེ་ལྟ་བུ་ཡི་རྣམ་པ་ལ། །<line/>
སྐྱབས་ཆེན་དག་ནི་བགྱིད་པར་ཤོག །བདག་གིས་སྔོན་ནི་བགྱིས་པའི་སྡིག །ལས་ངན་ཤིན་ཏུ་ལྕི་བ་རྣམས། །དེང་བདག་སྟོབས་བཅུའི་སྤྱན་སྔར་ནི། །ཐམས་ཅད་རྩེ་གཅིག་<line/>
རབ་ཏུ་བཤགས། །བདག་གིས་སངས་རྒྱས་ཡིད་མ་ཆེས། །བླ་མ་གཉེན་བཤེས་མ་གུས་དང༌། །དགེ་བ་མང་པོ་མ་སྤྱད་པས། །རྟག་ཏུ་ལས་ངན་བགྱིས་པའམ། །བདག་གིས་<line/>
མཐོ་བཙུན་རུས་རིགས་དང༌། །ལོངས་སྤྱོད་དག་གིས་སྙེམས་པ་དང༌། །དར་ལ་བབ་པས་དྲེགས་གྱུར་ནས། །རྟག་ཏུ་ལས་ངན་བགྱིས་པ་འམ། །རྟག་ཏུ་ལོག་པའི་བསམ་བསྐྱེད་<line/>
ནས༑ ༑ངག་གིས་ཚིག་ངན་སྨྲས་པ་དང༌། །ཁ་ན་མ་ཐོ་མ་མཐོང་ནས། །རྟག་ཏུ་ལས་ངན་བགྱིས་པ་འམ། །རྟག་ཏུ་བྱིས་པའི་བློ་སྤྱད་ནས། །མ་རིག་མུན་པས་སེམས་གཡོགས་དང༌། །<line/>
མི་དགེའི་གྲོགས་པོའི་རྗེས་འབྲངས་ནས། །རྟག་ཏུ་ལས་ངན་བགྱིས་པ་འམ། །རྩེད་མོ་དགའ་བ་རྣམས་ཀྱི་རྒྱུས། །མྱ་ངན་དག་དང་ལྡན་འགྱུར་ཞིང༌། །འདོད་ཆགས་ཞེ་སྡང་<line/>
</page>
<page index="83" id="42B">དཀྲིས་པས་ན། །དེ་སླད་སྡིག་རྣམས་བགྱིས་པ་འམ། །མི་དགེ་གྲོགས་པོ་བསྟེན་པ་དང༌། །ཕྲག་དོག་སེར་སྣ་བསམ་པ་དང༌། །དབུལ་ཕོངས་གྱ་གྱུ་སྤྱད་པས་ན། །དེ་སླད་སྡིག་རྣམས་<line/>
བགྱིས་པ་འམ། །སྡིག་མང་དག་ལ་མི་མོས་ཀྱང༌། །འཇིགས་སྐྲག་དག་དང་བཅས་པ་འམ། །རང་དབང་དག་ནི་མ་མཆིས་པས། །དེ་སླད་སྡིག་རྣམས་བགྱིས་པ་འམ། །རྣམ་པར་<line/>
གཡེང་བའི་བསམ་པ་དང༌། །ཁོང་ཁྲོ་འཁོན་དུ་འཛིན་པ་དང༌། །བཀྲེས་སྐོམ་དག་གིས་གདུངས་པའི་རྒྱུས། །དེ་སླད་སྡིག་རྣམས་བགྱིས་པ་འམ། །བཟའ་དང་བཏུང་དང་གོས་དག་དང༌། །<line/>
བུད་མེད་དག་ལ་ཆགས་སྲེད་པའི། །ཉོན་མོངས་མེས་ནི་བསྲེགས་པས་ན། །དེ་སླད་སྡིག་རྣམས་བགྱིས་པ་འམ། །སངས་རྒྱས་ཆོས་དང་དགེ་འདུན་ལ། །གུས་པའི་སེམས་ནི་མ་<line/>
སྐྱེད་པའི། །དེ་འདྲའི་སྡིག་མང་གང་བགྱིས་པ། །དེ་བདག་ཐམས་ཅད་སོ་སོར་བཤགས། །རང་རྒྱལ་བྱང་ཆུབ་སེམས་དཔའ་ལ། །གུས་པའི་སེམས་ནི་མ་མཆིས་པའི། །དེ་འདྲའི་<line/>
སྡིག་[?] མང་གང་བགྱིས་པ། །དེང་བདག་ཐམས་ཅད་སོ་སོར་བཤགས། །མི་ཤེས་དམ་ཆོས་སྐུར་པ་དང༌། །ཕ་མ་སྲི་ཞུ་མ་བགྱིས་པའི། །དེ་འདྲའི་སྡིག་མང་གང་བགྱིས་པ། །དེང་བདག་<line/>
ཐམས་ཅད་སོ་སོར་བཤགས། །གཏི་མུག་དང་ནི་ང་རྒྱལ་དང༌། །འདོད་ཆགས་ཞེ་སྡང་མཐུ་ཡིས་ནི། །དེ་འདྲའི་སྡིག་མང་གང་བགྱིས་པ། །དེ་བདག་ཐམས་ཅད་སོ་སོར་བཤགས། །<line/>
</page>
<page index="84" id="43A">༄༅། །བདག་གིས་ཕྱོགས་བཅུའི་འཇིག་རྟེན་ཁམས། །སངས་རྒྱས་གྲངས་མེད་གང་དག་མཆོད། །སེམས་ཅན་རྣམས་ནི་རབ་དྲངས་ནས། །སྡུག་བསྔལ་<line/>
བགེགས་རྣམས་བྲལ་བགྱིད་ཤོག །སེམས་ཅན་དག་ནི་ཐམས་ཅད་ཀུན། །ས་བཅུ་ལ་ནི་གནས་གྱུར་ཏེ། །བསོད་ནམས་ཡེ་ཤེས་ཡོངས་རྫོགས་ནས། །མངོན་སངས་སྐྱེ་དགུ་<line/>
འདྲེན་པར་ཤོག །བདག་གིས་སེམས་ཅན་ཀུན་གྱི་སླད། །བསྐལ་པ་བརྒྱ་སྟོང་དཀའ་སྤྱད་ནས། །ཤེས་རབ་ཆེན་པོའི་སྟོབས་ཀྱིས་ནི། །སྡུག་བསྔལ་རྒྱ་མཚོ་མཐར་བགྱིད་<line/>
ཤོག །བདག་གིས་སྲོག་ཆགས་ཀུན་གྱི་སླད། །གསེར་འོད་མཆོག་ཏུ་རྣམ་པར་རྒྱལ། །ཟབ་མོའི་མདོ་སྡེ་བཤད་ནས་ནི། །ལས་ངན་རྣམས་ནི་བསལ་བར་ཤོག །གང་ཞིག་<line/>
བསྐལ་པ་བརྒྱ་སྟོང་དུ། །སྡིག་ལྕི་དག་ནི་བགྱིས་པ་རྣམས། །སྐད་ཅིག་གཅིག་ཙམ་མཐོལ་བཤགས་ནས། །སྡིག་པ་མང་པོ་མ་ལུས་འབྱང༌། །གསེར་འོད་དམ་པ་འདི་བཞིན་དུ།།<line/>
དེ་ལྟར་བཤགས་པ་བགྱིས་གྱུར་ན། །སྡུག་བསྔལ་ལས་མང་ཐམས་ཅད་ཀུན། །འདི་ཡིས་དབང་གིས་མྱུར་དུ་འབྱང༌། །ཏིང་འཛིན་མཆོག་ནི་བརྒྱ་སྟོང་དང༌། །བསམ་གྱིས་མི་ཁྱབ་<line/>
གཟུངས་རྣམས་དང༌། །དབང་མཆོག་བྱང་ཆུབ་ལམ་ཡན་ལག །རྟག་ཏུ་སྒོམ་ཡང་སྐྱོ་མི་འགྱུར། །བདག་གིས་རིན་ཆེན་ཕུན་ཚོགས་གནས། །ས་བཅུ་ལ་ནི་ཕྱིན་གྱུར་ནས། །སངས་<line/>
</page>
<page index="85" id="43B">རྒྱས་ཡོན་ཏན་ཡོངས་རྫོགས་ཏེ། །འཁོར་བར་འབབ་པ་སྒྲོལ་བར་ཤོག །བདག་གིས་སངས་རྒྱས་མཚོ་ལས་ནི། །ཤིན་ཏུ་ཟབ་མོ་ཡོན་ཏན་མཛོད། །གྱ་ནོམ་ཡེ་ཤེས་བསམ་དཀའ་བ། །<line/>
ཕུན་སུམ་ཚོགས་པ་ཐོབ་པར་ཤོག །ཕྱོགས་བཅུའི་སངས་རྒྱས་ཐམས་ཅད་ཀུན། །བདག་ལ་སོ་སོར་གཟིགས་དགོངས་ནས། །ཐུགས་རྗེ་ཆེན་པོའི་ཐུགས་ཀྱིས་ནི། །བདག་གི་བཤགས་པ་<line/>
བཞེས་སུ་གསོལ། །བདག་གིས་བསྐལ་པ་མང་པོར་ནི། །ལས་ངན་མང་པོ་བགྱིས་པས་ན། །དེ་ཡི་དབང་གིས་སྡུག་བསྔལ་མྱོང༌། །ཐུགས་རྗེས་བྱང་བར་མཛད་པར་སྨོན། །བདག་གིས་ལས་<line/>
ངན་མང་བགྱིས་པ། །རྟག་ཏུ་མྱ་ངན་འཇིགས་སེམས་སྐྱེས། །སྤྱོད་ལམ་བཞི་པོ་ཀུན་ཏུ་ཡང༌། །དགའ་བའི་འདུ་ཤེས་ཡོང་མ་མཆིས། །སངས་རྒྱས་ཐུགས་རྗེ་ཆེན་པོ་ལྡན། །སེམས་ཅན་<line/>
འཇིགས་པ་སེལ་མཛད་ན། །བདག་གི་བཤགས་པ་བཞེས་ནས་ནི། །མྱ་ངན་སྡུག་བསྔལ་འབྲལ་བར་སྨོན། །བདག་ལ་ཉོན་མོངས་སྒྲིབ་པ་དང༌། །རྣམ་སྨིན་ལས་ནི་ཅི་མཆིས་པ། །ཐུགས་<line/>
རྗེ་ཆེན་པོའི་ཆབ་ཀྱིས་ནི། །རབ་བཀྲུས་བྱང་བར་མཛད་པར་སྨོན། །བདག་གིས་སྔོན་ཆད་སྡིག་པ་དང༌། །ད་ལྟར་ལས་ངན་བགྱིས་པ་རྣམས། །རྩེ་གཅིག་སེམས་ཀྱིས་མཐོལ་བཤགས་ན། །<line/>
ཐམས་ཅད་རབ་ཏུ་བྱང་བར་ཤོག །མ་འོངས་པ་ཡི་ལས་ངན་རྣམས། །བསྡམས་ཏེ་སློང་བར་ཡོང་མི་བགྱིད། །གལ་ཏེ་འགལ་བ་མཆིས་ན་ཡང༌། །ནམ་ཡང་འཆབ་པར་ཡོངས་མི་བགྱིད། །<line/>
</page>
<page index="86" id="44A">༄༅། །ལུས་གསུམ་ངག་གི་རྣམ་པ་བཞི། །ཡིད་ཀྱི་ལས་ནི་རྣམ་པ་གསུམ། །སེམས་ཅན་རྣམས་ནི་འཆིང་བགྱིད་པས། །ཐོག་མ་མེད་ནས་རྒྱུན་མི་འཆད། །སྤྱོད་པ་<line/>
འདི་གསུམ་དབང་གིས་ན། །མི་དགེ་ལས་བཅུ་བགྱིས་གྱུར་པས། །དེ་འདྲའི་ནོངས་པ་མང་པོ་རྣམས། །དེ་དག་ཐམས་ཅད་སོ་སོར་བཤགས། །བདག་གིས་ལས་ངན་མང་བགྱིས་<line/>
པས༑ ༑སྡུག་བསྔལ་རྣམ་སྨིན་རང་ཉིད་མྱོང༌། །སངས་རྒྱས་རྣམས་ཀྱི་སྤྱན་སྔར་ནི། །བསམ་པ་ཐག་པས་སོ་སོར་བཤགས། །འཛམ་བུའི་གླིང་ནི་འདི་དག་དང༌། །འཇིག་རྟེན་<span class="conversion-problem" title="129: Cannot convert ACIP {KHAMs} because s is not an ACIP consonant.">KHAMs</span>་<line/>
ནི་གཞན་དག་ན། །དགེ་བའི་ལས་མང་ཅི་བགྱིས་པ། །དེང་བདག་ཐམས་ཅད་ཡི་རང་ངོ༌། །མི་དགེ་ལས་བཅུ་རབ་སྤངས་ནས། །དགེ་བཅུ་ལམ་ནི་སྔོན་བསྒྲུབས་ཏེ། །ས་བཅུ་དག་ལ་རབ་<line/>
ཏུ་གནས། །ཕྱོགས་བཅུའི་སངས་རྒྱས་རྟག་མཐོང་སྨོན། །བདག་གིས་ལུས་དང་ངག་ཡིད་ཀྱིས། །བསོད་ནམས་ཡེ་ཤེས་ལས་བསྒྲུབས་པའི། །དགེ་བའི་རྩ་བ་འདི་ཡི་མཐུས། །<line/>
བླ་མེད་ཡེ་ཤེས་མྱུར་གྲུབ་ཤོག །དེང་བདག་སྟོབས་བཅུའི་སྤྱན་སྔར་མངོན་སུམ་དུ། །སྡུག་བསྔལ་བགེགས་མང་སྣ་ཚོགས་མཐོལ་ཤིང་བཤགས། །བྱིས་པ་སྲིད་གསུམ་རྨོངས་<line/>
པའི་བགེགས་དག་དང༌། །རྟག་པར་ལས་ངན་ལྕི་བར་བགྱིས་པའི་བགེགས། །བདག་གིས་ལོག་པའི་འདོད་པ་བསགས་པའི་བགེགས། །རྟག་ཏུ་སྲེད་སྐྱེད་འཁོར་བར་འགྱུར་བའི་<line/>
</page>
<page index="87" id="44B">བགེགས། །འཇིག་རྟེན་འདི་ལ་མངོན་ཞེན་ཆགས་པའི་བགེགས། །བྱིས་པ་ཐམས་ཅད་ཀུན་གྱི་ཉོན་མོངས་བགེགས། །སེམས་མྱོས་རྣམས་གཡེང་ཕྱིན་ཅི་ལོག་པའི་བགེགས། །མི་དགེ་<line/>
གྲོགས་པོ་དག་ལ་རྟེན་པའི་བགེགས། །འཁོར་བ་དག་ལ་འདོད་ཆགས་ཞེན་པའི་བགེགས། །ཞེ་སྡང་གཏི་མུག་གླེན་པས་སྡིག་བགྱིས་བགེགས། །མི་ཁོམ་བརྒྱད་སྐྱེ་མི་དགེའི་གྲོགས་<line/>
པོའི་བགེགས། །བསོད་ནམས་ཡོན་ཏན་མ་བསགས་པ་ཡི་བགེགས། །དེང་བདག་རྒྱལ་བ་ཀུན་གྱི་སྤྱན་སྔར་ནི། །སྡིག་པའི་ལས་ནི་མཐའ་ཡས་བགྱིས་པ་བཤགས། །དེང་བདག་བདེ་<line/>
གཤེགས་ཀུན་ལ་སྐྱབས་སུ་མཆི། །བླ་མེད་ཡོན་ཏན་མཚོལ་བདག་ཕྱག་འཚལ། །གསེར་གྱི་རི་ལྟར་ཕྱོགས་བཅུར་གསལ་མཛད་པ། །བྱམས་དང་ཐུགས་རྗེས་བདག་ནི་གཟུང་དུ་གསོལ། །<line/>
སྐུ་ནི་གསེར་མདོག་རྣམ་དག་དྲི་མི་མངའ། །སྤྱན་ནི་རྣམ་དག་བཻ་ཌཱུཪྻ་དང་འདྲ། །དཔལ་དང་གཟི་བརྗིད་གྲགས་དང་ལྡན་པའི་གཙོ། །ཐུགས་རྗེ་ཤེས་རབ་ཉི་མས་མུན་སེལ་བ། །སངས་རྒྱས་<line/>
ཉི་མས་འོད་ཀྱིས་ཀུན་གསལ་མཛད། །ཤིན་ཏུ་རྣམ་དག་དྲི་མེད་རྡུལ་དང་བྲལ། །ཐུབ་པའི་ཟླ་བས་གསལ་མཛད་རབ་བསིལ་བ། །སེམས་ཅན་ཉོན་མོངས་གདུང་བ་སེལ་བར་མཛད། །སུམ་<line/>
ཅུ་རྩ་གཉིས་མཚན་གྱིས་རབ་བརྒྱན་ཅིང༌། །དཔེ་བྱེད་བཟང་པོ་བརྒྱད་ཅུ་ཡོངས་སུ་རྫོགས། །ཡོན་ཏན་བསམ་དཀའ་མཚུངས་པ་མ་མཆིས་པས། །ཉི་འོད་ལྟ་བུར་འཇིག་རྟེན་གསལ་བར་<line/>
</page>
<page index="88" id="45A">༄༅། །མཛད། །ཁ་དོག་བཻ་ཌཱུཪྻ་འདྲ་དྲི་མེད་མངའ། །ཟླ་བ་ཉ་ལྟར་ནམ་མཁའ་དག་ལ་བཞུགས། །ཤེལ་མཆོག་དམ་པའི་དྲ་བས་གསེར་སྐུ་བསྒྲིབས། །འོད་ཟེར་སྣ་<span class="conversion-problem" title="129: Cannot convert ACIP {TSOGs} because s is not an ACIP consonant.">TSOGs</span>་<line/>
དག་གིས་རབ་ཏུ་བརྒྱན། །འཁོར་བའི་སྡུག་བསྔལ་ཆུ་བོའི་ནང་དག་ཏུ། །རྒ་དང་མྱ་ངན་ཆུ་ཡིས་དེད་པས་ན། །དེ་འདྲའི་སྡུག་བསྔལ་རྒྱ་མཚོ་བཟོད་དཀའ་བ། །སངས་རྒྱས་ཉི་མའི་འོད་ཀྱིས་<line/>
གཏན་དུ་བསྐམས། །དེང་བདག་སྟོང་གསུམ་འཇིག་རྟེན་རྨད་བྱུང་གཙོ། །ཐམས་ཅད་མཁྱེན་པའི་སྤྱི་བཏུད་ཕྱག་འཚལ་ལོ། །འོད་ཟེར་རབ་གསལ་གསེར་མདོག་འདྲ་བའི་སྐུ། །དཔེ་<line/>
བྱད་དམ་པ་སྣ་ཚོགས་དག་གིས་བརྒྱན། །ཇི་ལྟར་རྒྱ་མཚོ་ཆུ་ཚད་ཤེས་དཀའ་ཞིང༌། །ས་ཆེན་རྡུལ་ནི་བགྲང་དུ་མ་མཆིས་དང༌། །ཇི་ལྟར་རི་རབ་སྲང་གྲངས་གཞལ་དཀའ་ཞིང༌། །རྣམ་<line/>
མཁའ་དག་ལ་མུ་མཐའ་མ་མཆིས་ལྟར། །སངས་རྒྱས་རྣམས་ཀྱི་ཡོན་ཏན་དེ་བཞིན་ཏེ། །སེམས་ཅན་ཐམས་ཅད་ཀུན་གྱིས་རིག་མི་འགྱུར། །བསྐལ་པ་ཚད་མེད་སྙེད་དུ་རབ་<span class="conversion-problem" title="129: Cannot convert ACIP {BSAMs} because s is not an ACIP consonant.">BSAMs</span>་<line/>
ཀྱང༑ ༑ཡོན་ཏན་རྒྱ་མཚོའི་ཕ་མཐའ་རྟོགས་མི་འགྱུར། །ས་ཆེན་འདི་འདྲའི་རི་བྲག་ཇི་སྙེད་པ། །རྡུལ་ཕྲན་བཞིན་དུ་གསེས་ཀྱང་བརྩིར་རུང་ཞིང༌། །རྒྱ་མཚོའི་ཆབ་ནི་སྤུ་རྩེས་གཞལ་<line/>
རུང་ཡང༌། །སངས་རྒྱས་ཡོན་ཏན་བགྲང་བར་རྔོ་མི་ཐོགས། །སེམས་ཅན་ཐམས་ཅད་ལྷན་ཅིག་འདུས་ནས་ནི། །བཅོམ་ལྡན་གྲགས་པའི་ཆོས་ནི་ཐམས་ཅད་དང༌། །མཚན་བཟང་<line/>
</page>
<page index="89" id="45B">རྣམ་དག་དཀོན་མཆོག་བསྔགས་བརྗོད་ཀྱང༌། །དེ་ཡི་ཕ་མཐའ་དཔག་པར་ཡོང་མི་འགྱུར། །བདག་གིས་དགེ་བའི་ལས་མང་ཅི་མཆིས་པས། །མྱུར་དུ་བླ་ན་མ་མཆིས་གཙོ་གྲུབ་ནས། །ཡང་<line/>
དག་ཆོས་བཤད་སྐྱེ་དགུ་ཕན་བཏགས་ཏེ། །ཐམས་ཅད་སྡུག་བསྔལ་མང་ལས་ཐར་བགྱིད་ཤོག །བདུད་ཀྱི་དམག་ཚོགས་སྟོབས་ཆེན་རབ་བཏུལ་ནས། །བླ་མེད་དམ་ཆོས་འཁོར་ལོ་<line/>
བསྐོར་བར་ཤོག །བསྐལ་པ་གྲངས་མེད་བསམ་མི་ཁྱབ་གནས་ནས། །བདུད་རྩིའི་རོ་ཡིས་སེམས་ཅན་ཚིམ་བགྱིད་ཤོག །འདས་པའི་རྒྱལ་བ་རྣམས་ནི་ཇི་ལྟ་བཞིན། །ཕ་རོལ་ཕྱིན་དྲུག་<line/>
ཡོངས་སུ་རྫོགས་བགྱིད་ཤོག །འདོད་ཆགས་ཞེ་སྡང་གཏི་མུག་ཞི་གྱུར་ནས། །ཉོན་མོངས་བཏུལ་ཏེ་སྡུག་བསྔལ་བསལ་བར་ཤོག །བདག་གིས་རྟག་ཏུ་ཚེ་རབས་དྲན་གྱུར་ནས། །འདས་<line/>
པའི་སྐྱེ་བ་བརྒྱ་སྟོང་དྲན་པ་དང༌། །རྟག་པར་ཐུབ་པའི་གཙོ་ནི་དྲན་གྱུར་ཏེ། །སངས་རྒྱས་ཟབ་མོའི་ཆོས་ནི་ཐོས་པར་ཤོག །བདག་གིས་དགེ་བའི་ལས་ནི་འདི་རྣམས་ཀྱིས། །རྒྱལ་བ་ཚད་<line/>
མེད་དག་ལ་བསྙེན་བཀུར་ནས། །མི་དགེ་བ་ཡི་རྒྱུ་ཀུན་ཡོངས་སྤངས་ཏེ། །ཡང་དག་དམ་ཆོས་རྟག་ཏུ་སྒྲུབ་པར་ཤོག །འཇིག་རྟེན་ཐམས་ཅད་སེམས་ཅན་ཇི་སྙེད་པ། །སྡུག་བསྔལ་<line/>
སྤངས་ནས་བདེ་བ་ཐོབ་པར་ཤོག །དབང་པོ་མ་ཚང་ཇི་སྙེད་མཆིས་པ་དག །དེ་དག་ལུས་ཀྱི་མཚན་རྣམས་ཡོངས་རྫོགས་ཤོག །སེམས་ཅན་གང་ཞིག་ནད་ཀྱི་སྡུག་བསྔལ་གྱིས། །ལུས་ནི་<line/>
</page>
<page index="90" id="46A">༄༅། །ཉམ་ཆུང་སྐྱབས་བགྱིད་མ་མཆིས་པ། །ཐམས་ཅད་ནད་ཀྱི་སྡུག་བསྔལ་རབ་ཞི་ནས། །དབང་པོ་ཁ་དོག་མཐུ་ནི་རྒྱས་པར་ཤོག །གང་གིས་རྒྱལ་ཆོས་འགལ་<line/>
བགྱིས་བསད་ལ་ཐུག །སྡུག་བསྔལ་མང་གཙེས་མྱ་ངན་རབ་སྐྱེས་ནས། །དེ་ཡི་སྡུག་བསྔལ་མི་བཟད་མྱོང་བའི་ཚེ། །མགོན་སྐྱབས་དག་ནི་བགྱིད་པ་མ་མཆིས་དང༌། །གང་དག་གཞུ་<line/>
བརྡེག་མཚོན་ཆས་བཅིངས་པ་དང༌། །གནོད་བྱེད་ཡོ་བྱད་སྣ་ཚོགས་ལུས་ཉོན་མོངས། །མྱ་ངན་བརྒྱ་སྟོང་ཚད་མེད་མྱོང་བ་ན། །ལུས་སེམས་རབ་གཟིར་བདེ་བ་ཅུང་ཟད་མེད། །དེ་དག་<line/>
ཐམས་ཅད་བཅིངས་ཤིང་བརྡེགས་པ་དང༌། །སྡུག་བསྔལ་ཉོན་མོངས་དག་ལས་ཐར་བར་ཤོག །བསད་ལ་ཐུག་པ་དག་ནི་སྲོག་ཐོབ་ནས། །སྡུག་བསྔལ་མང་པོ་ཐམས་ཅད་གཏན་<line/>
ཟད་ཤོག །སེམས་ཅན་གང་ཞིག་བཀྲེས་སྐོམ་གདུངས་གྱུར་པ། །རོ་མཆོག་དམ་པ་སྣ་ཚོགས་ཐོབ་པར་ཤོག །ལོང་བས་གཟུགས་མཐོང་འོན་པས་ཐོས་པ་དང༌། །ཐང་པོས་འགྲོ་<line/>
ནུས་ལྐུགས་པས་སྨྲ་ནུས་ཤོག །དབུལ་ཕོངས་སེམས་ཅན་རིན་ཆེན་གཏེར་ཐོབ་ནས། །བང་མཛོད་རབ་རྒྱས་རྒུད་པ་མ་མཆིས་ཏེ། །ཐམས་ཅད་བདེ་མཆོག་དམ་པར་བརྙེད་ནས།།<line/>
སེམས་ཅན་སྡུག་བསྔལ་མྱོང་བ་མ་མཆིས་ཤོག །ལྷ་མི་ཐམས་ཅད་མཐོང་བར་མོས་པ་ཡི། །བྱད་བཞིན་དམ་པ་རབ་མཛེས་ཐོབ་གྱུར་ནས། །བདེ་བ་ཚད་མེད་མངོན་སུམ་མྱོང་གྱུར་<line/>
</page>
<page index="91" id="46B">ཏེ༑ ༑ལོངས་སྤྱོད་འབྱོར་རྒྱས་བསོད་ནམས་ལྡན་པར་ཤོག །སེམས་ཅན་དེ་དག་རོལ་མོ་བསམས་པ་བཞིན། །སྒྲ་མཆོག་མང་པོ་མངོན་དུ་འབྱུང་བར་ཤོག །ཆུ་འདོད་གསེར་གྱི་མེ་ཏོག་<line/>
སྟེང་འཕྱོ་བ། །རབ་བསིལ་རྫིང་བུ་མངོན་དུ་སྣང་བར་ཤོག །སེམས་ཅན་དེ་དག་ཇི་ལྟར་བསམས་པ་བཞིན། །བཟའ་བཏུང་གོས་དང་ཁྲི་དང་སྟན་རྣམས་དང༌། །གསེར་དངུལ་དང་ནི་རིན་<line/>
ཆེན་བཻ་ཌཱུཪྻ། །རྒྱན་ཕྲེང་ཐམས་ཅད་ཕུན་སུམ་ཚོགས་པར་ཤོག །སེམས་ཅན་མི་སྙན་ཐོས་པར་མི་འགྱུར་ཞིང༌། །ཕན་ཚུན་མི་མཐུན་མཐོང་བར་མ་གྱུར་ཅིག །ལུས་ཀྱི་བྱད་བཞིན་ཐམས་ཅད་<line/>
རབ་མཛེས་ཤིང༌། །སོ་སོར་བྱམས་པའི་སེམས་ཀྱིས་རྩེ་བགྱིད་ཤོག །འཇིག་རྟེན་བདེ་བའི་ཡོ་བྱད་ལོངས་སྤྱོད་རྣམས། །ཡིད་ལ་བསམས་ཚེ་ཐམས་ཅད་འབྱོར་པར་ཤོག །ནོར་རྣམས་རྙེད་པ་<line/>
ཕོངས་པ་མ་མཆིས་པར། །བགོ་བཤར་བགྱིས་ཏེ་སེམས་ཅན་གཏོང་བར་ཤོག །བདུག་སྤོས་ཕྱེ་མ་དང་ནི་བྱུག་སྤོས་དང༌། །མེ་ཏོག་སྣ་ཚེགས་ཁ་དོག་གཅིག་མིན་པ། །ཉིན་རེ་དུས་གསུམ་<line/>
ཤིང་ལས་ལྷུང་གྱུར་ནས། །ཡིད་བཞིན་ལོངས་སྤྱོད་དགའ་བ་སྐྱེ་བར་ཤོག །སེམས་ཅན་ཐམས་ཅད་ཕྱོགས་བཅུའི་རྒྱལ་གཙོ་དང༌། །ཐེག་གསུམ་རྣམ་དག་གྱ་ནོམ་ཆོས་ཀྱི་སྒོ། །བྱང་<line/>
ཆུབ་སེམས་དཔའ་དང་ནི་རང་རྒྱལ་དང༌། །ཉན་ཐོས་དགེ་འདུན་མཆོད་པ་བགྱིད་པར་ཤོག །རྟག་ཏུ་མ་རབས་དག་ཏུ་མི་སྐྱེ་ཞིང༌། །མི་ཁོམ་བརྒྱད་པོ་དག་ཏུ་མི་ལྟུང་དང༌། །དལ་འབྱོར་མི་<line/>
</page>
<page index="92" id="47A">༄༅། །ཡི་གཙོ་བོར་སྐྱེས་གྱུར་ཏེ། །ཕྱོགས་བཅུའི་སངས་རྒྱས་རིམ་གྲོ་བགྱིད་པར་ཤོག །རྟག་པར་ཕྱུག་པོ་དག་གི་ཁྱིམ་སྐྱེས་ཏེ། །ནོར་དང་རིན་ཆེན་བང་མཛོད་<line/>
རྒྱས་པ་དང༌། །བྱད་བཞིན་གྲགས་པ་དཔེ་ཟླ་མ་མཆིས་ཏེ། །ཚེ་རིང་བསྐལ་པ་གྲངས་མེད་གནས་པར་ཤོག །བུད་མེད་ཐམས་ཅད་ཀུན་ནི་ཕོར་གྱུར་ནས། །དཔའ་ཞིང་སེམས་<line/>
རྣོ་བློ་གྲོས་ཤིན་ཏུ་ཆེ། །ཐམས་ཅད་བྱང་ཆུབ་སེམས་དཔའི་ལམ་སྤྱད་ནས། །ཕ་རོལ་ཕྱིན་དྲུག་སྒྲུབ་ལ་བརྩོན་པར་ཤོག །རྟག་པར་ཕྱོགས་བཅུའི་སངས་རྒྱས་ཚད་མེད་སྙེད། །རིན་<line/>
ཆེན་ཤིང་རྒྱལ་དྲུང་དུ་གཤེགས་ནས་ནི། །བཻ་ཌཱུཪྻ་ཡི་གདན་ལ་རབ་བཞུགས་ཏེ། །ཆོས་ཀྱི་འཁོར་ལོ་བསྐོར་བ་མཐོང་བར་ཤོག །གལ་ཏེ་འདས་པ་དང་ནི་ད་ལྟར་ཆེ། །སྲིད་གསུམ་<line/>
འཁོར་ནས་ལས་རྣམས་བགྱིས་བས་ན། །ཡིད་དུ་མི་མཆི་ངན་འགྲོ་ཐོབ་གྱུར་པ། །ཐམས་ཅད་མ་ལུས་གཏན་དུ་བྱང་བར་ཤོག །སེམས་ཅན་ཐམས་ཅད་སྲིད་པའི་རྒྱ་མཚོར་ནི། །འཁོར་<line/>
བའི་ཞགས་པས་དམ་དུ་བཅིངས་པ་ནི། །ཤེས་རབ་རལ་གྲི་དག་གིས་བཅད་སྩལ་ཏེ། །སྡུག་བསྔལ་སྤངས་ནས་བྱང་ཆུབ་མྱུར་ཐོབ་ཤོག །སེམས་ཅན་གང་གིས་འཛམ་གླིང་འདི་དག་<line/>
དང༑ ༑ཡང་ན་འཇིག་རྟེན་གཞན་དག་ཏུ་ཡང་རུང༌། །བསོད་ནམས་རྒྱུན་མཆོག་སྣ་ཚོགས་ཅི་བསྒྲུབས་པ། །དེ་དག་ཐམས་ཅད་ཀུན་ལ་ཡི་རང་ངོ༌། །བསོད་ནམས་དངོས་པོ་དག་<line/>
</page>
<page index="93" id="47B">ལ་ཡི་རང་ནས། །ལུས་དང་ངག་ཡིད་དགེ་བ་མང་བགྱིས་དེས། །ལས་མཆོག་དམ་པ་འདི་དག་རྟག་འཕེལ་ནས། །བླ་མེད་བྱང་ཆུབ་ཆེན་པོ་མྱུར་ཐོབ་སྨོན། །ཕྱག་བགྱིས་སངས་རྒྱས་ཡོན་ཏན་<line/>
བསྔགས་པ་དང༌། །བསམ་པ་དྭང་ཞིང་རྙོག་པ་མ་མཆིས་པས། །བསྔོ་ཞིང་སྨོན་ལམ་བཏབ་པའི་བསོད་ནམས་དེས། །བསྐལ་པ་དྲུག་ཅུའི་ངན་འགྲོ་འདས་པར་སྨོན། །རིགས་ཀྱི་བུ་འམ་<line/>
རིགས་ཀྱི་བུ་མོ་དང༌། །བྲམ་ཟེ་ལ་སོགས་རིགས་མཆོག་དམ་པ་རྣམས། །ཐལ་སྦྱར་རྩེ་གཅིག་སངས་རྒྱས་བསྔགས་བརྗོད་ན། །སྐྱེ་བ་རྟག་པར་ཀུན་ཏུ་ཚེ་རབས་དྲན། །དབང་པོ་ཚང་ཞིང་<line/>
ལུས་ནི་ཡོངས་རྫོགས་ཏེ། །ཡོན་ཏན་དམ་པ་ཐམས་ཅད་ཕུན་ཚོགས་འགྱུར། །མ་འོངས་པ་མི་སྐྱེ་བ་ཐམས་ཅད་དུ། །རྟག་པར་ལྷ་མི་རྣམས་ཀྱིས་བལྟ་བར་ཤོག །སངས་རྒྱས་གཅིག་དང་<line/>
སངས་རྒྱས་བཅུ་དག་ལས། །དགེ་བའི་རྩ་བ་བསྒྲུབས་ནས་ཐོས་པ་མིན། །སངས་རྒྱས་བརྒྱ་སྟོང་དགེ་རྩ་བསྐྱེད་པས་ན། །འགྱོད་ཚངས་ཆོས་འདི་ཐོས་པར་གྱུར་པ་ཡིན། །དེ་ནས་བཅོམ་ལྡན་<line/>
འདས་ཀྱིས་དེ་སྐད་ཅེས་གསོལ་པ་གསན་པ་དང༌། བྱང་ཆུབ་སེམས་དཔའ་མཛེས་པའི་ཏོག་ལ་ལེགས་སོ། །ལེགས་སོ་ཞེས་བསྔགས་པ་བརྗོད་ནས། རིགས་ཀྱི་བུ། ཁྱོད་ཀྱིས་ཇི་ལྟར་<line/>
རྨི་ལམ་དུ་གསེར་གྱི་རྔ་པོ་ཆེ་ལས་བྱུང་བའི་སྒྲས་དེ་བཞིན་གཤེགས་པའི་ཡོན་ཏན་གྱི་བསྔགས་པ་བརྗོད་པ་དང༌། འགྱོད་ཚངས་བྱ་བའི་ཆོས་བསྟན་པ་གང་ལ་ལ་ཞིག་གིས་ཐོས་པར་<line/>
</page>
<page index="94" id="48A">༄༅། །གྱུར་ན་བསོད་ནམས་ཤིན་ཏུ་མང་པོ་ཐོབ་པར་འགྱུར་ཞིང་སེམས་ཅན་ལ་རྒྱ་ཆེར་ཕན་འདོགས་པ་དང༌། ཁ་ན་མ་ཐོ་བའི་སྒྲིབ་པ་ཡོངས་སུ་བྱང་བར་འགྱུར་རོ། །<line/>
ཁྱོད་ཀྱི་ལས་མཆོག་འདི་དག་ཐམས་ཅད་ནི་འདས་པའི་དུས་སུ་བསྔགས་པ་བརྗོད་ཅིང་སྨོན་ལམ་བཏབ་པའི་སྔོན་གྱི་བག་ཆགས་ཀྱི་རྒྱུ་རྐྱེན་དང༌། དེ་བཞིན་གཤེགས་པ་རྣམས་ཀྱིས་<line/>
བྱིན་གྱིས་བརླབས་པའི་མཐུས་རྒྱུ་རྐྱེན་འདི་དག་ཁྱོད་ལ་བསྟན་པ་ཡིན་པར་རིག་པར་བྱའོ། །དེའི་ཚེ་འཁོར་མང་པོ་རྣམས་དེ་སྐད་ཅེས་བཀའ་སྩལ་པ་ཐོས་ནས་ཐམས་ཅད་རབ་ཏུ་<line/>
དགའ་ཞིང་མངོན་པར་ཡིད་ཆེས་ནས་བཀའ་བཞིན་དུ་སྤྱོད་པར་གྱུར་ཏོ། །གསེར་འོད་དམ་པ་མཆོག་ཏུ་རྣམ་པར་རྒྱལ་བ་མདོ་སྡེའི་རྒྱལ་པོ་ལས། རྨི་ལམ་ན་འགྱོད་ཚངས་<line/>
བྱེད་པ་མཐོང་བའི་ལེའུ་སྟེ་བཞི་པའོ།། །།གསེར་འོད་དམ་པ་མཆོག་ཏུ་རྣམ་པར་རྒྱལ་བ་མདོ་སྡེའི་རྒྱལ་པོ། བམ་པོ་གསུམ་པ། དེ་ནས་བཅོམ་ལྡན་འདས་<line/>
ཡང་དག་པའི་རྣམ་པར་རྟོག་པ་ལ་བཞུགས་ཏེ་ཤིན་ཏུ་ཟབ་ཅིང་གྱ་ནོམ་པའི་ཏིང་ངེ་འཛིན་ལ་སྙོམས་པར་ཞུགས་པ་དང༌། སྐུའི་སྤུའི་བུ་གནས་ཁ་དོག་རྣམ་པ་སྣ་ཚོགས་<line/>
བརྒྱ་སྟོང་ཚད་མེད་པ་སྙེད་དང་ལྡན་པའི་འོད་ཟེར་ཕྱོགས་བཅུར་བཀྱེ་བས་ཕྱོགས་བཅུའི་གངྒཱའི་ཀླུང་གི་བྱེ་མ་སྙེད་དག་གི་ཚད་དང༌། དཔེར་བྱར་མེད་པའི་སངས་རྒྱས་ཀྱི་<line/>
</page>
<page index="95" id="48B">ཞིང་རྣམས་འོད་ཟེར་གྱིས་རབ་ཏུ་སྣང་བར་གྱུར་རོ། །སྙིགས་མ་ལྔའི་འཇིག་རྟེན་དུ་འོད་ཟེར་གྱིས་སྣང་བར་བྱས་པས་སེམས་ཅན་གང་དག་མི་དགེ་བ་བཅུའི་ལས་དང༌། <span class="conversion-problem" title="129: Cannot convert ACIP {MTSAMs} because s is not an ACIP consonant.">MTSAMs</span>་<line/>
མེད་པ་ལྔའི་ཁ་ན་མ་ཐོ་བ་དང༌། དཀོན་མཆོག་གསུམ་ལ་སྐུར་པ་བཏབ་པ་དང༌། བླ་མ་དང༌། ཉེ་བ་དག་ལ་སྲི་ཞུ་མ་བྱས་པ་དང༌། མཁན་པོ་དང༌། བྲམ་ཟེ་དག་ལ་བརྙས་ཤིང་ང་<line/>
རྒྱལ་བྱས་པས་སེམས་ཅན་དམྱལ་བ་དང༌། དུད་འགྲོའི་སྐྱེ་གནས་སུ་ལྟུང་བར་འགྱུར་བ་དེ་དག་སོ་སོ་ནས་འོད་ཟེར་གྱི་སྣང་བ་དེ་དག་མིའི་གནས་སུ་ཕྱིན་པར་གྱུར་པས་སེམས་ཅན་དེ་<line/>
དག་འོད་ཟེར་དེ་མཐོང་བ་དང༌། འོད་ཟེར་གྱི་མཐུས་ཐམས་ཅད་ཀྱིས་བདེ་བ་དང༌། ཤིན་ཏུ་སྡུག་ཅིང་མཛེས་པའི་གཟུགས་ཀྱི་མཚན་ཕུན་སུམ་ཚོགས་པ་དང༌། བསོད་ནམས་དང༌།<line/>
ཡེ་ཤེས་ཀྱིས་བརྒྱན་ནས་སངས་རྒྱས་རྣམས་མཐོང་བར་གྱུར་ཏོ། །དེའི་ཚེ་བརྒྱ་བྱིན་དང༌། ལྷའི་འཁོར་ཐམས་ཅད་དང༌། གང་གཱའི་ལྷ་མོ་དང༌། འཁོར་མང་པོ་རྣམས་འོད་ཟེར་རྨད་དུ་བྱུང་<line/>
བ་མཐོང་བ་དང༌། ཐམས་ཅད་བཅོམ་ལྡན་འདས་ཀྱི་སྤྱན་སྔར་ལྷགས་ཏེ་གཡས་ཕྱོགས་སུ་ལན་གསུམ་བསྐོར་བ་བྱས་ནས་ཕྱོགས་གཅིག་ཏུ་འཁོད་དོ། །དེ་ནས་བརྒྱ་བྱིན་ལྷའི་དབང་པོ་<line/>
བཅོམ་ལྡན་འདས་ཀྱིས་བྱིན་གྱིས་བརླབས་ཀྱི་མཐུས་སྟན་ལས་ལངས་ཏེ་བླ་གོས་ཕྲག་པ་གཅིག་ཏུ་གཟར་ནས་པུས་མོ་གཡས་པའི་ལྷ་ང་ས་ལ་བཙུགས་ཏེ་བཅོམ་ལྡན་འདས་ག་ལ་<line/>
</page>
<page index="96" id="49A">༄༅། །བདེ་ལོགས་སུ་ཐལ་མོ་སྦྱར་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། རིགས་ཀྱི་བུ་འམ། རིགས་ཀྱི་བུ་མོ་གང་ལ་ལ་<line/>
ཞིག་གིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་གཉེར་ཞིང་ཐེག་པ་ཆེན་པོ་མངོན་པར་བསྒྲུབས་པས་ཇི་ལྟར་ཕྱིན་ཅི་ལོག་ཏུ་སེམས་ཅན་ཐམས་ཅད་ཡོངས་སུ་<line/>
གཟུང་བར་བགྱི་བ་ལགས། སྔོན་མངོན་པར་འདུས་བགྱིས་པའི་ལས་ཀྱི་སྒྲིབ་པའི་ཁ་ན་མ་ཐོ་བ་ཇི་ལྟར་བཤགས་ན་ཡོངས་སུ་འབྱང་བར་འགྱུར་ལགས། བཅོམ་ལྡན་འདས་ཀྱིས་<line/>
བརྒྱ་བྱིན་ལྷའི་དབང་པོ་ལ་བཀའ་སྩལ་པ། རིགས་ཀྱི་བུ། དེང་ཁྱོད་ཀྱིས་ཚད་མེད་དཔག་ཏུ་མེད་པའི་སེམས་ཅན་རྣམས་རྣལ་འབྱོར་བསྒོམས་ནས་རྣམ་པར་དག་པའི་རྣམ་པར་<line/>
གྲོལ་བའི་བདེ་བ་ཐོབ་པར་བྱ་བ་དང༌། འཇིག་རྟེན་ཐམས་ཅད་ལ་སྙིང་བརྩེ་ཞིང་ཕན་པར་འདོད་པ་ལེགས་སོ། །ལེགས་སོ། །སེམས་ཅན་གང་ལ་ལ་ཞིག་ལས་ཀྱི་སྒྲིབ་པའི་དབང་གིས་<line/>
སྡིག་པ་རྣམ་མངོན་པར་འདུས་བྱས་པ་གང་ཡིན་པ་དེས་ནན་ཏན་བརྩོན་འགྲུས་བསྐྱེད་དེ་ཉིན་མཚན་དུས་དྲུག་ཏུ་བླ་གོས་ཕྲག་པ་གཅིག་ཏུ་གཟར་ཏེ་བུས་མོ་གཡས་པའི་ལྷ་ང་ས་ལ་<line/>
བཙུགས་ནས་གུས་པས་ཐལ་མོ་སྦྱར་ཏེ་སེམས་རྩ་གཅིག་ཏུ་དྲན་པ་ཉེ་བར་བསྡུས་ནས་དག་གི་སྒོ་ནས་བདག་ཉིད་ཀྱིས། འདི་སྐད་དུ། ཕྱོགས་བཅུ་ན་ད་ལྟར་བཞུགས་པའི་སངས་<line/>
</page>
<page index="97" id="49B">རྒྱས་བཅོམ་ལྡན་འདས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་བརྙེས་ནས་དམ་པའི་ཆོས་ཀྱི་འཁོར་ལོ་ཡོངས་སུ་བསྐོར་བ། ཆོས་ཀྱི་འཁོར་ལོ་འཛིན་ཅིང་གསལ་བར་མཛད་པ།<line/>
ཆོས་ཀྱི་ཆར་ཆེན་པོ་ཕབ་པ། ཆོས་ཀྱི་རྔ་ཆེན་པོ་བརྡུང་བ། ཆོས་ཀྱི་དུང་ཆེན་པོ་བུས་པ། ཆོས་ཀྱི་རྒྱལ་མཚན་ཆེན་པོ་བཙུགས་པ། ཆོས་ཀྱི་སྒྲོན་མ་ཆེན་པོ་འཛིན་པ། ཐམས་ཅད་སེམས་ཅན་<line/>
རྣམས་ལ་སྨན་ཅིང་བདེ་བར་མཛད་པའི་སླད་དུ་རྟག་པར་ཆོས་ཀྱི་སྦྱིན་པ་གཏོང་བ། སྐྱེ་དགུ་རྨོངས་པ་རྣམས་དྲངས་ནས་འབྲས་བུ་ཆེན་པོ་ཐོབ་པ་ལ་བཀོད་དེ་རྟག་ཏུ་བདེ་བ་མངོན་སུམ་དུ་<line/>
མཛད་པར་བཞེད་པ་དེ་ལྟ་བུའི་སངས་རྒྱས་བཅོམ་ལྡན་འདས་རྣམས་ལ་སྐྱབས་སུ་མཆི་སྟེ་མགོ་བོས་ཕྱག་འཚལ་ལོ། །སངས་རྒྱས་བཅོམ་ལྡན་འདས་གང་དག་ཡང་དག་པའི་ཤེས་<line/>
རབ་དང༌། ཡང་དག་པའི་སྤྱན་དང༌། ཡང་དག་པའི་མཁྱེན་པ་དང༌། ཡང་དག་པའི་མཉམ་པས་སེམས་ཅན་གྱི་དགེ་སྡིག་གི་ལས་མཁྱེན་ཅིང་གཟིགས་པ་ཐམས་ཅད་ལ་ལུས་དང༌། ངག་<line/>
དང༑ ཡིད་ཀྱིས་སེམས་རྩེ་གཅིག་ཏུ་སྤྱི་བོས་བཏུད་དེ་གུས་པར་ཕྱག་འཚལ་ལོ། །བདག་གིས་ཐོག་མ་མ་མཆིས་པའི་དུས་ནས་སྡིག་པའི་རྗེས་སུ་འབྲངས་ཏེ་སེམས་ཅན་རྣམས་དང་<line/>
ལྷན་ཅིག་ཏུ་ལས་ཀྱི་སྒྲིབ་པའི་ཁ་ན་མ་ཐོ་བ་བགྱིས་པ་དང༌། འདོད་ཆགས་དང༌། ཞེ་སྡང་དང༌། གཏི་མུག་གིས་ཀུན་ཏུ་དཀྲིས་ཤིང་བཅིངས་པས་སངས་རྒྱས་མ་འཚལ་བའི་དུས་དང༌།<line/>
</page>
<page index="98" id="50A">༄༅། །ཆོས་མ་འཚལ་བའི་དུས་དང༌། དགེ་འདུན་མ་འཚལ་བའི་དུས་དང༌། དགེ་སྡིག་མ་འཚལ་བའི་དབང་གིས་ལུས་དང༌། ངག་དང༌། ཡིད་ཀྱི་སྒོ་ནས་མཚམས་མ་<line/>
མཆིས་པ་ངན་སེམས་ཀྱིས་དེ་བཞིན་གཤེགས་པའི་སྐུ་ལ་མཚལ་ཕྱུང་བ་དང༌། ཡང་དག་པའི་ཆོས་ལ་སྐུར་པ་བཏབ་པ་དང༌། དགེ་འདུན་མཐུན་པའི་དབྱེན་བགྱིས་པ་དང༌། དགྲ་བཅོམ་<line/>
པ་བཀུམ་པ་དང༌། ཕ་མ་བཀུམ་པ་དང༌། ལུས་ཀྱི་རྣམ་པ་གསུམ་དང༌། ངག་གི་རྣམ་པ་བཞི་དང༌། ཡིད་ཀྱི་སྤྱོད་པ་རྣམ་པ་གསུམ་གྱི་དབང་གིས་མི་དགེ་བ་བཅུའི་ལས་བདག་ཉིད་ཀྱིས་<line/>
བགྱིས་པ་དང༌། གཞན་བགྱིད་དུ་སྩལ་བ་དང༌། གཞན་བགྱིད་པ་ལ་རྗེས་སུ་ཡི་རང་བ་དང༌། དགེ་བའི་གང་ཟག་རྣམས་ལ་ནན་གྱིས་སྐུར་པ་བཏབ་པ་དང༌། བྲེ་སྲང་གིས་བསླུས་པ་དང༌།<line/>
ཡང་དག་པ་མ་ལགས་པ་ལ་ཡང་དག་པར་གཟུང་བ་དང༌། མི་གཙང་བའི་བཟའ་བ་དང༌། བཏུང་བ་གཞན་དག་ལ་སྩལ་བ་དང༌། འགྲོ་བ་དྲུག་པོ་དེ་དག་ཏུ་མཆིས་པའི་ཕ་མ་ཇི་སྙེད་པ་དག་<line/>
ལ་ཕན་ཚུན་གནོད་པ་བགྱིས་པ་དང༌། མཆོད་རྟེན་གྱི་དཀོར་བརྐུས་པ་དང༌། ཕྱོགས་བཞིའི་དགེ་འདུན་གྱི་དཀོར་དང༌། མངོན་སུམ་གྱི་དགེ་འདུན་གྱི་དཀོར་རང་དབང་བགྱིས་ཏེ་ཡོངས་སུ་<line/>
སྤྱད་པ་དང༌། བཅོམ་ལྡན་འདས་ཀྱིས་གསུངས་པའི་ཆོས་དང༌། འདུལ་བ་ལ་བསླབ་པར་མ་མོས་པ་དང༌། མཁན་པོ་དང༌། བླ་མའི་གདམས་ངག་གི་རྗེས་སུ་མི་འབྲང་བ་དང༌། ཉན་<line/>
</page>
<page index="99" id="50B">ཐོས་དང༌། རང་སངས་རྒྱས་དང༌། ཐེག་པ་ཆེན་པོའི་སྤྱོད་པ་མངོན་པར་བསྒྲུབས་པ་དག་ལ་སྨད་པར་དགའ་བས་རྣལ་འབྱོར་སྒོམ་པའི་གང་ཟག་རྣམས་སེམས་ལ་འགྱོད་པ་སྐྱེད་པ་དང༌།<line/>
བདག་པས་ཁྱད་པར་དུ་འཕགས་པ་ཞིག་མཐོང་ན་ཕྲག་དོག་བསྐྱེད་པ་དང༌། ཆོས་ཀྱི་སྦྱིན་པ་དང༌། ཟང་ཟིང་གི་སྦྱིན་པ་དག་ལ་རྟག་པར་སེར་སྣ་དང༌། ཕངས་པའི་སེམས་བསྐྱེད་པ་དང༌། མ་རིག་<line/>
པས་བསྒྲིབས་ཤིང་ལོག་པར་ལྟ་བས་སེམས་རྨོངས་བར་གྱུར་པ་དང༌། དགེ་བའི་སྒྱུ་མ་བསྐྱེད་པས་སྡིག་པས་སྡིག་པ་འཕེལ་བར་གྱུར་པ་དང༌། དེ་བཞིན་གཤེགས་པ་རྣམས་ལ་སྨོད་<line/>
པའི་བསམ་པ་སྐྱེད་པ་དང༌། ཆོས་ལ་ཆོས་མ་ལགས་པར་བཤད་པ་དང༌། ཆོས་མ་ལགས་པ་ལ་ཆོས་སུ་བཤད་པ་ལ་སོགས་པ་འདི་ལྟ་བུའི་སྡིག་པ་མང་པོ་རྣམས་བཅོམ་ལྡན་འདས་<line/>
ཡང་དག་པའི་ཤེས་རབ་དང༌། ཡང་དག་པའི་སྤྱན་དང༌། ཡང་དག་པའི་མཁྱེན་པ་དང༌། ཡང་དག་པའི་མཉམ་པའི་མཉམ་པས་ཐམས་ཅད་མཁྱེན་ཅིང་ཐམས་ཅད་གཟིགས་པ་དག་<line/>
ལ་དེང་བདག་སྲོག་ཕྱོགས་ནས་བཅོམ་ལྡན་འདས་རྣམས་ཀྱི་སྤྱན་སྔར་མཐོལ་ཤིང་བཤགས་སོ། །ཐམས་ཅད་མངོན་དུ་ཕྱུང་ནས་འཆབ་ཅིང་སྦེད་པར་མི་བགྱིད་དོ། །སྔར་མ་<line/>
བགྱིས་པའི་ཁ་ན་མ་ཐོ་བ་རྣམས་སླན་ཆད་མི་བགྱིད་དོ། །སྔར་བགྱིས་པའི་ཁ་ན་མ་ཐོ་བ་རྣམས་དེང་ཐམས་ཅད་མཐོལ་ཞིང་བཤགས་སོ། །ངན་འགྲོའི་སེམས་ཅན་དམྱལ་བ་དང༌།<line/>
</page>
<page index="100" id="51A">༄༅། །དུད་འགྲོའི་སྐྱེ་གནས་དང༌། ཡི་དྭགས་ཀྱི་འགྲོ་བ་དང༌། ལྷ་མ་ཡིན་གྱི་འཁོར་དང༌། མི་ཁོམ་པ་བརྒྱད་པོ་དག་ཏུ་ལྟུང་བར་འགྱུར་བའི་ལས་ཀྱི་སྒྲིབ་པ་ཅི་<line/>
མཆིས་པ་དང༌། བདག་གིས་ཚེ་འདི་ལ་བགྱིས་པའི་ལས་ཀྱི་སྒྲིབ་པ་ཐམས་ཅད་ཞུ་བྱང་ནས་སྡིག་པའི་རྣམ་པར་སྨིན་པ་ཅི་མཆིས་པ་མ་འོངས་པ་ན་མི་མྱོང་བ་སྨོན་ཏོ། །ཇི་ལྟར་<line/>
འདས་པའི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་སྤྱོད་པ་སྤྱད་པ་ན་ལས་ཀྱི་སྒྲིབ་པ་ཅི་མཆིས་པ་ཐམས་ཅད་མཐོལ་ཞིང་བཤགས་པ་དེ་བཞིན་དུ་བདག་གིས་<line/>
ལས་ཀྱི་སྒྲིབ་པ་ཅི་མཆིས་པའང་མཐོལ་ཞིང་བཤགས་སོ། །ཐམས་ཅད་མངོན་དུ་ཕྱུང་སྟེ་འཆབ་ཅིང་སྦེད་པར་མི་བགྱིད་དོ། །སྔར་བགྱིས་པའི་སྡིག་པ་རྣམས་ཞུ་བྱང་བར་<line/>
སྨོན་ཏོ། །མ་འོངས་པའི་སྡིག་པ་རྣམས་ཀྱང་བགྱིད་པའི་ཐུགས་མི་ཐུབ་བོ། །མ་འོངས་པའི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་བྱང་ཆུབ་ཀྱི་སྤྱད་པ་སྤྱོད་པ་<line/>
ན༑ ལས་ཀྱི་སྒྲིབ་པ་ཅི་མཆིས་པ་མ་ལུས་པར་མཐོལ་ཞིང་བཤགས་པ་དེ་བཞིན་དུ་བདག་གི་ལས་ཀྱི་སྒྲིབ་པའང་དེང་མཐོལ་ཞིང་བཤགས་སོ། །ཐམས་ཅད་མངོན་དུ་<line/>
ཕྱུང་ནས་འཆབ་ཅིང་སྦེད་པར་མི་བགྱིད་དོ། །སྔར་བགྱིས་པའི་སྡིག་པ་རྣམས་ཞུ་བྱང་བར་སྨོན་ཏོ། །མ་འོངས་པའི་སྡིག་པ་རྣམས་ཀྱང་བགྱི་བའི་ཐུགས་མི་ཐུབ་བོ། །ད་ལྟར་<line/>
</page>
<page index="101" id="51B">ཕྱོགས་བཅུའི་འཇིག་རྟེན་ན་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱིས་བྱང་ཆུབ་ཀྱི་སྤྱོད་པ་སྤྱད་པ་དག་ལས་ཀྱི་སྒྲིབ་པ་ཅི་མཆིས་པ་མཐོལ་ཞིང་འཆགས་པ་དེ་<line/>
བཞིན་དུ་བདག་གིས་ལས་ཀྱི་སྒྲིབ་པའང་མཐོལ་ཞིང་བཤགས་སོ། །ཐམས་ཅད་མངོན་དུ་ཕྱུང་ནས་འཆབ་ཅིང་སྦེད་པར་མི་བགྱིད་དོ། །སྔར་བགྱིས་པའི་སྡིག་པ་རྣམས་ཞུ་<line/>
བྱང་བར་སྨོན་ཏོ། །མ་འོངས་པའི་སྡིག་པ་རྣམས་ཀྱང་བགྱིད་པའི་ཐུགས་མི་ཐུབ་བོ་ཞེས་བརྗོད་པར་བྱའོ། །རིགས་ཀྱི་བུ། རྒྱུ་དང༌། རྐྱེན་དེའི་ཕྱིར་གང་གིས་སྡིག་པ་བྱས་པ་ཞིག་<line/>
ཡོད་ན་སྐད་ཅིག་ཙམ་དུའང་འཆབ་ཅིང་སྦར་མི་རུང་ན་ཉིན་གཅིག་གམ། མཚན་གཅིག་ནས་དུས་རིང་པོའི་བར་ལྟ་སྨོས་ཀྱང་ཅི་དགོས། གང་ལ་ལ་ཞིག་གིས་སྡིག་པ་བྱས་<line/>
ནས་རྣམ་པར་དག་པ་ཡོངས་སུ་ཚོལ་བར་འདོད་ཅིང་སེམས་ལ་ངོ་ཚ་བ་དང་བཅས་པས་མ་འོངས་པ་ན་གདོན་མི་ཟ་བར་སྡིག་པའི་རྣམ་པར་སྨིན་པ་ཡོད་དོ་ཞེས་མངོན་པར་ཡིད་ཆེས་<line/>
ནས་འཇིགས་ཤིང་སྐྲག་པ་ཆེན་པོ་སྐྱེས་པ་དེས་འདི་ལྟར་བཤགས་པར་བྱའོ། །འདི་ལྟ་སྟེ། དཔེར་ན། མི་ལ་ལ་ཞིག་མེས་མགོ་ཐོད་བསྲེགས་སམ། གོས་བསྲེགས་པར་གྱུར་ན་<line/>
མྱུར་བ་ཁོ་ནར་མེ་གསོད་པར་བྱེད་དེ། གལ་ཏེ་ཞི་བར་མ་གྱུར་ན་སེམས་ཀྱིས་བདེ་བ་ཐོབ་པར་མི་འགྱུར་རོ། །གང་གིས་སྡིག་པ་བྱས་ནའང་དེ་བཞིན་དུ་མཐོལ་ཞིང་བཤགས་ནས་<line/>
</page>
<page index="102" id="52A">༄༅། །མྱུར་བ་ཁོ་ནར་ཡོངས་སུ་སྦྱང་བར་བྱའོ། །གང་ལ་ལ་ཞིག་ཕྱུག་པོའི་ཁྱིམ་དུ་སྐྱེས་ནས་ནོར་དང༌། རིན་པོ་ཆེ་མང་པོ་དང་ལྡན་པར་འདོད་པ་དང༌། གཞན་<line/>
ཡང་སེམས་བསྐྱེད་ནས་ཐེག་པ་ཆེན་པོ་བསྒོམ་པར་འདོད་ནའང་འགྱོད་ཚངས་བྱས་ནས་ལས་ཀྱི་སྒྲིབ་པ་ཡོངས་སུ་སྦྱང་བར་བྱའོ། །ཆོ་རིགས་བཙུན་པའི་བྲམ་ཟེ་དང༌། རྒྱལ་<line/>
རིགས་དང༌། འཁོར་ལོས་བསྒྱུར་བའི་རྒྱལ་པོ་རིན་པོ་ཆེ་སྣ་བདུན་དང་ལྡན་པའི་ཁྱིམ་དག་ཏུ་སྐྱེ་བར་འདོད་ནའང་འགྱོད་ཚངས་བྱས་ནས་ལས་ཀྱི་སྒྲིབ་པ་ཡོངས་སུ་བྱང་བར་བྱའོ། །རིགས་<line/>
ཀྱི་བུ། གལ་ཏེ་རྒྱལ་ཆེན་བཞིའི་རིས་ཀྱི་ལྷ་དང༌། སུམ་ཅུ་རྩ་གསུམ་པའི་ལྷ་དང༌། འཐབ་བྲལ་གྱི་ལྷ་དང༌། དགའ་ལྡན་གྱི་ལྷ་དང༌། འཕྲུལ་དགའི་ལྷ་དང༌། གཞན་འཕྲུལ་དབང་<line/>
བྱེད་ཀྱི་ལྷར་སྐྱེ་བར་འདོད་ནའང་འགྱོད་ཚངས་བྱས་ནས་ལས་ཀྱི་སྒྲིབ་པ་ཡོངས་སུ་སྦྱང་བར་བྱའོ། །གལ་ཏེ་ཚངས་རིས་དང༌། ཚངས་པའི་མདུན་ན་འདོན་དང༌། ཚངས་ཆེན་གྱི་ལྷ་<line/>
དང༑ འོད་ཆུང་དང༌། ཚད་མེད་འོད་དང༌། འོད་གསལ་གྱི་ལྷ་དང༌། དགེ་ཆུང་དང༌། ཚད་མེད་དགེ་དང༌། དགེ་རྒྱས་ཀྱི་ལྷ་དང༌། སྤྲིན་མེད་དང༌། བསོད་ནམས་སྐྱེས་དང༌། འབྲས་བུ་ཆེ་<line/>
བ་དང༌། མི་ཆེ་བ་དང༌། མི་གདུང་བ་དང༌། གྱ་ནོམ་སྣང་དང༌། ཤིན་ཏུ་མཐོང་དང༌། འོག་མིན་གྱི་ལྷར་སྐྱེ་བར་འདོད་ནའང་འགྱོད་ཚངས་བྱས་ནས་ལས་ཀྱི་སྒྲིབ་པ་ཡོངས་སུ་སྦྱང་བར་<line/>
</page>
<page index="103" id="52B">བྱའོ༑ ༑གལ་ཏེ་རྒྱུན་དུ་ཞུགས་པའི་འབྲས་བུ་དང༌། ལན་གཅིག་ཕྱིར་འོང་བའི་འབྲས་བུ་དང༌། ཕྱིར་མི་འོང་བའི་འབྲས་བུ་དང༌། དགྲ་བཅོམ་པའི་འབྲས་བུ་ཡོངས་སུ་གཉེར་བར་འདོད་ནའང་<line/>
འགྱོད་ཚངས་བྱས་ནས་ལས་ཀྱི་སྒྲིབ་པ་ཡོངས་སུ་སྦྱང་བར་བྱའོ། །གལ་ཏེ་རིག་པ་གསུམ་དང༌། མངོན་པར་ཤེས་པ་དྲུག་དང༌། ཉན་ཐོས་དང༌། རང་སངས་རྒྱས་ཀྱི་རང་དབང་ཐོབ་པའི་བྱང་<line/>
ཆུབ་ཡོངས་སུ་གཉེར་བ་དང༌། མཐར་ཐུག་པའི་སར་ཕྱིན་ནས་ཐམས་ཅད་མཁྱེན་པའི་ཡེ་ཤེས་དང༌། ཡོངས་སུ་དག་པའི་ཡེ་ཤེས་དང༌། བསམ་གྱིས་མི་ཁྱབ་པའི་ཡེ་ཤེས་དང༌། མི་<line/>
གཡོ་བའི་ཡེ་ཤེས་དང༌། ཡང་དག་པར་རྫོགས་པའི་བྱང་ཆུབ་ཐམས་ཅད་མཁྱེན་པ་ཡོངས་སུ་གཉེར་བར་འདོད་ནའང་འགྱོད་ཚངས་བྱས་ནས་ལས་ཀྱི་སྒྲིབ་པ་ཡོངས་སུ་སྦྱང་བར་བྱའོ། །<line/>
དེ་ཅིའི་ཕྱིར་ཞེ་ན། རིགས་ཀྱི་བུ། ཆོས་ཐམས་ཅད་ནི་རྒྱུ་དང༌། རྐྱེན་ལས་སྐྱེ་བས་དེ་བཞིན་གཤེགས་པས་ཀྱང་ཐ་དད་པའི་མཚན་ཉིད་འགག་པར་འགྱུར་རོ་ཞེས་གསུངས་ཏེ། རྒྱུ་དང༌། རྐྱེན་ཐ་<line/>
དད་པའི་ཕྱིར་འདི་ལྟར་འདས་པའི་ཆོས་རྣམས་འགག་ཅིང་ཟད་པར་འགྱུར་བས་ལས་ཀྱི་སྒྲིབ་པ་ཇི་སྙེད་པ་མ་ལུས་པར་འགྱུར་བའང་འདུ་བྱེད་ཀྱི་ཆོས་རྣམས་མངོན་དུ་མ་སྐྱེས་པ་གང་ཡིན་པ་<line/>
དེ་དག་དེང་གདོད་སྐྱེ་བར་འགྱུར་བསམ་འོངས་པའི་ལས་ཀྱི་སྒྲིབ་པའང་ལྡང་བར་མི་འགྱུར་རོ། །དེ་ཅིའི་ཕྱིར་ཞེ་ན། རིགས་ཀྱི་བུ། ཆོས་ཐམས་ཅད་སྟོང་ཞིང་དེ་བཞིན་གཤེགས་པས་ཀྱང་<line/>
</page>
<page index="104" id="53A">༄༅། །བདག་དང༌། གང་ཟག་དང༌། སེམས་ཅན་དང༌། སྲོག་མེད་པ་དང༌། སྐྱེ་བ་མེད་པ་དང༌། འགག་པ་མེད་པ་དང༌། འདུ་བྱེད་ཀྱི་ཆོས་ཀྱང་མེད་དོ་ཞེས་གསུངས་པས་སོ། །<line/>
རིགས་ཀྱི་བུ། ཆོས་ཐམས་ཅད་ངོ་བོ་ཉིད་ཀྱི་གཞི་ལ་བརྟེན་པས་བརྗོད་དུའང་མེད་དོ། །དེ་ཅིའི་ཕྱིར་ཞེ་ན། མཚན་མ་ཐམས་ཅད་ལས་ཡང་དག་པར་འདས་པའི་ཕྱིར་རོ། །རིགས་ཀྱི་<line/>
བུའམ། རིགས་ཀྱི་བུ་མོ་གང་ལ་ལ་ཞིག་འདི་ལྟར་ཡང་དག་པའི་དོན་ཤིན་ཏུ་གྱ་ནོམ་པ་ལ་ཞུགས་ནས་མངོན་པར་ཡིད་ཆེས་པས་གུས་པའི་སེམས་སྐྱེས་པར་གྱུར་པར་གང་ཡིན་པ་དེ་<line/>
ནི་སེམས་ཅན་མེད་ཅིང་ངོ་བོ་ཉིད་ཀྱི་གཞི་ཡོད་པ་ཞེས་བྱ་སྟེ་དོན་དེའི་ཕྱིར་འགྱོད་ཚངས་ཀྱིས་ལས་ཀྱི་སྒྲིབ་པ་ཡོངས་སུ་སྦྱང་བར་བྱའོ་ཞེས་བསྟན་པ་ཡིན་ནོ། །རིགས་ཀྱི་བུ། གང་གིས་<line/>
ཆོས་རྣམ་པ་བཞི་དང་ལྡན་པར་གྱུར་ན་ལས་ཀྱི་སྒྲིབ་པ་ཡོངས་སུ་བསལ་ནས་གཏན་དུ་ཡོངས་སུ་བྱང་བར་འགྱུར་རོ། །བཞི་གང་ཞེ་ན། ལོག་པའི་བསམ་པ་མི་སྐྱེ་ཞིང་ཡང་<line/>
དག་པའི་དྲན་པ་ཕུན་སུམ་ཚོགས་པར་གྱུར་པ་དང༌། ཤིན་ཏུ་ཟབ་པའི་དོན་དག་ལ་སྐུར་པ་མི་འདེབས་པ་དང༌། སྤྱོད་པ་དང་པོ་པའི་བྱང་ཆུབ་སེམས་དཔའ་དག་ཐམས་ཅད་<line/>
མཁྱེན་པ་ཡིན་ནོ་སྙམ་པའི་བསམ་པ་བསྐྱེད་པ་དང༌། སེམས་ཅན་རྣམས་ལ་བྱམས་པ་ཚད་མེད་པ་བསྐྱེད་པ་སྟེ་འདི་དག་ནི་རྣམ་པ་བཞི་ཞེས་བྱའོ། །དེ་ནས་བཅོམ་ལྡན་འདས་<line/>
</page>
<page index="105" id="53B">ཀྱིས་ཚིགས་སུ་བཅད་དེ་བཀའ་སྩལ་པ། རྩེ་གཅིག་སེམས་ཀྱིས་ཐེག་གསུམ་སྲུང༌། །ཟབ་མོའི་ཆོས་ལ་སྐུར་མི་འདེབས། །ཐམས་ཅད་མཁྱེན་པའི་འདུ་ཤེས་བསྐྱེད། །བྱམས་སེམས་<line/>
ལས་ཀྱི་སྒྲིབ་པ་སྦྱོང༌། །རིགས་ཀྱི་བུ། ཤིན་ཏུ་བསལ་བར་བཀའ་བའི་ལས་ཀྱི་སྒྲིབ་པ་ནི་རྣམ་པ་བཞི་ཡོད་དེ། བཞི་གང་ཞེ་ན། བྱང་ཆུབ་སེམས་དཔའི་སྔོམ་ལས་ཤིན་ཏུ་ལྕི་<line/>
བའི་ཁ་ན་མ་ཐོ་བ་བྱས་པ་དང༌། ཐེག་པ་ཆེན་པོའི་མདོ་སྡེ་ལ་སེམས་ཀྱི་སྐུར་པ་བཏབ་པ་དང༌། རང་གི་དགེ་བའི་རྩ་བ་འཕེལ་བར་མི་བྱེད་པ་དང༌། །སྲིད་པ་གསུམ་ལ་མངོན་པར་<line/>
ཞེན་ནས་ངེས་པར་འབྱུང་བའི་སེམས་མེད་པ་གང་ཡིན་པའོ། །གཞན་ཡང༌། ལས་ཀྱི་སྒྲིབ་པའི་གཉེན་པོར་འགྱུར་བ་རྣམ་པ་བཞི་ཡོད་དེ། བཞི་གང་ཞེ་ན། ཕྱོགས་བཅུའི་འཇིག་<line/>
རྟེན་ན་བཞུགས་པའི་དེ་བཞིན་གཤེགས་པ་ཐམས་ཅད་ལ་བསམ་པ་ཐག་པ་ནས་ཉེ་བར་བསྙེན་ནས་ཁ་ན་མ་ཐོབ་ཐམས་ཅད་བཤགས་པར་བྱེད་པ་དང༌། སེམས་ཅན་ཐམས་<line/>
ཅད་ཀྱི་ཆེད་དུ་དེ་བཞིན་གཤེགས་པ་རྣམས་ལ་དམ་པའི་ཆོས་ཟབ་མོ་བཤད་པར་གསོལ་བ་འདེབས་པ་དང༌། སེམས་ཅན་ཐམས་ཅད་ཀྱི་བསོད་ནམས་ཇི་སྙེད་པ་དག་ལ་རྗེས་<line/>
སུ་ཡི་རང་བ་དང༌། བསོད་ནམས་ཀྱི་དགེ་བའི་རྩ་བ་ཇི་སྙེད་པ་ཐམས་ཅད་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོ་བ་གང་ཡིན་པའོ། །དེ་ནས་བཅོམ་ལྡན་<line/>
</page>
<page index="106" id="54A">༄༅། །འདས་ལ་བརྒྱ་བྱིན་ལྷའི་དབང་པོས་འདི་སྐད་ཅེས་གསོལ་ཏོ། །བཅོམ་ལྡན་འདས། འཇིག་རྟེན་ན་སྐྱེས་པ་དང༌། བུད་མེད་ཇི་སྙེད་མཆིས་པ་དག་ལས་<line/>
ཐེག་པ་ཆེན་པོ་སྤྱོད་པ་སྤྱོད་རྔོ་ཐོགས་པའང་མཆིས། སྤྱོད་རྔོ་མི་ཐོགས་པའང་མཆིས་ན། ཇི་ལྟར་སེམས་ཅན་ཐམས་ཅད་ཀྱི་བསོད་ནམས་ཀྱི་དགེ་བའི་རྩ་བ་དག་ལ་རྗེས་སུ་ཡི་<line/>
རང་བར་བགྱི་ལགས། བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ། སེམས་ཅན་གང་ལ་ལ་ཞིག་ཐེག་པ་ཆེན་པོ་སྒོམ་པར་མི་ནུས་མོད་ཀྱི། འོན་ཀྱང་ཉིན་མཚན་<line/>
དུས་དྲུག་ཏུ་བླ་གོས་ཕྲག་པ་གཅིག་ལ་གཟར་ཏེ་པུས་མོ་གཡས་པའི་ལྷ་ངས་ལ་བཙུགས་ནས་གུས་པས་ཐལ་མོ་སྦྱར་ཏེ་སེམས་རྩེ་གཅིག་ཏུ་དྲན་པ་ཉེ་བར་གཞག་ནས་རྗེས་<line/>
སུ་ཡི་རང་བར་བྱེད་ན་བསོད་ནམས་ཚད་མེད་པ་སྙེད་འཐོབ་པར་འགྱུར་བས། འདི་སྐད་དུ། ཕྱོགས་བཅུའི་འཇིག་རྟེན་གྱི་ཁམས་ན་སེམས་ཅན་གང་དག་ད་ལྟར་སྦྱིན་པ་<line/>
དང༑ ཚུལ་ཁྲིམས་དང༌། སེམས་ཀྱི་ཤེས་རབ་མངོན་པར་སྒྲུབ་པ་ཇི་སྙེད་པ་དེ་དག་ཐམས་ཅད་ལ་དེང་བདག་ཤིན་ཏུ་དང་བས་རྗེས་སུ་ཡི་རང་ངོ་ཞེས་བརྗོད་པར་གྱུར་ན་དེ་<line/>
ལྟར་རྗེས་སུ་ཡི་རང་བའི་བསོད་ནམས་ཀྱི་དབང་གིས་གདོན་མི་ཟ་བར་ཤིན་ཏུ་བཙུན་ཞིང་ཁྱད་པར་དུ་འཕགས་པ། བླ་ན་མེད་པ། མཚུངས་པ་མེད་པ། མཆོག་ཏུ་གྱ་ནོམ་<line/>
</page>
<page index="107" id="54B">པའི་འབྲས་བུ་འཐོབ་པར་འགྱུར་རོ། །དེ་བཞིན་དུ་འདས་པ་དང༌། མ་འོངས་པའི་སེམས་ཅན་ཐམས་ཅད་ཀྱི་དགེ་བའི་རྩ་བ་ཇི་སྙེད་པ་ཐམས་ཅད་ལའང་རྗེས་སུ་ཡི་རང་བར་བྱའོ། །<line/>
གཞན་ཡང༌། ད་ལྟར་བྱང་ཆུབ་སེམས་དཔའི་སྤྱོད་པ་དང་པོ་པས་བྱང་ཆུབ་ཏུ་སེམས་བསྐྱེད་པ་ལས་བྱུང་བའི་བསོད་ནམས་ཇི་སྙེད་པ་དག་དང༌། བསྐལ་པ་ཆེན་པོ་བརྒྱ་འདས་ནས།<line/>
བྱང་ཆུབ་སེམས་དཔའི་སྤྱོད་པ་སྤྱད་པ་ལས་བྱུང་བའི་བསོད་ནམས་ཆེན་པོ་གང་ཡིན་པ་དང༌། མི་སྐྱེ་བའི་བཟོད་པ་ཐོབ་པ་ནས་ཕྱིར་མི་ལྡོག་པ་དང༌། ཚེ་གཅིག་གིས་དབང་བསྐུར་བར་<line/>
འགྱུར་བ་དག་ལས་བྱུང་བའི་བསོད་ནམས་ཀྱི་ཕུང་པོ་གང་ཡིན་པ་དེ་དག་ཐམས་ཅད་ལའང་འདི་ལྟར་བསམ་པ་ཐག་པ་ནས་རྗེས་སུ་ཡི་རང་ཞིང་བསྔགས་པ་བརྗོད་པར་བྱའོ། །དེ་བཞིན་<line/>
དུ་འདས་པ་དང༌། མ་འོངས་པའི་བྱང་ཆུབ་སེམས་དཔའ་ཐམས་ཅད་ཀྱི་བསོད་ནམས་ཇི་སྙེད་པ་དག་ལའང་རྗེས་སུ་ཡི་རང་ཞིང་བསྔགས་པ་བརྗོད་པར་བྱའོ། །གཞན་ཡང༌། ད་ལྟར་<line/>
ཕྱོགས་བཅུའི་འཇིག་རྟེན་ཡང་དག་པའི་ཐམས་ཅད་མཁྱེན་པ། བྱང་ཆུབ་གྱ་ནོམ་པ་བརྙེས་པའི་སངས་རྒྱས་བཅོམ་ལྡན་འདས་ཐམས་ཅད་སེམས་ཅན་མཐའ་ཡས་པ་རྣམས་ཡོངས་<line/>
སུ་ཟླ་བའི་ཕྱིར་བླ་ན་མེད་པའི་ཆོས་ཀྱི་འཁོར་ལོ་བསྐོར་བ། ཐོགས་པ་མི་མངའ་བའི་ཆོས་ཀྱི་སྦྱིན་པ་བཏང་བ། ཆོས་ཀྱི་རྔ་བརྡུངས་པ། ཆོས་ཀྱི་དུང་བུས་པ། ཆོས་ཀྱི་རྒྱལ་མཚན་བཙུགས་པ།<line/>
</page>
<page index="108" id="55A">༄༅། །ཆོས་[?] ཀྱི་ཆར་ཕབ་པ་དག་གིས་ཐུགས་བརྩེ་བས་སེམས་ཅན་ཐམས་ཅད་ལ་བསྐུལ་ཞིང་ཡོངས་སུ་བཏུལ་བས་ཐམས་ཅད་མངོན་པར་ཡིད་ཆེས་པར་གྱུར་<line/>
ནས་ཆོས་ཀྱི་སྦྱིན་པས་ཚམ་[?] པར་མཛད་པའི་དབང་གིས་ཟད་མི་ཤེས་པའི་བདེ་བ་ཐོབ་པ་ལ་བཀོད་པ་གང་ཡིན་པ་དང༌། གཞན་ཡང༌། བྱང་ཆུབ་སེམས་དཔའ་དང༌། ཉན་ཐོས་<line/>
དང༌། རང་སངས་རྒྱས་ཀྱིས་བསོད་ནམས་བསགས་པ་ལས་བྱུང་བའི་དགེ་བའི་རྩ་བ་གང་ཡིན་པ་དང༌། སེམས་ཅན་གང་གིས་དེ་འདྲ་བའི་བསོད་ནམས་ད་དུང་ཕུན་སུམ་ཚོགས་<line/>
པར་མ་གྱུར་པ་དག་ཐམས་ཅད་ཕུན་སུམ་ཚོགས་པར་འགྱུར་བ་གང་ཡིན་པ་དེ་དག་ལ་བདག་རྗེས་སུ་ཡི་རང་ངོ༌། །དེ་བཞིན་དུ་འདས་པ་དང༌། མ་བྱོན་པའི་སངས་རྒྱས་དང༌།<line/>
བྱང་ཆུབ་སེམས་དཔའ་དང༌། ཉན་ཐོས་དང༌། རང་སངས་རྒྱས་རྣམས་ཀྱི་བསོད་ནམས་ཇི་སྙེད་པ་ཐམས་ཅད་ལའང་བསམ་པ་ཐག་པ་ནས་རྗེས་སུ་ཡི་རང་ངོ་ཞེས་བརྗོད་པར་<line/>
བྱའོ༑ ༑རིགས་ཀྱི་བུ། དེ་ལྟར་ན་རྗེས་སུ་ཡི་རང་བ་གང་ཡིན་པ་དེས་བསོད་ནམས་ཀྱི་ཕུང་པོ་ཚད་མེད་པ་སྙེད་འཐོབ་པར་འགྱུར་རོ། །གང་གཱའི་ཀླུང་གི་བྱེ་མ་དང་མཉམ་པའི་སྟོང་<line/>
གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ན་སེམས་ཅན་ཇི་སྙེད་ཡོད་པ་དེ་དག་ཐམས་ཅད་ཉོན་མོངས་པ་སྤངས་ཏེ་དགྲ་བཅོམ་པ་མངོན་པར་སྒྲུབ་པར་གྱུར་ལ་རིགས་ཀྱི་<line/>
</page>
<page index="109" id="55B">བུའམ། རིགས་ཀྱི་བུ་མོ་གང་ལ་ལ་ཞིག་ནམ་འཚོའི་བར་དུ་རྟག་པར་གོས་དང༌། བཟའ་བ་དང༌། བཏུང་བ་དང༌། མལ་ཆ་དང༌། གསོས་སྨན་མཆོག་དམ་པ་རྣམས་ཀྱིས་མཆོད་<line/>
པ་དང༌། རིམ་གྲོ་བྱས་པས་འཐོབ་པའི་བསོད་ནམས་གང་ཡིན་པ་དེས་འདི་ལྟར་སྔ་མ་ལྟ་བུར་རྗེས་སུ་ཡི་རང་བའི་བསོད་ནམས་དེ་དང་བསྐྲུན་ན་སྟོང་གི་ཆ་གཅིག་ཙམ་དུའང་ཉེ་བར་<line/>
མི་འགྲོའོ། །དེ་ཅིའི་ཕྱིར་ཞེ་ན། མཆོད་པ་བྱས་པའི་བསོད་ནམས་གང་ཡིན་པ་དེ་ལ་ནི་གྲངས་དང་བཅས་ཤིང་ཚད་དང་བཅས་པས་བསོད་ནམས་ཐམས་ཅད་ཡོངས་སུ་སྡུད་པར་མི་འགྱུར་<line/>
ལ་རྗེས་སུ་ཡི་རང་བའི་བསོད་ནམས་གང་ཡིན་པ་དེ་ནི་ཚད་མེད་གྲངས་མེད་པས་དུས་གསུམ་གྱི་བསོད་ནམས་ཐམས་ཅད་ཡོངས་སུ་སྡུད་པར་བྱེད་པས་དེའི་ཕྱིར་གང་ལ་ལ་ཞིག་དགེ་<line/>
བའི་རྩ་བ་ཁྱད་པར་ཅན་འཕེལ་བར་འདོད་པས་འདི་ལྟར་རྗེས་སུ་ཡི་རང་བའི་བསོད་ནམས་མངོན་པར་བསྒྲུབ་པར་བྱའོ། །བུད་མེད་གང་ལ་ལ་ཞིག་བུད་མེད་ཀྱི་ལུས་ཡོངས་སུ་བསྒྱུར་<line/>
ནས་སྐྱེས་པའི་ལུས་ཡོངས་སུ་འགྲུབ་པར་འདོད་ནའང་རྗེས་སུ་ཡི་རང་བའི་བསོད་ནམས་མངོན་པར་བསྒྲུབ་པར་བྱེད་ན་གདོན་མི་ཟ་བར་ཡིད་ལ་བསམས་པ་བཞིན་དུ་ཚེ་འདི་ཉིད་<line/>
ལ་སྐྱེས་པའི་ལུས་མངོན་པར་བསྒྲུབ་པར་འགྱུར་རོ། །དེ་ནས་བཅོམ་ལྡན་འདས་ལ་བརྒྱ་བྱིན་ལྷའི་དབང་པོས་འདི་སྐད་ཅེས་གསོལ་ཏོ། །བཅོམ་ལྡན་འདས། རྗེས་སུ་ཡི་རང་<line/>
</page>
<page index="110" id="56A">༄༅། །བའི་བསོད་ནམས་གང་ལགས་པ་ནི་འཚལ་བར་གྱུར་ན་སླད་མའི་བྱང་ཆུབ་སེམས་དཔའ་ཐམས་ཅད་ཆོས་ཀྱི་འཁོར་ལོ་བསྐོར་བར་འགྱུར་བ་དང༌། ད་ལྟར་<line/>
གྱི་བྱང་ཆུབ་སེམས་དཔའ་རྣམས་ཡང་དག་པར་རྣལ་འབྱོར་སྒོམ་པར་འགྱུར་བར་བགྱིད་པའི་སླད་དུ་བསྐུལ་བ་དང༌། གསོལ་བ་བཏབ་པའི་བསོད་ནམས་གང་ལགས་པ་<line/>
བཤད་དུ་གསོལ། བཅོམ་ལྡན་འདས་ཀྱིས་བཀའ་སྩལ་པ། ལྷའི་དབང་པོ། རིགས་ཀྱི་བུའམ། རིགས་ཀྱི་བུ་མོ་གང་ལ་ལ་ཞིག་བླ་ན་མེད་པ་ཡང་དག་པར་རྫོགས་པའི་<line/>
བྱང་ཆུབ་ཡོངས་སུ་གཉེར་བ་གང་ཡིན་པ་དེས་ཉན་ཐོས་དང༌། རང་སངས་རྒྱས་དང༌། ཐེག་པ་ཆེན་པོའི་ལམ་བསྒོམ་པར་འདོད་ན་གང་ཟག་དེས་ཉིན་མཚན་དུས་དྲུག་ཏུ་<line/>
སྔ་མ་ལྟ་བུའི་སྤྱོད་ལམ་གྱིས་སེམས་རྩེ་གཅིག་ཏུ་དྲན་པ་ཉེ་བར་གཞག་ནས། འདི་སྐད་དུ། དེང་བདག་ཕྱོགས་བཅུ་ན་སངས་རྒྱས་བཅོམ་ལྡན་འདས་བླ་ན་མེད་པ་ཡང་<line/>
དག་པར་རྫོགས་པའི་བྱང་ཆུབ་བརྙེས་པར་གྱུར་ཀྱང༌། བླ་ན་མེད་པའི་ཆོས་ཀྱི་འཁོར་ལོ་ད་དུང་མ་བསྐོར་བ་དང༌། རྣམ་པར་སྨིན་པའི་སྐུ་སྤངས་ནས་ཡོངས་སུ་མྱ་ངན་ལས་<line/>
འདའ་བར་བཞེད་པ་གང་ལགས་པ་དེ་དག་ཐམས་ཅད་ལ་བདག་བསམ་པ་ཐག་པ་ནས་སྤྱི་བོས་བཏུད་དེ་ཕྱག་བགྱིས་ནས་སེམས་ཅན་ཐམས་ཅད་ཡོངས་སུ་བསྒྲལ་ཞིང་<line/>
</page>
<page index="111" id="56B">བདེ་བར་བགྱི་བ་དང༌། སྔར་གོང་དུ་བསྟན་པ་ལྟར་བས་པ་མ་མཆིས་པའི་བདེ་བ་ཐོབ་པར་བགྱི་བའི་སླད་དུ་ཆོས་ཀྱི་འཁོར་ལོ་ཆེན་པོ་ཡོངས་སུ་བསྐོར་བ་དང༌། ཆོས་ཀྱི་ཆར་ཆེན་པོ་<line/>
དབབ་པ་དང༌། ཆོས་ཀྱི་སྒྲོན་མ་ཆེན་པོ་སྦར་བ་དང༌། དོན་གྱི་ཚུལ་གསལ་པར་མཛད་པ་དང༌། ཐོགས་པ་མི་མངའ་བའི་ཆོས་ཀྱི་སྦྱིན་པ་བཏང་ནས་ཡོངས་སུ་མྱ་ངན་ལས་མི་འདའ་<line/>
ཞིང་འཇིག་རྟེན་ན་ཡུན་རིང་དུ་བཞུགས་པར་བསྐུལ་ཞིང་གསོལ་བ་འཚལ་ལོ། །དེང་བདག་གིས་བསྐུལ་ཞིང་གསོལ་བ་བཏབ་པའི་བསོད་ནམས་གང་ལགས་པ་འདི་དག་ཐམས་<line/>
ཅད་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོ་བར་བགྱིའོ། །ཇི་ལྟར་འདས་པ་དང༌། ད་ལྟར་གྱི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱིས་<line/>
བསྐུལ་བ་དང༌། གསོལ་བ་བཏབ་པའི་བསོད་ནམས་དེ་དག་བྱང་ཆུབ་ཏུ་ཡོངས་སུ་བསྔོས་པ་དེ་བཞིན་དུ་བདག་གིས་ཀྱང་བསྐུལ་བ་དང༌། གསོལ་བ་བཏབ་པའི་བསོད་ནམས་གང་<span class="conversion-problem" title="129: Cannot convert ACIP {LAGs} because s is not an ACIP consonant.">LAGs</span>་<line/>
པ་དེ་དག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོ་བར་བགྱིའོ་ཞེས་བརྗོད་པར་བྱའོ། །རིགས་ཀྱི་བུ། གལ་ཏེ་གང་ལ་ལ་ཞིག་གིས་སྟོང་གསུམ་གྱི་སྟོང་<line/>
ཆེན་པོའི་འཇིག་རྟེན་གྱི་ཁམས་རིན་པོ་ཆེ་སྣ་བདུན་གྱིས་ཡོངས་སུ་བཀང་སྟེ་དེ་བཞིན་གཤེགས་པ་ལ་མཆོད་པ་བྱས་པ་བས་གང་ལ་ལ་ཞིག་གིས་དེ་བཞིན་གཤེགས་པ་ལ་<line/>
</page>
<page index="112" id="57A">༄༅། །ཆོས་ཀྱི་འཁོར་ལོ་ཆེན་པོ་བསྐོར་བར་གསོལ་བ་བཏབ་པས་འཐོབ་པའི་བསོད་ནམས་གང་ཡིན་པ་དེ་སྔ་མ་བས་ཆེས་ཁྱད་པར་དུ་འཕགས་ཏེ། དེ་<line/>
ཅིའི་ཕྱིར་ཞེ་ན། དེ་ནི་ཟང་ཟིང་གི་སྦྱིན་པ་ཡིན་པ་འདི་ནི་ཆོས་ཀྱི་སྦྱིན་པ་ཡིན་པས་སོ། །རིགས་ཀྱི་བུ། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་རིན་པོ་ཆེ་སྣ་བདུན་<line/>
གྱིས་བཀང་སྟེ་སྦྱིན་པ་བཏང་བ་ལྟ་རེ་ཞིག་ཞོག་གི །གལ་ཏེ་ལ་ལ་ཞིག་གིས་གང་གཱའི་ཀླུང་གི་བྱེ་མ་སྙེད་ཀྱི་སྟོང་ཆེན་པོའི་འཇིག་རྟེན་གྱི་ཁམས་རིན་པོ་ཆེ་སྣ་བདུན་གྱིས་ཡོངས་<line/>
སུ་བཀང་སྟེ་སངས་རྒྱས་ཐམས་ཅད་ལ་མཆོད་པ་བྱས་པ་བས་བསྐུལ་ཞིང་གསོལ་བ་བཏབ་པའི་བསོད་ནམས་གང་ཡིན་པ་དེ་དེ་བས་ཀྱང་ཆེས་ཁྱད་པར་དུ་འཕགས་སོ། །<line/>
ཆོས་ཀྱི་སྦྱིན་པ་ནི་ཁྱད་པར་དུ་འཕགས་པའི་ཕན་ཡོན་རྣམ་པ་ལྔ་དང་ལྡན་ཏེ། ལྔ་གང་ཞེ་ན། དང་པོ་ཆོས་ཀྱི་སྦྱིན་པ་གང་ཡིན་པ་དེ་ནི་བདག་དང༌། གཞན་ལ་ཕན་འདོགས་པར་<line/>
བྱེད་ལ་ཟང་ཟིང་གི་སྦྱིན་པ་ནི་དེ་ལྟ་མ་ཡིན་པས་སོ། །གཉིས་པ་ཆོས་ཀྱི་སྦྱིན་པ་གང་ཡིན་པ་དེ་ནི་སེམས་ཅན་ཁམས་གསུམ་ནས་འབྱིན་པར་བྱེད་པ་ཡིན་ལ་ཟང་ཟིང་གི་སྦྱིན་པའི་<line/>
བསོད་ནམས་གང་ཡིན་པ་དེ་ནི་འདོད་པའི་ཁམས་ལས་མི་འདའ་བས་སོ། །གསུམ་པ་ཆོས་ཀྱི་སྦྱིན་པ་གང་ཡིན་པ་དེ་ནི་ཆོས་ཀྱི་སྐུ་ཡོངས་སུ་དག་པར་བྱེད་པ་ཡིན་ལ་ཟང་ཟིང་གི་<line/>
</page>
<page index="113" id="57B">སྦྱིན་པས་ནི་གཟུགས་འབའ་ཞིག་འཕེལ་བར་བྱེད་པས་སོ། །བཞི་པ་ཆོས་ཀྱི་སྦྱིན་པ་གང་ཡིན་པ་དེ་ནི་མཐར་ཐུག་པ་མེད་པ་ཡིན་ལ་ཟང་ཟིང་གི་སྦྱིན་པ་ནི་ཟད་པར་འགྱུར་བས་སོ། །ལྔ་<line/>
པ་ཆོས་ཀྱི་སྦྱིན་པ་གང་ཡིན་པ་དེ་ནི་མ་རིག་པ་ཡོངས་སུ་གཅོད་པར་བྱེད་ལ་ཟང་ཟིང་གི་སྦྱིན་པ་དེ་ནི་འདོད་པའི་སྲེད་པ་ཙམ་ཐུལ་བར་འགྱུར་བས་སོ། །དེ་ལྟ་བས་ན། རིགས་ཀྱི་བུ། བསྐུལ་<line/>
བ་དང༌། གསོལ་བ་བཏབ་པའི་བསོད་ནམས་ནི་ཚད་མེད་དཔག་ཏུ་མེད་པས་དཔེ་བྱར་སླ་བ་མ་ཡིན་ནོ། །ང་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན་དེ་བཞིན་གཤེགས་པ་རྣམས་<line/>
ལ་ཆོས་ཀྱི་འཁོར་ལོ་ཆེན་པོ་ཡོངས་སུ་བསྐོར་བར་བསྐུལ་བས་དགེ་བའི་རྩ་བའི་དབང་གིས་དེ་ལྟ་བས་ན་དེང་བརྒྱ་བྱིན་དང༌། ཚངས་པའི་རྒྱལ་པོ་ལ་སོགས་པས་ང་ལ་ཆོས་ཀྱི་འཁོར་ལོ་<line/>
བསྐོར་བར་གསོལ་བ་བཏབ་པ་ཡིན་ཏེ། རིགས་ཀྱི་བུ། ཆོས་ཀྱི་འཁོར་ལོ་ཡོངས་སུ་བསྐོར་བར་བསྐུལ་བ་ནི་སེམས་ཅན་རྣམས་ཡོངས་སུ་སྒྲོལ་ཞིང་བདེ་བར་བྱེད་པ་ཡིན་པའི་ཕྱིར་རོ། །<line/>
ང་སྔོན་བྱང་ཆུབ་ཀྱི་སྤྱོད་པ་སྤྱད་པ་ན་དེ་བཞིན་གཤེགས་པ་རྣམས་འཇིག་རྟེན་ན་ཡུན་རིང་དུ་བཞུགས་ཤིང་ཡོངས་སུ་མྱ་ངན་ལས་མི་འདའ་བར་གསོལ་བ་བཏབ་པས་ན་དགེ་བའི་རྩ་བ་དེ་<line/>
ལ་བརྟེན་ནས་ངས་སྟོབས་བཅུ་དང༌། བསྙེངས་པ་མི་མངའ་བ་བཞི་དང༌། སོ་སོ་ཡང་དག་པར་རིག་པ་དང༌། བྱམས་པ་ཆེན་པོ་དང༌། ཐུགས་རྗེ་ཆེན་པོ་དང༌། མ་འདྲེས་པའི་ཆོས་གྲངས་<line/>
</page>
<page index="114" id="58A">༄༅། །མེད་པ་སྙེད་བརྙེས་པར་གྱུར་པ་ཡིན་ཏེ། ང་ལྷག་མ་མེད་པའི་མྱ་ངན་ལས་འདས་པས་ཡོངས་སུ་མྱ་ངན་ལས་འདས་པར་འགྱུར་ཡང་ངའི་ཡང་དག་པའི་<line/>
ཆོས་འཇིག་རྟེན་ན་ཡུན་རིང་བར་གནས་པར་འགྱུར་བ་ཡིན་ནོ། །ངའི་ཆོས་ཀྱི་སྐུ་གང་ཡིན་པ་དེ་ནི་རྣམ་པར་དག་ཅིང་དཔེ་ཟླ་མེད་པས་མཚན་མཆོག་དམ་པ་སྣ་ཚོགས་དང༌།<line/>
མཁྱེན་པ་ཚད་མེད་པ་དང༌། དཔག་ཏུ་མེད་པ་དང༌། ཡོན་ཏན་བསམ་གྱིས་མི་ཁྱབ་པ་ཚད་མེད་པ་དང་ལྡན་ཞིང་སེམས་ཅན་ཐམས་ཅད་ལ་ཕན་འདོགས་པར་མཛད་པས་<line/>
བསྐལ་པ་བྱེ་བ་བརྒྱ་སྟོང་སྙེད་དུ་བརྗོད་ཀྱང་མཐར་ཐུག་པར་མི་འགྱུར་རོ། །ཆོས་ཀྱི་སྐུས་ནི་ཆོས་ཐམས་ཅད་ཡོངས་སུ་སྡུད་པར་མཛད་ལ་ཆོས་ཐམས་ཅད་ཀྱིས་ནི་ཆོས་<line/>
ཀྱིས་སྐུ་ཡོངས་སུ་སྡུད་པར་མི་བྱེད་དོ། །ཆོས་ཀྱི་སྐུ་རྟག་པར་གནས་ཀྱང་རྟག་པའི་ལྟ་བར་ལྟུང་བར་མི་འགྱུར་རོ། །འགག་པར་འགྱུར་ཡང་ཆད་པའི་ལྟ་བར་འགྱུར་བ་མ་ཡིན་<line/>
པས་སེམས་ཅན་གྱི་ཐ་དད་པའི་ལྟ་བ་རྣམ་པ་སྣ་ཚོགས་རྣམ་པར་བཤིག་ནས་སེམས་ཅན་གྱི་ཡང་དག་པའི་ལྟ་བ་རྣམ་པ་སྣ་ཚོགས་བསྐྱེད་པར་མཛད་དོ། །སེམས་ཅན་<line/>
ཐམས་ཅད་ཀྱི་འཆིང་བ་དགྲོལ་བར་མཛད་ཀྱང་དགྲོལ་པར་བྱ་བ་ཅིའང་མི་མངའོ། །སེམས་ཅན་རྣམས་ཀྱི་དགེ་བའི་རྩ་བ་རྣམས་བསྐྱེད་པས་ཡོངས་སུ་མ་སྨིན་པ་གང་ཡིན་པ་<line/>
</page>
<page index="115" id="58B">དེ་ནི་ཡོངས་སུ་སྨིན་པར་མཛད་ལ་ཡོངས་སུ་སྨིན་པ་གང་ཡིན་པ་དེ་ནི་རྣམ་པར་གྲོལ་བར་མཛད་ཀྱང་མངོན་པར་འདུ་མཛད་པའང་མི་མངའ་གཡོ་བའང་མི་མངའ་བས་འདུ་འཛི་<line/>
ལས་ཐག་རིང་དུ་གྱུར་པ་རབ་ཏུ་དབེན་ཞིང་མཛད་པ་མི་མངའ་བས་རང་དབང་དུ་གྱུར་ཅིང་བདེ་བར་གྱུར་པ་དུས་གསུམ་ལས་ཡང་དག་པར་འདས་ཀྱང༌། དུས་གསུམ་སྟོན་པར་<line/>
མཛད་པ་ཉན་ཐོས་དང༌། རང་སངས་རྒྱས་ཀྱི་སྤྱོད་ཡུལ་ལས་ངེས་པར་འབྱུང་བ། བྱང་ཆུབ་སེམས་དཔའ་ཆེན་པོ་རྣམས་ཀྱིས་བསྒྲུབ་པར་བྱ་བ་དང༌། དེ་བཞིན་གཤེགས་པ་<line/>
ཐམས་ཅད་དང་སྐུ་ཐ་དད་པར་གྱུར་བ་མེད་པར་ཡིན་ཏེ། འདི་དག་ཐམས་ཅད་ཀྱང་བསྐུལ་ཞིང་གསོལ་བ་བཏབ་པའི་དགེ་བའི་རྩ་བའི་སྟོབས་ཀྱིས་བརྙེས་པ་ཡིན་པའི་ཕྱིར་འདི་ལྟ་<line/>
བུའི་ཆོས་སྐུ་ངས་དང་བརྙེས་པ་ཡིན་ཏེ་དེ་ལྟ་བས་ན་གང་དག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཡོངས་སུ་གཉེར་བར་འདོད་པས་ཆོས་ཀྱི་རྣམ་གྲངས་འདི་ལས་ཚིག་<line/>
གཅིག་གམ། ཚིགས་སུ་བཅད་པ་གཅིག་ཙམ་གཞན་དག་ལ་སྟོན་པར་བྱེད་པའི་དགེ་བའི་རྩ་བ་གང་ཡིན་པ་དེའང་ཚད་མེད་པར་གྱུར་པ་ཡིན་ན། དེ་བཞིན་གཤེགས་པ་རྣམས་ལ་<line/>
ཆོས་ཀྱི་འཁོར་ལོ་ཆེན་པོ་ཡོངས་སུ་བསྐོར་བར་བསྐུལ་ཞིང་འཇིག་རྟེན་ན་ཡུན་རིང་དུ་བཞུགས་ནས་ཡོངས་སུ་མྱ་ངན་ལས་མི་འདའ་བར་གསོལ་བ་འདེབས་པ་ལྟ་སྨོས་ཀྱང་ཅི་<line/>
</page>
<page index="116" id="59A">༄༅། །དགོས། དེ་ནས་བཅོམ་ལྡན་འདས་ལ་བརྒྱ་བྱིན་ལྷའི་དབང་པོས་ཡང་འདི་སྐད་ཅེས་གསོལ་ཏོ། །བཅོམ་ལྡན་འདས། རིགས་ཀྱི་བུའམ། རིགས་ཀྱི་བུ་མོ་<line/>
གང་ལ་ལ་ཞིག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཡོངས་སུ་གཉེར་ཞིང་ཐེག་པ་གསུམ་གྱི་ལམ་བསྒོམ་འཚལ་བས་དགེ་བའི་རྩ་བ་ཅི་མཆིས་པ་ཇི་ལྟར་ཐམས་<line/>
ཅད་མཁྱེན་པའི་ཡེ་ཤེས་སུ་བསྔོ་བར་བགྱི་ལགས། བཅོམ་ལྡན་འདས་ཀྱིས་ལྷའི་དབང་པོ་བརྒྱ་བྱིན་ལ་བཀའ་སྩལ་པ། རིགས་ཀྱི་བུ། སེམས་ཅན་གང་དག་བྱང་ཆུབ་ཡོངས་<line/>
སུ་གཉེར་ཞིང་ཐེག་པ་གསུམ་གྱི་ལམ་བསྒོམ་པས་དགེ་བའི་རྩ་བ་ཅི་ཡོད་པ་ཡོངས་སུ་བསྔོ་བར་འདོད་པ་དེས་ཉིན་མཚན་དུས་དྲུག་ཏུ་གུས་པས་སེམས་རྩེ་གཅིག་ཏུ། འདི་སྐད་ཅེས།<line/>
བདག་གིས་ཐོག་མ་མེད་པའི་འཁོར་བ་ནས་དཀོན་མཆོག་གསུམ་པོ་དག་གི་ཐད་དུ་རྣལ་འབྱོར་བསྒོམས་ནས་ཡོངས་སུ་རྫོགས་པར་གྱུར་པ་ལས་བྱུང་བའི་དགེ་བའི་རྩ་བ་ཅི་ཡོད་པ་<line/>
དང༑ ཐ་ན་དུད་འགྲོའི་སྐྱེ་གནས་ཀྱི་སྲོག་ཆགས་དག་ལ་ཁ་ཟས་ཆངས་གཅིག་ཙམ་བྱིན་པ་དང༌། དགེ་བའི་ཚིག་གིས་རྩོད་པ་དག་གི་བསྡུམས་བྱས་པ་དང༌། དཀོན་མཆོག་གསུམ་ལ་<line/>
སྐྱབས་སུ་སོང་ནས་བསླབ་པའི་གནས་རྣམས་ཡང་དག་པར་བླངས་པ་དང༌། འགྱོད་ཚངས་བྱས་པ་དང༌། བསྐུལ་ཞིང་གསོལ་བ་བཏབ་པ་དང༌། རྗེས་སུ་ཡི་རང་བའི་དགེ་བའི་རྩ་བ་<line/>
</page>
<page index="117" id="59B">ཇི་སྙེད་པ་དེ་དག་དེང་བདག་གིས་ཐམས་ཅད་གཅིག་ཏུ་བསྡུས་ཏེ་འགྱོད་ཅིང་ཕངས་པ་མེད་པའི་སེམས་ཀྱིས་སེམས་ཅན་ཐམས་ཅད་ལ་ཡོངས་སུ་བཏང་ངོ༌། །རྣམ་པར་གྲོལ་བའི་<line/>
ཕྱོགས་ཀྱིས་ཡོངས་སུ་བཟུང་བའི་དགེ་བའི་རྩ་བ་གང་ཡིན་པ་དེ་དག་ཀྱང་སངས་རྒྱས་བཅོམ་ལྡན་འདས་ཀྱིས་མཁྱེན་ཅིང་གཟིགས་པ་དཔག་ཏུ་མེད་པ་དང༌། ཐོགས་པ་མི་མངའ་བའི་རྣམ་<line/>
པར་དག་པས་འདི་ལྟར་བསོད་ནམས་ཀྱི་དགེ་བའི་རྩ་བ་ཇི་སྙེད་པ་དེ་དག་ཐམས་ཅད་མཚན་མའི་སེམས་ལ་མི་གནས་ཤིང་མཚན་མའི་སེམས་ཀྱང་མི་སྤྱོད་པར་སེམས་ཅན་ཐམས་<line/>
ཅད་ལ་ཡོངས་སུ་བཏང་བ་དེ་བཞིན་དུ་བདག་གིས་བསོད་ནམས་ལས་བྱུང་བའི་དགེ་བའི་རྩ་བ་ཅི་ཡོད་པ་དེ་དག་ཐམས་ཅད་ཀྱང་སེམས་ཅན་ཐམས་ཅད་ལ་ཡོངས་སུ་གཏོང་<line/>
སྟེ༑ ཐམས་ཅད་ཀྱིས་ཡིད་བཞིན་གྱི་ལག་པ་ཐོབ་ནས་ནམ་མཁའ་ལས་རིན་པོ་ཆེ་བྱུང་སྟེ་སེམས་ཅན་ཐམས་ཅད་ཀྱི་རེ་བ་ཡོངས་སུ་བསྐང་བར་གྱུར་ཅིག །ལོངས་སྤྱོད་ཟད་མི་ཤེས་<line/>
པ་དང༌། ཤེས་རབ་མཐར་ཐུག་པ་མེད་པ་དང༌། དམ་པའི་ཆོས་ཀྱི་སྤོབས་པ་ཐོགས་པ་མེད་པ་ཐོབ་ནས་སེམས་ཅན་ཐམས་ཅད་དང་ཐུན་མོང་དུ་བླ་ན་མེད་པ་ཡང་དག་པར་རྫོགས་<line/>
པའི་བྱང་ཆུབ་མངོན་པར་རྫོགས་པར་སངས་རྒྱས་ནས་རྣམ་པ་ཐམས་ཅད་མཁྱེན་པ་འཐོབ་པར་གྱུར་ཅིག །དགེ་བའི་རྩ་བ་འདིའི་རྒྱུས་དགེ་བའི་ཆོས་ཚད་མེད་པ་བསྐྱེད་པ་གང་ཡིན་<line/>
</page>
<page index="118" id="60A">༄༅། །པ་དེ་དག་ཐམས་ཅད་ཀྱང་བླ་ན་མེད་པའི་བྱང་ཆུབ་ཏུ་ཡོངས་སུ་བསྔོའོ། །གཞན་ཡང༌། འདས་པའི་བྱང་ཆུབ་སེམས་དཔའ་ཆེན་པོ་རྣམས་སྤྱད་པ་སྤྱོད་པ་ན་<line/>
བསོད་ནམས་ཀྱི་དགེ་བའི་རྩ་བ་ཐམས་ཅད་རྣམ་པ་ཐམས་ཅད་མཁྱེན་པ་ཉིད་དུ་ཡོངས་སུ་བསྔོས་པ་དང༌། ད་ལྟར་དང༌། མ་འོངས་པ་དག་གིས་ཇི་ལྟར་ཡོངས་སུ་བསྔོ་བ་དེ་<line/>
བཞིན་དུ་བདག་གིས་བསོད་ནམས་ཀྱི་དགེ་བའི་རྩ་བ་ཇི་སྙེད་པ་ཐམས་ཅད་ཀྱང་བླ་ན་མེད་པའི་བྱང་ཆུབ་ཏུ་ཡོངས་སུ་བསྔོའོ། །དགེ་བའི་རྩ་བ་འདི་དག་གི་དབང་གིས་སེམས་ཅན་<line/>
ཐམས་ཅད་དང་དུས་གཅིག་ཏུ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས་སངས་རྒྱས་གཞན་དག་ཇི་ལྟ་བ་བཞིན་དུ་བྱང་ཆུབ་ཀྱི་ཤིང་དྲུང་དུ་བྱང་<line/>
ཆུབ་ཀྱི་སྙིང་པོ་ལ་གནས་ཏེ་བསམ་གྱིས་མི་ཁྱབ་པའི་ཐོགས་པ་མེད་པའི་རྣམ་པར་དག་པ་དང༌། ཟད་མི་ཤེས་པའི་ཆོས་ཀྱི་གཟུངས་དང༌། དཔའ་བར་འགྲོ་བའི་ཏིང་ངེ་འཛིན་ལ་<line/>
གནས་ནས་བདུད་སྡིག་ཅན་གྱི་དམག་ཚོགས་ཚད་མེད་པ་དག་ཕམ་པར་བྱས་ཏེ་མཁྱེན་པ་དང༌། གཟིགས་པ་མངོན་པར་རྟོགས་ནས་འདི་ལྟར་དེ་དག་ཐམས་ཅད་སྐད་ཅིག་མ་<line/>
གཅིག་ལ་གསལ་བར་རྟོགས་ཏེ་ནམ་གྱི་ཆ་སྨད་ལ་བདུད་རྩིའི་ཆོས་ཐོབ་ནས་ཟིལ་དངར་གྱི་དོན་མངོན་སུམ་དུ་གྱུར་ཏེ་བདག་དང༌། སེམས་ཅན་ཐམས་ཅད་ཚེ་དཔག་ཏུ་མེད་པ་<line/>
</page>
<page index="119" id="60B">དང༑ སངས་རྒྱས་འཕགས་པའི་འོད་དང༌། སངས་རྒྱས་དམ་པའི་འོད་དང༌། སངས་རྒྱས་མི་འཁྲུགས་པ་དང༌། སངས་རྒྱས་ཡོན་ཏན་ལེགས་པའི་འོད་དང༌། སངས་རྒྱས་སེང་གེའི་འོད་<line/>
དང༑ སངས་རྒྱས་འོད་བརྒྱ་བ་དང༌། སངས་རྒྱས་དྲན་པའི་འོད་དང༌། སངས་རྒྱས་རིན་ཆེན་མཚན་དང༌། སངས་རྒྱས་རིན་ཆེན་འབར་དང༌། སངས་རྒྱས་འབར་བའི་འོད་དང༌། སངས་རྒྱས་<line/>
རྒྱས་པར་འབར་བའི་འོད་དང༌། སངས་རྒྱས་བཀྲ་ཤིས་བླ་མའི་རྒྱལ་པོ་དང༌། སངས་རྒྱས་དམ་པའི་སྒྲ་དང༌། སངས་རྒྱས་བཀོད་པའི་མཆོག་དང༌། སངས་རྒྱས་ཆོས་ཀྱི་རྒྱལ་མཚན་དང༌།<line/>
སངས་རྒྱས་བླ་མ་འཕགས་པའི་སྐུ་དང༌། སངས་རྒྱས་མངོན་པར་དགའ་བའི་གཟུགས་སྐུ་དང༌། སངས་རྒྱས་འོད་ཟེར་ཀུན་ཏུ་སྣང་མཛད་དང༌། སངས་རྒྱས་ཚངས་པ་རྣམ་དག་རྒྱལ་པོ་<line/>
དང༑ སངས་རྒྱས་བླ་མའི་རང་བཞིན་ལ་སོགས་པ་ཇི་ལྟ་བ་བཞིན་དུ་གྱ་ནོམ་པར་མངོན་པར་རྫོགས་པར་སངས་རྒྱས་ནས་འདི་ལྟར་དེ་བཞིན་གཤེགས་པ་ཡང་དག་པར་མཁྱེན་པ་དེ་<line/>
དག་འདས་པ་དང༌། མ་འོངས་པ་དང༌། ད་ལྟར་ལོངས་སྤྱོད་རྫོགས་པ་དང༌། སྤྲུལ་པའི་སྐུ་བསྟན་ཏེ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་བརྙེས་ནས་བླ་ན་མེད་པའི་ཆོས་ཀྱི་<line/>
འཁོར་ལོ་ཡོངས་སུ་བསྐོར་ཏེ་སེམས་ཅན་ཡོངས་སུ་བཟླས་པ་བཞིན་དུ་བདག་ཀྱང་དེ་བཞིན་དུ་གྱུར་ཅིག་ཅེས་རྒྱ་ཆེར་གོང་དུ་བསྟན་པ་བཞིན་དུ་བརྗོད་པར་བྱའོ། །རིགས་ཀྱི་བུ། ཤིན་ཏུ་<line/>
</page>
<page index="120" id="61A">༄༅། །དང་བའི་དད་པ་དང་ལྡན་པའི་སྐྱེས་པའམ། བུད་མེད་གང་ལ་ལ་ཞིག་གསེར་འོད་དམ་པ་མཆོག་ཏུ་རྣམ་པར་རྒྱལ་བ་མདོ་སྡེའི་རྒྱལ་པོ་ལས་ལས་ཀྱི་སྒྲིབ་པ་<line/>
ཡོངས་སུ་སྦྱོང་བའི་ལེའུ་འདི་ལེན་པ་དང༌། འཛིན་པ་དང༌། ཀློག་པ་དང༌། ཁ་ཏོན་དུ་འདོན་པ་དང༌། དྲན་པས་མི་བརྗེད་པར་བྱས་ཏེ། གཞན་དག་ལ་རྒྱ་ཆེར་ཡང་དག་པར་སྟོན་པར་<line/>
བྱེད་ན་བསོད་ནམས་ཀྱི་ཕུང་པོ་ཚད་མེད་དཔག་ཏུ་མེད་པ་སྙེད་འཐོབ་པར་འགྱུར་རོ། །འདི་ལྟ་སྟེ། དཔེར་ན། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ན་སེམས་ཅན་ཇི་<line/>
སྙེད་ཡོད་པ་ཐམས་ཅད་དུས་གཅིག་ཏུ་མིའི་ལུས་མངོན་པར་གྲུབ་པར་གྱུར་ལ་མིའི་ལུས་ཐོབ་ནས་ཀྱང་ཐམས་ཅད་རང་སངས་རྒྱས་ཀྱི་ལམ་མངོན་པར་འགྲུབ་པར་གྱུར་ཏེ།<line/>
སྐྱེས་པའམ། བུད་མེད་གང་ལ་ལ་ཞིག་ནམ་འཚོའི་བར་དུ་བཀུར་སྟི་དང༌། བླ་མར་བྱས་ཏེ་ཡོ་བྱད་རྣམ་པ་སྣ་ཚོགས་བཞི་པ་དག་གིས་མཆོད་པ་བྱས་ཏེ་རང་སངས་རྒྱས་རེ་རེ་<line/>
ལའང་སོ་སོ་ནས་རིའི་རྒྱལ་པོ་རི་རབ་དང་མཉམ་པའི་རིན་པོ་ཆེ་སྣ་བདུན་གྱིས་ཡོངས་སུ་བཀང་སྟེ་རང་སངས་རྒྱས་དེ་དག་ཡོངས་སུ་མྱ་ངན་ལས་འདས་པའི་འོག་ཏུའང་རིན་པོ་<line/>
ཆེ་ལས་མཆོད་རྟེན་བརྩིགས་ནས་མཆོད་པ་བྱས་ཏེ་མཆོད་རྟེན་དེ་དག་ཀྱང་དཔག་ཚད་བཅུ་གཉིས་ཀྱི་ཚད་ཙམ་དུ་མཐོ་ཞིང་མེ་ཏོག་དང༌། སྤོས་དང༌། རིན་པོ་ཆེའི་རྒྱལ་མཚན་<line/>
</page>
<page index="121" id="61B">དང༑ བ་དན་དང༌། གདུགས་མང་པོ་དག་གིས་རྟག་པར་མཆོད་པ་བྱས་ན། རིགས་ཀྱི་བུ། འདི་ཇི་སྙམ་དུ་སེམས་གང་ཟག་དེ་དག་གིས་ཐོབ་པའི་བསོད་ནམས་གང་ཡིན་པ་དེ་ནི་ཅི་མང་བ་ཡིན་<line/>
སྙམ་མམ། ལྷའི་དབང་པོས་གསོལ་པ། བཅོམ་ལྡན་འདས། ཤིན་ཏུའང་མང་ལགས་སོ། །རིགས་ཀྱི་བུ། གལ་ཏེ་གང་ལ་ལ་ཞིག་གིས་གསེར་འོད་དམ་པ་མཆོག་ཏུ་རྣམ་པར་རྒྱལ་བ་<line/>
མདོ་སྡེའི་དབང་པོ་ལས་ལས་ཀྱི་སྒྲིབ་པ་ཡོངས་སུ་སྦྱོང་བའི་ལེའུ་འདི་ལེན་པ་དང༌། འཛིན་པ་དང༌། ཀློག་པ་དང༌། ཁ་ཏོན་དུ་འདོན་པ་དང༌། དྲན་པས་མི་བརྗེད་པར་བྱས་ཏེ། གཞན་དག་ལ་རྒྱ་<line/>
ཆེར་ཡང་དག་པར་སྟོན་པས་འཐོབ་པའི་བསོད་ནམས་གང་ཡིན་པ་དེ་སྔར་བསྟན་པའི་མཆོད་པ་བྱས་པའི་བསོད་ནམས་གང་ཡིན་པ་དེ་དང་བསྒྲུན་ན་བརྒྱའི་ཆར་ཡང་ཉེ་བར་མི་འགྲོ་།བརྒྱ་<line/>
སྟོང་དང༌། བྱེ་བའི་ཆར་ཡང་ཉེ་བར་མི་འགྲོ་བ་ནས། ཚད་དང༌། དཔེ་དང༌། རྒྱུའི་བར་དུའང་ཉེ་བར་མི་འགྲོའོ། །དེ་ཅིའི་ཕྱིར་ཞེ་ན། རིགས་ཀྱི་བུ་དང༌། རིགས་ཀྱི་བུ་མོ་དེ་དག་ཡང་དག་པའི་སྤྱོད་པ་ལ་<line/>
གནས་ནས་ཕྱོགས་བཅུའི་སངས་རྒྱས་བཅོམ་ལྡན་འདས་རྣམས་ལ་བླ་ན་མེད་པའི་ཆོས་ཀྱི་འཁོར་ལོ་ཡོངས་སུ་བསྐོར་བར་གསོལ་བ་འདེབས་པར་བྱེད་ན་སངས་རྒྱས་བཅོམ་ལྡན་འདས་<line/>
རྣམས་རབ་ཏུ་དགྱེས་ནས་བསྔགས་པ་བརྗོད་པར་འགྱུར་བས་སོ། །རིགས་ཀྱི་བུ། ངས་ཇི་སྐད་བསྟན་པ་བཞིན་དུ་སྦྱིན་པ་ཐམས་ཅད་ཀྱི་ནང་ན་ཆོས་ཀྱི་སྦྱིན་པ་ནི་མཆོག་ཏུ་གྱུར་པ་ཡིན་པས།<line/>
</page>
<page index="122" id="62A">༄༅། །དེའི་ཕྱིར། རིགས་ཀྱི་བུ། དཀོན་མཆོག་གསུམ་ལ་མཆོད་པ་བྱས་པས་ཀྱང་དཔེར་བྱར་མི་ནུས་སོ། །གསུམ་ལ་སྐྱབས་སུ་འགྲོ་ཞིང་བསླབས་པ་<span class="conversion-problem" title="129: Cannot convert ACIP {THAMs} because s is not an ACIP consonant.">THAMs</span>་<line/>
ཅད་བསྲུང་བ་བསྐུལ་ནས་ཉམས་པར་མ་བྱས་པ་དང༌། ལས་གསུམ་སྟོངས་པར་མ་གྱུར་པས་ཀྱང་དཔེ་བྱར་མི་ནུས་སོ། །འཇིག་རྟེན་ཐམས་ཅད་ཀྱི་མཐུ་དང༌། ནུས་པ་དང༌། མོས་<line/>
པ་ཇི་ལྟ་བ་བཞིན་དུ་ཐེག་པ་གསུམ་པོ་དག་ཏུ་བྱང་ཆུབ་ཀྱི་སེམས་བསྐྱེད་པར་[?] བསྐུལ་བས་ཀྱང་དཔེ་བྱར་མི་ནུས་སོ། །དུས་གསུམ་གྱི་འཇིག་རྟེན་གྱི་ཁམས་ཐམས་ཅད་ན་<span class="conversion-problem" title="129: Cannot convert ACIP {SEMs} because s is not an ACIP consonant.">SEMs</span>་<line/>
ཅན་ཇི་སྙེད་ཡོད་པ་ཐམས་ཅད་ཐོགས་པ་མེད་པ་ཐོབ་ནས་བསོད་ནམས་ཚད་མེད་པར་མྱུར་དུ་ཡོངས་སུ་རྫོགས་པར་གྱུར་པས་ཀྱང་དཔེ་བྱར་མི་ནུས་སོ། །དུས་གསུམ་གྱི་ཞིང་<line/>
དག་ན་ཡོད་པའི་སེམས་ཅན་ཐམས་ཅད་ཐོགས་པ་མེད་པར་བྱང་ཆུབ་གསུམ་པོ་དག་ཐོབ་པར་བྱས་པས་ཀྱང་དཔེ་བྱར་མི་ནུས་སོ། །དུས་གསུམ་གྱི་ཞིང་དག་ན་ཡོད་པའི་<span class="conversion-problem" title="129: Cannot convert ACIP {SEMs} because s is not an ACIP consonant.">SEMs</span>་<line/>
ཅན་ཐམས་ཅད་མྱུར་དུ་ངན་འགྲོ་བཞི་པོའི་སྡུག་བསྔལ་ལས་འབྱུང་བར་བསྐུལ་བས་ཀྱང་དཔེ་བྱར་མི་ནུས་སོ། །དུས་གསུམ་གྱི་ཞིང་དག་ན་ཡོད་པའི་སེམས་ཅན་ཐམས་ཅད་<line/>
མི་དགེ་བའི་ལས་ཀྱི་སྒྲིབ་པ་ཤིན་ཏུ་ལྕི་བ་དག་ཡོངས་སུ་སྦྱང་བར་བསྐུལ་བས་ཀྱང་དཔེ་བྱར་མི་ནུས་སོ། །སྡུག་བསྔལ་ཐམས་ཅད་ལས་ཐར་བར་བྱ་བར་བསྐུལ་བས་ཀྱང་<line/>
</page>
<page index="123" id="62B">དཔེ་བྱར་མི་ནུས་སོ། །འཇིགས་ཤིང་སྐྲག་པ་དང༌། སྡུག་བསྔལ་གྱིས་གཟིར་ཅིང༌། ཉོན་མོངས་པ་ཐམས་ཅད་ལས་གྲོལ་བར་བྱས་ཀྱང་དཔེ་བྱར་མི་ནུས་སོ། །དུས་གསུམ་གྱི་སངས་<line/>
རྒྱས་རྣམས་ཀྱི་སྤྱན་སྔར་སེམས་ཅན་ཐམས་ཅད་ཀྱི་བསོད་ནམས་ཇི་སྙེད་པ་དག་ལ་རྗེས་སུ་ཡི་རང་བར་བསྐུལ་ནས་བྱང་ཆུབ་ཀྱི་སྨོན་ལམ་བཏབ་པས་ཀྱང་དཔེ་བྱར་མི་ནུས་སོ། །སྡིག་<line/>
པའི་སྤྱོད་པ་དང༌། གཤེ་ཞིང་སྤྱོ་བའི་ལས་ཡོངས་སུ་བསལ་བར་བསྐུལ་བ་དང༌། ཡོན་ཏན་ཐམས་ཅད་ཡོངས་སུ་རྫོགས་པར་སྨོན་པ་དང༌། སྐྱེ་བ་ཐམས་ཅད་དུ་དཀོན་མཆོག་<line/>
གསུམ་པོ་ཐམས་ཅད་ལ་མཆོད་པ་དང༌། བླ་མར་བྱ་བ་དང༌། བསྔགས་པ་བརྗོད་པར་བསྐུལ་བ་དང༌། སེམས་ཅན་རྣམས་བསོད་ནམས་ཀྱི་སྤྱོད་པ་ཡོངས་སུ་དག་པ་མངོན་པར་<line/>
སྒྲུབ་པར་བསྐུལ་ནས་བྱང་ཆུབ་ཡོངས་སུ་རྫོགས་པར་བྱས་པས་ཀྱང་དཔེ་བྱར་མི་ནུས་སོ། །དེའི་ཕྱིར་འཇིག་རྟེན་གྱི་ཁམས་ཐམས་ཅད་ཀྱི་དུས་གསུམ་གྱི་དཀོན་མཆོག་གསུམ་ལ་<line/>
བསྐུལ་ཞིང་གསོལ་བ་བཏབ་པ་དང༌། ཕ་རོལ་ཏུ་ཕྱིན་པ་དྲུག་ཡོངས་སུ་རྫོགས་པར་བྱ་བར་བསྐུལ་བ་དང༌། བླ་ན་མེད་པའི་ཆོས་ཀྱི་འཁོར་ལོ་ཡོངས་སུ་བསྐོར་བར་བསྐུལ་ཞིང་<line/>
གསོལ་བ་བཏབ་པ་དང༌། བསྐལ་པ་ཚད་མེད་པ་སྙེད་དུ་འཇིག་རྟེན་ན་བཞུགས་ནས་ཆོས་མཆོག་དམ་པ་ཟབ་མོ་བཤད་པར་བསྐུལ་ཞིང་གསོལ་བ་བཏབ་པའི་བསོད་ནམས་<line/>
</page>
<page index="124" id="63A">༄༅། །གང་ཡིན་པ་དེ་ནི། ཤིན་ཏུ་ཟབ་པས་གང་གིས་དཔེ་བྱར་མི་ནུས་པར་རིག་པར་བྱའོ། །དེ་ནས་བརྒྱ་བྱིན་ལྷའི་དབང་པོ་དང༌། གང་གཱའི་ལྷ་མོ་དང༌། ཚངས་<line/>
པའི་རྒྱལ་པོ་དང༌། རྒྱལ་ཆེན་རིས་བཞིའི་ལྷ་ཚད་མེད་པ་རྣམས་སྟན་ལས་ལངས་ཏེ་བླ་གོས་ཕྲག་པ་གཅིག་ཏུ་གཟར་ནས་པུས་མོ་གཡས་པའི་ལྷ་ང་ས་ལ་བཙུགས་ཏེ་ཐལ་མོ་<line/>
སྦྱར་ནས་མགོ་བོས་ཕྱག་བྱས་ཏེ། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་ཅག་ཀྱང་གསེར་འོད་དམ་པ་མཆོག་ཏུ་རྣམ་པར་རྒྱལ་<line/>
བ་མདོ་སྡེའི་རྒྱལ་པོ་འདི་ཐོས་པས། ཐམས་ཅད་ཡོངས་སུ་བཟུང་སྟེ། ཀློག་པ་དང༌། གཡར་ཏོན་དུ་འདོན་པ་དང༌། ཀུན་ཆུབ་པར་བགྱིས་ཏེ། གཞན་དག་ལ་རྒྱ་ཆེར་<line/>
ཡང་དག་པར་བསྟན་ནས་ཆོས་འདི་ལ་བརྟེན་ཏེ་རབ་ཏུ་གནས་པར་བགྱིད་དོ། །དེ་ཅིའི་སླད་དུ་ཞེ་ན། བཅོམ་ལྡན་འདས། བདག་ཅག་བླ་ན་མ་མཆིས་པ་ཡང་དག་པར་<line/>
རྫོགས་པའི་བྱང་ཆུབ་ཡོངས་སུ་གཉེར་བར་འཚལ་བས། དོན་འདི་མཚན་ཉིད་ཁྱད་པར་དུ་འཕགས་པའི་རྗེས་སུ་འབྲངས་ནས་ཆོས་བཞིན་དུ་སྤྱོད་པའི་སླད་དུའོ། །དེ་<line/>
ནས་ཚངས་པ་དང༌། བརྒྱ་བྱིན་ལ་སོགས་པས་ཆོས་བཤད་པའི་གནས་དེ་ཉིད་དུ་མེ་ཏོག་མན་དཱ་ར་བ་རྣམ་པ་སྣ་ཚོགས་ཀྱིས་བཅོམ་ལྡན་འདས་ལ་མངོན་པར་གཏོར་བས་<line/>
</page>
<page index="125" id="63B">སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱི་ས་ཆེན་པོ་ཐམས་ཅད་རབ་ཏུ་གཡོས་པར་གྱུར་ཏོ། །ལྷའི་རྔ་བོ་ཆེ་དང༌། རོལ་མོ་ཐམས་ཅད་ཀྱང་མ་དཀྲོལ་བར་རང་སྒྲ་བྱུང་སྟེ།<line/>
གསེར་གྱི་ཁ་དོག་གི་འོད་ཟེར་བཀྱེ་བས་འཇིག་རྟེན་གྱི་ཁམས་ཀུན་ཏུ་ཁྱབ་པར་བཀང་སྟེ་སྒྲ་དབྱངས་དམ་པ་བྱུང་བར་གྱུར་པ་དང༌། དེ་ནས་བཅོམ་ལྡན་འདས་ལ་བརྒྱ་བྱིན་ལྷའི་དབང་<line/>
པོས་འདི་སྐད་ཅེས་གསོལ་ཏོ། །བཅོམ་ལྡན་འདས། འདི་དག་ཐམས་ཅད་ནི་གསེར་འོད་དམ་པའི་མདོ་སྡེའི་བྱིན་གྱིས་བརླབས་ཀྱི་མཐུ་ལགས་པས་བྱམས་པ་དང༌། ཐུགས་རྗེས་<line/>
རྣམ་པ་སྣ་ཚོགས་ཀྱིས་ཡོངས་སུ་སྐྱོབས་ཅིང་ཕན་འདོགས་པ་དང༌། རྣམ་པ་སྣ་ཚོགས་ཀྱིས་བྱང་ཆུབ་སེམས་དཔའི་དགེ་བའི་རྩ་བ་འཕེལ་ཞིང་ལས་ཀྱི་སྒྲིབ་པ་རྣམས་ཡོངས་སུ་<line/>
སྦྱོང་བར་མཛད་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། དེ་དེ་བཞིན་ནོ། །དེ་དེ་བཞིན་ཏེ། ཁྱོད་ཀྱིས་ཇི་སྐད་སྨྲས་པ་བཞིན་ནོ། །དེ་ཅིའི་ཕྱིར་ཞེ་ན། རིགས་ཀྱི་བུ།<line/>
ངས་མངོན་པར་དྲན་ཏེ་སྔོན་བྱུང་བ་འདས་པའི་བསྐལ་པ་བརྒྱ་སྟོང་ཚད་མེད་པ་སྙེད་འདས་པ་དེའི་ཚེ་དེའི་དུས་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་<line/>
པའི་སངས་རྒྱས་རིན་པོ་ཆེའི་རྒྱལ་པོ་འོད་ཆེན་སྣང་མཛད་ཅེས་བྱ་བ་འཇིག་རྟེན་དུ་བྱུང་སྟེ། བསྐལ་པ་འབུམ་ཕྲག་བརྒྱ་བརྒྱད་ཅུའི་བར་དུ་འཇིག་རྟེན་ན་བཞུགས་སོ། །དེའི་<line/>
</page>
<page index="126" id="64A">༄༅། །ཚེ་དེ་བཞིན་གཤེགས་པ་རིན་པོ་ཆེའི་རྒྱལ་པོ་འོད་ཆེན་སྣང་མཛད་ཀྱིས་ལྷ་དང༌། མི་དང༌། བརྒྱ་བྱིན་དང༌། ཚངས་པ་དང༌། དགེ་སྦྱོང་དང༌། བྲམ་ཟེ་དང་<line/>
སེམས་ཅན་ཐམས་ཅད་ཡོངས་སུ་མྱ་ངན་ལས་བཟླས་ནས་བདེ་བར་མཛད་[?] པའི་ཕྱིར་འཇིག་རྟེན་དུ་བྱུང་བ་ན་འདུས་པ་དང་པོ་ལ་ཆོས་བསྟན་པས་སྲོག་ཆགས་བྱེ་བ་ཁྲག་ཁྲིག་<line/>
འབུམ་ཕྲག་བརྒྱ་སྟོང་སྙེད་ཡོངས་སུ་མྱ་ངན་ལས་བཟླས་ནས་ཐམས་ཅད་ཀྱིས་དགྲ་བཅོམ་པའི་འབྲས་བུ་ཐོབ་པས་ཟག་པ་རྣམས་ཟད་ནས་རིག་པ་གསུམ་དང༌། མངོན་པར་<line/>
ཤེས་པ་དྲུག་དང༌། ཐོགས་པ་མེད་པའི་རང་དབང་དང་ལྡན་པར་གྱུར་ཏོ། །འདུས་པ་གཉིས་པའི་ཚེའང་སྲོག་ཆགས་བྱེ་བ་ཁྲག་ཁྲིག་འབུམ་ཕྲག་བརྒྱ་སྟོང་དགུ་བཅུ་ཡོངས་<line/>
སུ་མྱ་ངན་ལས་བཟླས་ནས་ཐམས་ཅད་ཀྱིས་དགྲ་བཅོམ་པའི་འབྲས་བུ་ཐོབ་ནས་ཟག་པ་རྣམས་ཟད་ནས་རིག་པ་གསུམ་དང༌། མངོན་པར་ཤེས་པ་དྲུག་དང༌། ཐོགས་པ་མེད་<line/>
པའི་རང་དབང་དང་ལྡན་པར་གྱུར་ཏོ། །འདུས་པ་གསུམ་པའི་ཚེ་ནའང་སྲོག་ཆགས་བྱེ་བ་ཁྲག་ཁྲིག་འབུམ་ཕྲག་བརྒྱ་སྟོང་དགུ་བཅུ་ཡོངས་སུ་མྱ་ངན་ལས་བཟླས་<line/>
ནས་ཐམས་ཅད་ཀྱིས་དགྲ་བཅོམ་པའི་འབྲས་བུ་ཐོབ་པས་ཞེས་བྱ་བ་ཡང་རྒྱས་པར་གོང་མ་བཞིན་ནོ། །རིགས་ཀྱི་བུ། ང་དེའི་ཚེ་བུད་མེད་ཀྱི་ལུས་སུ་གྱུར་ཏེ་མིང་ནི་བསོད་<line/>
</page>
<page index="127" id="64B">ནམས་རིན་པོ་ཆེའི་འོད་ཅེས་བྱའོ། །འདུས་པ་གསུམ་པའི་ཚེའང་བཅོམ་ལྡན་འདས་དེ་ལ་ཉེ་བར་བསྙེན་ནས་གསེར་འོད་དམ་པའི་མདོ་སྡེ་འདི་ཡོངས་སུ་བཟུང་སྟེ་བཀླག་པ་དང༌། ཁ་<line/>
ཏོན་དུ་བཏོན་ནས་གཞན་ལ་རྒྱ་ཆེར་ཡང་དག་པར་བསྟན་ཏེ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཡོངས་སུ་གཉེར་པའི་ཕྱིར་དེའི་ཚེ་བཅོམ་ལྡན་འདས་དེས་ང་ལ། བུ་<line/>
མོ་བསོད་ནམས་རིན་པོ་ཆེའི་འོད་འདི་མ་འོངས་པའི་དུས་ན་དེ་བཞིན་གཤེགས་པ། དགྲ་བཅོམ་པ། ཡང་དག་པར་རྫོགས་པའི་སངས་རྒྱས། རིག་པ་དང༌། ཞབས་སུ་ལྡན་པ།<line/>
བདེ་བར་གཤེགས་པ། འཇིག་རྟེན་མཁྱེན་པ། བླ་ན་མེད་པའི་སྐྱེས་བུ་འདུལ་བའི་ཁ་ལོ་སྒྱུར་བ། ལྷ་དང༌། མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་ཤཱཀྱ་ཐུབ་པ་<line/>
ཞེས་བྱ་བར་འགྱུར་རོ་ཞེས་ལུང་བསྟན་ཏེ་བུད་མེད་ཀྱི་ལུས་སྤངས་ནས་དེ་ཚུན་ཆད་ངན་འགྲོ་བཞི་ལས་ཡང་དག་པར་འདས་ཏེ་ལྷ་དང༌། མིའི་ནང་དུ་སྐྱེས་ནས་བདེ་བ་མཆོག་<line/>
མྱོང་བར་གྱུར་ཏོ། །ཆེ་རབས་སྟོང་ཕྲག་བཞི་བརྒྱ་བརྒྱད་ཅུའི་བར་དུ་འཁོར་ལོས་བསྒྱུར་བའི་རྒྱལ་པོ་བྱས་ཏེ་དེང་ཡང་དག་པར་མངོན་པར་རྫོགས་པར་སངས་རྒྱས་པའི་བར་<line/>
དུ་ཡང་གྲགས་པ་འཇིག་རྟེན་གྱི་ཁམས་ཀུན་ཏུ་གང་ཞིང་རྒྱས་པར་གྱུར་པ་ཡིན་ནོ། །དེ་ནས་དེའི་ཚེ་འཁོར་འདུས་པ་ཆེན་པོ་ཐམས་ཅད་ཀྱིས་དེ་བཞིན་གཤེགས་པ་རིན་པོ་<line/>
</page>
<page index="128" id="65A">༄༅། །ཆེའི་རྒྱལ་པོ་འོད་ཆེན་སྣང་མཛད་བླ་ན་མེད་པའི་ཆོས་ཀྱི་འཁོར་ལོ་ཡོངས་སུ་བསྐོར་ནས་ཆོས་མཆོག་དམ་པ་བཤད་པ་མཐོང་བར་གྱུར་ཏོ། །རིགས་ཀྱི་<line/>
བུ༑ འཇིག་རྟེན་གྱི་ཁམས་མི་མཇེད་འདི་ནས་ཤར་ཕྱོགས་སུ་སངས་རྒྱས་ཀྱི་ཞིང་གང་གཱའི་ཀླུང་གི་བྱེ་མ་བརྒྱ་སྟོང་སྙེད་འདས་པ་ན་འཇིག་རྟེན་གྱི་ཁམས་རིན་པོ་ཆེའི་བཀོད་པ་<line/>
ཞེས་བྱ་བ་ཡོད་དེ། དེ་བཞིན་གཤེགས་པ་རིན་པོ་ཆེའི་རྒྱལ་པོ་འོད་ཆེན་སྣང་མཛད་ཅེས་བྱ་བ་དེ་ལྟར་དེ་ན་བཞུགས་ཏེ། ཡོངས་སུ་མྱ་ངན་ལས་འདས་པས་ཆོས་མཆོག་དམ་པ་<line/>
བཤད་ནས་སྐྱེ་དགུ་རྣམས་ལ་ཕན་འདོགས་པར་མཛད་པས་ཁྱོད་ཀྱིས་མཐོང་བ་ནི་སངས་རྒྱས་དེ་ཡིན་ནོ། །རིགས་ཀྱི་བུའམ། རིགས་ཀྱི་བུ་མོ་གང་ལ་ལ་ཞིག་དེ་བཞིན་<span class="conversion-problem" title="129: Cannot convert ACIP {GSHEGs} because s is not an ACIP consonant.">GSHEGs</span>་<line/>
པ་རིན་པོ་ཆེའི་རྒྱལ་པོ་འོད་ཆེན་སྣང་མཛད་དེའི་མཚན་ཐོས་པར་གྱུར་ན། བྱང་ཆུབ་སེམས་དཔའི་ས་ལས་ལྡོག་པར་མི་འགྱུར་ཞིང༌། ཡོངས་སུ་མྱ་ངན་ལས་འདས་པ་ཆེན་<line/>
པོ་ཐོབ་པར་འགྱུར་རོ། །བུད་མེད་གང་ལ་ལ་ཞིག་དེ་བཞིན་གཤེགས་པ་དེའི་མཚན་ཐོས་པར་གྱུར་ན་འཆི་ཀའི་དུས་ཀྱི་ཚེ་དེ་བཞིན་གཤེགས་པ་དེ་དེའི་ཐད་དུ་གཤེགས་<line/>
པར་འགྱུར་ཏེ། དེ་བཞིན་གཤེགས་པ་མཐོང་བའི་དབང་གིས་ནམ་ཡང་བུད་མེད་ཀྱི་ལུས་ལེན་པར་མི་འགྱུར་རོ། །རིགས་ཀྱི་བུ། གསེར་འོད་དམ་པ་ཤིན་ཏུ་གྱ་ནོམ་པའི་མདོ་<line/>
</page>
<page index="129" id="65B">སྡེ་འདི་ནི་རྣམ་པ་སྣ་ཚོགས་ཀྱིས་ཕན་འདོགས་ཤིང༌། རྣམ་པ་སྣ་ཚོགས་ཀྱིས་བྱང་ཆུབ་སེམས་དཔའི་དགེ་བའི་རྩ་བ་འཕེལ་བ་དང༌། ལས་ཀྱི་སྒྲིབ་པ་རྣམས་ཡོངས་སུ་སྦྱོང་བར་བྱེད་<line/>
དོ༑ ༑རིགས་ཀྱི་བུ། དགེ་སློང་ངམ། དགེ་སློང་མའམ། དགེ་བསྙེན་ནམ། དགེ་བསྙེན་མ་གང་ལ་ལ་ཞིག་གང་ན་གནས་པའི་གནས་དེར་གསེར་འོད་དམ་པ་ཤིན་ཏུ་གྱ་ནོམ་པའི་<line/>
མདོ་སྡེ་འདི་གཞན་དག་ལ་ཡང་དག་པར་སྟོན་པར་བྱེད་ན། ཡུལ་དེ་ནི་བསོད་ནམས་ཀྱི་ཕན་ཡོན་རྣམ་པ་བཞི་འཐོབ་པར་འགྱུར་རོ། །བཞི་གང་ཞེ་ན། ཡུལ་དེའི་རྒྱལ་པོ་ནད་མེད་<line/>
ཅིང་བགེགས་རྣམས་དང་བྲལ་བ་དང༌། ཚེ་རིང་ཞིང་ཐོགས་པ་མེད་པར་གྱུར་པ་དང༌། ཕས་ཀྱི་རྒོལ་བའི་དགྲ་མེད་ཅིང་དམག་ཚོགས་དཔའ་བར་འགྱུར་བ་དང༌། བདེ་བའི་<span class="conversion-problem" title="129: Cannot convert ACIP {LONGs} because s is not an ACIP consonant.">LONGs</span>་<line/>
སྤྱོད་རྒྱས་ཤིང་ཡང་དག་པའི་ཆོས་འཕེལ་བར་འགྱུར་བ་གང་ཡིན་པའོ། །དེ་ཅིའི་ཕྱིར་ཞེ་ན། འདི་ལྟར་མིའི་རྒྱལ་པོ་དེ་ལ་བརྒྱ་བྱིན་དང༌། ཚངས་པ་དང༌། རྒྱལ་པོ་ཆེན་པོ་བཞི་<line/>
དང༌། གནོད་སྦྱིན་གྱི་འཁོར་རྣམས་ཀྱིས་རྟག་པར་ལྷན་ཅིག་སྲུང་བར་བྱེད་པའི་ཕྱིར་རོ། །དེ་ནས་བཅོམ་ལྡན་འདས་ཀྱིས་ལྷའི་འཁོར་རྣམས་ལ་བཀའ་སྩལ་པ། རིགས་ཀྱི་བུ་<line/>
དག །དངོས་པོ་འདི་དག་བདེན་ནམ། དེ་ནས་བརྒྱ་བྱིན་དང༌། ཚངས་པ་དང༌། རྒྱལ་པོ་ཆེན་པོ་བཞི་དང་གནོད་སྦྱིན་གྱི་འཁོར་རྣམས་ཀྱིས་སྐད་མཐུན་པར་བཅོམ་ལྡན་<line/>
</page>
<page index="130" id="66A">༄༅། །འདས་ལ་འདི་སྐད་ཅེས་གསོལ་ཏོ། །དེ་དེ་བཞིན་ནོ། །དེ་དེ་བཞིན་ཏེ། ཡུལ་གང་དག་ན་མདོ་སྡེའི་རྒྱལ་པོ་དམ་པ་འདི་ཡང་དག་པར་བཤད་པ་དང༌། ཀློག་<line/>
པ་དང༌། ཁ་ཏོན་དུ་འདོན་པར་བགྱིད་ན། ཡུལ་གྱི་བདག་པོ་དེ་དག་ལ་བདག་ཅག་རྒྱལ་པོ་ཆེན་པོ་བཞི་ལ་སོགས་པ་རྟག་པར་མཆིས་ནས་ཡོངས་སུ་བསྲུང་བར་བགྱིད་པར་<line/>
མཆི་བ་དང༌། གནས་པ་ནའང་ལྷན་ཅིག་གནས་པར་བགྱིད་དོ། །རྒྱལ་པོ་དེ་ལ་གདོན་བགེགས་དང༌། རྒོལ་བའི་དགྲ་ཞིག་མཆིས་ནའང་དེ་དག་ཐམས་ཅད་བདག་ཅག་རྒྱལ་<line/>
པོ་བཞི་ལ་སོགས་པས་རབ་ཏུ་ཞི་བར་བགྱིད་དོ། །མྱ་ངན་དང༌། རིམས་ནད་ལ་སོགས་པ་ཡང་བསལ་ཞིང་སོས་པར་བགྱིས་ནས་ཚེ་འཕེལ་བ་དང༌། དགེ་བའི་རྟགས་འབྱུང་བ་<line/>
དང༌། སྨོན་པ་རྣམས་བསམས་པ་བཞིན་འགྲུབ་པ་དང༌། རྟག་ཏུ་དགའ་བ་བསྐྱེད་པར་བགྱིའོ། །བདག་ཅག་གིས་ཡུལ་དེ་ན་དམག་ཚོགས་ཇི་སྙེད་མཆིས་པ་དེ་དག་ཐམས་<line/>
ཅད་དཔའ་ཞིང་བརྩོན་པར་བགྱིད་དོ། །བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ་དག། ལེགས་སོ། །ལེགས་སོ། །ཁྱོད་ཀྱིས་ཇི་སྐད་སྨྲས་པ་དེ་བཞིན་དུ་ཁྱེད་གྱིས་<line/>
མངོན་པར་བསྒྲུབ་པར་བྱའོ། །དེ་ཅིའི་ཕྱིར་ཞེ་ན། ཡུལ་གྱི་བདག་པོ་དེ་དག་ཆོས་བཞིན་དུ་སྤྱོད་པའི་དུས་ན་འབངས་ཐམས་ཅད་ཀྱང་རྒྱལ་པོའི་རྗེས་སུ་མངོན་པར་སྒྲུབ་<line/>
</page>
<page index="131" id="66B">ཅིང་ཆོས་བཞིན་དུ་སྤྱོད་པར་བྱེད་པས་ཁྱེད་ལ་སོགས་པ་ཡང་གཟུགས་དང༌། སྟོབས་དང༌། ཕན་ཡོན་མཆོག་ཐོབ་པར་འགྱུར་ཞིང་གཞལ་མེད་ཁང་[?] འོད་དང་ལྡན་པ་དང༌། འཁོར་<line/>
རྣམས་ཀྱང་བརྩོན་ཞིང་རྒྱས་པར་འགྱུར་བས་སོ། །དེ་ནས་བཅོམ་ལྡན་འདས་ལ་བརྒྱ་བྱིན་དང༌། ཚངས་པ་ལ་སོགས་པས། བཅོམ་ལྡན་འདས། དེ་དེ་བཞིན་ནོ་ཞེས་གསོལ་ཏོ། །<line/>
བཅོམ་ལྡན་འདས་ཀྱིས་བཀའ་སྩལ་པ། གནས་གང་དུ་མདོ་སྡེ་དམ་པ་འདི་ཡང་དག་པར་སྟོན་ཅིང་ཀློག་པ་དང༌། སྤེལ་བའི་ཡུལ་དེའི་བློན་པོ་ཆེན་པོ་དང༌། ནང་བློན་རྣམས་ཕན་<line/>
ཡོན་རྣམ་པ་བཞི་འཐོབ་པར་འགྱུར་ཏེ། བཞི་གང་ཞེ་ན། དང་པོ་ནི་ཕན་ཚུན་འདུས་ཞིང་ཉེ་བར་སེམས་པ་དང༌། །བླ་མར་བྱེད་ཅིང་སྡུག་པར་སེམས་པའོ། །གཉིས་པ་ནི་རྟག་པར་<line/>
མིའི་རྒྱལ་པོའི་སྙིང་དུ་སྡུག་ཅིང་བཀུར་བ་དང༌། དགེ་སྦྱོང་དང༌། བྲམ་ཟེ་དང༌། ཡུལ་ཆེན་པོ་དང༌། ཡུལ་ཆུང་ངུའི་མི་རྣམས་ཀྱིས་བཙུན་པར་བྱེད་པའོ། །གསུམ་པ་ནི་ནོར་ལའང་<line/>
དམ་པར་འཛིན་ཅིང༌། ཆོས་ལ་བཙུན་པར་བྱེད་པ་དང༌། འཇིག་རྟེན་པའི་ཁེ་མི་ཚོལ་བས་སྙན་པའི་སྒྲ་ཀུན་ཏུ་གྲགས་ནས་མང་པོ་ཀུན་གྱིས་བཀུར་བར་འགྱུར་བའོ། །བཞི་པ་ནི་<line/>
ཚེ་རིང་བདེ་སྐྱིད་པར་འགྱུར་བ་སྟེ། འདི་དག་ནི་ཕན་ཡོན་རྣམ་པ་བཞི་ཞེས་བྱའོ། །གལ་ཏེ་ཡུལ་གྱི་བདག་པོ་གང་ལ་ལ་ཞིག་གིས་མདོ་སྡེ་ཡང་དག་པར་སྟོན་པར་བྱེད་ན། དགེ་<line/>
</page>
<page index="132" id="67A">༄༅། །སྦྱོང་དང༌། བྲམ་ཟེ་རྣམས་ཕན་ཡོན་ཁྱད་པར་དུ་འཕགས་པ་རྣམ་པ་བཞི་ཐོབ་པར་འགྱུར་རོ། །བཞི་གང་ཞེ་ན། དང་པོ་ནི་གོས་དང༌། བཟའ་བ་དང༌།<line/>
བཏུང་བ་དང༌། མལ་ཆ་དང༌། ན་བའི་གསོས་སྨན་རྣམས་ཀྱིས་ཕོངས་པ་མེད་པ་གང་ཡིན་པའོ། །གཉིས་པ་ནི་ཐམས་ཅད་སེམས་བདེ་པར་ཡིད་ལ་སེམས་ཤིང་ཀློག་པ་དང༌། ཁ་<line/>
ཏོན་འདོན་པར་འགྱུར་རོ། །གསུམ་པ་ནི་རི་དང༌། ནགས་ཚལ་དག་ན་གནས་པ་ན་བདེ་བར་གནས་པ་འཐོབ་པར་འགྱུར་རོ། །བཞི་པ་ནི་སེམས་ཀྱིས་ཇི་ལྟར་སྨོན་པ་བཞིན་ཐམས་<line/>
ཅད་ཡོངས་སུ་རྫོགས་པར་འགྱུར་བ་སྟེ། འདི་དག་ནི་ཁྱད་པར་དུ་འཕགས་པའི་ཕན་ཡོན་རྣམ་པ་བཞི་ཞེས་བྱའོ། །གལ་ཏེ་ཡུལ་ལ་ལར་མདོ་སྡེ་འདི་ཡང་དག་པར་སྟོན་པར་<line/>
བྱེད་ན་མི་ཐམས་ཅད་དར་ཞིང་སྐྱིད་པ་དང༌། རིམས་ནད་རྣམས་མེད་པ་དང༌། ཚོང་པ་དང༌། འགྲོན་པོ་ཕན་ཚུན་འགྲོ་བའི་ནོར་དང༌། རིན་པོ་ཆེ་མང་དུ་ཐོབ་པ་དང༌། བསོད་<line/>
ནམས་ཁྱད་པར་དུ་འཕགས་པ་ཐོབ་པར་འགྱུར་ཏེ། འདི་དག་ནི་ཡོན་ཏན་གྱི་ཕན་ཡོན་རྣམ་པ་སྣ་ཚོགས་ཞེས་བྱའོ། །དེ་ནས་བཅོམ་ལྡན་འདས་ལ་ཚངས་པ་དང༌། བརྒྱ་<line/>
བྱིན་དང༌། རྒྱལ་པོ་ཆེན་པོ་བཞི་དང༌། འཁོར་མང་པོ་རྣམས་ཀྱིས་འདི་སྐད་ཅེས་གསོལ་ཏོ། །བཅོམ་ལྡན་འདས། མདོ་སྡེ་དོན་ཟབ་མོ་འདི་ལྟ་བུ་མངོན་དུ་གནས་པར་གྱུར་<line/>
</page>
<page index="133" id="67B">ན་དེ་བཞིན་གཤེགས་པའི་བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་ཡང་འཇིག་རྟེན་ན་གནས་ཤིང་ནུབ་པར་མི་འགྱུར་ལ། ནམ་མདོ་སྡེ་འདི་ལྟ་བུ་ནུབ་པར་གྱུར་པ་ན་ཡང་དག་<line/>
པའི་ཆོས་ཀྱང་ནུབ་པར་འགྱུར་བར་རིག་པར་བགྱི་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ། དེ་དེ་བཞིན་ནོ། །དེ་དེ་བཞིན་ཏེ། དེ་ལྟ་བས་ན་ཁྱེད་ཀྱིས་<line/>
གསེར་འོད་དམ་པའི་མདོ་སྡེ་འདི་ལས་ཚིག་གཅིག་གམ། སྡེ་གཅིག་ཀྱང་རུང་སྟེ། ཐམས་ཅད་སེམས་རྩེ་གཅིག་ཏུ་ཡང་དག་པར་བཀླག་པར་བྱ། ཡང་དག་པར་ཁ་ཏོན་དུ་གདོན་<line/>
པར་བྱ། ཡང་དག་པར་མཉན་པར་བྱ། ཡང་དག་པར་གཟུང་བར་བྱ། ཡང་དག་པར་ཡིད་ལ་བསམ་པར་བྱ་ཞིང་ཡང་དག་པར་བསྒོམས་ནས་སེམས་ཅན་མང་པོའི་ཆེད་དུ་རྒྱ་ཆེར་<line/>
ཡང་དག་པར་བསྟན་ཏེ་ཡོངས་སུ་སྤེལ་བར་བྱེད་ན་ཡུན་རིང་པོར་བདེ་སྐྱིད་ཅིང་བསོད་ནམས་ཀྱི་ཕན་ཡོན་མཐའ་མེད་དོ། །དེ་ནས་འཁོར་མང་པོ་རྣམས་ཀྱིས་བཅོམ་ལྡན་འདས་<line/>
ཀྱིས་དེ་སྐད་ཅེས་བཀའ་སྩལ་པ་ཐོས་ནས་ཐམས་ཅད་ཕན་ཡོན་ཁྱད་པར་དུ་འཕགས་པ་ཐོབ་པར་གྱུར་པས་རབ་ཏུ་དགའ་ཞིང་མགུ་བས་ཡང་དག་པར་བཟུང་བར་གྱུར་ཏོ།། །།<line/>
གསེར་འོད་དམ་པ་མཆོག་ཏུ་རྣམ་པར་རྒྱལ་བ་མདོ་སྡེའི་རྒྱལ་པོ་ལས། ལས་ཀྱིས་སྒྲིབ་པ་རྣམ་པར་སྦྱོང་བའི་ལེའུ་སྟེ་ལྔ་པའོ།། །།གསེར་འོད་དམ་པ་མཆོག་<line/>
</page>
<page index="134" id="68A">༄༅། །ཏུ་རྣམ་པར་རྒྱལ་བ་མདོ་སྡེའི་རྒྱལ་པོ། བམ་པོ་བཞི་པ། དེ་ནས་བྱང་ཆུབ་སེམས་དཔའ་སེང་གེའི་མཚན་ཐོགས་པ་མེད་པའི་འོད་ཟེར་འབར་བ་འཁོར་<line/>
བྱེ་བ་ཕྲག་ཚད་མེད་པ་སྙེད་དང་ལྷན་ཅིག་ཏུ་སྟན་ལས་ལངས་ཏེ་བླ་གོས་ཕྲག་པ་གཅིག་ཏུ་གཟར་ནས་པུས་མོ་གཡས་པའི་ལྷ་ང་ས་ལ་བཙུགས་ཏེ་གུས་པས་ཐལ་མོ་སྦྱར་ནས།<line/>
བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བྱས་ནས་མེ་ཏོག་དང༌། སྤོས་དང༌། རིན་པོ་ཆེའི་རྒྱལ་མཚན་དང༌། བ་དན་དང༌། གདུགས་རྣམ་པ་སྣ་ཚོགས་ཀྱིས་མཆོད་པ་<line/>
བྱས་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། རྒྱུ་དང༌། རྐྱེན་དུ་ཞིག་གིས་ནི་བྱང་ཆུབ་ཀྱི་སེམས་འཐོབ་པར་འགྱུར་བ་དང༌། གང་བྱང་ཆུབ་ཀྱི་<line/>
སེམས་ཞེས་བགྱི་ལགས། བཅོམ་ལྡན་འདས། བྱང་ཆུབ་གང་ལགས་པ་དེ་ལ་ནི་ད་ལྟར་གྱི་སེམས་ཀྱང་དམིགས་སུ་མ་མཆིས། མ་འོངས་པའི་སེམས་ཀྱང་དམིགས་སུ་མ་མཆིས་<line/>
འདས་པའི་སེམས་ཀྱང་དམིགས་སུ་མ་མཆིས་པ་ལགས་སོ། །བྱང་ཆུབ་ལས་གུད་ནའང་བྱང་ཆུབ་ཀྱི་སེམས་དམིགས་སུ་མ་མཆིས་ལགས་སོ། །བྱང་ཆུབ་ཅེས་བགྱི་བ་ནི་ཚིག་<line/>
གིས་བརྗོད་དུ་མ་མཆིས་པས་སེམས་ཀྱང་གཟུགས་མ་མཆིས་པ། མཚན་མ་མ་མཆིས་པ། དངོས་པོ་དང༌། ལས་མ་མཆིས་པ། མངོན་པར་འདུ་བགྱི་བ་མ་ལགས་པ། སེམས་ཅན་<line/>
</page>
<page index="135" id="68B">ཡང་དམིགས་སུ་མ་མཆིས་ཤིང་ཁོང་དུ་ཆུད་པར་ཡང་མི་འགྱུར་ན། བཅོམ་ལྡན་འདས། ཇི་ལྟར་ཆོས་ཟབ་མོའི་དོན་གང་ལགས་པ་རིག་པར་འགྱུར་ལགས། བཅོམ་ལྡན་འདས་ཀྱིས་<line/>
བཀའ་སྩལ་པ། རིགས་ཀྱི་བུ། དེ་དེ་བཞིན་ནོ། །དེ་དེ་བཞིན་ཏེ། བྱང་ཆུབ་ཀྱི་དངོས་པོ་དང༌། ལས་ནི་ཤིན་ཏུ་གྱ་ནོམ་པས། མངོན་པར་འདུ་བྱ་བའང་དམིགས་པར་མི་འགྱུར་ལ་བྱང་ཆུབ་<line/>
ལས་གུད་ནའང་བྱང་ཆུབ་ཀྱི་སེམས་དམིགས་པར་མི་འགྱུར་བས་བྱང་ཆུབ་ཅེས་བྱ་བ་ནི་བརྗོད་དུ་མེད་པ། སེམས་ཀྱང་བརྗོད་དུ་མེད་པ། གཟུགས་དང༌། མཚན་མེ་མེད་པ་དང༌། དངོས་པོ་<line/>
དང༌། ལས་མེད་པ། སེམས་ཅན་ཐམས་ཅད་ཀྱང་དམིགས་སུ་མེད་པའོ། །དེ་ཅིའི་ཕྱིར་ཞེ་ན། བྱང་ཆུབ་དང༌། སེམས་གཉིས་ཀའང་དེ་བཞིན་དུ་མཚུངས་པའི་ཕྱིར་དང༌། མངོན་དུ་<line/>
བྱེད་པ་དང༌། མངོན་དུ་བྱ་བ་མཉམ་པར་གྱུར་པའི་ཕྱིར་ཏེ། འོན་ཀྱང་ཆོས་རྣམས་ཤེས་པར་བྱ་བ་མེད་པར་ནི་མ་ཡིན་ནོ། །རིགས་ཀྱི་བུ། བྱང་ཆུབ་སེམས་དཔའ་སེམས་དཔའ་ཆེན་པོ་<line/>
གང་གིས་དེ་ལྟར་ཤེས་པར་བྱ་བ་གང་ཡིན་པ་དེ་ནི། ཆོས་རྣམས་མངོན་པར་རྟོགས་པ་དང༌། བྱང་ཆུབ་དང༌། བྱང་ཆུབ་ཀྱི་སེམས་ལེགས་པར་བཤད་པ་ཞེས་བྱའོ། །བྱང་ཆུབ་ཀྱི་སེམས་གང་<line/>
ཡིན་པ་དེ་ནི་འདས་པའང་མ་ཡིན། མ་འོངས་པའང་མ་ཡིན། ད་ལྟར་བྱུང་བའང་མ་ཡིན་ཏེ། སེམས་ཀྱང་དེ་བཞིན་ནོ། །སེམས་ཅན་ཀྱང་དེ་བཞིན་ཏེ། འདི་ལ་མཚན་ཉིད་གཉིས་<line/>
</page>
<page index="136" id="69A">༄༅། །ཡང་དག་པར་དམིགས་སུ་མེད་དོ། །དེ་ཅིའི་ཕྱིར་ཞེ་ན། ཆོས་ཐམས་ཅད་ལ་སྐྱེ་བ་མེད་པའི་ཕྱིར་རོ། །བྱང་ཆུབ་ཀྱང་དམིགས་སུ་མེད། བྱང་ཆུབ་ཀྱི་མིང་ཡང་<line/>
དམིགས་སུ་མེད། སེམས་ཅན་དང༌། སེམས་ཅན་གྱི་མིང་ཡང་དམིགས་སུ་མེད། ཉན་ཐོས་དང༌། ཉན་ཐོས་ཀྱི་མིང་ཡང་དམིགས་སུ་མེད། རང་སངས་རྒྱས་དང༌། རང་སངས་རྒྱས་ཀྱི་<line/>
མིང་ཡང་དམིགས་སུ་མེད། བྱང་ཆུབ་སེམས་དཔའ་དང༌། བྱང་ཆུབ་སེམས་དཔའི་མིང་ཡང་དམིགས་སུ་མེད། སངས་རྒྱས་དང༌། སངས་རྒྱས་ཀྱི་མཚན་ཡང་དམིགས་སུ་མེད། སྤྱོད་<line/>
པ་དང༌། སྤྱོད་པ་མ་ཡིན་པའང་དམིགས་སུ་མེད། སྤྱོད་པ་དང༌། སྤྱོད་པ་མ་ཡིན་པའི་མིང་ཡང་དམིགས་སུ་མེད་དེ། འདི་ལྟར་དམིགས་སུ་མེད་པའི་ཕྱིར་རབ་ཏུ་དབེན་པའི་ཆོས་<span class="conversion-problem" title="129: Cannot convert ACIP {THAMs} because s is not an ACIP consonant.">THAMs</span>་<line/>
ཅད་ལ་རབ་ཏུ་གནས་པ་ཡིན་ཏེ། འདིའང་བསོད་ནམས་ཀྱི་དགེ་བའི་རྩ་བ་ལ་བརྟེན་ནས་སྐྱེ་བར་འགྱུར་བ་ཡིན་ནོ། །རིགས་ཀྱི་བུ། འདི་ལྟ་སྟེ། དཔེར་ན། རིན་པོ་ཆེའི་རིའི་རྒྱལ་པོ་<line/>
རི་རབ་ཐམས་ཅད་ལ་ཕན་འདོགས་པར་བྱེད་པ་དེ་བཞིན་དུ་བྱང་ཆུབ་ཀྱི་སེམས་འདིའང་སེམས་ཅན་ལ་ཕན་འདོགས་པའི་ཕྱིར་འདི་ནི་དང་པོ་སྦྱིན་པའི་ཕ་རོལ་ཏུ་ཕྱིན་པའི་རྒྱུ་ཞེས་<line/>
བྱའོ། །རིགས་ཀྱི་བུ། འདི་ལྟ་སྟེ། དཔེར་ན། ས་ཆེན་པོ་བཞིན་དུ་དངོས་པོ་མང་པོ་ཡོངས་སུ་འཛིན་པར་བྱེད་པའི་ཕྱིར་འདི་ནི་གཉིས་པ་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའི་རྒྱུ་<line/>
</page>
<page index="137" id="69B">ཞེས་བྱའོ། །འདི་ལྟ་སྟེ། དཔེར་ན། སེང་གེ་གཟི་བྱིན་ཆེན་པོའི་མཐུ་དང་ལྡན་པ་གཅིག་པུ་འགྲོ་བ་ལ་འཇིགས་པ་མེད་པ་དེ་བཞིན་དུ་སྐྲག་ཅིང་དངང་བ་དང་བྲལ་བར་གྱུར་པའི་ཕྱིར་འདི་ནི་<line/>
གསུམ་པ་བཟོད་པའི་ཕ་རོལ་ཏུ་ཕྱིན་པའི་རྒྱུ་ཞེས་བྱའོ། །འདི་ལྟ་སྟེ། དཔེར་ན། རླུང་གི་དཀྱིལ་འཁོར་སྟོབས་པོ་ཆེ་ཤུགས་དྲག་ཅིང་མྱུར་བ་བཞིན་དུ་སེམས་ལ་ནུར་བ་མེད་པའི་ཕྱིར་འདི་ནི་<line/>
བཞི་པ་བརྩོན་འགྲུས་ཀྱི་ཕ་རོལ་ཏུ་ཕྱིན་པའི་རྒྱུ་ཞེས་བྱའོ། །འདི་ལྟ་སྟེ། དཔེར་ན། རིན་པོ་སྣ་བདུན་གྱི་གཞལ་མེད་ཁང་རྩེག་མ། ཐེམ་སྐས་བཞི་དང་ལྡན་པ། སྒོ་བཞི་ནས་ཤིན་ཏུ་བསིལ་<line/>
པའི་རླུང་གིས་བུས་པས་ཤིན་ཏུ་བདེ་བ་མྱོང་བ་བཞིན་དུ་བསམ་གཏན་གྱི་ཆོས་ཀྱི་གཏེར་ཡོངས་སུ་བཙལ་ནས་གང་ཞིག་རྒྱས་པར་བྱེད་པའི་ཕྱིར་འདི་ནི་ལྔ་པ་བསམ་གཏན་གྱི་ཕ་རོལ་ཏུ་<line/>
ཕྱིན་པའི་རྒྱུ་ཞེས་བྱའོ། །འདི་ལྟ་སྟེ། དཔེར་ན། ཉི་མའི་དཀྱིལ་འཁོར་འོད་ཟེར་རྒྱས་པར་གྱུར་པ་དེ་བཞིན་དུ་སེམས་འདིས་ཀྱང་མྱུར་བ་ཁོ་ནར་འཁོར་བའི་མ་རིག་པའི་མུན་ནག་འཇོམས་<line/>
པར་བྱེད་པའི་ཕྱིར་འདི་ནི་དྲུག་པ་ཤེས་རབ་ཀྱི་ཕ་རོལ་ཏུ་ཕྱིན་པའི་རྒྱུ་ཞེས་བྱའོ། །འདི་ལྟ་སྟེ། དཔེར་ན། ཚོང་དཔོན་གྱིས་ཐམས་ཅད་ཀྱི་སེམས་ལ་སྨོན་པ་ཡོངས་སུ་རྫོགས་པར་བྱེད་<line/>
པ་དེ་བཞིན་དུ་སེམས་འདིས་ཀྱང་འཁོར་བའི་ལམ་ཉམ་ང་བ་ལས་ཡོངས་སུ་འདས་ནས་ཡོན་ཏན་གྱི་རིན་པོ་ཆེ་ཐོབ་པའི་ཕྱིར་འདི་ནི་བདུན་པ་ཐབས་མཁས་པའི་ཡེ་ཤེས་ཁྱད་པར་<line/>
</page>
<page index="138" id="70A">༄༅། །དུ་འཕགས་པའི་ཕ་རོལ་ཏུ་ཕྱིན་པའི་རྒྱུ་ཞེས་བྱའོ། །འདི་ལྟ་སྟེ། དཔེར་ན། ཟླ་བ་ཡོངས་སུ་དག་ཅིང་ཤིན་ཏུ་རྒྱས་པ་ལ་རབ་རིབ་མེད་པ་བཞིན་དུ་སེམས་འདིས་<line/>
ཀྱང་སྤྱོད་ཡུལ་ཐམས་ཅད་ལས་རྣམ་པར་དག་པ་ཕུན་སུམ་ཚོགས་པར་བྱེད་པའི་ཕྱིར་འདི་ནི་བརྒྱད་པ་སྨོན་ལམ་གྱི་ཕ་རོལ་ཏུ་ཕྱིན་པའི་རྒྱུ་ཞེས་བྱའོ། །འདི་ལྟ་སྟེ། དཔེར་ན། འཁོར་<line/>
ལོས་བསྒྱུར་བའི་རྒྱལ་པོའི་དམག་ལ་དབང་བའི་བློན་པོ་ཆེན་པོ་ཡིད་བཞིན་དུ་དབང་བྱེད་པ་བཞིན་དུ་སེམས་འདིས་ཀྱང་སངས་རྒྱས་ཀྱི་ཞིང་ཡོངས་སུ་དག་པ་ཤིན་ཏུ་བརྒྱན་པ་དང༌།<line/>
ཡོན་ཏན་ཚད་མེད་པས་སྐྱེ་དགུ་རྣམས་ལ་རྒྱ་ཆེར་ཕན་འདོགས་པར་བྱེད་པའི་ཕྱིར་འདི་ནི་དགུ་པ་སྟོབས་ཀྱི་ཕ་རོལ་ཏུ་ཕྱིན་པའི་རྒྱུ་ཞེས་བྱའོ། །འདི་ལྟ་སྟེ། དཔེར་ན། ནམ་མཁའ་<line/>
ལ་འཁོར་ལོས་བསྒྱུར་བའི་རྒྱལ་པོ་བཞིན་དུ་སེམས་འདིས་ཀྱང་སྤྱོད་ཡུལ་ཐམས་ཅད་ལ་ཐོགས་པ་མེད་ཅིང་གནས་ཐམས་ཅད་དུ་རང་དབང་ཐོབ་ནས་དབང་བསྐུར་བའི་སར་ཕྱིན་<line/>
པར་བྱེད་པའི་ཕྱིར་འདི་ནི་བཅུ་པ་ཡེ་ཤེས་ཀྱི་ཕ་རོལ་ཏུ་ཕྱིན་པའི་རྒྱུ་ཞེས་བྱ་སྟེ། འདི་ལྟ་བུའི་རྒྱུ་བཅུ་ལ་ཁྱེད་ཀྱིས་རབ་ཏུ་བརྩོན་པས་བསླབ་པར་བྱའོ། །རིགས་ཀྱི་བུ། བྱང་ཆུབ་<line/>
སེམས་དཔའ་སེམས་དཔའ་ཆེན་པོ་རྣམས་ནི་ཆོས་རྣམ་པ་ལྔ་ལ་བརྟེན་ནས་སྦྱིན་པའི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་བྱེད་དོ། །ལྔ་གང་ཞེ་ན། དད་པའི་དབང་པོ་དང༌།<line/>
</page>
<page index="139" id="70B">སྙིང་རྗེ་དང༌། འདོད་པ་ཡོངས་སུ་ཚོལ་བ་མེད་པའི་སེམས་དང༌། སེམས་ཅན་ཐམས་ཅད་ཡོངས་སུ་སྡུད་པ་དང༌། ཐམས་ཅད་མཁྱེན་པའི་ཡེ་ཤེས་ཡོངས་སུ་ཚོལ་བ་གང་ཡིན་པ་སྟེ། རིགས་<line/>
ཀྱི་བུ། འདི་ནི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་སྦྱིན་པའི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་བྱེད་པ་ཞེས་བྱའོ། །རིགས་ཀྱི་བུ། ཡང་བྱང་ཆུབ་སེམས་དཔའ་<line/>
སེམས་དཔའ་ཆེན་པོ་རྣམས་ནི་ཆོས་རྣམ་པ་ལྔ་ལ་བརྟེན་ནས་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་བྱེད་དོ། །ལྔ་གང་ཞེ་ན། ལས་རྣམ་པ་གསུམ་ཡོངས་སུ་དག་པར་གྱུར་<line/>
པ་དང༌། སེམས་ཅན་ཐམས་ཅད་ཀྱི་ཉོན་མོངས་པའི་རྒྱུ་དང༌། རྐྱེན་མངོན་པར་འདུ་མི་བྱེད་པ་དང༌། ངན་འགྲོའི་སྒོ་རྣམས་གཅོད་ཅིང་བདེ་འགྲོའི་སྒོ་འབྱེད་པ་དང༌། ཉན་ཐོས་དང༌། རང་<line/>
སངས་རྒྱས་ཀྱི་ས་ལས་ཡང་དག་པར་འདས་པ་དང༌། བསོད་ནམས་ཐམས་ཅད་ཡོངས་སུ་རྫོགས་པར་བྱེད་པ་གང་ཡིན་པ་སྟེ། རིགས་ཀྱི་བུ། འདི་ནི་བྱང་ཆུབ་སེམས་དཔའ་སེམས་<line/>
དཔའ་ཆེན་པོ་རྣམས་ཀྱི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་བྱེད་པ་ཞེས་བྱའོ། །རིགས་ཀྱི་བུ། ཡང་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ནི་ཆོས་<line/>
རྣམ་པ་ལྔ་ལ་བརྟེན་ནས་བཟོད་པའི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་བྱེད་དོ། །ལྔ་གང་ཞེ་ན། འདོད་ཆགས་དང༌། ཞེ་སྡང་གི་ཉོན་མོངས་པ་འདུལ་བར་ནུས་པ་དང༌། ལུས་<line/>
</page>
<page index="140" id="71A">༄༅། །དང༌། སྲོག་ལ་ཕངས་པ་མེད་པར་བདེ་བ་ཡོངས་སུ་མི་ཚོལ་ཞིང་འདུ་ཤེས་ཉེ་བར་ཞི་བར་བྱེད་པ་དང༌། སྔོན་གྱི་ལས་ལ་བསམས་ནས་སྡུག་བསྔལ་དང་ཕྲད་<line/>
པར་འགྱུར་ནའང་དང་དུ་ལེན་པར་ནུས་པ་དང༌། བྱམས་པ་དང༌། སྙིང་རྗེའི་བསམ་པ་བསྐྱེད་ནས་སེམས་ཅན་གྱི་དགེ་བའི་རྩ་བ་རྣམས་ཡོངས་སུ་སྨིན་པར་བྱེད་པ་དང༌། མི་སྐྱེ་བའི་ཆོས་<line/>
ཀྱི་བཟོད་པ་ཟབ་མོ་ཐོབ་པར་གྱུར་པ་གང་ཡིན་པ་སྟེ། རིགས་ཀྱི་བུ། འདི་ནི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་བཟོད་པའི་ཕ་རོལ་ཏུ་ཕྱིན་པ་ཡོངས་སུ་<span class="conversion-problem" title="129: Cannot convert ACIP {RDZOGs} because s is not an ACIP consonant.">RDZOGs</span>་<line/>
པར་བྱེད་པ་ཞེས་བྱའོ། །རིགས་ཀྱི་བུ། ཡང་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ནི་ཆོས་རྣམ་པ་ལྔ་ལ་བརྟེན་ནས་བརྩོན་འགྲུས་ཀྱི་ཕ་རོལ་ཏུ་ཕྱིན་པ་ཡོངས་<line/>
སུ་རྫོགས་པར་བྱེད་དོ། །ལྔ་གང་ཞེ་ན། ཉོན་མོངས་པ་རྣམས་དང་ལྷན་ཅིག་གནས་པར་མི་མོས་པ་དང༌། བསོད་ནམས་ཡོངས་སུ་རྫོགས་པར་མ་གྱུར་གྱི་བར་དུ་བདེ་བ་<span class="conversion-problem" title="129: Cannot convert ACIP {NYAMs} because s is not an ACIP consonant.">NYAMs</span>་<line/>
སུ་ལེན་པར་མི་བྱེད་པ་དང༌། དཀའ་བ་སྣ་ཚོགས་སྤྱོད་པ་ལ་ཡོངས་སུ་སྐྱོ་བའི་བསམ་པ་མི་སྐྱེ་བ་དང༌། བྱམས་པ་དང༌། སྙིང་རྗེ་ཆེན་པོས་ཡོངས་སུ་བསྡུས་ནས་ཕན་<span class="conversion-problem" title="129: Cannot convert ACIP {'DOGs} because s is not an ACIP consonant.">'DOGs</span>་<line/>
པའི་ཐབས་མཁས་པས་སེམས་ཅན་ཐམས་ཅད་ཡོངས་སུ་སྨིན་པར་བྱེད་པ་དང༌། ཕྱིར་མི་ལྡོག་པའི་ས་ཡོངས་སུ་གཉེར་བར་སྨོན་པ་གང་ཡིན་པ་སྟེ། རིགས་ཀྱི་བུ།<line/>
</page>
<page index="141" id="71B">འདི་ནི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་བརྩོན་འགྲུས་ཀྱི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་བྱེད་པ་ཞེས་བྱའོ། །རིགས་ཀྱི་བུ། ཡང་བྱང་ཆུབ་སེམས་དཔའ་<line/>
སེམས་དཔའ་ཆེན་པོ་རྣམས་ནི་ཆོས་རྣམ་པ་ལྔ་ལ་བརྟེན་ནས་བསམ་གཏན་གྱི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་བྱེད་དོ། །ལྔ་གང་ཞེ་ན། དགེ་བའི་ཆོས་རྣམས་ཡོངས་སུ་བསྡུས་<line/>
ནས་རྣམ་པར་འཐོར་བར་མི་བྱེད་པའི་ཕྱིར་དང༌། རྟག་པར་རྣམ་པར་གྲོལ་བར་སྨོན་ཅིང་མཐའ་གཉིས་ལ་མངོན་པར་ཞེན་པར་མི་བྱེད་པའི་ཕྱིར་དང༌། མངོན་པར་ཤེས་པར་ཐོབ་ནས་<line/>
སེམས་ཅན་རྣམས་ཀྱི་དགེ་བའི་རྩ་བ་ཡོངས་སུ་སྨིན་པར་བྱེད་པ་སྨོན་པའི་ཕྱིར་དང༌། ཆོས་ཀྱི་དབྱིངས་ཡོངས་སུ་སྦྱངས་ནས་སེམས་ཀྱི་དྲི་མ་སེལ་བར་བྱེད་པའི་ཕྱིར་དང༌། སེམས་ཅན་<line/>
གྱི་ཉོན་མོངས་པའི་རྩ་བ་ཡོངས་སུ་གཅོད་པར་བྱེད་པའི་ཕྱིར་ཏེ། རིགས་ཀྱི་བུ། འདི་ནི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་བསམ་གཏན་གྱི་ཕ་རོལ་ཏུ་ཕྱིན་པ་<line/>
ཡོངས་སུ་རྫོགས་པར་བྱེད་པ་ཞེས་བྱའོ། །རིགས་ཀྱི་བུ། ཡང་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ནི་ཆོས་རྣམ་པ་ལྔ་ལ་བརྟེན་ནས་ཤེས་རབ་ཀྱི་ཕ་རོལ་ཏུ་ཕྱིན་<line/>
པ་ཡོངས་སུ་རྫོགས་པར་བྱེད་དོ། །ལྔ་གང་ཞེ་ན། རྟག་པར་སངས་རྒྱས་དང༌། བྱང་ཆུབ་སེམས་དཔའ་དང༌། གསལ་ཞིང་ཐབས་མཁས་པ་ཐམས་ཅད་ལ་མཆོད་ཅིང་ཉེ་བར་<line/>
</page>
<page index="142" id="72A">༄༅། །བརྟེན་ནས་ཡོངས་སུ་སྐྱོ་བ་མི་སྐྱེད་ཅིང་རྒྱབ་ཀྱིས་ཕྱོགས་པར་མི་བྱེད་པ་དང༌། དེ་བཞིན་གཤེགས་པ་རྣམས་ཀྱིས་ཆོས་ཟབ་མོ་བཤད་པ་དེ་དག་སེམས་<line/>
ཀྱིས་རྟག་ཏུ་ཐོས་པར་མོས་ཤིང་ཡོངས་སུ་མི་སྐྱོ་བ་དང༌། ཆོག་པའི་བསམ་པ་མེད་པ་དང༌། དོན་དམ་པ་དང༌། ཀུན་རྫོབ་ཀྱི་ཤེས་རབ་དམ་པས་རབ་ཏུ་རྣམ་པར་འབྱེད་པར་མོས་<line/>
པ་དང༌། སྒོམ་པས་སྤངས་པར་བྱ་བའི་ཉོན་མོངས་པ་ཐམས་ཅད་མྱུར་དུ་སྤོང་བ་དང༌། འཇིག་རྟེན་པའི་མཁྱུད་དཔྱད་དང༌། རིག་པའི་གནས་ལྔའི་ཆོས་ཐམས་ཅད་མངོན་པར་<line/>
རྟོགས་པ་གང་ཡིན་པ་སྟེ། རིགས་ཀྱི་བུ། འདི་ནི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱིས་ཤེས་རབ་ཀྱི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་བྱེད་པ་ཞེས་<line/>
བྱའོ། །རིགས་ཀྱི་བུ། ཡང་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ནི་ཆོས་རྣམ་པ་ལྔ་ལ་བརྟེན་ནས་ཐབས་མཁས་པའི་ཕ་རོལ་ཏུ་ཕྱིན་པ་ཡོངས་སུ་རྫོགས་<line/>
པར་བྱེད་དོ། །ལྔ་གང་ཞེ་ན། སེམས་ཅན་ཐམས་ཅད་ཀྱི་མོས་པ་དང༌། ཉོན་མོངས་པ་དང༌། སེམས་ཀྱི་སྤྱོད་པའི་བྱེ་བྲག་ཐམས་ཅད་རྟོགས་པར་ཁོང་དུ་ཆུད་པ་དང༌། ཆོས་<line/>
ཚད་མེད་པ་རྣམས་ཀྱི་གཉེན་པོའི་སྒོ་ཐམས་ཅད་སེམས་ཀྱིས་གསལ་བར་རྟོགས་པ་དང༌། བྱམས་པ་དང༌། སྙིང་རྗེ་ཆེན་པོའི་ཏིང་ངེ་འཛིན་ལས་འབྱུང་ཞིང་འཇུག་པ་<line/>
</page>
<page index="143" id="72B">དག་[?] ལ་རང་དབང་ཐོབ་པ་དང༌། ཕ་རོལ་ཏུ་ཕྱིན་པ་རྣམས་བསྒོམས་ནས་ཡོངས་སུ་སྨིན་ཅིང་ཕུན་སུམ་ཚོགས་པར་བྱ་བར་མོས་པ་དང༌། སངས་རྒྱས་ཀྱི་ཆོས་ཐམས་ཅད་མ་ལུས་པར་<span class="conversion-problem" title="129: Cannot convert ACIP {YONGs} because s is not an ACIP consonant.">YONGs</span>་<line/>
སུ་བསྡུས་ནས་མངོན་པར་རྟོགས་པར་སྨོན་པ་གང་ཡིན་པ་སྟེ། རིགས་ཀྱི་བུ། འདི་ནི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་ཐབས་མཁས་པ་ཡེ་ཤེས་དམ་པའི་ཕ་<line/>
རོལ་ཏུ་ཕྱིན་པ་ཡོངས་སུ་རྫོགས་པར་བྱེད་པ་ཞེས་བྱའོ། །རིགས་ཀྱི་བུ། ཡང་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ནི་ཆོས་རྣམ་པ་ལྔ་ལ་བརྟེན་ནས་སྨོན་ལམ་གྱི་<line/>
ཕ་རོལ་ཏུ་ཕྱིན་པ་ཡོངས་སུ་རྫོགས་པར་བྱེད་དོ། །ལྔ་གང་ཞེ་ན། ཆོས་ཐམས་ཅད་གཟོད་མ་ནས་མི་སྐྱེ། མི་འགག། ཡོད་པ་མ་ཡིན། མེད་པའང་མ་ཡིན་པ་དག་ལ་སེམས་བདེ་<line/>
བར་གནས་པ་དང༌། ཆོས་ཐམས་ཅད་ཀྱི་དོན་གྱི་ཚུལ་མཆོག་དམ་པ་དག་ལ་དྲི་མ་དང་བྲལ་ཞིང་རྣམ་པར་དག་པར་སོ་སོར་བརྟགས་ནས་སེམས་བདེ་བར་གནས་པ་དང༌། མཚན་<line/>
མ་ཐམས་ཅད་ལས་ཡང་དག་པར་འདས་པའི་སེམས་ཀྱི་དེ་བཞིན་ཉིད་མངོན་པར་འདུ་བྱ་བ་མེད་པ། སྤྱོད་པ་མེད་པ། ཐ་དད་པ་མ་ཡིན་པ། མི་གཡོ་བ་དག་ལ་སེམས་བདེ་བར་<line/>
གནས་པ་དང༌། སེམས་ཅན་རྣམས་ལ་ཕན་གདགས་པར་འདོད་པའི་ཕྱིར་ཀུན་རྫོབ་ཀྱི་བདེན་པ་དག་ལ་སེམས་བདེ་བར་གནས་པ་དང༌། ཞི་གནས་དང༌། ལྷག་མཐོང་དུས་<line/>
</page>
<page index="144" id="73A">༄༅། །གཅིག་ཏུ་མཉམ་པར་སྤྱོད་པ་དག་ལ་སེམས་བདེ་བར་གནས་པ་གང་ཡིན་པ་སྟེ། རིགས་ཀྱི་བུ། འདི་ནི་བྱང་ཆུབ་སེམས་དཔའ་སེམས་དཔའ་ཆེན་པོ་<line/>
རྣམས་ཀྱི་སྨོན་ལམ་གྱི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་བྱེད་པ་ཞེས་བྱའོ། །རིགས་ཀྱི་བུ། ཡང་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ནི་ཆོས་རྣམ་པ་<line/>
ལྔ་ལ་བརྟེན་ནས། སྟོབས་ཀྱི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་བྱེད་དོ། །ལྔ་གང་ཞེ་ན། ཡང་དག་པའི་ཡེ་ཤེས་ཀྱི་སྟོབས་ཀྱིས་སེམས་ཅན་ཐམས་ཅད་ཀྱི་སེམས་ཀྱི་<line/>
སྤྱོད་པ་དང༌། ལེགས་ཉེས་རབ་ཏུ་ཤེས་པ་དང༌། སེམས་ཅན་ཐམས་ཅད་ཀྱི་ཤིན་ཏུ་ཟབ་ཅིང་གྱ་ནོམ་པའི་ཆོས་ལ་གཟུད་པར་བྱེད་པ་དང༌། སེམས་ཅན་ཐམས་ཅད་ཀྱི་འཁོར་<line/>
བར་འཁོར་བ་དག་གིས་ལས་ཀྱི་རྐྱེན་རྣམས་ཡང་དག་པར་ཇི་ལྟ་བ་བཞིན་དུ་རབ་ཏུ་ཤེས་པ་དང༌། སེམས་ཅན་རྣམས་ཀྱི་དབང་པོ་དང༌། རང་བཞིན་རྣམ་པ་གསུམ་ཡང་<line/>
དག་པའི་ཡེ་ཤེས་ཀྱི་སྟོབས་ཀྱིས་རྣམ་པར་འབྱེད་ཅིང་ཁོང་དུ་ཆུད་པར་བྱེད་པ་དང༌། སེམས་ཅན་རྣམས་ལ་ཚུལ་བཞིན་དུ་ཡང་དག་པར་བསྟན་ནས་དགེ་བའི་རྩ་བ་བསྐྱེད་<line/>
དེ༑ ཡོངས་སུ་སྨིན་པར་བྱས་ནས་ཡེ་ཤེས་ཀྱི་སྟོབས་ཀྱིས་ཡོངས་སུ་སྒྲོལ་བ་གང་ཡིན་པ་སྟེ། རིགས་ཀྱི་བུ། འདི་ནི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་<line/>
</page>
<page index="145" id="73B">ཀྱི་སྟོབས་ཀྱི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་བྱེད་པ་ཞེས་བྱའོ། །རིགས་ཀྱི་བུ། ཡང་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ནི་ཆོས་རྣམ་པ་ལྔ་ལ་བརྟེན་ནས་ཡེ་<line/>
ཤེས་ཀྱི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་བྱེད་དོ། །ལྔ་གང་ཞེ་ན། ཆོས་རྣམས་ཀྱི་ལེགས་ཉེས་རབ་ཏུ་རྣམ་པར་འབྱེད་པར་བྱེད་པ་དང༌། ནག་པོ་དང༌། དཀར་པོའི་ཆོས་ཡོངས་<line/>
སུ་མི་སྤོང་ཞིང་ཡང་དག་པར་སྡུད་པ་བྱེད་པ་དང༌། འཁོར་བ་དང༌། མྱ་ངན་ལས་འདས་པ་དག་ལ་ཡོངས་སུ་མི་སྐྱོ་ཞིང་མངོན་པར་མི་དགའ་བ་དང༌། བསོད་ནམས་དང༌། ཡེ་ཤེས་ཀྱི་<line/>
སྤྱོད་པ་དང་ལྡན་པས་མཐར་ཐུག་པའི་གནས་སུ་ཕྱིན་པར་གྱུར་པ་དང༌། དབང་བསྐུར་བ་མཆོག་ཐོབ་པ་དང༌། སངས་རྒྱས་ཀྱི་ཆོས་མ་འདྲེས་པ་ལ་སོགས་པ་དང༌། ཐམས་ཅད་མཁྱེན་<line/>
པའི་ཡེ་ཤེས་ཐོབ་པར་གྱུར་པ་གང་ཡིན་པ་སྟེ། རིགས་ཀྱི་བུ། འདི་ནི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་ཡེ་ཤེས་ཀྱི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་<line/>
བྱེད་པ་ཞེས་བྱའོ། །རིགས་ཀྱི་བུ། ཕ་རོལ་ཏུ་ཕྱིན་པའི་དོན་གང་ཞེ་ན། འདི་ལྟ་སྟེ། ཕན་འདོགས་པའི་མཆོག་ཏུ་མངོན་པར་སྒྲུབ་པ་གང་ཡིན་པ་དེ་ནི་ཕ་རོལ་ཏུ་ཕྱིན་པའི་དོན་<line/>
ཏོ༑ ༑ཤིན་ཏུ་ཟབ་པའི་ཡེ་ཤེས་ཆེན་པོ་ཚད་མེད་པ་ཡོངས་སུ་རྫོགས་པར་བྱེད་པ་གང་ཡིན་པ་དེ་ནི་ཕ་རོལ་ཏུ་ཕྱིན་པའི་དོན་ཏོ། །སྤྱོད་པ་དང༌། སྤྱོད་པ་མ་ཡིན་པའི་ཆོས་དག་ལ་<line/>
</page>
<page index="146" id="74A">༄༅། །སེམས་ཀྱིས་མངོན་པར་ཞེན་པ་མེད་པ་གང་ཡིན་པ་དེ་ནི་ཕ་རོལ་ཏུ་ཕྱིན་པའི་དོན་ཏོ། །འཁོར་བའི་ཉེས་དམིགས་དང༌། མྱ་ངན་ལས་འདས་པའི་ཡོན་ཏན་<line/>
ཡང་དག་པར་རིག་ཅིང་ཡང་དག་པར་སོ་སོར་རྟོག་པ་གང་ཡིན་པ་དེ་ནི་ཕ་རོལ་ཏུ་ཕྱིན་པའི་དོན་ཏོ། །གཏི་མུག་དང་ལྡན་པའི་གང་ཟག་དང༌། ཤེས་རབ་དང་ལྡན་པའི་གང་ཟག་<line/>
ཐམས་ཅད་ཡོངས་སུ་སྡུད་པར་བྱེད་པ་གང་ཡིན་པ་དེ་ནི་ཕ་རོལ་ཏུ་ཕྱིན་པའི་དོན་ཏོ། །ཆོས་ཀྱི་རིན་པོ་ཆེ་གྱ་ནོམ་པ་རྣམ་པ་སྣ་ཚོགས་རབ་ཏུ་སྟོན་པ་གང་ཡིན་པ་དེ་ནི་ཕ་རོལ་<line/>
ཏུ་ཕྱིན་པའི་དོན་ཏོ། །ཐོགས་པ་མེད་པའི་རྣམ་པར་གྲོལ་བ་དང༌། ཤེས་རབ་ཡོངས་སུ་རྫོགས་པར་གྱུར་པ་གང་ཡིན་པ་དེ་ནི་ཕ་རོལ་ཏུ་ཕྱིན་པའི་དོན་ཏོ། །ཆོས་ཀྱི་ཁམས་དང༌།<line/>
སེམས་ཅན་གྱི་ཁམས་ཡང་དག་པར་རྣམ་པར་ཕྱེ་ནས་ཤེས་པར་གྱུར་པ་གང་ཡིན་པ་དེ་ནི་ཕ་རོལ་ཏུ་ཕྱིན་པའི་དོན་ཏོ། །སྦྱིན་པ་ལ་སོགས་པ་ནས་ཡེ་ཤེས་ཀྱི་བར་དག་ཕྱིར་<line/>
མི་ལྡོག་པའི་གནས་སུ་ཕྱིན་པར་གྱུར་པ་གང་ཡིན་པ་དེ་ནི་ཕ་རོལ་ཏུ་ཕྱིན་པའི་དོན་ཏོ། །མི་སྐྱེ་བའི་ཆོས་ཀྱི་བཟོད་པ་ཡོངས་སུ་རྫོགས་པར་བྱེད་པ་གང་ཡིན་པ་དེ་ནི་ཕ་རོལ་ཏུ་ཕྱིན་<line/>
པའི་དོན་ཏོ། །སེམས་ཅན་ཐམས་ཅད་ཀྱི་བསོད་ནམས་ཀྱི་དགེ་བའི་རྩ་བ་ཡོངས་སུ་སྨིན་པར་བྱེད་པ་གང་ཡིན་པ་དེ་ནི་ཕ་རོལ་ཏུ་ཕྱིན་པའི་དོན་ཏོ། །མངོན་པར་བྱང་ཆུབ་ནས་<line/>
</page>
<page index="147" id="74B">སངས་རྒྱས་ཀྱི་སྟོབས་བཅུ་དང༌། བསྙེངས་པ་མི་མངའ་བ་བཞི་དང༌། མ་འདྲེས་པའི་ཆོས་ལ་སོགས་པ་ཡོངས་སུ་རྫོགས་པར་བྱེད་པ་གང་ཡིན་པ་དེ་ནི་ཕ་རོལ་ཏུ་ཕྱིན་པའི་དོན་ཏོ། །<line/>
འཁོར་བ་དང༌། མྱ་ངན་ལས་འདས་པ་ལ་མཚན་ཉིད་གཉིས་མེད་པར་རྟོགས་པ་གང་ཡིན་པ་དེ་ནི་ཕ་རོལ་ཏུ་ཕྱིན་པའི་དོན་ཏོ། །ཐམས་ཅད་ལ་ཕན་འདོགས་ཤིང་ཡོངས་སུ་ཟློས་<line/>
པ་གང་ཡིན་པ་དེ་ནི་ཕ་རོལ་ཏུ་ཕྱིན་པའི་དོན་ཏོ། །མུ་སྟེགས་ཅན་ཐམས་ཅད་ཉེ་བར་འོངས་ནས་གལ་ཏེ་དྲི་བ་དག་ལ་ལེགས་པ་རྣམ་པར་བཤད་ནས་འདུལ་བར་བྱེད་པ་གང་ཡིན་<line/>
པ་དེ་ནི་ཕ་རོལ་ཏུ་ཕྱིན་པའི་དོན་ཏོ། །ཆོས་ཀྱི་འཁོར་ལོ་ཤིན་ཏུ་གྱ་ནོམ་པ་རྣམ་པ་བཅུ་གཉིས་ཡོངས་སུ་བསྐོར་བ་གང་ཡིན་པ་དེ་ནི་ཕ་རོལ་ཏུ་ཕྱིན་པའི་དོན་ཏོ། །མངོན་པར་ཞེན་<line/>
པ་མེད་ཅིང་མཐོང་བ་མེད་པ་དང༌། སྐྱོན་དང་འབྲེལ་བ་མེད་པ་གང་ཡིན་པ་དེ་ནི་ཕ་རོལ་ཏུ་ཕྱིན་པའི་དོན་ཏོ། །རིགས་ཀྱི་བུ། བྱང་ཆུབ་སེམས་དཔའི་ས་དང་པོ་ལ་སྔ་རྟགས་ཀྱི་མཚན་<line/>
མ་སྣང་བ། འདི་ལྟ་སྟེ། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཚད་མེད་དཔག་ཏུ་མེད་པ་རྣམས་རིན་པོ་ཆེའི་གཏེར་རྣམ་པ་སྣ་ཚོགས་ཀྱིས་ཀུན་ཏུ་གང་བ་དག་བྱང་<line/>
ཆུབ་སེམས་དཔས་ཐམས་ཅད་རབ་ཏུ་མཐོང་བར་འགྱུར་རོ། །རིགས་ཀྱི་བུ། བྱང་ཆུབ་སེམས་དཔའི་ས་གཉིས་པ་ལ་སྔ་རྟགས་ཀྱི་མཚན་མ་སྣང་བ། འདི་ལྟ་སྟེ། སྟོང་གསུམ་<line/>
</page>
<page index="148" id="75A">༄༅། །གྱི་སྟོང་ཆེན་པོའི་འཇིག་རྟེན་གྱི་ཁམས་ས་གཞི་ལག་མཐིལ་ལྟར་མཉམ་པ། ཁ་དོག་ཤིན་ཏུ་གྱ་ནོམ་པ། ཚད་མེད་པ། དཔག་ཏུ་མེད་པ་རྣམ་པ་སྣ་<line/>
ཚོགས་དང་ལྡན་པ་དང༌། ཡོངས་སུ་དག་པའི་རིན་པོ་ཆེའི་རྒྱན་གྱི་རྣམ་པ་དག་བྱང་ཆུབ་སེམས་དཔས་ཐམས་ཅད་རབ་ཏུ་མཐོང་བར་འགྱུར་རོ། །རིགས་ཀྱི་བུ། བྱང་ཆུབ་སེམས་<line/>
དཔའི་ས་གསུམ་པ་ལ་སྔ་རྟགས་ཀྱི་མཚན་མ་སྣང་བ། འདི་ལྟ་སྟེ། བདག་ཉིད་ཀྱི་ལུས་ཤིན་ཏུ་དཔའ་ལ་གོ་ཆས་རབ་ཏུ་བརྒྱན་པས་ཕྱིར་རྒོལ་བ་ཐམས་ཅད་ཕམ་པར་བྱས་པ་<line/>
དག་བྱང་ཆུབ་སེམས་དཔས་ཐམས་ཅད་རབ་ཏུ་མཐོང་བར་འགྱུར་རོ། །རིགས་ཀྱི་བུ། བྱང་ཆུབ་སེམས་དཔའི་ས་བཞི་པ་ལ་སྔ་རྟགས་ཀྱི་མཚན་མ་སྣང་བ། འདི་ལྟ་སྟེ། ཕྱོགས་<line/>
བཞི་ནས་རླུང་གི་དཀྱིལ་འཁོར་གྱིས་མེ་ཏོག་དམ་པ་རྣམ་པ་སྣ་ཚོགས་མངོན་པར་གཏོར་བས་ས་གཞི་ཀུན་ཏུ་ཁྱབ་པར་བཀྲམ་པ་དག་བྱང་ཆུབ་སེམས་དཔའ་ཐམས་ཅད་རབ་ཏུ་<line/>
མཐོང་བར་འགྱུར་རོ། །རིགས་ཀྱི་བུ། བྱང་ཆུབ་སེམས་དཔའི་ས་ལྔ་པ་ལ་སྔ་རྟགས་ཀྱི་མཚན་མ་སྣང་བ། འདི་ལྟ་སྟེ། རིན་རིན་པོ་ཆེའི་ཕྲེང་བ་སྣ་ཚོགས་ཀྱིས་ལུས་ཀུན་ཏུ་ཁྱབ་པར་<line/>
བརྒྱན་པ། མགོ་མེ་ཏོག་གི་ཅོད་པན་གྱིས་བརྒྱན་པ་དང༌། གང་བྱང་ཆུབ་སེམས་དཔས་ཐམས་ཅད་རབ་ཏུ་མཐོང་བར་འགྱུར་རོ། །རིགས་ཀྱི་བུ། བྱང་ཆུབ་སེམས་དཔའི་ས་<line/>
</page>
<page index="149" id="75B">དྲུག་པ་ལ་སྔ་རྟགས་ཀྱི་མཚན་མ་སྣང་བ། འདི་ལྟ་སྟེ། རིན་[?] པོ་ཆེ་སྣ་བདུན་གྱི་མེ་ཏོག་གི་རྫིང་བུ། ཐེམ་སྐས་ཀྱི་ལམ་བཞི་དང་ལྡན་པ། གསེར་གྱི་བྱེ་མ་ཀུན་ཏུ་བདལ་བ། ཡོངས་སུ་དྭང་<line/>
ཞིང་དྲི་མ་མེད་པ། ཡོན་ཏན་བརྒྱད་དང་ལྡན་པའི་ཆུས་ཀུན་ཏུ་གང་བ། མེ་ཏོག་ཨུཏྤལ་དང༌། ཀུ་མུ་ད་དང༌། པུཎྜ་རིགས་[?] ཀུན་ཏུ་བཀྲམ་པ། མེ་ཏོག་གི་རྫིང་བུའི་ནང་ན་རྣམ་པར་རྩེན་<line/>
པ་དག་ཤིན་ཏུ་བདེ་སྐྱིད་པ་དང༌། ཡོངས་སུ་དག་ཅིང་དཔེ་ཟླ་མེད་པ་དག་བྱང་ཆུབ་སེམས་དཔས་ཐམས་ཅད་རབ་ཏུ་མཐོང་བར་འགྱུར་རོ། །རིགས་ཀྱི་བུ། བྱང་ཆུབ་སེམས་དཔའི་<line/>
ས་བདུན་པ་ལ་སྔ་རྟགས་ཀྱི་མཚན་མ་སྣང་བ། འདི་ལྟ་སྟེ། བྱང་ཆུབ་སེམས་དཔའི་མདུན་དུ་སེམས་ཅན་དམྱལ་བར་ལྟུང་བར་འགྱུར་བའི་རིགས་པ་དག་འདི་ལྟར་བྱང་ཆུབ་<line/>
སེམས་དཔའི་མཐུས་ལྟུང་བར་མི་འགྱུར་ལ། སྨྲས་བའང་མེད། འཇིགས་ཤིང་སྐྲག་པའང་མེད་པར་གྱུར་པ་དག་བྱང་ཆུབ་སེམས་དཔས་ཐམས་ཅད་རབ་ཏུ་མཐོང་བར་འགྱུར་<line/>
རོ༑ ༑རིགས་ཀྱི་བུ། བྱང་ཆུབ་སེམས་དཔའི་ས་བརྒྱད་པ་ལ་སྔ་རྟགས་ཀྱི་མཚན་མ་སྣང་བ། འདི་ལྟ་སྟེ། བདག་ཉིད་ཀྱི་ལུས་ཀྱི་གཡས་གཡོན་ན་སེང་གེའི་རྒྱལ་པོས་ཡོངས་སུ་<line/>
བསྲུངས་པས་གཅན་གཟན་མང་པོ་ཐམས་ཅད་སྐྲག་ཅིང་འཇིགས་པར་གྱུར་པ་དག་བྱང་ཆུབ་སེམས་དཔས་ཐམས་ཅད་རབ་ཏུ་མཐོང་བར་འགྱུར་རོ། །རིགས་ཀྱི་བུ། བྱང་ཆུབ་<line/>
</page>
<page index="150" id="76A">༄༅། །སེམས་དཔའི་ས་དགུ་པ་ལ་སྔ་རྟགས་ཀྱི་མཚན་མ་སྣང་བ། འདི་ལྟ་སྟེ། འཁོར་ལོས་བསྒྱུར་བའི་རྒྱལ་པོ་འཁོར་འབུམ་ཕྲག་ཚད་མེད་པས་ཡོངས་སུ་<line/>
བསྐོར་ནས་མཆོད་པ་བྱེད་པ་དང༌། སྤྱི་བོའི་གདུགས་དཀར་པོ་རིན་པོ་ཆེ་སྣ་ཚོགས་ཚད་མེད་པ་དག་གིས་རབ་ཏུ་བརྒྱན་པ་དག་བྱང་ཆུབ་སེམས་དཔས་ཐམས་ཅད་རབ་ཏུ་མཐོང་<line/>
བར་འགྱུར་རོ། །རིགས་ཀྱི་བུ། བྱང་ཆུབ་སེམས་དཔའི་ས་བཅུ་པ་ལ་སྔ་རྟགས་ཀྱི་མཚན་མ་སྣང་བ། འདི་ལྟ་སྟེ། དེ་བཞིན་གཤེགས་པའི་སྐུ་གསེར་གྱི་ཁ་དོག་ཀུན་ཏུ་འཕྲོ་བ།<line/>
འོད་ཟེར་ཡོངས་སུ་དག་པ། ཚད་མེད་པ། ཐམས་ཅད་ཕུན་སུམ་ཚོགས་པར་གྱུར་པ་ལ་ཚངས་པའི་རྒྱལ་པོ་འབུམ་ཕྲག་ཚད་མེད་པ་དག་གིས་ཡོངས་སུ་བསྐོར་ནས། བཀུར་<line/>
སྟི་དང༌། མཆོད་པ་བྱས་པས་བླ་ན་མེད་པའི་ཆོས་ཀྱི་འཁོར་ལོ་ཤིན་ཏུ་གྱ་ནོམ་པ་ཡོངས་སུ་བསྐོར་བ་དག་བྱང་ཆུབ་སེམས་དཔས་ཐམས་ཅད་རབ་ཏུ་མཐོང་བར་འགྱུར་<line/>
རོ༑ ༑རིགས་ཀྱི་བུ། ས་དང་པོ་ལ་ཅིའི་ཕྱིར་རབ་ཏུ་དགའ་བ་ཞེས་བྱ་ཞེ་ན། འདི་ལྟར་ཐོག་མ་ཁོ་ནར་འཇིག་རྟེན་ལས་འདས་པའི་སེམས་སྔོན་མ་ཐོབ་པ་དེང་གདོང་ཐོབ་<line/>
ནས་སྒྲུབ་པ་ཆེན་པོ་དག་ཇི་ལྟར་སྨོན་པ་བཞིན་དུ་མངོན་པར་གྲུབ་པར་གྱུར་པས། རབ་ཏུ་དགའ་བ་སྐྱེ་བར་འགྱུར་བའི་ཕྱིར་ས་དང་པོ་ནི་རབ་ཏུ་དགའ་བ་ཞེས་བྱའོ།།<line/>
</page>
<page index="151" id="76B">དྲི་མ་ཤིན་ཏུ་ཕྲ་མོ་དང༌། འཆལ་བའི་ཚུལ་ཁྲིམས་ཀྱི་ཉེས་པ་ཐམས་ཅད་ཡོངས་སུ་དག་པར་གྱུར་པས་དེའི་ཕྱིར་ས་གཉིས་པ་ནི་དྲི་མ་མེད་པ་ཞེས་བྱའོ། །ཤེས་རབ་དང༌། ཏིང་ངེ་<line/>
འཛིན་ཚད་མེད་པའི་འོད་ཟེར་སྣང་བར་བསྒུལ་བར་མི་ནུས་ཤིང་ཐུལ་བར་མི་འགྱུར་བ་དང༌། ཐོས་པས་འཛིན་པའི་གཟུངས་བརྩམ་པར་འགྱུར་བས་དེའི་ཕྱིར་ས་གསུམ་པ་ནི་འོད་<line/>
བྱེད་པའི་ས་ཞེས་བྱའོ། །ཤེས་རབ་ཀྱི་མེས་ཉོན་མོངས་པ་རྣམས་བསྲེགས་ནས་འོད་ཀྱི་སྣང་བ་འཕེལ་བར་བྱེད་པ་དང༌། བྱང་ཆུབ་ཀྱི་ཕྱོགས་སྒོམ་པར་བྱེད་པས་དེའི་ཕྱིར་ས་བཞི་<line/>
པ་ནི་འོད་འཕྲོ་བའི་ས་ཞེས་བྱའོ། །ཐབས་མཁས་པས་བསྒོམས་པའི་ཡེ་ཤེས་མཆོག་རང་དབང་དུ་གྱུར་པ་ཤིན་ཏུ་འཐོབ་པར་དཀའ་བའི་ཕྱིར་དང༌། མཐོང་བ་དང༌། སྒོམ་པས་<line/>
སྤང་བར་བྱ་བའི་ཉོན་མོངས་པ་གདུལ་པར་དཀའ་བ་ཐུལ་བར་གྱུར་པའི་ཕྱིར་ས་ལྔ་པ་ནི་ཤིན་ཏུ་རྒྱལ་བར་དཀའ་ཞེས་བྱའོ། །སྤྱོད་པའི་ཆོས་རྒྱུན་ཆད་མེད་པར་གསལ་བར་<line/>
མངོན་སུམ་དུ་གྱུར་པ་དང༌། མཚན་མ་མེད་པའི་ཡིད་ལ་བྱེད་པ་ཐམས་ཅད་མངོན་སུམ་དུ་གྱུར་པས་དེའི་ཕྱིར་ས་དྲུག་པ་ནི་མངོན་སུམ་དུ་གྱུར་པ་ཞེས་བྱའོ། །ཟག་པ་མེད་པ་<line/>
ལ་བར་ཆད་མེད་པ་དང༌། མཚན་མ་མེད་པའི་ཡིད་ལ་བྱེད་པ་དང༌། རྣམ་པར་གྲོལ་བའི་ཏིང་ངེ་འཛིན་ཡུན་རིང་པོ་ནས་བསྒོམས་པའི་ཕྱིར་དང༌། ས་དེ་རྣམ་པར་དག་ཅིང་ཐོགས་<line/>
</page>
<page index="152" id="77A">༄༅། །པ་མེད་པར་གྱུར་པའི་ཕྱིར་ས་བདུན་པ་ནི་རིང་དུ་སོང་བ་ཞེས་བྱའོ། །མཚན་མ་མེད་པའི་ཡིད་ལ་བྱེད་པ་བསྒོམས་པས་རང་དབང་དུ་གྱུར་ནས། ཉོན་མོངས་<line/>
པ་རྣམས་ཀྱིས་བསྒུལ་བར་མི་ནུས་པས་དེའི་ཕྱིར་ས་བརྒྱད་པ་ནི་མི་གཡོ་བ་ཞེས་བྱའོ། །ཐ་དད་པར་གྱུར་པའི་ཆོས་རྣམ་པ་སྣ་ཚོགས་ཐམས་ཅད་བསྟན་པ་ལ་རང་དབང་ཐོབ་ནས་<line/>
ཉེས་པ་མེད་ཅིང་འབྲེལ་པ་མེད་པར་ཤེས་རབ་འཕེལ་བར་བྱེད་པ་དང༌། དབང་དུ་གྱུར་ཅིང་ཐོགས་པ་མེད་པར་གྱུར་པས་དེའི་ཕྱིར་ས་དགུ་པ་ནི་ལེགས་པའི་བློ་གྲོས་ཞེས་བྱའོ།།<line/>
ཆོས་ཀྱི་སྐུ་ནམ་མཁའ་དང་འདྲ་བ་དང༌། ཤེས་རབ་སྤྲིན་ཆེན་པོ་ལྟ་བུར་གྱུར་ནས། ཐམས་ཅད་ཀུན་ཏུ་ཁྱབ་པར་གཡོགས་པར་བྱེད་པའི་ཕྱིར་དེ་ལྟ་བས་ན་ས་བཅུ་པ་ནི་ཆོས་<line/>
ཀྱི་སྤྲིན་ཞེས་བྱའོ། །རིགས་ཀྱི་བུ། བདག་དང༌། ཆོས་ལ་མཚན་མ་ཡོད་པར་མངོན་པར་ཞེན་པའི་མ་རིག་པ་དང༌། འཁོར་བའི་ངན་འགྲོ་ལ་སྐྲག་ཅིང་འཇིགས་པའི་མ་རིག་<line/>
པ་སྟེ་མ་རིག་པ་འདི་གཉིས་ཀྱིས་ནི་ས་དང་པོ་ལ་སྒྲིབ་པར་བྱེད་དོ། །བསླབ་པའི་གནས་ཤིན་ཏུ་ཕྲ་མོ་དག་ལ་ཤེས་བཞིན་མེད་པས་ཉམས་པར་བྱས་པའི་མ་རིག་པ་དང༌། ལས་<line/>
ཀྱི་འདུ་བྱེད་རྣམ་པ་སྣ་ཚོགས་སློང་བར་བྱེད་པའི་མ་རིག་པ་སྟེ་མ་རིག་པ་འདི་གཉིས་ཀྱིས་ནི་ས་གཉིས་པ་ལ་སྒྲིབ་པར་བྱེད་དོ། །མ་ཐོབ་པ་ཐོབ་པར་འདོད་པ་ལ་སྲེད་ཅིང་མངོན་<line/>
</page>
<page index="153" id="77B">པར་ཞེན་པའི་མ་རིག་པ་དང༌། གཟུངས་ཁྱད་པར་དུ་འཕགས་པ་དག་ལ་སྒྲིབ་པར་བྱེད་པའི་མ་རིག་པ་སྟེ་མ་རིག་པ་འདི་གཉིས་ཀྱིས་ནི་ས་གསུམ་པ་ལ་སྒྲིབ་པར་བྱེད་དོ། །སྙོམས་པར་<line/>
འཇུག་པའི་རོ་མྱང་བ་ལ་མངོན་པར་དགའ་བའི་མ་རིག་པ་དང༌། ཤིན་ཏུ་གྱ་ནོམ་པའི་ཆོས་རྣམ་པར་དག་པ་སྲེད་ཅིང་མོས་པའི་མ་རིག་པ་སྟེ་མ་རིག་པ་འདི་གཉིས་ཀྱིས་ནི་ས་བཞི་པ་<line/>
ལ་སྒྲིབ་པར་བྱེད་དོ། །འཁོར་བ་ལ་རྒྱབ་ཀྱིས་ཕྱོགས་པའི་མ་རིག་པ་དང༌། མྱ་ངན་ལས་འདས་པ་ལ་མངོན་པར་གཞོལ་བའི་མ་རིག་པ་སྟེ་མ་རིག་པ་འདི་གཉིས་ཀྱིས་ནི་ས་ལྔ་པ་ལ་<line/>
སྒྲིབ་པར་བྱེད་དོ། །རྣལ་འབྱོར་མངོན་དུ་རྒྱུ་བའི་མ་རིག་པ་དང༌། མཚན་མ་རིགས་པ་མངོན་དུ་སྣང་བའི་མ་རིག་པ་སྟེ་མ་རིག་པ་འདི་གཉིས་ཀྱིས་ནི་ས་དྲུག་པ་ལ་སྒྲིབ་པར་བྱེད་<line/>
དོ༑ ༑མཚན་མ་ཤིན་ཏུ་ཕྲ་མོ་རྣམས་ལ་མངོན་སུམ་དུ་སྤྱོད་པའི་མ་རིག་པ་དང༌། མཚན་མ་མེད་པའི་ཡིད་ལ་བྱེད་པ་ལ་མངོན་པར་དགའ་བའི་མ་རིག་པ་སྟེ་མ་རིག་པ་འདི་གཉིས་<line/>
ཀྱིས་ནི་ས་བདུན་པ་ལ་སྒྲིབ་པར་བྱེད་དོ། །མཚན་མ་མེད་པར་སྒོམ་པར་མངོན་པར་རྩོལ་བའི་མ་རིག་པ་དང༌། མཚན་མ་ལ་དབང་ཐོབ་པ་ལ་མངོན་པར་ཞེན་པའི་མ་རིག་པ་སྟེ་<line/>
མ་རིག་པ་འདི་གཉིས་ཀྱིས་ནི་ས་བརྒྱད་པ་ལ་སྒྲིབ་པར་བྱེད་དོ། །བསྟན་པར་བྱ་བའི་དོན་ཚད་མེད་པ་དང༌། མིང་དང༌། ཚིག་དང༌། ཡི་གེ་ཚད་མེད་པ་གཉིས་པོ་འདི་དག་ལ་མི་<line/>
</page>
<page index="154" id="78A">༄༅། །མཁས་པའི་མ་རིག་པ་དང༌། ཚིག་གི་སྤོབས་པ་ཡིད་བཞིན་དུ་མ་གྱུར་པའི་མ་རིག་པ་སྟེ་མ་རིག་པ་འདི་གཉིས་ཀྱིས་ནི་ས་དགུ་པ་ལ་སྒྲིབ་པར་བྱེད་དོ། །རྫུ་<line/>
འཕྲུལ་ཆེན་པོ་སྟོན་པ་ལ་རང་དབང་མ་ཐོབ་པའི་མ་རིག་པ་དང༌། ཤིན་ཏུ་ཕྲ་བའི་གསང་བའི་ལས་ཀྱི་དངོས་པོ་ཁོང་དུ་མ་ཆུད་པའི་མ་རིག་པ་སྟེ་མ་རིག་པ་འདི་གཉིས་ཀྱིས་<line/>
ནི་ས་བཅུ་པ་ལ་སྒྲིབ་པར་བྱེད་དོ། །སྤྱོད་ཡུལ་ཐམས་ཅད་ལ་ཤེས་བྱ་ཕྲ་མོས་བསྒྲིབས་པའི་མ་རིག་པ་དང༌། ཉོན་མོངས་པ་ཤིན་ཏུ་ཕྲ་བའི་གནས་ངན་ལེན་གྱི་མ་རིག་པ་སྟེ་མ་<line/>
རིག་པ་འདི་གཉིས་ཀྱིས་ནི་སངས་རྒྱས་ཀྱི་ས་ལ་སྒྲིབ་པར་བྱེད་དོ། །རིགས་ཀྱི་བུ། བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ནི་ས་དང་པོ་ལ་སྦྱིན་པའི་ཕ་རོལ་ཏུ་<line/>
ཕྱིན་པ་ལ་སྤྱོད་པར་བྱེད་དོ། །ས་གཉིས་པ་ལ་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ལ་སྤྱོད་པར་བྱེད་དོ། །ས་གསུམ་པ་ལ་བཟོད་པའི་ཕ་རོལ་ཏུ་ཕྱིན་པ་ལ་སྤྱོད་པར་བྱེད་དོ།།<line/>
ས་བཞི་པ་ལ་བརྩོན་འགྲུས་ཀྱི་ཕ་རོལ་ཏུ་ཕྱིན་པ་ལ་སྤྱོད་པར་བྱེད་དོ། །ས་ལྔ་པ་ལ་བསམ་གཏན་གྱི་ཕ་རོལ་ཏུ་ཕྱིན་པ་ལ་སྤྱོད་པར་བྱེད་དོ། །ས་དྲུག་པ་ལ་ཤེས་རབ་ཀྱི་ཕ་རོལ་<line/>
ཏུ་ཕྱིན་པ་ལ་སྤྱོད་པར་བྱེད་དོ། །ས་བདུན་པ་ལ་ཐབས་མཁས་པའི་ཡེ་ཤེས་མཆོག་གི་ཕ་རོལ་ཏུ་ཕྱིན་པ་ལ་སྤྱོད་པར་བྱེད་དོ། །ས་བརྒྱད་པ་ལ་སྨོན་ལམ་གྱི་ཕ་རོལ་ཏུ་<line/>
</page>
<page index="155" id="78B">ཕྱིན་པ་ལ་སྤྱོད་པར་བྱེད་དོ། །ས་དགུ་པ་ལ་སྟོབས་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་བྱེད་དོ། །ས་བཅུ་པ་ལ་ཡེ་ཤེས་ཀྱི་ཕ་རོལ་ཏུ་ཕྱིན་པ་སྤྱོད་དོ། །རིགས་ཀྱི་བུ། བྱང་ཆུབ་སེམས་དཔའ་<line/>
སེམས་དཔའ་ཆེན་པོ་རྣམས་ནི་སེམས་བསྐྱེད་པ་དང་པོས་རིན་ཆེན་མཆོག་གི་ཏིང་ངེ་འཛིན་ཡོངས་སུ་སྡུད་ཅིང་སྐྱེད་པར་བྱེད་དོ། །སེམས་བསྐྱེད་པ་གཉིས་པས་ཡིད་དུ་འོང་བའི་<line/>
ཏིང་ངེ་འཛིན་ཡོངས་སུ་སྡུད་ཅིང་སྐྱེད་པར་བྱེད་དོ། །སེམས་བསྐྱེད་པ་གསུམ་པས་ཤིན་ཏུ་བསྒུལ་བར་དཀའ་བའི་ཏིང་ངེ་འཛིན་ཡོངས་སུ་སྡུད་ཅིང་སྐྱེད་པར་བྱེད་དོ། །སེམས་<line/>
བསྐྱེད་པ་བཞི་པས་ཕྱིར་མི་ལྡོག་པའི་ཏིང་ངེ་འཛིན་ཡོངས་སུ་སྡུད་ཅིང་སྐྱེད་པར་བྱེད་དོ། །སེམས་བསྐྱེད་པ་ལྔ་པས་རིན་པོ་ཆེའི་མེ་ཏོག་གི་ཏིང་ངེ་འཛིན་ཡོངས་སུ་སྡུད་ཅིང་སྐྱེད་<line/>
པར་བྱེད་དོ། །སེམས་བསྐྱེད་པ་དྲུག་པས་ཉི་མའི་དཀྱིལ་འཁོར་འོད་ཟེར་འབར་བའི་ཏིང་ངེ་འཛིན་ཡོངས་སུ་སྡུད་ཅིང་སྐྱེད་པར་བྱེད་དོ། །སེམས་བསྐྱེད་པ་བདུན་པས་སྨོན་ལམ་<line/>
ཐམས་ཅད་ཡིད་བཞིན་དུ་མངོན་པར་འགྲུབ་པའི་ཏིང་ངེ་འཛིན་ཡོངས་སུ་སྡུད་ཅིང་སྐྱེད་པར་བྱེད་དོ། །སེམས་བསྐྱེད་པ་བརྒྱད་པས་མངོན་སུམ་དུ་གནས་པར་བྱེད་པའི་ཏིང་ངེ་<line/>
འཛིན་ཡོངས་སུ་སྡུད་ཅིང་སྐྱེད་པར་བྱེད་དོ། །སེམས་བསྐྱེད་པ་དགུ་པས་ཡེ་ཤེས་ཀྱི་སྙིང་པོའི་ཏིང་ངེ་འཛིན་ཡོངས་སུ་སྡུད་ཅིང་སྐྱེད་པར་བྱེད་དོ། །སེམས་བསྐྱེད་པ་བཅུ་<line/>
</page>
<page index="156" id="79A">༄༅། །པས་དཔའ་བར་འགྲོ་བའི་ཏིང་ངེ་འཛིན་སྡུད་ཅིང་སྐྱེད་པར་བྱེད་དོ། །རིགས་ཀྱི་བུ། འདི་དག་ནི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་<line/>
ཀྱི་སེམས་བསྐྱེད་པ་རྣམ་པ་བཅུ་ཞེས་བྱའོ། །རིགས་ཀྱི་བུ། བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱིས་ས་དང་པོ་ལས་ཐོབ་པའི་གཟུངས་གང་ཡིན་པ་དེ་ནི། ཡོན་<line/>
ཏན་བསླབས་པའི་སྟོབས་ཞེས་བྱའོ། །དེ་ནས་བཅོམ་ལྡན་འདས་ཀྱིས་གཟུངས་སྔགས་སྨྲས་པ། ཏདྱ་ཐཱ། པཱུརྞ་མ་ནོ་ར་ཐེ། དོ་ཧོ་དོ་ཧོ། ཡཱ་པད་སཱུཪྻ། ཨ་བ་བྷཱ་ས་ཏཱ། ཡཱ་<line/>
བད་ཙནྡྲེ། དཽ་དནྟེ། ཏཱ་བད་རཀྵ་མཱ་ན་དནྟེ་པ་རི་ཧཱ་རཾ་ཀུ་རུ་སྭཱཧཱ། རིགས་ཀྱི་བུ། གཟུངས་འདི་ནི་གང་གཱའི་ཀླུང་གི་བྱེ་མ་སྙེད་ཀྱི་གྲངས་ལས་འདས་པའི་སངས་རྒྱས་རྣམས་ཀྱིས་<line/>
ས་དང་པོའི་བྱང་ཆུབ་སེམས་དཔའ་ཡོངས་སུ་བསྲུང་བའི་ཕྱིར་གསུངས་པ་ཡིན་ཏེ། གང་ལ་ལ་ཞིག་གིས་གཟུངས་སྔགས་འདི་ཁ་ཏོན་དུ་འདོན་ཅིང་ཡོངས་སུ་འཛིན་པར་<line/>
བྱེད་ན། འདི་ལྟ་སྟེ། སྟག་དང༌། སྤྱང་ཀི་དང༌། སེང་གེ་དང༌། གཅན་གཟན་མ་རུངས་པའི་རིགས་ཀྱི་རྣམ་པ་དང༌། ཡི་དྭགས་མ་རུངས་པ་དང༌། མི་དང༌། མི་མ་ཡིན་པ་ལ་སོགས་<line/>
པས་ཕྱིར་རྒོལ་བ་དང༌། གདོན་བགེགས་དང་[?]། སྡུག་བསྔལ་གྱིས་འཚེ་བའི་འཇིགས་པ་ཐམས་ཅད་ལས་ཐར་བར་འགྱུར་ཞིང༌། སྒྲིབ་པ་ལྔ་ལས་རྣམ་པར་གྲོལ་ནས་ས་<line/>
</page>
<page index="157" id="79B">དང་པོ་མི་བརྗེད་ཅིང་རྗེས་སུ་དྲན་པར་འགྱུར་རོ། །རིགས་ཀྱི་བུ། བྱང་ཆུབ་སེམས་དཔའ་སེམས་དཔའ་ཆེན་པོས་ས་གཉིས་པ་ལས་ཐོབ་པའི་གཟུངས་གང་ཡིན་པ་དེ་ནི་ཤིན་ཏུ་བདེ་<line/>
བདེ་བའི་གནས་ཞེས་བྱའོ། །ཏདྱཐཱ། ཨུཏྟོ་ལི། ཙི་རི་ཙི་རི། ཨཱཏྟོ་ར་ཏོརཱ་ཎ་མ། ཤཱནྟོ་ཤཱནྟོ། ཨུཏྟོ་ལི། ཧུ་རུ་ཧུ་རུ་སྭཱཧཱ། རིགས་ཀྱི་བུ། གཟུངས་འདི་ནི་གང་གཱའི་ཀླུང་གཉིས་ཀྱི་བྱེ་<line/>
བྱེ་མ་སྙེད་ཀྱི་གྲངས་ལས་འདས་པའི་སངས་རྒྱས་རྣམས་ཀྱིས་ས་གཉིས་པའི་བྱང་ཆུབ་སེམས་དཔའ་ཡོངས་སུ་བསྲུང་བའི་ཕྱིར་གསུངས་པ་ཡིན་ཏེ། གང་ལ་ལ་ཞིག་གིས་གཟུངས་<line/>
སྔགས་འདི་ཁ་ཏོན་དུ་འདོན་ཅིང་ཡོངས་སུ་འཛིན་པར་བྱེད་ན། གཅན་གཟན་མ་རུངས་པ་དང༌། ཡི་དྭགས་མ་རུངས་པ་དང༌། མི་དང༌། མི་མ་ཡིན་པ་ལ་སོགས་པས་ཕྱིར་རྒོལ་བ་དང༌།<line/>
གདོན་བགེགས་དང༌། སྡུག་བསྔལ་གྱིས་འཚེ་བའི་འཇིགས་པ་ཐམས་ཅད་ལས་ཐར་བར་འགྱུར་ཞིང་སྒྲིབ་པ་ལྔ་ལས་རྣམ་པར་གྲོལ་ནས་ས་གཉིས་པ་མི་བརྗེད་ཅིང་རྗེས་སུ་དྲན་<line/>
པར་འགྱུར་རོ། །རིགས་ཀྱི་བུ། བྱང་ཆུབ་སེམས་དཔའ་སེམས་དཔའ་ཆེན་པོས་ས་གསུམ་པ་ལས་ཐོབ་པའི་གཟུངས་གང་ཡིན་པ་དེ་ནི་ཤིན་ཏུ་རྒྱལ་བར་དཀའ་བའི་སྟོབས་ཞེས་<line/>
བྱའོ། །ཏདྱཐཱ། དནྠི་ཀེ། བནྠི་ཀེ། ཀ་ར་ཐཱ། ཀཽ་ར་ཐི། ཀེ་ཡཱུ་རེ། དནྟེ་ལེ་སྭཱཧཱ། རིགས་ཀྱི་བུ། གཟུངས་འདི་ནི་གང་གཱའི་ཀླུང་གསུམ་གྱི་བྱེ་མ་སྙེད་ཀྱི་གྲངས་ལས་འདས་པའི་<line/>
</page>
<page index="158" id="80A">༄༅། །སངས་རྒྱས་རྣམས་ཀྱིས་ས་གསུམ་པའི་བྱང་ཆུབ་སེམས་དཔའ་ཡོངས་སུ་བསྲུང་བའི་ཕྱིར་གསུངས་པ་ཡིན་ཏེ། གང་ལ་ལ་ཞིག་གིས་གཟུངས་སྔགས་འདི་<line/>
ཁ་ཏོན་དུ་འདོན་ཅིང་ཡོངས་སུ་འཛིན་པར་བྱེད་ན། གཅན་གཟན་མ་རུངས་པ་དང༌། ཡི་དྭགས་མ་རུངས་པ་དང༌། མི་དང༌། མི་མ་ཡིན་པ་ལ་སོགས་པས་ཕྱིར་རྒོལ་བ་དང༌། གདོན་བགེགས་<line/>
དང༌། སྡུག་བསྔལ་གྱིས་འཚེ་བའི་འཇིགས་པ་ལས་ཐར་བར་འགྱུར་ཞིང་སྒྲིབ་པ་ལྔ་ལས་རྣམ་པར་གྲོལ་ནས། ས་གསུམ་པ་མི་བརྗེད་ཅིང་རྗེས་སུ་དྲན་པར་འགྱུར་རོ། །རིགས་ཀྱི་བུ།<line/>
བྱང་ཆུབ་སེམས་དཔའ་སེམས་དཔའ་ཆེན་པོས་ས་བཞི་པ་ལས་ཐོབ་པའི་གཟུངས་གང་ཡིན་པ་དེ་ནི་རྒྱ་ཆེར་ཕན་འདོགས་པ་ཞེས་བྱའོ། །ཏདྱ་ཐཱ། ཤི་རི་ཤི་རི། དི་མ་དི་མ་ནི།<line/>
དྷ་རི་དྷ་རི་ཎི། ཤི་རི་ཤི་རི་ཎི། བི་ཤ་ལཱ། བི་ཤ་ལཱ། པཱ་ཤ་པ་ཤཱ་ནི། བནྡྷ་ནི་ཡེ་སྭཱཧཱ། རིགས་ཀྱི་བུ། གཟུངས་འདི་ནི་གང་གཱའི་ཀླུང་བཞིའི་བྱེ་མ་སྙེད་ཀྱི་གྲངས་ལས་འདས་པའི་<line/>
སངས་རྒྱས་རྣམས་ཀྱིས་ས་བཞི་བའི་བྱང་ཆུབ་སེམས་དཔའ་ཡོངས་སུ་བསྲུང་བའི་ཕྱིར་གསུངས་པ་ཡིན་གང་ལ་ལ་ཞིག་གིས་གཟུངས་སྔགས་འདི་ཁ་ཏོན་དུ་འདོན་ཅིང་<line/>
ཡོངས་སུ་འཛིན་པར་བྱེད་ན། གཅན་གཟན་མ་རུངས་པ་དང༌། ཡི་དྭགས་མ་རུངས་པ་དང༌། མི་དང༌། མི་མ་ཡིན་པ་ལ་སོགས་པས་ཕྱིར་རྒོལ་བ་དང༌། གདོན་བགེགས་དང༌།<line/>
</page>
<page index="159" id="80B">སྡུག་བསྔལ་གྱིས་འཚེ་བའི་འཇིགས་པ་རྣམས་ལས་ཐར་བར་འགྱུར་ཞིང་སྒྲིབ་པ་ལྔ་ལས་རྣམ་པར་གྲོལ་ནས་ས་བཞི་པ་མི་བརྗེད་ཅིང་རྗེས་སུ་དྲན་པར་འགྱུར་རོ། །རིགས་ཀྱི་བུ། བྱང་<line/>
ཆུབ་སེམས་དཔའ་སེམས་དཔའ་ཆེན་པོས་ས་ལྔ་པ་ལས་ཐོབ་པའི་གཟུངས་གང་ཡིན་པ་དེ་ནི་ཡོན་ཏན་སྣ་ཚོགས་ཀྱིས་རབ་ཏུ་བརྒྱན་པ་ཞེས་བྱའོ། །ཏདྱཐཱ། ཧ་རི་ཧ་རི་ཎི། ཙི་རི་<line/>
ཙི་རི་ཎི། ཀ་རི་མཱ་ཎི། སཾ་ཀ་རི་མཱ་ཎི། སཱ་མ་བཱ་ས་ནི། ཛམྦྷ་ནི། སྟམྦྷ་ནི། མོ་ཧ་ནི། སྭ་ཡཾ་བྷུཀྐེ་སྭཱཧཱ། རིགས་ཀྱི་བུ། གཟུངས་འདི་ནི་གང་གཱའི་ཀླུང་ལྔའི་བྱེ་མ་སྙེད་ཀྱི་གྲངས་ལས་འདས་<line/>
པའི་སངས་རྒྱས་རྣམས་ཀྱིས་ས་ལྔ་པའི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཡོངས་སུ་བསྲུང་བའི་ཕྱིར་གསུངས་པ་ཡིན་ཏེ་གང་ལ་ལ་ཞིག་གིས་གཟུངས་<line/>
སྔགས་འདི་ཁ་ཏོན་དུ་འདོན་ཅིང་ཡོངས་སུ་འཛིན་པར་བྱེད་ན་འཇིགས་ཤིང་སྐྲག་པ་རྣམས་ལས་ཐར་བ་དང༌། གཅན་གཟན་མ་རུངས་པ་དང༌། ཡི་དྭགས་མ་རུངས་པ་དང༌། མི་དང༌། མི་མ་<line/>
ཡིན་པ་ལ་སོགས་པ་དགྲ་དང༌། རྐུན་པོ་དང༌། གློ་བུར་གྱི་གནོད་པ་དང༌། ཉོན་མོངས་པ་དང༌། སྡུག་བསྔལ་རྣམས་དང༌། སྒྲིབ་པ་ལྔ་ལས་རྣམ་པར་གྲོལ་ནས་ས་ལྔ་པ་མི་བརྗེད་ཅིང་རྗེས་སུ་དྲན་པར་<line/>
འགྱུར་རོ། །རིགས་ཀྱི་བུ། བྱང་ཆུབ་སེམས་དཔའ་སེམས་དཔའ་ཆེན་པོས་ས་དྲུག་པ་ལས་ཐོབ་པའི་གཟུངས་གང་ཡིན་པ་དེ་ནི་ཡོངས་སུ་རྫོགས་པའི་ཡེ་ཤེས་ཞེས་བྱའོ། །<line/>
</page>
<page index="160" id="81A">༄༅། །ཏདྱ་ཐཱ། བི་ཏི་རི་བི་ཏོ་རི། མ་ར་ཎི། མ་ར་ཎི། ཀ་ལི་ཀ་ལི། བི་ཏོ་ཧནྟེ་ལུ་ལུ་ལུ་ལུ། ཙུ་ལུ་ཙུ་ལུ་ཏོ་ལཱུ་བ་ཏོ་ལཱུ་བ་ཤ་ཤ་ཤཙྪ། པ་རི་ཤ། སྭསྟི་སརྦ་སཏྭཱ་ནཱཾ།<line/>
སིདྡྷྱནྟུ་མ་མ་མནྟྲ། པ་དཱ་ནི་སྭཱཧཱ། རིགས་ཀྱི་བུ། གཟུངས་འདི་ནི་གང་གཱའི་ཀླུང་དྲུག་གི་བྱེ་མ་སྙེད་ཀྱི་གྲངས་ལས་འདས་པའི་སངས་རྒྱས་རྣམས་ཀྱིས་ས་དྲུག་པའི་བྱང་ཆུབ་སེམས་<line/>
དཔའ་སེམས་དཔའ་ཆེན་པོ་རྣམས་ཡོངས་སུ་བསྲུང་བའི་ཕྱིར་གསུངས་པ་ཡིན་ཏེ། གང་ལ་ལ་ཞིག་གིས་གཟུངས་སྔགས་འདི་ཁ་ཏོན་དུ་འདོན་ཅིང་ཡོངས་སུ་འཛིན་པར་བྱེད་<line/>
ན་འཇིགས་ཤིང་སྐྲག་པ་རྣམས་ལས་ཐར་བ་དང༌། གཅན་གཟན་མ་རུངས་པ་དང༌། ཡི་དྭགས་མ་རུངས་པ་དང༌། མི་དང༌། མི་མ་ཡིན་པ་ལ་སོགས་པ་དགྲ་དང༌། རྐུན་པོ་དང༌། གློ་བུར་<line/>
གྱི་གནོད་པ་དང༌། ཉོན་མོངས་པ་དང༌། སྡུག་བསྔལ་རྣམས་དང༌། སྒྲིབ་པ་ལྔ་ལས་རྣམ་པར་གྲོལ་ནས་ས་དྲུག་པ་མི་བརྗེད་ཅིང་རྗེས་སུ་དྲན་པར་འགྱུར་རོ། །རིགས་ཀྱི་བུ། བྱང་<line/>
ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱིས་ས་བདུན་པ་ལས་ཐོབ་པའི་གཟུངས་གང་ཡིན་པ་དེ་ནི། རྣམ་པར་རྒྱལ་བའི་ཆོས་ཀྱི་སྤྱོད་པ་ཞེས་བྱའོ། །ཏདྱ་ཐཱ། ཛ་ཧ་<line/>
ཛ་ཧ་རུ། ཛ་ཧ་ཛ་ཧ་ཛ་ཧ་རུ། བཻ་ལུ་ཀེ་བཻ་ལུ་ཀེ། ཨ་མྲྀ་ཏ་ག་ཎི། པུ་རུ་ཥ་ཎི། བཻ་རུ་ཏེ་ཀེ་བ་རུ་བཏྟ། བི་དྷ་ཧེ་ཀེ། བིནད་བི་ལེ་ནི། ཨ་མྲྀ་ལུ་ཏེ་ཀི། བཻ་ཛུ་ཡུ་བཻ་ཛུ་ཡུ་སྭཱཧཱ། རིགས་ཀྱི་<line/>
</page>
<page index="161" id="81B">བུ༑ གཟུངས་འདི་ནི་གང་གཱའི་ཀླུང་བདུན་གྱི་བྱེ་མ་སྙེད་ཀྱི་གྲངས་ལས་འདས་པའི་སངས་རྒྱས་རྣམས་ཀྱིས། ས་བདུན་པའི་བྱང་ཆུབ་སེམས་དཔའ་རྣམས་ཡོངས་སུ་བསྲུང་བའི་ཕྱིར་<line/>
གསུངས་པ་ཡིན་ཏེ། གང་ལ་ལ་ཞིག་གིས་གཟུངས་སྔགས་འདི་ཁ་ཏོན་དུ་འདོན་ཅིང་ཡོངས་སུ་འཛིན་པར་བྱེད་ན་འཇིགས་ཤིང་སྐྲག་པ་རྣམས་ལས་ཐར་བ་དང༌། གཅན་ཟན་མ་<line/>
རུངས་པ་དང༌། ཡི་དྭགས་མ་རུངས་པ་དང༌། མི་དང༌། མི་དང༌། མི་མ་ཡིན་པ་ལ་སོགས་པ་དགྲ་དང༌། རྐུན་པོ་དང༌། གློ་བུར་གྱི་གནོད་པ་དང༌། ཉོན་མོངས་པ་དང༌། སྡུག་བསྔལ་གྱི་རྣམ་<line/>
པ་དང༌། སྒྲིབ་པ་ལྔ་ལས་རྣམ་པར་གྲོལ་ནས་ས་བདུན་པ་མི་བརྗེད་ཅིང་རྗེས་སུ་དྲན་པར་འགྱུར་རོ། །རིགས་ཀྱི་བུ། བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱིས་ས་བརྒྱད་<line/>
པ་ལས་ཐོབ་པའི་གཟུངས་གང་ཡིན་པ་དེ་ནི་མི་ཟད་པའི་གཏེར་ཞེས་བྱའོ། །ཏདྱཐཱ། ཤི་རི་ཤི་རི་ཤི་རི་ཎི། མི་ཏེ་མི་ཏེ། ཀ་རི་ཀ་རི། ཧེ་རུ་ཧེ་རུ། ཙུ་རུ་ཙུ་རུ། བནྡྡྷ་ནི་སྭཱཧཱ། རིགས་ཀྱི་<line/>
ཀྱི་བུ། གཟུངས་འདི་ནི་གང་གཱའི་ཀླུང་བརྒྱད་ཀྱི་བྱེ་མ་སྙེད་ཀྱི་གྲངས་ལས་འདས་པའི་སངས་རྒྱས་རྣམས་ཀྱིས་ས་བརྒྱད་པའི་བྱང་ཆུབ་སེམས་དཔའ་རྣམས་ཡོངས་སུ་བསྲུང་བའི་<line/>
ཕྱིར་གསུངས་པ་ཡིན་ཏེ། གང་ལ་ལ་ཞིག་གིས་གཟུངས་སྔགས་འདི་ཁ་ཏོན་ཏུ་འདོན་ཅིང་འཛིན་པར་བྱེད་ན། འཇིགས་ཤིང་སྐྲག་པ་རྣམས་ལས་ཐར་བ་དང༌། གཅན་གཟན་མ་<line/>
</page>
<page index="162" id="82A">༄༅། །རུངས་པ་དང༌། ཡི་དྭགས་མ་རུངས་པ་དང༌། མི་དང༌། མི་མ་ཡིན་པ་ལ་སོགས་པ་དགྲ་དང༌། རྐུན་པོ་དང༌། གློ་བུར་ཀྱི་གནོད་པ་དང༌། ཉོན་མོངས་པ་དང༌།<line/>
སྡུག་བསྔལ་གྱི་རྣམ་པ་དང༌། སྒྲིབ་པ་ལྔ་ལས་རྣམ་པར་གྲོལ་ནས་ས་བརྒྱད་པ་མི་བརྗེད་ཅིང་རྗེས་སུ་དྲན་པར་འགྱུར་རོ། །རིགས་ཀྱི་བུ། བྱང་ཆུབ་སེམས་དཔའ་སེམས་དཔའ་<line/>
ཆེན་པོ་རྣམས་ཀྱིས་ས་དགུ་པ་ལས་ཐོབ་པའི་གཟུངས་གང་ཡིན་པ་དེ་ནི་ཚད་མེད་པའི་སྒོ་ཞེས་བྱའོ། །ཏདྱ་ཐཱ། ཧ་རི་ཙཎྜཱ་ལི་ཀེ། ཀུ་ལ་མ་བྷ་དྲི། ཏོ་ར་སི་པ་ཏ་པ་ཏ་སི། ཤི་རི་ཤི་<line/>
རི་ག་ཤི་རི་གཱ་བཾ་ཤི་རི་སྭསྟི། སརྦ་སཏྭ་ནཱན་སྭཱཧཱ། རིགས་ཀྱི་བུ། གཟུངས་འདི་ནི་གང་གཱའི་ཀླུང་དགུའི་བྱེ་མ་སྙེད་ཀྱི་གྲངས་ལས་འདས་པའི་སངས་རྒྱས་རྣམས་ཀྱིས་ས་དགུ་པའི་<line/>
བྱང་ཆུབ་སེམས་དཔའ་རྣམས་བསྲུང་བའི་ཕྱིར་གསུངས་པ་ཡིན་ཏེ། གང་ལ་ལ་ཞིག་གིས་གཟུངས་སྔགས་འདི་ཁ་ཏོན་དུ་འདོན་ཅིང་ཡོངས་སུ་འཛིན་པར་བྱེད་ན་འཇིགས་ཤིང་<line/>
སྐྲག་པ་རྣམས་ལས་ཐར་བ་དང༌། གཅན་གཟན་མ་རུངས་པ་དང༌། ཡི་དྭགས་མ་རུངས་པ་དང༌། མི་དང༌། མི་མ་ཡིན་པ་ལ་སོགས་པ་དགྲ་དང༌། རྐུན་པོ་དང༌། གློ་བུར་གྱི་གནོད་པ་དང༌།<line/>
ཉོན་མོངས་པ་དང༌། སྡུག་བསྔལ་བ་དང༌། སྒྲིབ་པ་ལྔ་ལས་རྣམ་པར་གྲོལ་ནས་ས་དགུ་པ་མི་བརྗེད་ཅིང་རྗེས་སུ་དྲན་པར་འགྱུར་རོ། །རིགས་ཀྱི་བུ། བྱང་ཆུབ་སེམས་དཔའ་<line/>
</page>
<page index="163" id="82B">སེམས་དཔའ་ཆེན་པོ་རྣམས་ཀྱིས་ས་བཅུ་པ་ལས་ཐོབ་པའི་གཟུངས་སྔགས་གང་ཡིན་པ་དེ་ནི་རྡོ་རྗེའི་རི་རྣམ་པར་འཇོམས་པ་ཞེས་བྱའོ། །ཏདྱ་ཐཱ། སིདྡྷེ་སུ་སིདྡྷེ། མོ་ཙ་ནི། མོཀྵ་ནི།<line/>
མུཀྟེ་བི་མུཀྟེ། ཨ་མ་ལེ་བི་མ་ལེ་དམ་ལེ། མཱངྒ་ལེ། ཧི་ར་ཎྱ་གརྦྷེ། རཏྣ་གརྦྷེ། ས་མནྟ་བྷ་དེ། སརྦ་ཨརྠཱ་སཱ་དྷ་ནི། མ་ན་སེ། མཧཱ་མ་ན་སེ་ཨང་[?] བྷུ་ཏེ། ཨ་ཏྱད་བྷུ་ཏེ་ཨ་ར་ཛེ། བི་ར་ཛེ་<line/>
ཨ་ཙྱུ་ཏེ་ཨ་མྲི་ཏ་ཨ་ར་ཛེ། བི་ར་ཛེ་བྲཧྨེ་བྲཧྨ་སྭཱ་རེ་བཱ་ར་ཎི་པཱུ་ར་ཎི་མ་ནོ་ར་ཐེ་སྭཱཧཱ། རིགས་ཀྱི་བུ། དབང་བསྐུར་བའི་བཀྲ་ཤིས་ཚིག་གི་གཟུངས་འདི་ནི་གང་གཱའི་ཀླུང་བཅུའི་བྱེ་མ་སྙེད་<line/>
ཀྱི་གྲངས་ལས་འདས་པའི་སངས་རྒྱས་རྣམས་ཀྱིས་ས་བཅུ་པའི་བྱང་ཆུབ་སེམས་དཔའ་རྣམས་ཡོངས་སུ་བསྲུང་བའི་ཕྱིར་གསུངས་པ་ཡིན་ཏེ། གང་ལ་ལ་ཞིག་གིས་གཟུངས་<line/>
སྔགས་འདི་ཁ་ཏོན་དུ་འདོན་ཅིང་ཡོངས་སུ་འཛིན་པར་བྱེད་ན་འཇིགས་ཤིང་སྐྲག་པ་རྣམས་ལས་ཐར་པ་དང༌། གཅན་གཟན་མ་རུངས་པ་དང༌། ཡི་དྭགས་མ་རུངས་པ་དང༌། མི་དང༌།<line/>
མི་མ་ཡིན་པ་ལ་སོགས་པ་དགྲ་དང༌། རྐུན་པོ་དང༌། གློ་བུར་ཀྱི་གནོད་པ་དང༌། གདོན་བགེགས་ཀྱི་འཇིགས་པ་རྣམས་ལས་ཐར་བར་འགྱུར་ཞིང་གདུག་པའི་གདོན་ཐམས་<line/>
ཅད་ཡོངས་སུ་བསལ་ནས་རབ་ཏུ་ཞི་བ་དང༌། སྒྲིབ་པ་ལྔ་ལས་རྣམ་པར་གྲོལ་ནས་ས་བཅུ་པ་མི་བརྗེད་ཅིང་རྗེས་སུ་དྲན་པར་འགྱུར་རོ། །དེ་ནས་བྱང་ཆུབ་སེམས་དཔའ་སེངྒེའི་<line/>
</page>
<page index="164" id="83A">༄༅། །མཚན་ཐོགས་པ་མེད་པའི་འོད་ཟེར་འབར་བས་བཅོམ་ལྡན་འདས་ཀྱིས་བསམ་གྱིས་མི་ཁྱབ་པའི་གཟུངས་འདི་དག་བཀས་བཤད་པ་ཐོས་པ་དང༌།<line/>
སྟན་ལས་ལངས་ཏེ་བླ་གོས་ཕྲག་པ་གཅིག་ཏུ་གཟར་ནས་པུས་མོ་གཡས་པའི་ལྷ་ང་ས་ལ་བཙུགས་ཏེ་གུས་པས་ཐལ་མོ་སྦྱར་ནས། བཅོམ་ལྡན་འདས་ཀྱི་ཞབས་ལ་མགོ་བོས་<line/>
ཕྱག་བཙལ་ཏེ། ཚིགས་སུ་བཅད་པ་འདི་དག་གིས་བཅོམ་ལྡན་འདས་ལ་མངོན་པར་བསྟོད་པ། ཟབ་མོ་མཚན་མ་མེད་པའི་ཆོས། །དཔེ་མེད་དེ་ལ་ཕྱག་ཀྱང་འཚལ། །<span class="conversion-problem" title="129: Cannot convert ACIP {SEMs} because s is not an ACIP consonant.">SEMs</span>་<line/>
ཅན་ཡང་དག་ཤེས་སྟོར་ལ། །བཅོམ་ལྡན་ཉག་གཅིག་སྒྲོལ་བར་མཛད། །དེ་བཞིན་གཤེགས་པ་མཁྱེན་གསལ་སྤྱན། །ཆོས་གཅིག་མཚན་ཉིད་མི་གཟིགས་ཀྱང༌། །ཡང་དག་<line/>
ཆོས་ཀྱི་སྤྱན་གྱིས་ནི། །ཐམས་ཅད་ཀུན་གཟིགས་བསམ་མི་ཁྱབ། །ཆོས་གཅིག་བསྐྱེད་པར་མི་མཛད་ལ། །ཆོས་གཅིག་འགོག་པར་མི་མཛད་པས། །མཉམ་གཟིགས་འདི་ཡི་<line/>
དབང་གིས་ན། །བླ་མེད་གནས་སུ་བྱོན་པ་ལགས། །འཁོར་བ་དག་ཀྱང་མི་འཇིགས་ལ། །མྱ་ངན་འདས་ལ་མི་གནས་ཤིང༌། །མཐའ་གཉིས་དག་ལས་མ་ཆགས་པས། །དེ་སླད་<line/>
མྱ་ངན་འདས་པ་བརྙེས། །དག་དང་མ་དག་པ་ཡི་ཕྱོགས། །བཅོམ་ལྡན་རོ་གཅིག་ཉིད་མཁྱེན་ནས། །རྣམ་པར་རྟོག་པར་མི་མཛད་སླད། །མཆོག་ཏུ་རྣམ་པར་དག་པ་བརྙེས།།<line/>
</page>
<page index="165" id="83B">བཅོམ་ལྡན་མཐའ་ཡས་སྐུ་དག་གིས། །ཡི་གེ་འབྲུ་གཅིག་མ་གསུངས་ཀྱང༌། །སློབ་མ་མང་པོ་ཀུན་ལ་ནི། །ཆོས་ཀྱི་ཆར་གྱིས་ཚིམ་པར་མཛད། །བཅོམ་ལྡན་སེམས་ཅན་ཐམས་ཅད་ལ། །<line/>
མཚན་ཉིད་རྣམ་པ་མེད་གཟིགས་ཀྱང༌། །སྡུག་བསྔལ་དག་གིས་གཟིར་བ་ལ། །རྟག་པར་ཡོངས་སུ་སྐྱོབ་པར་མཛད། །སྡུག་བསྔལ་བདེ་དང་རྟག་མི་རྟག །བདག་དང་བདག་མེད་ལ་<line/>
སོགས་དང༌། །གཅིག་མིན་ཐ་དད་མིན་པ་དང༌། །སྐྱེ་མེད་འགག་པ་མེད་པ་ཡི། །དེ་འདྲའི་དོན་ནི་མང་པོ་རྣམས། །བཤད་ཕྱིར་བྱེ་བྲག་མཆིས་ཀྱང་ནི། །དཔེར་ན་ལུང་སྟོང་བྲག་ཅ་ལྟར།།<line/>
བཅོམ་ལྡན་ཉག་གཅིག་རབ་ཏུ་མཁྱེན། །ཆོས་དབྱིངས་རྟོག་པ་མ་མཆིས་པས། །ཐེག་པ་ཐ་དད་མ་མཆིས་ཀྱང༌། །སེམས་ཅན་ཡོངས་སུ་བསྒྲལ་བའི་སླད། །རྣམ་པར་ཕྱེ་ནས་<line/>
གསུམ་དུ་གསུངས། །དེ་ནས་ཚངས་པའི་རྒྱལ་པོ་ཆེན་པོ་འདུག་པའི་སྟན་ལས་ལངས་ཏེ་བླ་གོས་ཕྲག་པ་གཅིག་ལ་གཟར་ནས་པུས་མོ་གཡས་པའི་ལྷ་ང་ས་ལ་བཙུགས་ཏེ་གུས་<line/>
པས་ཐལ་མོ་སྦྱར་ནས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བྱས་ཏེ། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། གསེར་འོད་དམ་པ་<line/>
མཆོག་ཏུ་རྣམ་པར་རྒྱལ་བའི་མདོ་སྡེའི་རྒྱལ་པོ་འདི་ནི། ཤིན་ཏུ་དཀོན་ཞིང་དཔག་པར་དཀའ་བ། ཐོག་མར་དགེ་བ། བར་དུ་དགེ་བ། ཐ་མར་དགེ་བ། ཚིག་འབྲུ་དང༌། དོན་<line/>
</page>
<page index="166" id="84A">༄༅། །ཡོངས་སུ་རྫོགས་པ། སངས་རྒྱས་ཀྱི་ཆོས་ཐམས་ཅད་ཡོངས་སུ་རྫོགས་པར་བགྱིད་པ་ལགས་པས། གང་གིས་ཡོངས་སུ་འཛིན་པར་བགྱིད་པའི་གང་<line/>
ཟག་དེ་ནི་སངས་རྒྱས་རྣམས་ཀྱི་དྲིན་བསབ་པར་བགྱིད་པ་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ། དེ་དེ་བཞིན་ནོ། །དེ་དེ་བཞིན་ཏེ། ཁྱོད་ཀྱིས་ཇི་སྐད་<line/>
སྨྲས་པས་དེ་བཞིན་ནོ། །རིགས་ཀྱི་བུ། གང་གིས་མདོ་སྡེ་འདི་ཉན་པར་བྱེད་པ་དེ་དག་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་ལྡོག་པར་མི་འགྱུར་རོ། །དེ་<line/>
ཅིའི་ཕྱིར་ཞེ་ན། རིགས་ཀྱི་བུ། མདོ་སྡེ་འདིས་ནི་ཕྱིར་མི་ལྡོག་པའི་སའི་བྱང་ཆུབ་སེམས་དཔའི་ཁྱད་པར་དུ་འཕགས་པའི་དགེ་བའི་རྩ་བ་ཡོངས་སུ་སྨིན་པར་བྱེད་ཅིང༌། ཆོས་ཀྱི་<line/>
ཕྱག་རྒྱ་མཆོག་དང༌། མདོ་སྡེ་མང་པོའི་རྒྱལ་པོ་ཡིན་པའི་ཕྱིར་མཉན་པར་བྱ། ཡོངས་སུ་གཟུང་བར་བྱ། བཀླག་པར་བྱ། ཁ་ཏོན་དུ་འདོན་པར་བྱའོ། །དེ་ཅིའི་ཕྱིར་ཞེ་ན། <span class="conversion-problem" title="129: Cannot convert ACIP {RIGs} because s is not an ACIP consonant.">RIGs</span>་<line/>
ཀྱི་བུ། སེམས་ཅན་གང་དགེ་བའི་རྩ་བ་མ་བསྐྱེད་པ་དང༌། དགེ་བའི་རྩ་བ་ཡོངས་སུ་མ་སྨིན་པ་དང༌། དེ་བཞིན་གཤེགས་པ་རྣམས་ལ་བསྙེན་བཀུར་མ་བྱས་པ་དེ་དག་ཐམས་<line/>
ཅད་ཀྱིས་ནི་ཤིན་ཏུ་གྱ་ནོམ་པའི་ཆོས་འདི་མཉན་པར་མི་ནུས་སོ། །རིགས་ཀྱི་བུའམ། རིགས་ཀྱི་བུ་མོ་གང་ལ་ལ་ཞིག་གིས་མཉན་ནས་ཡོངས་སུ་འཛིན་པར་བྱེད་ན་ཁ་ན་མ་<line/>
</page>
<page index="167" id="84B">ཐོ་བའི་སྒྲིབ་པ་ཐམས་ཅད་ཡོངས་སུ་བྱང་ནས་མཆོག་ཏུ་རྣམ་པར་དག་པ་ཐོབ་པར་འགྱུར། རྟག་པར་སངས་རྒྱས་མཐོང་ཞིང༌། སངས་རྒྱས་དང༌། དགེ་བའི་བཤེས་གཉེན་དང༌། ཡོན་<line/>
ཏན་མཆོག་དང་ལྡན་པའི་གང་ཟག་རྣམས་དང་ཡོངས་སུ་འབྲལ་བར་མི་འགྱུར། རྟག་པར་ཆོས་གྱ་ནོམ་པ་ཐོས་ཤིང་ཕྱིར་མི་ལྡོག་པའི་ས་ལ་གནས་པར་འགྱུར། གཟུངས་ཀྱི་སྒོ་<line/>
མཆོག་དམ་པ་ཟད་པ་མེད་ཅིང་འགྲིབ་པ་མེད་པ། འདི་ལྟ་སྟེ། རྒྱ་མཚོའི་ཕྱག་རྒྱ་ཡོན་ཏན་མཆོག་འབྱུང་བའི་གཟུངས་ཟད་པ་མེད་ཅིང་འགྲིབ་པ་མེད་པ་དང༌། སེམས་ཅན་གྱི་<line/>
བསམ་པ་དང༌། སྤྱོད་པ་དང༌། ཚིག་མངོན་པར་རྟོགས་པའི་གཟུངས་ཟད་པ་མེད་ཅིང་འགྲིབ་པ་མེད་པ་དང༌། ཉི་མའི་དཀྱིལ་འཁོར་དྲི་མ་མེད་པའི་མཚན་ཉིད་ཀྱི་འོད་ཟེར་གྱི་གཟུངས་<line/>
ཟད་པ་མེད་ཅིང་འགྲིབ་པ་མེད་པ་དང༌། ཟླ་བ་ཡོངས་སུ་རྒྱས་པའི་མཚན་ཉིད་ཀྱི་འོད་ཟེར་གྱི་གཟུངས་ཟད་པ་མེད་ཅིང་འགྲིབ་པ་མེད་པ་དང༌། རྨོངས་པ་རྣམས་ཡོངས་སུ་བཏུལ་<line/>
ནས་ཡོན་ཏན་གྱི་སྐུ་ཡང་དག་པར་སྟོན་པའི་གཟུངས་ཟད་པ་མེད་ཅིང་འགྲིབ་པ་མེད་པ་དང༌། རྡོ་རྗེའི་རི་རྣམ་པར་འཇོམས་པའི་གཟུངས་ཟད་པ་མེད་ཅིང་འགྲིབ་པ་མེད་པ་དང༌།<line/>
བརྗོད་དུ་མེད་པའི་དོན་གྱི་རྒྱུ་དང༌། རྐྱེན་གྱི་མཛོད་ཡང་དག་པར་སྟོན་པའི་གཟུངས་ཟད་པ་མེད་ཅིང་འགྲིབ་པ་མེད་པ་དང༌། ཡང་དག་པའི་བདེན་པའི་ཚིག་གི་ཆོ་གའི་སྒྲ་དབྱངས་<line/>
</page>
<page index="168" id="85A">༄༅། །མངོན་པར་རྟོགས་པའི་གཟུངས་ཟད་པ་མེད་ཅིང་འགྲིབ་པ་མེད་པ་དང༌། ནམ་མཁའ་ལྟར་དྲི་མ་མེད་པའི་སེམས་ཀྱི་སྤྱོད་པའི་ཕྱག་རྒྱའི་གཟུངས་ཟད་པ་<line/>
མེད་ཅིང་འགྲིབ་པ་མེད་པ་དང༌། སངས་རྒྱས་ཀྱི་སྐུ་མཐའ་མེད་པ་རྣམས་ཡང་དག་པར་སྟོན་པའི་གཟུངས་ཟད་པ་མེད་ཅིང་འགྲིབ་པ་མེད་པ་དེ་ལྟ་བུ་ཐམས་ཅད་ཀྱང་རབ་ཏུ་འཐོབ་<line/>
པར་འགྱུར། རིགས་ཀྱི་བུ། དེ་ལྟ་བུ་ལ་སོགས་པ་ཟད་པ་མེད་ཅིང་འགྲིབ་པ་མེད་པའི་གཟུངས་ཀྱི་སྒོ་རྣམས་ཡོངས་སུ་རྫོགས་པའི་ཕྱིར་བྱང་ཆུབ་སེམས་དཔའ་སེམས་དཔའ་<line/>
ཆེན་པོ་དེ་ཕྱོགས་བཅུའི་སངས་རྒྱས་ཀྱི་ཞིང་ཐམས་ཅད་དུ་སངས་རྒྱས་ཀྱི་སྐུར་མངོན་པར་སྤྲུལ་ནས། ཡང་དག་པའི་ཆོས་བླ་ན་མེད་པ་རྣམ་པ་སྣ་ཚོགས་སྟོན་པར་བྱེད་ཀྱང་ཆོས་<line/>
ཀྱི་དེ་བཞིན་ཉིད་ལས་གཡོ་བའང་མེད། གནས་པའང་མེད། འོང་བའང་མེད། འགྲོ་བའང་མེད་དོ། །སེམས་ཅན་ཐམས་ཅད་ཀྱི་དགེ་བའི་རྩ་བ་ལེགས་པར་ཡོངས་སུ་<line/>
སྨིན་པར་བྱས་ཀྱང་ཡོངས་སུ་སྨིན་པར་བྱས་པའི་སེམས་ཅན་གཅིག་ཙམ་ཡང་ཡང་དག་པར་རྗེས་སུ་མི་མཐོང་ངོ༌། །ཆོས་རྣམ་པ་སྣ་ཚོགས་ཡང་དག་པར་སྟོན་པར་བྱེད་<line/>
ཀྱང་ཚིག་ལས་གཡོས་པའང་མེད། གནས་པའང་མེད། འགྲོ་བའང་མེད། འོང་བའང་མེད་ཅིང༌། སྐྱེ་འགག་མེད་པར་མངོན་དུ་བྱེད་པར་འགྱུར་རོ། །རྒྱུ་དང༌། རྐྱེན་<line/>
</page>
<page index="169" id="85B">གང་གི་ཕྱིར་འདུ་བྱེད་ཀྱི་ཆོས་རྣམས་ལ་འགྲོ་བ་དང༌། འོང་བ་མེད་པར་བསྟན་ཅེ་ན། ཆོས་ཐམས་ཅད་ཀྱི་ངོ་བོ་ཉིད་ཐ་དད་པ་མེད་པའི་ཕྱིར་རོ། །ཆོས་འདི་བསྟན་པ་ན་བྱང་ཆུབ་<line/>
སེམས་དཔའ་སེམས་དཔའ་ཆེན་པོ་འབུམ་ཕྲག་སུམ་ཁྲི་ནི་མི་སྐྱེ་བའི་ཆོས་ཀྱི་བཟོད་པ་ཐོབ་པར་གྱུར་ཏོ། །བྱང་ཆུབ་སེམས་དཔའ་ཚད་མེད་པ་སྙེད་ནི་བྱང་ཆུབ་ཀྱི་ས་ལས་ཕྱིར་<line/>
མི་ལྡོག་པར་གྱུར་ཏོ། །དགེ་སློང་དང༌། དགེ་སློང་མ་ཚད་མེད་དཔག་ཏུ་མེད་པ་སྙེད་ནི་ཆོས་ཀྱི་མིག་རྣམ་པར་དག་པ་ཐོབ་པར་གྱུར་ཏོ། །སྲོག་ཆགས་ཚད་མེད་པ་སྙེད་ནི་བྱང་<line/>
ཆུབ་ཏུ་སེམས་བསྐྱེད་པར་གྱུར་ཏོ། །དེ་ནས་དེའི་ཚེ་བཅོམ་ལྡན་འདས་ཀྱིས་ཚིགས་སུ་བཅད་དེ་བཀའ་སྩལ་པ། ཆོས་མཆོག་འཁོར་བའི་རྒྱུན་ལས་བཟློག་མཛད་པ། །ཤིན་ཏུ་<line/>
ཟབ་ཅིང་གྱ་ནོམ་མཐོང་བར་དཀའ། །སེམས་ཅན་དམུས་ལོང་འདོད་པས་རབ་གཡོགས་ནས། །མ་མཐོང་ཕྱིར་ནི་སྡུག་བསྔལ་སྣ་ཚོགས་མྱོང༌། །དེ་ནས་འཁོར་མང་པོ་རྣམས་ཅིག་<line/>
ཅར་སྟན་ལས་ལངས་ཏེ། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བྱས་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། གནས་གང་དུ་གསེར་<line/>
འོད་དམ་པ་མཆོག་ཏུ་རྣམ་པར་རྒྱལ་བ་མདོ་སྡེའི་རྒྱལ་པོ་འདི་ཀློག་ཅིང་འདོན་པའི་གནས་དེར་བདག་ཅག་འཁོར་མང་པོ་རྣམས་དེར་མཆིས་ཏེ། ཉན་པའི་འཁོར་བགྱིས་ནས་འདི་<line/>
</page>
<page index="170" id="86A">༄༅། །སྟོན་པའི་མཁན་པོ་དེ་ལ་སྨན་པ་དང༌། བདེ་བ་དང༌། སྒྲིབ་པ་མ་མཆིས་ཤིང་ལུས་དང༌། སེམས་བག་ཡངས་སུ་འགྱུར་བ་འཐོབ་པར་བགྱིད་དོ། །བདག་<line/>
ཅག་བསམ་པ་ཐག་པ་ནས་མཆོད་ཅིང་རིམ་གྲོ་བགྱིད་དོ། །ཉན་པའི་འཁོར་རྣམས་ཀྱང་རབ་ཏུ་བདེ་ཞིང་སྐྱིད་པར་བགྱིད་དོ། །དེ་དག་གནས་པའི་ཡུལ་དེར་ཡང་ཕྱིར་རྒོལ་བའི་<line/>
དགྲ་དང༌། འཇིགས་ཤིང་སྐྲག་པ་དང༌། གདོན་བགེགས་དང༌། མུ་གེའི་སྡུག་བསྔལ་རྣམས་མ་མཆིས་པར་བགྱིས་ནས། མི་རྣམས་རབ་ཏུ་དར་ཞིང་རྒྱས་པར་བགྱིད་དོ། །<line/>
ཆོས་འདི་སྟོན་པའི་དཀྱིལ་འཁོར་དེར་ལྷ་དང༌། མི་དང༌། མི་མ་ལགས་པ་ལ་སོགས་པ་སེམས་ཅན་ཐམས་ཅད་ཀྱིས་རྩོག་པར་མི་བགྱིད་ཅིང་མི་གཙང་བས་སྦག་པར་མི་<line/>
བགྱིའོ། །དེ་ཅིའི་སླད་དུ་ཞེ་ན། ཆོས་བཤད་པའི་གནས་གང་ལགས་པ་དེ་ནི་མཆོད་རྟེན་ལགས་པས་རྟག་པར་མེ་ཏོག་དང༌། སྤོས་དང༌། ལྡ་ལྡི་དང༌། བ་དན་དང༌། <span class="conversion-problem" title="129: Cannot convert ACIP {GDUGs} because s is not an ACIP consonant.">GDUGs</span>་<line/>
རྣམས་ཀྱིས་མཆོད་པ་བགྱིས་ན། བདག་ཅག་རྣམས་ཀྱང་རྟག་པར་ཡོངས་སུ་བསྲུང་ཞིང་རྒུད་པ་རྣམས་ཡོངས་སུ་སྤོང་བར་བགྱིད་དོ། །བཅོམ་ལྡན་འདས་ཀྱིས་འཁོར་མང་<line/>
པོ་རྣམས་ལ་བཀའ་སྩལ་པ། རིགས་ཀྱི་བུ། ཁྱེད་ཀྱིས་ནན་ཏན་བརྩོན་འགྲུས་ཀྱིས་མདོ་སྡེ་དམ་པ་ཡོངས་སུ་སྒོམ་པར་བྱེད་ན། དེ་ཉིད་ཡང་དག་པའི་ཆོས་འཇིག་རྟེན་དུ་<line/>
</page>
<page index="171" id="86B">ཡུན་རིང་དུ་གནས་པར་འགྱུར་བ་ཡིན་ནོ། །གསེར་འོད་དམ་པ་མཆོག་ཏུ་རྣམ་པར་རྒྱལ་བའི་མདོ་སྡེའི་རྒྱལ་པོ་ལས། མཆོག་ཏུ་རྣམ་པར་དག་པའི་སའི་གཟུངས་ཀྱི་ལེའུ་སྟེ་དྲུག་<line/>
པའོ༑༑ ༑༑གསེར་འོད་དམ་པ་མཆོག་ཏུ་རྣམ་པར་རྒྱལ་བ་མདོ་སྡེའི་རྒྱལ་པོ། བམ་པོ་ལྔ་པ། དེ་ནས་བཅོམ་ལྡན་འདས་ཀྱིས་བྱང་ཆུབ་ཀྱི་ཤིང་གི་ལྷ་དགེ་བའི་ལྷ་མོ་<line/>
ལ་འདི་སྐད་ཅེས་བཀའ་སྩལ་ཏོ། །རིགས་ཀྱི་ལྷ་མོ། ཁྱོད་ཀྱིས་འདི་ལྟར་ཤེས་པར་བྱ་སྟེ། མཛེས་པའི་ཏོག་གི་མཚན་མོ་རྨི་ལམ་ན། གསེར་གྱི་རྔ་དམ་པ་ལས་དེ་བཞིན་<span class="conversion-problem" title="129: Cannot convert ACIP {GSHEGs} because s is not an ACIP consonant.">GSHEGs</span>་<line/>
པའི་ཡོན་ཏན་གྱི་བསྔགས་པ་བརྗོད་པ་དང༌། འགྱོད་ཚངས་ཀྱི་ཆོས་བསྟན་པའི་སྒྲ་ཆེན་པོ་བྱུང་བའི་སྒྲ་དང༌། རྐྱེན་གང་ཡིན་པ་དེ་དག་ངས་ཁྱེད་ལ་རྒྱ་ཆེར་ཡང་དག་པར་བཤད་ཀྱི།<line/>
སེམས་རྩེ་གཅིག་ཏུ་ལེགས་པར་ཡིད་ལ་ཟུངས་ཤིག། འདས་པའི་དུས་ཀྱི་ཚེ་རྒྱལ་པོ་གསེར་གྱི་ཀླུའི་བདག་པོ་ཞེས་བྱ་བ་ཞིག་བྱུང་སྟེ། རྟག་པར་པདྨའི་དཔེས་ཕྱོགས་བཅུ་དུས་<line/>
གསུམ་གྱི་སངས་རྒྱས་རྣམས་ལ་མངོན་པར་བསྟོད་ཅིང་བསྔགས་པ་བརྗོད་པར་གྱུར་ཏོ། །དེ་ནས་འཁོར་མང་པོ་རྣམས་ལ་དེས་མངོན་པར་བསྟོད་པའི་ཚིགས་སུ་བཅད་པ་གང་ཡིན་<line/>
པ་འདི་གསུངས་སོ། །འདས་དང་མ་བྱོན་ད་ལྟར་བཞུགས་སངས་རྒྱས། །ཕྱོགས་བཅུའི་འཇིག་རྟེན་དག་ན་བཞུགས་པ་ལ། །དེང་བདག་རྩེ་གཅིག་སྤྱི་འདུད་ཕྱག་བགྱིས་ཏེ། །རྒྱལ་<line/>
</page>
<page index="172" id="87A">༄༅། །བ་རྣམས་ལ་རྩེ་གཅིག་བསྔགས་པར་བགྱི། །བླ་མེད་རྣམ་པར་དག་པར་ཐུབ་བའི་གཙོ། །སྐུ་ཡི་འོད་ཀྱིས་གསལ་མཛད་གསེར་མདོག་འདྲ། །སྒྲ་ཀུན་<line/>
ནང་ན་མཆོག་ཏུ་གྱུར་པས་ན། །ཚངས་ཆེན་དབྱངས་ལྟར་འབྲུག་སྒྲ་སྒྲོགས་པར་མཛོད། །དབུ་སྐྲ་བུང་བའི་རྒྱབ་ལྟར་རབ་གནག་ཅིང༌། །གཡས་སུ་འཁྱིལ་བའི་རི་མོ་སྔོན་པོར་<line/>
གནས༑ ༑ཚེམས་དཀར་གཏམས་པ་ཁ་དོག་དུང་འདྲ་ཞིང༌། །རབ་མཉམ་ཀུན་གསལ་འོད་ཟེར་དག་དང་ལྡན། །རྣམ་དག་དྲི་མེད་རབ་ཏུ་མཛེས་པའི་སྤྱན། །ཨུད་པལ་སྔོན་པོ་<line/>
འདབ་མ་ཡངས་པ་འདྲ། །ལྗགས་ཀྱི་མཚན་ནི་ཡངས་ཤིང་ཤིན་ཏུ་མཉེན། །དཔེར་ན་པདྨ་ལེ་བརྒན་ཆབ་ཆུང་འདྲ། །སྨིན་མཚམས་རྟག་པར་འོད་ནི་དཀར་པོ་མངའ། །<line/>
གཡས་སུ་འཁྱིལ་བ་ཆུ་ཤེལ་ཁ་དོག་མཚུངས། །ཤངས་ཀྱི་དབྱིབས་མཐོ་གསེར་གྱི་གར་བུ་འདྲ། །འོད་མཉེན་རྣམ་དག་མཚན་ཉིད་ཉམས་མི་མངའ། །འཇིག་རྟེན་དྲི་མཆོག་<line/>
དམ་པ་ཐམས་ཅད་ཀུན། །སྔོན་ཚེ་གར་གནས་ཐམས་ཅད་རབ་ཏུ་མཁྱེན། །བཅོམ་ལྡན་སྐུ་མཆོག་གསེར་གྱི་ཁ་དོག་འདྲ། །སྤུ་རྩེ་རེ་རེ་མཚན་ནི་རབ་མཚུངས་ཤིང༌། །སྔོ་ལ་<line/>
རབ་མཉེན་གཡས་སུ་འཁྱིལ་བས་ན། ཁ་དོག་རབ་མཉམ་དཔེ་བགྱིར་ཤིན་ཏུ་དཀའ། །བལྟམས་མ་ཐག་ཏུ་འོད་མཆོག་མངའ་བས་ན། །ཕྱོགས་བཅུའི་འཇིག་རྟེན་<line/>
</page>
<page index="173" id="87B">ཐམས་ཅད་གསལ་མཛད་ཅིང༌། །སྲིད་གསུམ་སེམས་ཅན་སྡུག་བསྔལ་ཞི་མཛད་པས། །དེ་དག་ཐམས་ཅད་བདེ་བ་འཐོབ་པར་མཛད། །སེམས་ཅན་དུད་འགྲོ་ཡི་དྭགས་འགྲོ་བ་དང༌།<line/>
ལྷ་མ་ཡིན་དང་མི་ཡི་འགྲོ་བ་ཀུན། །དེ་དག་སྡུག་བསྔལ་མང་པོ་ཞི་མཛད་པས། །རྟག་ཏུ་རང་བྱུང་བདེ་བ་མྱོང་བར་འགྱུར། །སྐུ་ཡི་འོད་ཀྱིས་རྟག་ཏུ་གསལ་མཛད་པས། །རབ་སྦྱངས་<line/>
གསེར་འདྲ་གྱ་ནོམ་ཟླ་མ་མཆིས། །ཞལ་མདོག་རྒྱས་གསལ་ཟླ་བ་ཉ་བ་འདྲ། །སྒྲོས་དམར་མདོག་མཛེས་བུང་བའི་འབྲས་བུ་མཚུངས། །གཤེགས་སྟོབས་སྤྱོད་ལམ་སེང་གེའི་རྒྱལ་<line/>
པོ་བཞིན། །སྐུ་མདོག་རབ་གསལ་གདུགས་ནི་འཆར་བ་འདྲ། །ཕྱག་ངར་རིང་བ་པུས་མོ་འདས་པ་ནི། །དབྱིབས་ནི་སཱ་ལའི་ལྕུག་མ་འཕྱང་དང་མཚུངས། །འོད་ནི་འདོམ་གང་མཐའ་<line/>
ཡས་གསལ་མཛད་པས། །རབ་གསལ་གདུགས་ནི་བརྒྱ་སྟོང་ཇི་ལྟ་བཞིན། །སངས་རྒྱས་ཞིང་ནི་ཀུན་ཏུ་ཁྱབ་པས་ན། །རྐྱེན་ནི་ཇི་བཞིན་སྐྱེ་དགུ་སད་པར་མཛད། །རྣམ་དག་འོད་<line/>
ཟེར་དྲ་བས་ཟླ་མ་མཆིས། །འོད་ཀྱིས་འཇིག་རྟེན་བརྒྱ་སྟོང་རྒྱས་མཛད་པས། །ཕྱོགས་བཅུ་ཀུན་གསལ་མཛད་ལ་ཐོགས་མི་མངའ། །མུན་ནག་ཐམས་ཅད་རབ་ཏུ་སེལ་མཛད་པ།།<line/>
བདེ་གཤེགས་བྱམས་འོད་བདེ་བར་བ་སྩོལ་བས། །ཁ་དོག་གྱ་ནོམ་གསེར་གྱི་རི་བོ་འདྲ། །འོད་ཀྱི་ཞིང་ནི་བརྒྱ་སྟོང་ཁྱབ་མཛད་པས། །སེམས་ཅན་གང་རེག་ཐམས་ཅད་དེས་<line/>
</page>
<page index="174" id="88A">༄༅། །པར་འབྱུང༌། །བཅོམ་ལྡན་སྐུ་ནི་བསོད་ནམས་ཚད་མེད་ལྡན། །ཡོན་ཏན་ཐམས་ཅད་ཀུན་གྱིས་རབ་ཏུ་བརྒྱན། །ཁམས་གསུམ་ལྡན་པས་ཉག་ཅིག་<line/>
གཙོར་གསུངས་པས། །འཇིག་རྟེན་ཁྱད་འཕགས་དཔེ་ཟླ་ཡོད་མ་མཆིས། །འདས་པའི་སངས་རྒྱས་ཐམས་ཅད་ཇི་སྙེད་པ། །གྲངས་ནི་ས་ཆེན་རྡུལ་ཕྲན་དག་དང་མཚུངས། །མ་<line/>
བྱོན་ད་ལྟར་ཕྱོགས་བཅུར་བཞུགས་པའི་གཙོ། །ས་ཆེན་རྡུལ་ཕྲན་ཇི་བཞིན་མང་པོ་ལ། །བདག་ནི་རྩེ་གཅིག་ལུས་དང་ངག་ཡིད་ཀྱིས། །དུས་གསུམ་སངས་རྒྱས་སྤྱི་བཏུད་<span class="conversion-problem" title="129: Cannot convert ACIP {SKYABs} because s is not an ACIP consonant.">SKYABs</span>་<line/>
སུ་མཆི། །ཡོན་ཏན་རྒྱ་མཚོ་མཐའ་ཡས་རབ་བསྔགས་ནས། །སྤོས་དང་མེ་ཏོག་སྣ་ཚོགས་ཀུན་གྱིས་མཆོད། །བདག་ནི་ལྕེ་ནི་བརྒྱ་སྟོང་མཆིས་འགྱུར་ཏེ། །བསྐལ་པ་ཚད་མེད་<line/>
རབ་ཏུ་བསྔགས་བརྗོད་ཀྱང༌། །བཅོམ་ལྡན་ཡོན་ཏན་བསམ་གྱིས་མི་ཁྱབ་ཅིང༌། །མཆོག་ཏུ་ཟབ་པས་ཤིན་ཏུ་བརྗོད་པར་དཀའ། །བདག་གི་ལྕེ་ནི་བརྒྱ་སྟོང་མཆིས་པ་ཡིས།།<line/>
སངས་རྒྱས་གཅིག་གི་ཡོན་ཏན་ཀུན་བསྔགས་ཀྱང༌། །དེ་ལ་ཆ་ཤས་ཙམ་ཡང་རྟོགས་དཀའ་ན། །སངས་རྒྱས་མཐའ་དག་ཡོན་ཏན་སྨོས་ཅི་འཚལ། །གལ་ཏེ་ས་ཆེན་དང་ནི་<line/>
ལྷ་རྣམས་ནས། །སྲིད་རྩེའི་བར་དག་རྒྱ་མཚོའི་ཆབ་གྱུར་ཀྱང༌། །སྤུ་ཡི་རྩེ་མོས་གྲངས་ནི་རྟོགས་རུང་གི། སངས་རྒྱས་ཡོན་ཏན་ཐམས་ཅད་གཞལ་བར་དཀའ། །བདག་གིས་ལུས་<line/>
</page>
<page index="175" id="88B">དང་ངག་ཡིད་རྩེ་གཅིག་ཏུ། །སངས་རྒྱས་ཡོན་ཏན་མཐའ་ཡས་བསྔགས་བརྗོད་པའི། །བསོད་ནམས་འབྲས་བུ་བསམ་དཀའ་ཅི་མཆིས་པ། །སེམས་ཅན་ཡོངས་བསྔོ་སངས་རྒྱས་མྱུར་<line/>
འགྲུབ་སྨོན། །རྒྱལ་པོ་དེ་ཡིས་སངས་རྒྱས་བསྔགས་བརྗོད་ནས། །གཞན་ཡང་རང་སེམས་སྨོན་ལམ་ཆེར་བཏབ་པ། །བདག་ནི་མ་འོངས་པ་ཡི་དུས་ཀྱི་ཚེ། །ཚེ་རབས་བསྐལ་པ་ཚད་མེད་<line/>
གྲངས་མེད་སྙེད། །རྨི་ལམ་རྟག་པར་གསེར་རྔ་ཆེར་མཐོང་ནས། །འགྱོད་ཚངས་བསྟན་པའི་སྒྲ་ནི་ཐོས་པར་ཤོག། སངས་རྒྱས་ཡོན་ཏན་པདྨའི་དཔེས་བསྔགས་པས། །སྐྱེ་མེད་རྟོགས་<line/>
ནས་ཡང་དག་སངས་རྒྱས་ཤོག། སངས་རྒྱས་བརྒྱ་ལམ་ལན་ཅིག་འཇིག་རྟེན་འབྱུང༌། །བསྐལ་པ་བརྒྱ་སྟོང་ཤིན་ཏུ་ཕྲད་པར་དཀའ། །རྨི་ལམ་རྟག་པར་གསེར་རྔ་སྒྲ་མཆོག་ཐོས། །<line/>
ཉིན་མཚན་ཅི་རིགས་འགྱོད་ཚངས་བགྱིད་པར་ཤོག། བདག་གིས་ཕ་རོལ་ཕྱིན་དྲུག་ཚོགས་བསྒོམས་ནས། །སེམས་ཅན་སྡུག་བསྔལ་མཚོ་ལས་རབ་དྲངས་ཏེ། །དེ་འོག་བླ་<line/>
མེད་མངོན་པར་སངས་རྒྱས་ནས། །ཞིང་ནི་རྣམ་དག་བསམ་གྱིས་མི་ཁྱབ་ཤོག། གསེར་གྱི་རྔ་མཆོག་སངས་རྒྱས་ཕུལ་བ་དང༌། །སངས་རྒྱས་ཡང་དག་ཡོན་ཏན་བསྔགས་པའི་རྒྱུས།།<line/>
བཅོམ་ལྡན་ཤཱཀྱ་ཐུབ་པ་མཐོང་གྱུར་ནས། །བདག་ལ་མི་མཆོག་འགྱུར་བར་ལུང་བསྟན་ཤོག། བདག་གི་བུ་ནི་གསེར་ཀླུ་གསེར་གྱི་འོད། །འདས་པའི་དུས་ཚེ་དགེ་བཤེས་བགྱིས་<line/>
</page>
<page index="176" id="89A">༄༅། །པས་ན༑ ༑ཚེ་རབས་ཀུན་ཏུ་བདག་གི་ཁྱིམ་སྐྱེས་ཏེ། །ལྷན་ཅིག་བླ་མེད་བྱང་ཆུབ་ལུང་ནོད་ཤོག། སེམས་ཅན་གང་ཞིག་མགོན་དང་སྐྱབས་མ་མཆིས།།<line/>
ཡུན་རིང་འཁོར་བར་སྡུག་བསྔལ་མང་མྱོང་བ། །བདག་གིས་མ་འོངས་མགོན་དང་སྐྱབས་བགྱིས་ནས། །དེ་དག་རྟག་ཏུ་བདེ་བ་ཐོབ་པར་ཤོག། སྲིད་གསུམ་སྡུག་བསྔལ་མང་པོ་<line/>
ཉེར་ཞི་ནས། །ཐམས་ཅད་ཡིད་བཞིན་བདེ་གནས་ཐོབ་གྱུར་ཏེ། །འདས་པའི་སངས་རྒྱས་རྣམས་ནི་ཇི་ལྟ་བཞིན། །མ་འོངས་བྱང་ཆུབ་མངོན་པར་བསྒྲུབ་པར་ཤོག། གསེར་<line/>
འོད་འགྱོད་ཚངས་བགྱིས་པའི་བསོད་ནམས་འདིས། །སྡུག་བསྔལ་རྒྱ་མཚོ་གཏན་སྐམས་སྡིག་བྲལ་ནས། །ལས་ཀྱི་སྒྲིབ་དང་ཉོན་མོངས་ཉེར་ཞི་སྟེ། །བདག་གིས་རྣམ་<line/>
དག་འབྲས་བུ་མྱུར་ཐོབ་ཤོག། བསོད་ནམས་ཡེ་ཤེས་རྒྱ་མཚོ་ཚད་མེད་ཅིང༌། །རྣམ་དག་དྲི་བྲལ་ཟབ་པས་གཏིང་མ་མཆིས། །བདག་གིས་ཡོན་ཏན་རྒྱ་མཚོ་འདི་ཐོབ་ནས།།<line/>
བླ་མེད་བྱང་ཆུབ་ཆེན་པོ་མྱུར་འགྲུབ་ཤོག། གསེར་འོད་འགྱོད་ཚངས་བགྱིས་པ་འདི་ཡི་མཐུས། །བསོད་ནམས་རྣམ་དག་འོད་ཟེར་འཐོབ་པར་ཤོག། རྣམ་དག་འོད་ཟེར་<line/>
དམ་པ་ཐོབ་ནས་ཀྱང༌། །ཤེས་རབ་འོད་ཀྱིས་ཐམས་ཅད་གསལ་བགྱིད་ཤོག། བདག་གི་ལུས་འོད་སངས་རྒྱས་མཚུངས་འགྱུར་ཞིང༌། །བསོད་ནམས་ཡེ་ཤེས་དག་ཀྱང་<line/>
</page>
<page index="177" id="89B">དེ་བཞིན་ཤོག། འཇིག་རྟེན་ཀུན་ཏུ་གཅིག་པུ་གཙོར་བརྗོད་ཅིང༌། །གཟི་བརྗིད་མཐུ་སྟོབས་རང་དབང་ཟླ་མེད་ཤོག། ཟག་བཅས་སྡུག་བསྔལ་རྒྱ་མཚོ་འདས་པར་ཤོག། འདུས་མ་བྱས་<line/>
ཀྱི་བདེ་མཚོ་རྟག་བགྲོད་ཤོག། དེ་ལྟར་བསོད་ནམས་མཚོ་ནི་རྟག་འཕེལ་ཤོག། མ་འོངས་ཡེ་ཤེས་རྒྱ་མཚོ་ཡོངས་རྫོགས་ཤོག། བདག་གི་ཞིང་ན་ཁམས་གསུམ་ཡོངས་འདས་<line/>
ནས༑ ༑ཁྱད་འཕགས་ཡོན་ཏན་ཚད་མེད་མཐའ་མེད་ཤོག། རྐྱེན་དང་ལྡན་རྣམས་ལྷན་ཅིག་སྐྱེས་གྱུར་ནས། །ཐམས་ཅད་རྣམ་དག་ཡེ་ཤེས་མྱུར་གྲུབ་ཤོག། མཇེས་པའི་ཏོག་<line/>
ཁྱོད་ཤེས་པར་བྱོས། །རྒྱལ་པོ་གསེར་ཀླུ་བདག་པོ་ཡིས། །སྨོན་ལམ་དེ་འདྲ་གང་བཏབ་པ། །དེ་ནི་ཁྱོད་བདག་ཉིད་ཡིན་ནོ། །གསེར་ཀླུ་གསེར་འོད་ཞེས་བྱ་བ། །སྔོན་གྱི་ཁྱེའུ་གཉིས་<line/>
པོ་ནི༑ ༑དངུལ་ཏོག་དངུལ་མཚན་ཉིད་ཡིན་ཏེ། །ང་ལས་ལུང་བསྟན་ཐོབ་པ་ཡིན། །འཁོར་མང་དེ་སྐད་ཐོས་པ་ན། །ཐམས་ཅད་བྱང་ཆུབ་སེམས་བསྐྱེད་དེ། །དེ་ལྟར་མ་འོངས་དུས་<line/>
ཀྱི་ཚེ༑ ༑འགྱོད་ཚངས་འདི་སྤྱོད་སྨོན་ལམ་བཏབ། །གསེར་འོད་དམ་པ་མཆོག་ཏུ་རྣམ་པར་རྒྱལ་བ་མདོ་སྡེའི་རྒྱལ་པོ་ལས། པདྨ་ལྟ་བུའི་དཔེས་བསྔགས་པ་བརྗོད་པའི་ལེའུ་སྟེ་<line/>
བདུན་པའོ།། །།དེ་ནས་བཅོམ་ལྡན་འདས་ཀྱིས་འཁོར་མང་པོའི་ནང་ནས་བྱང་ཆུབ་སེམས་དཔའ་སེམས་དཔའ་ཆེན་པོ་རབ་གནས་ལ་འདི་སྐད་ཅེས་བཀའ་སྩལ་<line/>
</page>
<page index="178" id="90A">༄༅། །ཏོ༑ ༑རིགས་ཀྱི་བུ། གསེར་རྒྱལ་བ་ཞེས་བྱ་བའི་གཟུངས་ཡོད་དེ། རིགས་ཀྱི་བུའམ། རིགས་ཀྱི་བུ་མོ་གང་ལ་ལ་ཞིག་གིས་འདས་པ་དང༌། མ་བྱོན་<line/>
པ་དང༌། ད་ལྟར་བཞུགས་པའི་སངས་རྒྱས་རྣམས་མངོན་སུམ་དུ་མཐོང་ཞིང་བཀུར་སྟི་དང༌། མཆོད་པ་བྱེད་འདོད་པས་གཟུངས་འདི་ཡོངས་སུ་གཟུང་བར་བྱའོ། །དེ་ཅིའི་ཕྱིར་<line/>
ཞེ་ན༑ གཟུངས་འདི་ནི་འདས་པ་དང༌། མ་བྱོན་པ་དང༌། ད་ལྟར་བཞུགས་པའི་སངས་རྒྱས་རྣམས་ཀྱི་ཡུམ་ཡིན་པས་སོ། །དེ་ལྟ་བས་ན་གཟུངས་འདི་ཡོངས་སུ་འཛིན་པར་བྱེད་<line/>
པ་གང་ཡིན་པ་དེ་ནི་བསོད་ནམས་ཆེན་པོ་ལྡན་ཞིང་འདས་པའི་སངས་རྒྱས་ཚད་མེད་པ་རྣམས་ལས་དགེ་བའི་རྩ་བ་བསྐྱེད་པ་ཡིན་པས་དེང་ཡོངས་སུ་འཛིན་པར་འགྱུར་བ་<line/>
ཡིན་ནོ། །ཚུལ་ཁྲིམས་ཡོངས་སུ་དག་པ་མི་ཞིག་མི་ཉམས་ཤིང་ཐོགས་པ་མེད་པ་དང༌། གདོན་མི་ཟ་བར་ཆོས་ཟབ་མོའི་སྒོར་འཇུག་པར་འགྱུར་བར་རིག་པར་བྱའོ། །<line/>
བཅོམ་ལྡན་འདས་ཀྱིས་སྔགས་སྒྲུབ་བའི་ཆོ་ག་བཀའ་སྩལ་པ། སྔར་སངས་རྒྱས་དང༌། བྱང་ཆུབ་སེམས་དཔའ་རྣམས་ཀྱི་མཚན་ནས་བརྗོད་དེ་སེམས་རྩེ་གཅིག་ཏུ་གུས་པས་<line/>
ཕྱག་བྱས་ནས་དེའི་འོག་ཏུ་སྔགས་གདོན་པར་བྱའོ། །ཕྱོགས་བཅུའི་སངས་རྒྱས་ཐམས་ཅད་ལ་ཕྱག་འཚལ་ལོ། །བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་<line/>
</page>
<page index="179" id="90B">ལ་ཕྱག་འཚལ་ལོ། །ཉན་ཐོས་དང༌། རང་སངས་རྒྱས་དང༌། འཕགས་པ་རྣམས་ལ་ཕྱག་འཚལ་ལོ། །སངས་རྒྱས་ཤཱཀྱ་ཐུབ་པ་ལ་ཕྱག་འཚལ་ལོ། །ཤར་ཕྱོགས་ཀྱི་སངས་རྒྱས་མི་<line/>
འཁྲུགས་པ་ལ་ཕྱག་འཚལ་ལོ། །ལྷོ་ཕྱོགས་ཀྱི་སངས་རྒྱས་རིན་པོ་ཆེའི་ཏོག་ལ་ཕྱག་འཚལ་ལོ། །ནུབ་ཕྱོགས་ཀྱི་སངས་རྒྱས་ཚེ་དཔག་མེད་ལ་ཕྱག་འཚལ་ལོ། །བྱང་ཕྱོགས་ཀྱི་སངས་<line/>
རྒྱས་ལྷའི་རྔ་སྒྲའི་རྒྱལ་པོ་ལ་ཕྱག་འཚལ་ལོ། །སྟེང་ཕྱོགས་ཀྱི་སངས་རྒྱས་ཡངས་པའི་ཡོན་ཏན་མང་པོ་ལ་ཕྱག་འཚལ་ལོ། །འོག་ཕྱོགས་ཀྱི་སངས་རྒྱས་ཡོན་ཏན་སྣང་བ་ལ་ཕྱག་<line/>
འཚལ་ལོ། །སངས་རྒྱས་རིན་ཆེན་སྙིང་པོ་ལ་ཕྱག་འཚལ་ལོ། །སངས་རྒྱས་ཀུན་ཏུ་འོད་ལ་ཕྱག་འཚལ་ལོ། །སངས་རྒྱས་ཀུན་ཏུ་སྣང་ལ་ཕྱག་འཚལ་ལོ། །སངས་རྒྱས་སྤོས་བརྩེགས་<line/>
རྒྱལ་པོ་ལ་ཕྱག་འཚལ་ལོ། །སངས་རྒྱས་རྣམ་པར་རྒྱལ་བའི་པདྨ་ལ་ཕྱག་འཚལ་ལོ། །སངས་རྒྱས་མཉམ་པར་གཟིགས་ལ་ཕྱག་འཚལ་ལོ། །སངས་རྒྱས་རིན་ཆེན་གཙུག་ཕུད་ལ་<line/>
ཕྱག་འཚལ་ལོ། །སངས་རྒྱས་རིན་ཆེན་བླ་མ་ལ་ཕྱག་འཚལ་ལོ། །སངས་རྒྱས་རིན་ཆེན་འོད་ལ་ཕྱག་འཚལ་ལོ། །སངས་རྒྱས་དྲི་མ་མེད་པའི་འོད་ཟེར་ལ་ཕྱག་འཚལ་ལོ། །སངས་<line/>
རྒྱས་སྤོབས་རབ་དགོངས་ལ་ཕྱག་འཚལ་ལོ། །སངས་རྒྱས་རྣམ་དག་ཟླ་བའི་འོད་ཟེར་མཚན་གྲགས་རྒྱལ་པོ་ལ་ཕྱག་འཚལ་ལོ། །སངས་རྒྱས་མེ་ཏོག་བཀོད་པའི་འོད་ལ་ཕྱག་<line/>
</page>
<page index="180" id="91A">༄༅། །འཚལ་ལོ། །སངས་རྒྱས་སྣང་བའི་རྒྱལ་པོ་ལ་ཕྱག་འཚལ་ལོ། །སངས་རྒྱས་ལེགས་འོད་དྲི་མེད་གྲགས་པའི་རྒྱལ་པོ་ཕྱག་འཚལ་ལོ། །སངས་རྒྱས་<line/>
རྟོག་པ་འཇིགས་མེད་དབང་ཕྱུག་ལ་ཕྱག་འཚལ་ལོ། །སངས་རྒྱས་བསྙེངས་པ་མི་མངའ་བའི་གྲགས་པ་ལ་ཕྱག་འཚལ་ལོ། །སངས་རྒྱས་མཆོག་ཏུ་རྣམ་པར་རྒྱལ་བའི་རྒྱལ་<line/>
པོ་ལ་ཕྱག་འཚལ་ལོ། །བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་ལ་ཕྱག་འཚལ་ལོ། །བྱང་ཆུབ་སེམས་དཔའ་སེམས་དཔའ་ཆེན་པོ་<line/>
སའི་སྙིང་པོ་ལ་ཕྱག་འཚལ་ལོ། །བྱང་ཆུབ་སེམས་དཔའ་ཆེན་པོ་ནམ་མཁའི་སྙིང་པོ་ལ་ཕྱག་འཚལ་ལོ། །བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་<line/>
འཇམ་དཔལ་ལ་ཕྱག་འཚལ་ལོ། །བྱང་ཆུབ་སེམས་དཔའ་སེམས་དཔའ་ཆེན་པོ་ལག་ན་རྡོ་རྗེ་ལ་ཕྱག་འཚལ་ལོ། །བྱང་ཆུབ་སེམས་དཔའ་སེམས་དཔའ་ཆེན་པོ་ཀུན་ཏུ་<line/>
བཟང་པོ་ལ་ཕྱག་འཚལ་ལོ། །བྱང་ཆུབ་སེམས་དཔའ་སེམས་དཔའ་ཆེན་པོ་བློ་གྲོས་མི་ཟད་པ་ལ་ཕྱག་འཚལ་ལོ། །བྱང་ཆུབ་སེམས་དཔའ་སེམས་དཔའ་ཆེན་པོ་མཐུ་<line/>
ཆེན་པོ་ཐོབ་པ་ལ་ཕྱག་འཚལ་ལོ། །བྱང་ཆུབ་སེམས་དཔའ་སེམས་དཔའ་ཆེན་པོ་བྱམས་པ་ལ་ཕྱག་འཚལ་ལོ། །བྱང་ཆུབ་སེམས་དཔའ་སེམས་དཔའ་ཆེན་པོ་དགེ་<line/>
</page>
<page index="181" id="91B">བའི་བློ་གྲོས་ལ་ཕྱག་འཚལ་ལོ། །གཟུངས་ནི་འདི་ལྟ་སྟེ། ན་མོ་རཏྣ་ཏ་ཡཱ་ཡ། ཏདྱཱ་ཐཱ། ཀུ་ཊི། ཀུ་ཊི་ནི། ཨི་མི་རི་ཏོ། ཀོ་ཥ་ནི་ཨི་མི་རི་ཎེ། ཨི་རཱི་སྭཱཧཱ། བཅོམ་ལྡན་འདས་ཀྱིས་བྱང་<line/>
ཆུབ་སེམས་དཔའ་རབ་གནས་ལ་བཀའ་སྩལ་པ། གཟུངས་འདི་ནི་དུས་གསུམ་གྱི་སངས་རྒྱས་རྣམས་ཀྱི་ཡུམ་ཡིན་པས་རིགས་ཀྱི་བུའམ། རིགས་ཀྱི་བུ་མོ་གང་ལ་ལ་ཞིག་གིས་<span class="conversion-problem" title="129: Cannot convert ACIP {GZUNGs} because s is not an ACIP consonant.">GZUNGs</span>་<line/>
འདི་ཡོངས་སུ་འཛིན་པར་བྱེད་ན། བསོད་ནམས་ཀྱི་ཚོགས་ཚད་མེད་དཔག་ཏུ་མེད་པ་རབ་ཏུ་སྐྱེ་བར་འགྱུར་ཏེ། འདི་ཉིད་སངས་རྒྱས་གྲངས་མེད་པ་སྙེད་ལ་མཆོད་ཅིང་རིམ་གྲོ་<line/>
བྱེད་པ་དང༌། གུས་པས་བླ་མར་བྱེད་པ་དང༌། བསྔགས་པ་བརྗོད་པར་བྱེད་པ་ཡིན་པས། འདི་ལྟར་སངས་རྒྱས་མང་པོ་རྣམས་ཀྱིས་ཀྱང་གང་ཟག་དེ་ལ་བླ་ན་མེད་པ་ཡང་དག་པར་<line/>
རྫོགས་པའི་བྱང་ཆུབ་ཏུ་ལུང་སྟོན་པར་འགྱུར་རོ། །རབ་གནས། གང་ལ་ལ་ཞིག་གིས་གཟུངས་འདི་ཡོངས་སུ་འཛིན་པར་བྱེད་ན། ཇི་ལྟར་འདོད་པ་བཞིན་དུ་གོས་དང༌། ཟས་<line/>
དང༌། ནོར་དང༌། རིན་པོ་ཆེ་དང༌། མང་དུ་ཐོས་པ་དང༌། ཤེས་རབ་རྣོ་བ་དང༌། ནད་མེད་ཅིང་ཚེ་རིང་བ་དང༌། བསོད་ནམས་མང་པོ་ཐོབ་པར་འགྱུར་བས་ཇི་ལྟར་མོས་པ་རྣམས་ཡིད་<line/>
བཞིན་དུ་མི་འགྲུབ་པ་གང་ཡང་མེད་པར་འགྱུར་རོ། །རབ་གནས། གཟུངས་འདི་ཡོངས་སུ་འཛིན་པར་བྱེད་པ་གང་ཡིན་པ་དེ་ནི་བླ་ན་མེད་པའི་བྱང་ཆུབ་མ་ཐོབ་ཀྱི་བར་དུ་རྟག་པར་<line/>
</page>
<page index="182" id="92A">༄༅། །བྱང་ཆུབ་སེམས་དཔའ་གསེར་གྱི་གྲོང་ཁྱེར་ཀྱི་རི་དང༌། བྱང་ཆུབ་སེམས་དཔའ་བྱམས་པ་དང༌། བྱང་ཆུབ་སེམས་དཔའ་རྒྱ་མཚོ་དང༌། བྱང་ཆུབ་<line/>
སེམས་དཔའ་སྤྱན་རས་གཟིགས་དབང་ཕྱུག་དང༌། བྱང་ཆུབ་སེམས་དཔའ་འཇམ་དཔལ་དང༌། བྱང་ཆུབ་སེམས་དཔའ་མ་ཧཱ་བིང་ག་ལ་ལ་སོགས་པ་དང་ལྷན་ཅིག་གནས་པར་<line/>
འགྱུར་བས་བྱང་ཆུབ་སེམས་དཔའ་རྣམས་ཀྱིས་ཡོངས་སུ་སྲུང་ཞིང་ཡོངས་སུ་བསྲུང་བར་འགྱུར་རོ། །རབ་གནས། འདི་ལྟར་རིག་པར་བྱ་སྟེ། སྔགས་འདི་ཡོངས་སུ་འཛིན་པའི་<line/>
ཚེ་ཆོ་ག་འདི་ལྟར་བསྒྲུབ་པར་བྱའོ། །སྔགས་ལན་ཁྲི་རྩ་བརྒྱད་ཚང་བར་བཟླས་ཏེ་བསྙེན་པའི་ཆོ་ག་བྱའོ། །དེ་ནས་ཁང་པ་དབེན་པའི་ནང་དུ་དཀྱིལ་འཁོར་བརྒྱན་ནས་ཟླ་བ་ཡར་<line/>
གྱི་ངོའི་ཚེས་གཅིག་ལ་ཁྲུས་ཡོངས་སུ་དག་པར་བྱས་ཏེ་གོས་སར་པ་བགོས་ནས་སྤོས་བསྲེགས་མེ་ཏོག་གཏོར་ཏེ་བཟའ་བ་དང༌། བཏུང་བ་རྣམ་པ་སྣ་ཚོགས་ཀྱིས་མཆོད་པ་<line/>
བྱས་ནས་དཀྱིལ་འཁོར་གྱི་ནང་དུ་ཞུགས་ཏེ་ཐོག་མ་ཁོ་ནར་སྔར་གོང་དུ་བསྟན་པའི་སངས་རྒྱས་དང༌། བྱང་ཆུབ་སེམས་དཔའ་རྣམས་ཀྱི་མཚན་ནས་བརྗོད་དེ་སེམས་རྩེ་གཅིག་<line/>
ཏུ་གུས་པས་ཕྱག་བྱས་ནས་སྔར་བྱས་པའི་སྡིག་པ་རྣམས་བཤགས་ཏེ་པུས་མོ་གཡས་པའི་ལྷ་ང་[?] ལ་བཙུགས་ནས་སྔར་བསྟན་པའི་གཟུངས་སྔགས་ལན་སྟོང་རྩ་བརྒྱད་<line/>
</page>
<page index="183" id="92B">བཟླས་ཏེ་ལུས་དྲང་པོར་བསྲང་ནས། ཡིད་ལ་བྱ་ཞིང་སྨོན་ལམ་རྗེས་སུ་དྲན་པར་བྱའོ། །ཉི་མ་ཤར་བ་དང་དཀྱིལ་འཁོར་གྱི་ནང་དུ་ཟས་གཙང་མ་གཅིག་ཏུ་བཟའ་བར་བྱ་ཞིང་ཉིན་གཅིག་<line/>
ལ་ཟས་གཅིག་བཟའ་བར་བྱའོ། །ཞག་བཅོ་ལྔ་ཚང་ནས་དཀྱིལ་འཁོར་ནས་འབྱུང་བར་བྱེད་ན་གང་ཟག་དེ་བསོད་[?] ནམས་དང༌། གཟི་བྱིན་མཐུ་སྟོབས་བསམ་གྱིས་མི་ཁྱབ་པ་དང་ལྡན་<line/>
པར་འགྱུར་བས་ཅི་དང༌། ཅི་སྨོན་པ་མི་འགྲུབ་པ་གང་ཡང་མེད་པར་འགྱུར་རོ། །གལ་ཏེ་ཡིད་བཞིན་དུ་འགྲུབ་པར་མ་གྱུར་ནའང་དཀྱིལ་འཁོར་གྱི་ནང་དུ་འཇུག་པར་བྱ་ཞིང་བསམ་<line/>
པ་བཞིན་དུ་འགྲུབ་ནས་ཀྱང་རྟག་པར་ཡིད་ལ་བྱ་ཞིང་བརྗེད་པར་མི་བྱའོ། །གསེར་འོད་དམ་པ་མཆོག་ཏུ་རྣམ་པར་རྒྱལ་བ་མདོ་སྡེའི་རྒྱལ་པོ་ལས། གསེར་རྒྱལ་གྱི་གཟུངས་ཀྱི་ལེའུ་<line/>
སྟེ་བརྒྱད་པའོ།། །།དེ་ནས་བཅོམ་ལྡན་འདས་ཀྱིས་གཟུངས་སྔགས་དེ་བཀའ་སྩལ་ནས། བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་དང༌། ལྷ་དང༌།<line/>
མི་དང༌། འཁོར་མང་པོ་རྣམས་ལ་ཕན་གདགས་ཤིང༌། དེ་ཁོ་ན་ཉིད་ཀྱི་དོན་དམ་པ་ཤིན་ཏུ་ཟབ་པ་ཁོང་དུ་ཆུད་པར་མཛད་པར་བཞད་པའི་ཕྱིར་སྟོང་པ་ཉིད་ཀྱི་རང་བཞིན་ཡང་<line/>
བསྟན་པའི་ཆེད་དུ་ཚིགས་སུ་བཅད་དེ་བཀའ་སྩལ་པ། ང་ཡིས་མདོ་སྡེ་ཟབ་མོ་གཞན་དག་ལས། །ཡང་དག་སྟོང་པ་ཉིད་དག་ཆོས་བཤད་པ། །དེང་འདིར་མདོ་སྡེའི་རྒྱལ་པོ་<line/>
</page>
<page index="184" id="93A">༄༅། །འདི་ལས་ཀྱང༌། །སྟོང་ཉིད་བསམ་གྱིས་མི་ཁྱབ་མདོ་ཙམ་བཤད། །ཟབ་མོའི་ཆོས་ནི་རྒྱ་ཆེན་མང་པོ་ལ། །སེམས་ཅན་ཤེས་མེད་རིག་པར་མི་ནུས་པས།<line/>
དེའི་ཕྱིར་ངས་འདིར་བཟླས་ཏེ་བསྟན་པས་ན། །སྟོང་པའི་ཆོས་ནི་རབ་ཏུ་རྟོགས་པར་འགྱུར། །ཐུགས་རྗེ་ཆེན་པོས་སེམས་ཅན་བརྩེ་བའི་ཕྱིར། །ཤིན་ཏུ་ཐབས་མཁས་རྒྱུ་རྐྱེན་མཆོག།<line/>
དག་གིས། །ངས་[?] དེང་འཁོར་འདུས་ཆེན་པོ་འདི་ནང་དུ། །བསྟན་པས་དེ་དག་སྟོང་དོན་གསལ་རྟོགས་འགྱུར། །ལུས་འདི་གྲོང་སྟོང་འདྲ་བར་ཤེས་བྱས་ཏེ། །རྐུན་པོ་དྲུག་གནས་ཕན་<line/>
ཚུན་ཡོང་མི་ཤེས། །ཡུལ་དྲུག་རྐུན་པོ་ཐ་དད་དབང་པོ་གནས། །སོ་སོར་ཕན་ཚུན་མི་ཤེས་དེ་བཞིན་ནོ། །མིག་གི་དབང་པོ་རྟག་པར་གཟུགས་ལ་བལྟ། །རྣ་བའི་དབང་པོ་སྒྲ་ཉན་<line/>
རྒྱུན་མི་འཆད། །སྣ་ཡི་དབང་པོས་རྒྱུན་ཏུ་དྲི་ཡུལ་སྣོམ། །ལྕེ་ཡི་དབང་པོས་རྟག་པར་རོ་ཞིམ་མྱོང༌། །ལུས་ཀྱི་དབང་པོས་ཡང་འཇམ་རེག་བྱ་ལེན། །ཡིད་ཀྱི་དབང་པོས་ཆོས་རིག་<line/>
སྐྱོ་མི་ཤེས། །དབང་པོ་འདི་དྲུག་དངོས་པོའི་རྗེས་འབྲང་བས། །སོ་སོའི་རང་ཡུལ་དག་ལ་རྟོག་པ་སྐྱེད། །རྣམ་ཤེས་སྒྱུ་སྤྲུལ་འདྲ་བས་ཡང་དག་མིན། །དབང་པོ་གནས་ནས་མི་<line/>
དབེན་འདོད་པས་ཚོལ། །དཔེར་ན་མི་ཞིག་གྲོང་སྟོང་རྒྱུག་པ་ལྟར། །རྣམ་ཤེས་དྲུག་པོ་དབང་གནས་དེ་བཞིན་ནོ། །སེམས་ནི་ཀུན་ཚོལ་གནས་ཀྱི་རྗེས་སུ་འཇུག། དབང་རྟེན་<line/>
</page>
<page index="185" id="93B">ཡུལ་དམིགས་དངོས་པོས་རྣམ་རིག་པས། །རྟག་པར་གཟུགས་སྒྲ་དྲི་རོ་རེག་ལ་སྲེད། །ཆོས་ལ་སྤྱོད་པས་སྐད་ཅིག་ཙམ་མི་གནས། །རྐྱེན་ནི་ཇི་བཞིན་དབང་དྲུག་ཀུན་རྒྱུག་པས། །མཁའ་<line/>
ལ་བྱ་འཕུར་ཐོགས་པ་མེད་པ་འདྲ། །དབང་པོ་རྟེན་བྱེད་དེ་ལ་ལྟོས་ནས་ནི། །ཕྱི་རོལ་ཡུལ་ནི་རྣམ་པར་རིག་པར་ནུས། །ལུས་འདི་ཤེས་མེད་བྱེད་པ་པོ་ཡང་མེད། །རང་བཞིན་མི་བརྟན་<line/>
རྐྱེན་ལ་ལྟོས་ནས་གྲུབ། །ཡང་དག་མ་ཡིན་རྣམ་རྟོག་ལས་སྐྱེས་པས། །འཁྲུལ་འཁོར་བཞིན་དུ་ལས་ཀྱི་དབང་གིས་འཇུག། ས་ཆུ་མེ་རླུང་ལྷན་ཅིག་ལུས་བསྒྲུབས་པས། །རྒྱུ་རྐྱེན་ཇི་<line/>
བཞིན་ཐ་དད་འབྲས་བུ་འཐོབ། །ལྷན་ཅིག་གནས་ཀྱང་ཕན་ཚུན་གནོད་བྱེད་པས། །སྦྲུལ་གདུག་བཞི་པོ་གཟེབ་གཅིག་གནས་པ་འདྲ། །འབྱུང་ཆེན་སྦྲུལ་བཞི་རང་བཞིན་ཐ་དད་<line/>
པས། །ལྷན་ཅིག་གནས་ཀྱང་མཐོ་དང་དམའ་བ་ཡོད། །སྟེང་འོག་འགྲོ་ཞིང་ལུས་ནི་ཀུན་ཏུ་ཁྱབ། །དེ་དག་མཐར་ནི་ཟད་པའི་ཆོས་སུ་འགྲོ། སྦྲུལ་གདུག་རྣམ་པ་བཞི་པོ་དེ་དག་<line/>
ལས། །ས་ཆུ་སྦྲུལ་གཉིས་ཕན་ཆེར་ཐུར་དུ་འབྱིང༌། །མེ་རླུང་སྦྲུལ་གཉིས་རང་བཞིན་ཡང་བས་ན། །མི་མཐུན་འདི་དབང་ནད་མང་སྐྱེ་བར་འགྱུར། །སེམས་དང་རྣམ་ཤེས་ལུས་<line/>
འདི་གནས་ནས་ནི། །དགེ་སྡིག་ལས་ནི་སྣ་ཚོགས་བྱེད་པས་ན། །ལྷ་མི་ངན་འགྲོ་གསུམ་དུ་སོང་ནས་ནི། །ལུས་སྟོབས་ཇི་བཞིན་ལུས་ནི་ལེན་པར་བྱེད། །ནད་དང་ཕྲད་ནས་ལུས་<line/>
</page>
<page index="186" id="94A">༄༅། །ནི་ཤི་བའི་འོག། བཤང་གཅི་མི་གཙང་ཐམས་ཅད་ཀུན་ཏུ་སྣང༌། །རུལ་མྱགས་འབུས་གཅེས་བལྟ་བར་ཡོང་མི་མོས། །དུར་ཁྲོད་བོར་ནས་ཤིང་རུལ་འདྲ་བར་<line/>
འགྱུར། །ཁྱོད་ཀྱིས་ཆོས་རྣམས་དེ་ལྟར་བལྟ་བར་བྱོས། །ཅི་ཕྱིར་བདག་དང་སེམས་ཅན་ཡོད་པར་འཛིན། །ཆོས་རྣམས་ཐམས་ཅད་འཛད་པས་མི་རྟག་སྟེ། །ཐམས་ཅད་མ་རིག་རྐྱེན་གྱི་<line/>
མཐུ་ལས་བྱུང༌། །འབྱུང་ཆེན་དེ་དག་ཡང་དག་མིན་པས་ན། །ཡང་དག་ཡོད་མིན་རང་བཞིན་སྐྱེ་མེད་པས། །དེ་ཕྱིར་འབྱུང་ཆེན་ངོ་བོ་སྟོང་པར་བཤད། །འདི་དག་སྟོང་ཞིང་<line/>
ཡང་དག་མིན་རིག་བྱོས། །མ་རིག་རང་བཞིན་གཟོད་མ་ཉིད་ཀྱིས་མེད། །རྐྱེན་མང་མཐུ་ལྟོས་ཚོགས་ལས་ཡོད་པ་མིན། །དུས་རྣམས་ཀུན་ཏུ་ཡང་དག་བློས་སྟོང་པས། །དེ་ཕྱིར་<line/>
ང་ཡིས་མ་རིག་ཡིན་པར་བཤད། །འདུ་བྱེད་རྣམ་ཤེས་རྐྱེན་བྱས་མིང་གཟུགས་ཡོད། །སྐྱེ་མཆེད་དྲུག་དང་རེག་ཚོར་རྗེས་སུ་སྐྱེ། །སྲེད་ལེན་སྲིད་སྐྱེ་རྒ་ཤི་བསྐྱེད་པས་ན། །མྱ་<line/>
ངན་སྨྲེ་སྔགས་འཁྲུག་པ་རྗེས་སུ་འབྲང༌། །སྡུག་བསྔལ་སྣ་ཚོགས་ལས་ངན་རྟག་དཀྲིས་གཟིར། །འཁོར་བར་འཁོར་བ་དག་ལ་ཚད་དུས་མེད། །རང་བཞིན་ཡོད་མིན་ངོ་བོ་<line/>
ཉིད་སྟོང་ཡང༌། །ཚུལ་བཞིན་མ་ཡིན་རྣམ་པར་རྟོག་པ་བསྐྱེད། །ང་ཡིས་ཉོན་མོངས་ཐམས་ཅད་རབ་སྤངས་ནས། །རྟག་པར་ཡང་དག་ཡེ་ཤེས་མངོན་རྒྱུ་བས། །ལྔ་ཕུང་<line/>
</page>
<page index="187" id="94B">ཁང་ཁྱིམ་ཐམས་ཅད་སྟོང་རྟོགས་ནས། །བྱང་ཆུབ་ཡང་དག་གནས་ནི་བཙལ་བ་ཡིན། །ང་ཡིས་བདུད་རྩི་གྲོང་ཆེན་སྒོ་ཕྱ་[?]ནས། །གྱ་ནོམ་བདུད་རྩི་སྣོད་ནི་བསྟན་པ་ཡིན། །ཡང་དག་བདུད་<line/>
རྩི་རོ་ནི་བརྙེས་ནས་ཀྱང༌། །རྟག་པར་བདུད་རྩི་སྐྱེ་དགུ་སྦྱིན་པ་བཏང༌། །ངས་ནི་ཆོས་ཀྱི་རྔ་ཆེན་དམ་པ་བརྡུངས། །ངས་ནི་ཆོས་ཀྱི་དུང་ཆེན་མཆོག་ཀྱང་བུས། །ངས་ནི་ཆོས་ཀྱི་སྒྲོན་ཆེན་རབ་<line/>
ཀྱང་སྤར། །ངས་ནི་ཆོས་ཀྱིས་ཆར་ཆེན་དམ་པ་ཕབ། །ཉོན་མོངས་དགྲ་རྣམས་རབ་ཏུ་ཕ་མ་བྱས་ཏེ། །བླ་མེད་ཆོས་ཀྱི་རྒྱལ་མཚན་ཆེན་པོ་བསྒྲེང༌། །འཁོར་བའི་མཚོ་ལས་སྐྱེ་དགུ་<line/>
རྨོངས་པ་བཟླས། །ང་ཡིས་ངན་འགྲོ་གསུམ་གྱི་སྒོ་ཡང་བཅད། །ཉོན་མོངས་འབར་མེས་སེམས་ཅན་རབ་བསྲེགས་ཏེ། །མགོན་དང་སྐྱབས་བྱེད་མེད་པ་དག་ལ་ནི། །རབ་བསིལ་<line/>
བདུད་རྩིས་དེ་དག་ཚིམ་བྱས་ནས། །ལུས་དང་སེམས་ཀྱི་གདུང་བ་ཞི་བར་བྱས། །དེ་ནས་ངས་ནི་བསྐལ་པ་ཚད་མེད་སྙེད། །དེ་བཞིན་གཤེགས་པ་རྣམས་ལ་གུས་མཆོད་བྱས། །<line/>
ཚུལ་ཁྲིམས་རབ་བསྲུངས་བྱང་ཆུབ་གཞོལ་ནས་ནི། །ཆོས་སྐུ་བདེ་བའི་གནས་ནི་བཙལ་བ་ཡིན། །གཞན་ལ་མིག་ངང་རྐང་ལག་རྣ་བ་དང༌། །བུ་དང་ཆུང་མ་བྲན་བཏང་ཕངས་པ་<line/>
མེད། །ནོར་དང་རིན་ཆེན་བདུན་གྱི་རྒྱན་ཕྲེང་དག། སློང་བ་དག་ལ་ཐམས་ཅད་ཡོངས་སུ་བཏང༌། །བཟོད་སོགས་ཕ་རོལ་ཕྱིན་པ་ཀུན་བསྒོམས་པས། །ས་བཅུ་ཡོངས་རྫོགས་ཡང་<line/>
</page>
<page index="188" id="95A">༄༅། །དག་མངོན་སངས་རྒྱས། །དེ་ཕྱིར་ང་ནི་ཐམས་ཅད་མཁྱེན་བརྗོད་ཀྱང༌། །སེམས་ཅན་གང་ཡང་གཞལ་བར་ནུས་པ་མེད། །གལ་ཏེ་སྟོང་གསུམ་སྟོང་ཆེན་<line/>
འཇིག་རྟེན་ཁམས། །ས་ཆེན་འདི་ལས་སྐྱེས་པའི་དངོས་རྣམས་དང༌། །ནགས་ཚལ་ལྗོན་ཤིང་སཱ་ལུ་ཏིལ་རྣམས་དང༌། །འདམ་[?] ལ་སོགས་ཡལ་ག་ཇི་སྙེད་པ། །འདི་ལ་སོགས་<line/>
པའི་དངོས་པོ་བཅད་བཏུབས་ཏེ། །ཐམས་ཅད་རྡུལ་ཕྲན་ཕྱེ་མར་བྱས་པ་དང༌། །གང་ནས་བསྡུས་སྤུངས་ཚད་ནི་ཤེས་དཀའ་དང༌། །དེ་བཞིན་ནམ་མཁའི་ཁམས་ནི་གང་བ་ཡི།།<line/>
ཕྱོགས་བཅུའི་ཞིང་རྣམས་དག་ནི་ཐམས་ཅད་ན། །སྟོང་གསུམ་སྟོང་ཆེན་འཇིག་རྟེན་ཇི་སྙེད་པའི། །ས་རྣམས་རྡུལ་ཀྱི་ཕྱེ་མར་བྱས་གྱུར་ན། །རྡུལ་འདི་ཚད་ནི་བགྲང་བར་མི་<line/>
ནུས་པས། །སེམས་ཅན་ཐམས་ཅད་ཤེས་པ་ཅི་ཡོད་པ། །ཤེས་པ་དེ་ཀུན་མི་གཅིག་རབ་བྱིན་ནས། །འདི་ལྟར་དེ་ཡི་ཤེས་པ་ཚད་མེད་པས། །རྡུལ་ཕྲན་དེ་ཡི་གྲངས་ནི་<line/>
ཤེས་རུང་ཡང༌། །བཅོམ་ལྡན་ཐུབ་པས་སྐད་ཅིག་གང་མཁྱེན་པ། །ཤེས་ལྡན་དེ་དག་ལྷན་ཅིག་གཞལ་བཅུག་ན། །བསྐལ་པ་བྱེ་བ་མང་པོ་གྲངས་སྙེད་དུ། །ཅུང་ཟད་<line/>
ཙམ་ཡང་བརྩི་ཞིང་ཤེས་མི་ནུས། །དེའི་ཚེ་འཁོར་མང་པོ་རྣམས་བཅོམ་ལྡན་འདས་ཀྱིས་སྟོང་པ་ཉིད་ཀྱི་རང་བཞིན་ཟབ་མོ་འདི་ལྟ་བུ་བཀས་བཤད་པ་ཐོས་ནས་སེམས་ཅན་<line/>
</page>
<page index="189" id="95B">ཚད་མེད་པ་སྙེད་འབྱུང་བ་ཆེན་པོ་བཞི་དང༌། ཕུང་པོ་ལྔ་པོ་དག་རང་བཞིན་ཉིད་ཀྱིས་སྟོང་པ་དང༌། དབང་པོ་དྲུག་དང༌། ཡུལ་དྲུག་པོ་ཡང་དག་པ་མ་ཡིན་པས་འཆིང་བ་བསྐྱེད་པར་<line/>
མངོན་པར་རྟོགས་པར་གྱུར་ནས་འཁོར་བ་ཡོངས་སུ་སྤངས་ཏེ་ངེས་པར་འབྱུང་བ་ཡང་དག་པར་སྒྲུབ་པར་སྨོན་ལམ་བཏབ་ནས་ཤིན་ཏུ་དང་བའི་སེམས་ཀྱིས་རབ་ཏུ་དགའ་བར་གྱུར་པས་<line/>
ཇི་སྐད་བསྟན་པ་བཞིན་དུ་གུས་པས་སྤྱོད་པར་གྱུར་ཏོ། །གསེར་འོད་དམ་པ་མཆོག་ཏུ་རྣམ་པར་རྒྱལ་བ་མདོ་སྡེའི་རྒྱལ་པོ་ལས། སྟོང་པ་ཉིད་ཀྱི་རང་བཞིན་བསྟན་པའི་ལེའུ་སྟེ་དགུ་<line/>
པའོ།། །།དེ་ནས་ལྷའི་བུ་མོ་ཡིད་བཞིན་རིན་ཆེན་འོད་འཕྲོ་འཁོར་མང་པོའི་ནང་དུ་ཆོས་ཟབ་མོ་ཐོས་པས་དགའ་མགུ་རངས་པར་གྱུར་ནས་སྟན་ལས་ལངས་ཏེ་<line/>
བླ་གོས་ཕྲག་པ་གཅིག་ལ་གཟར་ནས་པུས་མོ་གཡས་པའི་ལྷ་ང་ས་ལ་བཙུགས་ཏེ་གུས་པས་ཐལ་མོ་སྦྱར་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་<line/>
འདས་ཀྱིས་དོན་གྱི་ཚུལ་ཟབ་མོ་དག་ལ་རྣལ་འབྱོར་བསྒོམས་པའི་ཆོས་གང་ལགས་པ་བཀས་བཤད་དུ་ཅི་གནང་ཞེས་གསོལ་ནས་ཚིགས་སུ་བཅད་དེ་གསོལ་པ། བདག་<line/>
གིས་འཇིག་རྟེན་སྣང་མཛད་དང༌། །རྐང་གཉིས་གཙོ་བོ་མཆོག་ལ་ནི། །བྱང་ཆུབ་སེམས་དཔའ་ཡང་དག་སྤྱོད། །ཞུ་ན་[?] ཐུགས་རྗེས་གནང་བར་སྨོན། །བཅོམ་ལྡན་རིགས་ཀྱི་ལྷ་<line/>
</page>
<page index="190" id="96A">༄༅། །མོ་ལ། །གལ་ཏེ་ཐེ་ཚོམ་ཡོད་གྱུར་ན། །ཁྱོད་ཀྱིས་ཡིད་བཞིན་ཞུས་ཤིག་དང༌། །རྣམ་ཕྱེ་བསྟན་པར་བྱ་ཞེས་གསུངས། །དེ་ནས་ལྷ་མོས་བཅོམ་ལྡན་<line/>
འདས་ལ་འདི་སྐད་ཅེས་གསོལ་ཏོ། །བྱང་ཆུབ་སེམས་དཔའ་ཇི་ལྟ་བུར། །བྱང་ཆུབ་ཡང་དག་སྤྱད་སྤྱོད་ན། །བདག་དང་གཞན་ལ་སྨན་སླད་དུ། །འཁོར་བ་མྱ་ངན་འདས་སྤངས་<line/>
འགྱུར། །བཅོམ་ལྡན་འདས་ཀྱིས་རིགས་ཀྱི་ལྷ་མོ་ལ་བཀའ་སྩལ་པ། །ཆོས་ཀྱི་དབྱིངས་ལ་བརྟེན་ཏེ་བྱང་ཆུབ་ཀྱི་ཆོས་སྤྱད་ནས་མཉམ་པ་ཉིད་ཀྱི་ཆོས་སྤྱོད་པ་བསྒོམ་པར་བྱའོ། །<line/>
ཇི་ལྟར་ཆོས་ཀྱི་དབྱིངས་ལ་བརྟེན་ཏེ་བྱང་ཆུབ་ཀྱི་ཆོས་ལ་སྤྱད་ནས་མཉམ་པ་ཉིད་ཀྱི་སྤྱོད་པ་བསྒོམ་པར་བྱ་ཞེ་ན། འདི་ལྟར་ཕུང་པོ་ལྔ་པོ་དག་གིས་ཆོས་ཀྱི་དབྱིངས་སྟོན་པར་བྱས་<line/>
པས་ཆོས་ཀྱི་དབྱིངས་གང་ཡིན་པ་དེ་ཉིད་ཕུང་པོ་ལྔ་ཡིན་ཡང་ཕུང་པོ་ལྔའང་བརྗོད་དུ་མེད་ལ་ཕུང་པོ་ལྔ་མ་ཡིན་པའང་བརྗོད་དུ་མེད་དོ། །དེ་ཅིའི་ཕྱིར་ཞེ་ན། གལ་ཏེ་ཆོས་ཀྱི་<line/>
དབྱིངས་ཕུང་པོ་ལྔ་ཡིན་པར་གྱུར་ན་ནི་ཆད་པའི་ལྟ་བར་འགྱུར་ལ། གལ་ཏེ་ཕུང་པོ་ལྔ་དང་ཐ་དད་པར་གྱུར་ན་ནི་རྟག་པའི་ལྟ་བར་འགྱུར་བས་མཚན་ཉིད་གཉིས་དང་བྲལ་<line/>
བ༑ མཐའ་གཉིས་ལ་མངོན་པར་མ་ཆགས་པ། བལྟར་མེད་པ། བལྟ་བར་བྱ་བ་ལས་ཡང་དག་པར་འདས་པ། མིང་མེད་པ། མཚན་མ་མེད་པ་གང་ཡིན་པ་དེ་ནི་ཆོས་ཀྱི་<line/>
</page>
<page index="191" id="96B">དབྱིངས་བསྟན་པ་ཞེས་བྱའོ། །རིགས་ཀྱི་ལྷ་མོ། ཇི་ལྟར་ཕུང་པོ་ལྔ་པོ་དག་གིས་ཆོས་ཀྱི་དབྱིངས་སྟོན་པར་བྱེད་ཅེ་ན། འདི་ལྟར་ཕུང་པོ་ལྔ་དག་ནི་རྒྱུ་དང༌། རྐྱེན་ལས་སྐྱེ་བ་མ་ཡིན་ནོ།།<line/>
དེ་ཅིའི་ཕྱིར་ཞེ་ན། གལ་ཏེ་རྒྱུ་དང༌། རྐྱེན་ལས་སྐྱེས་པ་ཞིག་ཡིན་པར་གྱུར་ན་སྐྱེས་ཟིན་པའི་ཕྱིར་སྐྱེའམ། མ་སྐྱེས་པའི་ཕྱིར་སྐྱེ། གལ་ཏེ་སྐྱེས་ཟིན་པ་ཞིག་སྐྱེ་ན་ནི་རྒྱུ་དང༌། རྐྱེན་དགོས་<line/>
པ་ཅི་ཞིག་ཡོད། གལ་ཏེ་མ་སྐྱེས་པ་ཞིག་སྐྱེ་ན་ནི་ནམ་ཡང་སྐྱེ་བ་དམིགས་པར་མི་འགྱུར་རོ། །དེ་ཅིའི་ཕྱིར་ཞེ་ན། མ་སྐྱེས་པའི་ཆོས་གང་ཡིན་པ་དེ་ནི་ཡོད་པ་མ་ཡིན་པ། མིང་མེད་པ།<line/>
མཚན་མ་མེད་པ། དགག་པར་བྱ་བ་མ་ཡིན་པ། དཔེ་བྱར་མི་རུང་བ། རྒྱུ་དང༌། རྐྱེན་གྱིས་བསྐྱེད་པར་བྱ་བ་མ་ཡིན་པའི་ཕྱིར་རོ། །རིགས་ཀྱི་ལྷ་མོ། འདི་ལྟ་སྟེ། དཔེར་ན། རྔའི་<line/>
སྒྲ་གང་ཡིན་པ་དེ་ནི་ཤིང་ལའང་བརྟེན། ཀོ་བ་དང༌། དབྱུག་གུ་དང༌། ལག་པ་ལ་སོགས་པ་ལ་བརྟེན་པའི་ཕྱིར་སྒྲ་འབྱུང་བར་འགྱུར་ཡང་འདི་ལྟར་རྔའི་སྒྲ་གང་ཡིན་པ་དེ་ནི་<line/>
འདས་པའང་སྟོང༌། མ་འོངས་པའང་སྟོང༌། ད་ལྟར་བྱུང་བའང་སྟོང་ངོ༌། །དེ་ཅིའི་ཕྱིར་ཞེ་ན། རྔའི་སྒྲ་གང་ཡིན་པ་དེ་ནི་ཤིང་ལས་ཀྱང་མི་འབྱུང༌། ཀོ་བ་ལས་ཀྱང་མི་འབྱུང༌།<line/>
དབྱུག་གུ་དང༌། ལག་པ་ལས་ཀྱང་མི་འབྱུང༌། དུས་གསུམ་ལས་ཀྱང་མི་འབྱུང་བས། དེ་ནི་མ་སྐྱེས་པའོ། །མ་སྐྱེས་པ་གང་ཡིན་པ་དེ་ནི་འགག་པར་ཡང་མི་འགྱུར་རོ། །འགག་<line/>
</page>
<page index="192" id="97A">༄༅། །པར་མི་འགྱུར་བ་གང་ཡིན་པ་དེ་ནི་གང་ནས་ཀྱང་མི་འོང་ངོ༌། །གང་ནས་ཀྱང་མི་འོང་བ་དེ་ནི་གང་དུའང་འགྲོ་བར་མི་འགྱུར་རོ། །གང་དུའང་འགྲོ་བར་མི་<line/>
འགྱུར་བ་གང་ཡིན་པ་དེ་ནི་རྟག་པར་ཡང་མ་ཡིན། ཆད་པར་ཡང་མ་ཡིན་ནོ། །རྟག་པར་ཡང་མ་ཡིན་ཆད་པར་ཡང་མ་ཡིན་པ་དེ་ནི་གཅིག་པའང་མ་ཡིན། ཐ་དད་པའང་མ་<line/>
ཡིན་པས་སོ། །དེ་ཅིའི་ཕྱིར་ཞེ་ན། གལ་ཏེ་འདི་གཅིག་པ་ཞིག་ཡིན་ན་ནི་ཆོས་ཀྱི་དབྱིངས་དང་ཐ་མི་དད་པར་འགྱུར་རོ། །གལ་ཏེ་དེ་ལྟ་ཡིན་ན་ནི་སོ་སོའི་སྐྱེ་བོ་རྣམས་ཀྱང་ཡང་<line/>
དག་པའི་བདེན་པ་མཐོང་ནས་བླ་ན་མེད་པ་ཡང་དག་པའི་བདེན་པ་དང་ལྡན་པའི་བྱང་ཆུབ་མྱ་ངན་ལས་འདས་པ་འཐོབ་པར་འགྱུར་བའི་རིགས་ཀྱི། དེ་ལྟ་མ་ཡིན་པས་དེའི་<line/>
ཕྱིར་གཅིག་པའང་མ་ཡིན་པར་རིག་པར་བྱའོ། །གལ་ཏེ་ཐ་དད་དོ་ཞེ་ན། སངས་རྒྱས་དང༌། བྱང་ཆུབ་སེམས་དཔའ་རྣམས་ཀྱི་འདུ་བྱེད་ཀྱི་མཚན་ཉིད་ཐམས་ཅད་མངོན་<line/>
པར་ཞེན་པ་དང་བཅས་པ་ཡིན་པས་ཉོན་མོངས་པའི་འཆིང་བ་ལས་རྣམ་པར་གྲོལ་བར་མི་འགྱུར་ཞིང༌། བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་<line/>
རྫོགས་པར་འཚང་རྒྱ་བར་མི་འགྱུར་རོ། །དེ་ཅིའི་ཕྱིར་ཞེ་ན། འཕགས་པའི་གང་ཟག་ཐམས་ཅད་ནི་འདུ་བྱེད་དང༌། འདུ་བྱེད་མ་ཡིན་པ་དག་ལ་ཡང་དག་པར་ངོ་བོ་ཉིད་<line/>
</page>
<page index="193" id="97B">དུ་མཉམ་པར་རྟོགས་པས་དེའི་ཕྱིར་ཐ་དད་པའང་མ་ཡིན་ཏེ། དེ་ལྟ་བས་ན་ཕུང་པོ་ལྔ་པོ་དག་ནི་ཡོད་པ་མ་ཡིན། མེད་པའང་མ་ཡིན། རྒྱུ་དང༌། རྐྱེན་ལས་མ་སྐྱེས་པ། རྒྱུ་དང༌། རྐྱེན་<line/>
མེད་པ་ལས་སྐྱེས་པའང་མ་ཡིན་བར་རིག་པར་བྱའོ། །འཕགས་པས་ཤེས་པར་བྱ་བ་ཡིན་གྱི། གཞན་གྱི་སྤྱོད་ཡུལ་མ་ཡིན་པའི་ཕྱིར་ཚིག་དང༌། ཐ་སྙད་ཀྱིས་རིག་པར་མི་འགྱུར། མིང་<line/>
མེད་པ། མཚན་མ་མེད་པ། རྒྱུ་མེད་པ། རྐྱེན་མེད་པ། དཔེ་མེད་པ། ཐོག་མ་དང༌། ཐ་མ་མེད་པར་རབ་ཏུ་དབེན་པ། གཟོད་མ་ཉིད་ནས་རང་བཞིན་གྱིས་སྟོང་པ་ཡིན་པས་དེའི་ཕྱིར་<line/>
ཕུང་པོ་ལྔ་པོ་དག་གིས་ཆོས་ཀྱི་དབྱིངས་སྟོན་པར་ནུས་པ་ཡིན་ནོ། །རིགས་ཀྱི་ལྷ་མོ། རིགས་ཀྱི་བུའམ། རིགས་ཀྱི་བུ་མོ་གང་ལ་ལ་ཞིག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཡོངས་སུ་<line/>
གཉེར་བར་འདོད་པས་དོན་དམ་པ་དང༌། ཀུན་རྫོབ་ལས་གུད་ན་ཡོངས་སུ་ཚོལ་བར་བྱེད་ན་དེ་ནི་ཤིན་ཏུ་དཔག་ཅིང་བསམ་པ་དཀའ་བ་ཡིན་ཏེ་སོ་སོའི་སྐྱེ་བོ་དང༌། འཕགས་པའི་སྤྱོད་<line/>
ཡུལ་གྱི་ངོ་བོ་ཉིད་ནི་གཅིག་པའང་མ་ཡིན། ཐ་དད་པའང་མ་ཡིན་པས་ཀུན་རྫོབ་ཀྱང་མི་སྤོང་ལ། དོན་དམ་པ་དང་ཡང་མི་འབྲལ་བར་ཆོས་ཀྱི་དབྱིངས་ལ་བརྟེན་ནས་བྱང་ཆུབ་ཀྱི་<line/>
སྤྱོད་པ་སྤྱད་པར་བྱའོ། །དེའི་ཚེ་བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་པ་དང༌། རིགས་ཀྱི་ལྷ་མོ་དགའ་མགུ་རངས་པར་གྱུར་ནས་སྟན་ལས་ལངས་ཏེ་བླ་གོས་ཕྲག་པ་<line/>
</page>
<page index="194" id="98A">༄༅། །གཅིག་ཏུ་གཟར་ནས་པུས་མོ་གཡས་པའི་ལྷ་ང་ས་ལ་བཙུགས་ཏེ་གུས་པས་ཐལ་མོ་སྦྱར་ནས་སེམས་རྩེ་གཅིག་ཏུ་མགོ་བོས་ཕྱག་བྱས་ཏེ་བཅོམ་ལྡན་<line/>
འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། གོང་དུ་ཇི་སྐད་བཀའ་སྩལ་པའི་བྱང་ཆུབ་ཀྱི་ཡང་དག་པའི་དོན་ལ་སྤྱོད་པ་གང་ལགས་པ་དེ་དག་ལ་དེང་བདག་གིས་<line/>
བསླབ་པར་བགྱིའོ། །དེ་ནས་མི་མཇེད་ཀྱི་འཇིག་རྟེན་གྱི་ཁམས་ཀྱི་བདག་པོ་ཚངས་པའི་རྒྱལ་པོ་ཆེན་པོས་འཁོར་མང་པོའི་ནང་དུ་ལྷ་མོ་ཡིད་བཞིན་རིན་ཆེན་འོད་འཕྲོ་ལ་འདི་<line/>
སྐད་ཅེས་སྨྲས་སོ། །བྱང་ཆུབ་ཀྱི་སྤྱོད་པ་འདི་ནི་ཤིན་ཏུ་བསྒྲུབ་པར་དཀའ་བ་ཡིན་ན་དེང་ཁྱེད་ཀྱིས་ཇི་ལྟར་བྱང་ཆུབ་ཀྱི་སྤྱོད་པ་ལ་རང་དབང་ཐོབ་པར་འགྱུར། དེ་ནས་རིགས་ཀྱི་ལྷ་<line/>
མོས་ཚངས་པའི་རྒྱལ་པོ་ལ་འདི་སྐད་ཅེས་སྨྲས་སོ། །ཀྱེ་ཚངས་པའི་རྒྱལ་པོ། བཅོམ་ལྡན་འདས་ཀྱིས་ཇི་སྐད་གསུངས་པ་ལྟར་ན་འདི་ནི་ཡང་དག་པར་ཤིན་ཏུ་ཟབ་པ་ཡིན་<line/>
པས་སོ་སོའི་སྐྱེ་བོ་ཐམས་ཅད་ཀྱིས་དེའི་དོན་ཤེས་པར་མི་འགྱུར་གྱི། འདི་ནི་འཕགས་པའི་སྤྱོད་ཡུལ་ཡིན་པས་ཤིན་ཏུ་གྱ་ནོམ་ཞིང་ཤེས་པར་དཀའ་བ་ཡིན་ནོ། །གལ་ཏེ་<line/>
དེང་བདག་གིས་ཆོས་འདི་ལ་བརྟེན་ནས་བདེ་བར་གནས་པར་འཐོབ་པ་བདེན་ཏེ་མི་རྫུན་པར་གྱུར་ན་དུས་ངན་པའི་སྙིགས་མ་ལྔའི་སེམས་ཅན་ཚད་མེད་གྲངས་མེད་<line/>
</page>
<page index="195" id="98B">མཐའ་མེད་པ་ཐམས་ཅད་གསེར་གྱི་ཁ་དོག་ཏུ་གྱུར་ནས་མཚན་སུམ་ཅུ་རྩ་གཉིས་དང་ལྡན་ཏེ་སྐྱེས་པའང་མ་ཡིན་བུད་མེད་ཀྱང་མ་ཡིན་པར་གྱུར་ནས་རིན་པོ་ཆེའི་པདྨ་ལ་འདུག་སྟེ།<line/>
བདེ་བ་ཚད་མེད་པ་མྱོང་བ་དང༌། ལྷའི་མེ་ཏོག་དམ་པའི་ཆར་མངོན་པར་འབབ་པ་དང༌། ལྷའི་རོལ་མོའི་ཆ་བྱད་རྣམས་མ་དཀྲོལ་བར་རང་སྒྲ་འབྱུང་བ་དང༌། མཆོད་པའི་ཡོ་བྱད་<line/>
ཐམས་ཅད་ཕུན་སུམ་ཚོགས་པར་གྱུར་ཅིག་ཅེས་དེའི་ཚེ་རིགས་ཀྱི་ལྷ་མོས་དེ་སྐད་ཅེས་སྨྲས་མ་ཐག་ཏུ་དུས་ངན་པའི་སྙིགས་མ་ལྔའི་སེམས་ཅན་ཇི་སྙེད་པ་ཐམས་ཅད་གསེར་གྱི་<line/>
གྱི་ཁ་དོག་ཏུ་གྱུར་ནས་སྐྱེས་བུ་ཆེན་པོའི་མཚན་དང་ལྡན་ཏེ་སྐྱེས་པའང་མ་ཡིན་བུད་མེད་ཀྱང་མ་ཡིན་པར་གྱུར་ནས་རིན་པོ་ཆེའི་པདྨ་ལ་འདུག་སྟེ་བདེ་བ་ཚད་མེད་པ་དག་ལ་<line/>
ལོངས་སྤྱོད་པར་གྱུར་པས་གཞན་འཕྲུལ་དབང་བྱེད་ཀྱི་ལྷའི་གཞལ་མེད་ཁང་ཇི་ལྟ་བ་བཞིན་དུ་ངན་འགྲོ་རྣམས་ཀྱང་མེད་དེ། རིན་པོ་ཆེའི་ལྗོན་ཤིང་ཕྲེང་དུ་དཀྲིགས་ཤིང་རིན་པོ་<line/>
ཆེ་སྣ་བདུན་གྱི་མེ་ཏོག་གིས་འཇིག་རྟེན་གྱི་ཁམས་ཀུན་ཏུ་གང་བར་གྱུར་ཏོ། །གཞན་ཡང༌། ལྷའི་རིན་པོ་ཆེ་སྣ་བདུན་གྱི་མེ་ཏོག་གི་ཆར་ཡང་མངོན་པར་ཕབ། ལྷའི་རོལ་མོ་རྣམས་<line/>
ཀྱང་བྱས་ཏེ་རིགས་ཀྱི་ལྷ་མོ་ཡིད་བཞིན་རིན་ཆེན་འོད་འཕྲོའང་བུད་མེད་ཀྱི་ལུས་ཡོངས་སུ་བསྒྱུར་ནས་ཚངས་པའི་ལྷའི་ལུས་སུ་གྱུར་ཏོ། །དེ་ནས་ཚངས་པའི་རྒྱལ་པོ་ཆེན་པོས་<line/>
</page>
<page index="196" id="99A">༄༅། །བྱང་ཆུབ་སེམས་དཔའ་ཡིད་བཞིན་རིན་ཆེན་འོད་འཕྲོ་ལ་འདི་སྐད་ཅེས་སྨྲས་སོ། །ཁྱོད་ཇི་ལྟར་བྱང་ཆུབ་ཀྱི་སྤྱད་པ་ཡོངས་སུ་སྤྱད་པར་བྱེད། སྨྲས་པ།<line/>
ཀྱེ་ཚངས་པའི་རྒྱལ་པོ། གལ་ཏེ་ཆུའི་ཟླ་བ་བྱང་ཆུབ་ཀྱི་སྤྱད་པ་སྤྱོད་པར་བྱེད་ན་བདག་ཀྱང་བྱང་ཆུབ་ཀྱི་སྤྱད་པ་སྤྱོད་པར་བྱེད་དོ། །གལ་ཏེ་རྨི་ལམ་བྱང་ཆུབ་ཀྱི་སྤྱད་པ་སྤྱོད་པར་བྱེད་ན། བདག་ཀྱང་བྱང་<line/>
ཆུབ་ཀྱི་སྤྱད་པ་སྤྱོད་པར་བྱེད་དོ། །གལ་ཏེ་སྨིག་རྒྱུ་བྱང་ཆུབ་ཀྱི་སྤྱད་པ་སྤྱོད་པར་བྱེད་ན་བདག་ཀྱང་བྱང་ཆུབ་ཀྱི་སྤྱད་པ་སྤྱོད་པར་བྱེད་དོ། །གལ་ཏེ་ལུང་པའི་བྲག་ཆ་བྱང་ཆུབ་ཀྱི་སྤྱད་པ་སྤྱོད་པར་<line/>
བྱེད་ན་བདག་ཀྱང་བྱང་ཆུབ་ཀྱི་སྤྱད་པ་སྤྱོད་པར་བྱེད་དོ། །དེ་ནས་ཚངས་པའི་རྒྱལ་པོ་ཆེན་པོས་དེ་སྐད་ཅེས་སྨྲས་པ་ཐོས་པ་དང༌། བྱང་ཆུབ་སེམས་དཔའ་དེ་ལ་འདི་སྐད་ཅེས་<line/>
སྨྲས་སོ། །ཁྱོད་དོན་གང་ལ་བརྟེན་ནས་ཚིག་འདི་སྨྲ་བར་བྱེད། སྨྲས་པ། ཀྱེ་ཚངས་པའི་རྒྱལ་པོ། ཆོས་གཅིག་འགའ་ཙམ་ཡང་དེ་ཁོ་ན་ཉིད་ཀྱི་མཚན་ཉིད་མ་ཡིན་པ་མེད་<line/>
མོད་ཀྱི། འོན་ཀྱང་རྒྱུ་དང༌། རྐྱེན་གྱི་དབང་གིས་མངོན་པར་གྲུབ་པ་ཡིན་ནོ། །ཚངས་པའི་རྒྱལ་པོས་སྨྲས་པ། གལ་ཏེ་དེ་ལྟ་བུ་ཡིན་པར་གྱུར་ན་འོ་ན་ནི་བྱིས་པ་སོ་སོའི་སྐྱེ་བོ་<line/>
རྣམས་ཀྱང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་འགྱུར་བའི་རིགས་སོ། །སྨྲས་པ། ཁྱོད་ཅི་ལ་བསམ་ཏེ་འདི་སྐད་དུ་སྨྲ་<line/>
</page>
<page index="197" id="99B">པར་བྱེད། ཅི། གཏི་མུག་དང་ལྡན་པའི་གང་ཟག་ཀྱང་ཐ་དད། ཤེས་རབ་དང་ལྡན་པའི་གང་ཟག་ཀྱང་ཐ་དད། བྱང་ཆུབ་ཀྱང་ཐ་དད། བྱང་ཆུབ་མ་ཡིན་པའང་ཐ་དད། རྣམ་པར་གྲོལ་བའང་ཐ་དད།<line/>
རྣམ་པར་གྲོལ་བ་མ་ཡིན་པའང་ཐ་དད་པ་ཞིག་ཡིན་སྙམ་མམ། ཚངས་པའི་རྒྱལ་པོ། འདི་ལྟར་ཆོས་རྣམས་ནི་མཉམ་ཞིང་ཐ་དད་པ་མེད་དེ་ཆོས་ཀྱི་དབྱིངས་འདི་ལ་དེ་བཞིན་ཉིད་ཐ་དད་པར་<line/>
གྱུར་པ་མེད་པས་མངོན་པར་ཞེན་པར་བྱ་བའི་བར་ཞེས་བྱ་བའང་མེད་དེ་འཕེལ་བ་མེད་ཅིང་འགྲིབ་པ་མེད་པར་གྱུར་པ་ཡིན་ནོ། །ཀྱེ་ཚངས་པའི་རྒྱལ་པོ། འདི་ལྟ་སྟེ། དཔེར་ན། སྒྱུ་མ་<line/>
མཁན་ནམ། སྒྱུ་མ་མཁན་གྱི་སློབ་མ་སྒྱུ་མ་སྟོན་པ་ལ་ཤིན་ཏུ་མཁས་པ་ཞིག་གིས་ལམ་གྱི་བཞི་མདོར་གསེག་མ་ངང༌། རྩྭ་དང༌། ཤིང་གི་ལོ་མ་ལ་སོགས་པ་བླངས་ཏེ་ཕུང་པོ་<line/>
གཅིག་ཏུ་སྤུངས་ནས་སྒྱུ་རྩལ་རྣམས་ཀྱིས་གླང་པོ་ཆེའི་ཚོགས་དང༌། རྟའི་ཚོགས་དང༌། ཤིང་རྟ་དང༌། དམག་ལ་སོགས་པའི་ཚོགས་དང༌། རིན་པོ་ཆེ་སྣ་བདུན་གྱི་ཕུང་པོ་དང༌།<line/>
བང་མཛོད་རྣམ་པ་སྣ་ཚོགས་སྐྱེ་བོ་རྣམས་ཀྱིས་མཐོང་བར་འགྱུར་བ་མངོན་པར་སྤྲུལ་པར་གྱུར་ན་སེམས་ཅན་གང་དག་གླེན་ཞིང་གཏི་མུག་ཅན་དུ་གྱུར་པ། དཔྱོད་པར་མི་ནུས་<line/>
པ༑ སྒྱུ་མའི་རྩ་བ་མི་ཤེས་པ་དག་གིས་མཐོང་ངམ། ཐོས་པར་གྱུར་ན་འདི་སྙམ་དུ་བདག་གིས་མཐོང་ཞིང་ཐོས་པའི་གླང་པོ་ཆེ་དང༌། རྟ་ལ་སོགས་པའི་ཚོགས་གང་ཡིན་པ་དེ་<line/>
</page>
<page index="198" id="100A">༄༅། །དག་ནི་ཡང་དག་པར་ཡོད་པ་ཡིན་གྱི། གཞན་ནི་བརྫུན་པ་ཡིན་ནོ་སྙམ་དུ་སེམས་པས་ཕྱིས་ལེགས་པར་སོ་སོར་རྟོག་ཅིང་སེམས་པའང་མེད་དོ། །<line/>
གང་བློ་དང་ལྡན་པ་དག་ནི་དེ་ལྟར་མ་ཡིན་ཏེ་སྒྱུ་མའི་རྩ་བ་རབ་ཏུ་ཤེས་པས་གལ་ཏེ་མཐོང་ངམ། ཐོས་པར་གྱུར་ནའང་འདི་སྙམ་དུ་བདག་གིས་ཇི་ལྟར་མཐོང་བའི་གླང་པོ་ཆེ་<line/>
དང༌། རྟ་ལ་སོགས་པའི་ཚོགས་གང་ཡིན་པ་དེ་དག་ནི་ཡོད་པ་མ་ཡིན་གྱི། སྒྱུ་མའི་དངོས་པོ་མིག་སླུ་བར་བྱེད་པ་ཙམ་ཞིག་ཡོད་པར་ཟད་དེ་མི་བདེན་པས་གླང་པོ་ཆེ་ལ་<line/>
སོགས་པ་དང༌། བང་མཛོད་རྣམས་ཡོད་དོ་སྙམ་དུ་མི་སེམས་པས་མིང་ཙམ་ཞིག་ཡོད་པར་ཟད་ཀྱི། ཡང་དག་པ་ནི་ཅིའང་མེད་དོ་སྙམ་དུ་སེམས་པས། །བདག་ཉིད་ཀྱིས་ཇི་ལྟར་<line/>
མཐོང་ཞིང་ཐོས་པས་དེ་དག་ལའང་ཡང་དག་པ་ཉིད་དུ་འཛིན་པར་ཡང་མི་བྱེད་ལ། ཕྱིས་དཔྱོད་ཅིང་སེམས་པའི་ཚེའང་ཡང་དག་པ་མ་ཡིན་པར་རབ་ཏུ་ཤེས་པར་འགྱུར་རོ། །དེ་<line/>
བཞིན་དུ་བློ་དང་ལྡན་པ་དག་གིས་ཀྱང་ཆོས་ཐམས་ཅད་ལ་ཡང་དག་པའི་ངོ་བོ་ཉིད་མེད་པར་རྟོགས་པས་ཀུན་རྫོབ་ཀྱི་རྗེས་སུ་ཇི་ལྟར་མཐོང་བ་དང༌། ཇི་ལྟར་ཐོས་པ་བཞིན་དུ་<line/>
དངོས་པོ་སྟོན་ཅིང་བརྗོད་པར་བྱེད་ཀྱི་བདེན་པའི་ཚུལ་ཡིད་ལ་བྱེད་པའི་ཚེ་ནི་དེ་ལྟར་མ་ཡིན་ཏེ་བཏགས་པ་ཙམ་དུ་ཡང་དག་པའི་དོན་རབ་ཏུ་སྟོན་པར་བྱེད་པའི་ཕྱིར་རོ། །<line/>
</page>
<page index="199" id="100B">ཚངས་པའི་རྒྱལ་པོ། བྱིས་པ་སོ་སོའི་སྐྱེ་བོ་འཇིག་རྟེན་ལས་འདས་པའི་འཕགས་པའི་ཤེས་རབ་ཀྱི་མིག་མ་ཐོབ་པ་དག་ནི་ཆོས་ཐམས་ཅད་ཀྱི་དེ་བཞིན་ཉིད་བརྗོད་དུ་མེད་པ་མི་ཤེས་པའི་<line/>
ཕྱིར་བྱིས་པ་སོ་སོའི་སྐྱེ་བོ་དག་འདུ་བྱེད་དང༌། འདུ་བྱེད་མ་ཡིན་པའི་ཆོས་མཐོང་ངམ། ཐོས་པར་གྱུར་ན་འདི་ལྟར་ཡང་དག་པར་ཡོད་པ་ཡིན་ནོ་སྙམ་དུ་བསམས་ནས་མངོན་པར་ཞེན་<line/>
པར་བསྐྱེད་ནས་དོན་དམ་པར་ཆོས་རྣམས་ཀྱི་དེ་བཞིན་ཉིད་བརྗོད་དུ་མེད་པ་ཡིན་པར་མི་ཤེས་སོ། །འཕགས་པའི་གང་ཟག་གང་ཡིན་པ་དེ་དག་ནི་འདུ་བྱེད་དང༌། འདུ་བྱེད་མ་ཡིན་པའི་<line/>
ཆོས་མཐོང་ངམ། ཐོས་པར་གྱུར་ན་ཅི་ནུས་ཅི་ལྕོགས་ཀྱིས་ཡང་དག་པར་ཡོད་པ་ཡིན་ནོ་སྙམ་དུ་མངོན་པར་ཞེན་པ་སྐྱེད་པར་མི་བྱེད་པས་ཐམས་ཅད་དུ་ཡང་དག་པའི་འདུ་བྱེད་ཀྱི་ཆོས་<line/>
དང༌། ཡང་དག་པའི་འདུ་བྱེད་མ་ཡིན་པའི་ཆོས་མེད་ཀྱི་མི་བདེན་པས་བསམས་པའི་འདུ་བྱེད་དང༌། འདུ་བྱེད་མ་ཡིན་པའི་མཚན་ཉིད་གང་ཡིན་པ་དེ་དག་གིས་མིང་ཙམ་ཞིག་ཡོད་<line/>
པས་ཡང་དག་པའི་ངོ་བོ་ཉིད་ཅིའང་མེད་དོ་སྙམ་དུ་རིག་ཅིང་ཁོང་དུ་ཆུད་པར་གྱུར་ཀྱང་འཕགས་པའི་གང་ཟག་དེ་དག་ཀུན་རྫོབ་ཀྱི་རྗེས་སུ་གཞན་དག་ཡང་དག་པའི་དོན་རྟོགས་པར་<line/>
བྱ་བར་འདོད་པའི་ཕྱིར་ཡང་དག་པར་སྟོན་པར་བྱེད་པ་ཡིན་ནོ། །དེ་བཞིན་དུ་ཚངས་པའི་རྒྱལ་པོ། འཕགས་པའི་གང་ཟག་དེ་དག་ཀྱང་འཕགས་པའི་ཤེས་པ་དང༌། མཐོང་བས་ཆོས་<line/>
</page>
<page index="200" id="101A">༄༅། །རྣམས་ཀྱི་དེ་བཞིན་ཉིད་བརྗོད་དུ་མེད་པར་རྟོགས་པར་གྱུར་ཀྱང་འདུ་བྱེད་དང༌། འདུ་བྱེད་མ་ཡིན་པའི་ཆོས་འདི་ལྟར་གཞན་དག་རྟོགས་པར་བྱ་བའི་<line/>
ཕྱིར་ཀུན་རྫོབ་ཀྱི་མིང་དང༌། ཐ་སྙད་རྣམ་པ་སྣ་ཚོགས་སྟོན་པར་བྱེད་པ་ཡིན་ནོ། །དེ་ནས་ཚངས་པའི་རྒྱལ་པོ་ཆེན་པོས་བྱང་ཆུབ་སེམས་དཔའ་ཡིད་བཞིན་རིན་ཆེན་འོད་འཕྲོ་<line/>
ལ་འདི་སྐད་ཅེས་སྨྲས་སོ། །སེམས་ཅན་ཇི་སྙེད་ཅིག་གིས་ཡང་དག་པའི་ཆོས་ཟབ་མོ་འདི་ལྟ་བུ་ཁོང་དུ་ཆུད་པར་འགྱུར། སྨྲས་པ། ཀྱེ་ཚངས་པའི་རྒྱལ་པོ། སྒྱུ་མའི་སྐྱེས་བུ་<line/>
མང་པོའི་སེམས་དང༌། སེམས་ལས་བྱུང་བའི་ཆོས་ཀྱིས་ཡང་དག་པའི་ཆོས་ཟབ་མོ་འདི་ལྟ་བུ་ཁོང་དུ་ཆུད་པར་འགྱུར་རོ། །ཚངས་པའི་རྒྱལ་པོས་སྨྲས་པ། སྒྱུ་མས་སྤྲུལ་<line/>
པའི་སྐྱེས་བུ་གང་ཡིན་པ་དེ་དག་ནི་ངོ་བོ་ཉིད་ཀྱིས་ཡོད་པ་མ་ཡིན་ན་འདི་དག་གི་སེམས་དང༌། སེམས་ལས་བྱུང་བ་གང་ལས་སྐྱེས་པར་འགྱུར། སྨྲས་པ། གང་གིས་ཆོས་<line/>
ཀྱི་དབྱིངས་ཡོད་པའང་མ་ཡིན་མེད་པའང་མ་ཡིན་པར་ཤེས་པའི་སེམས་ཅན་དེ་དག་གིས་དོན་ཟབ་མོ་འདི་ཤེས་པར་འགྱུར་རོ། །དེ་ནས་བཅོམ་ལྡན་འདས་ལ་ཚངས་པའི་<line/>
རྒྱལ་པོས་འདི་སྐད་ཅེས་གསོལ་ཏོ། །བཅོམ་ལྡན་འདས། བྱང་ཆུབ་སེམས་དཔའ་ཡིད་བཞིན་རིན་ཆེན་འོད་འཕྲོ་འདི་ནི་བསམ་གྱིས་མི་ཁྱབ་པས་དོན་ཟབ་མོ་འདི་ལྟ་བུ་<line/>
</page>
<page index="201" id="101B">མངོན་པར་རྟོགས་པར་འགྱུར་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། དེ་དེ་བཞིན་ནོ། །དེ་དེ་བཞིན་ཏེ། ཚངས་པའི་རྒྱལ་པོ། ཁྱོད་ཀྱིས་ཇི་སྐད་སྨྲས་པ་དེ་བཞིན་དུ་<line/>
ཡིད་བཞིན་རིན་ཆེན་འོད་འཕྲོ་འདིས་བསྟན་ནས་ཁྱོད་མི་སྐྱེ་བའི་ཆོས་ཀྱི་བཟོད་པ་བསྒོམ་ཞིང་བསླབ་པར་སེམས་བསྐྱེད་པ་ཡིན་ནོ། །དེ་ནས་ཚངས་པའི་རྒྱལ་པོ་ཆེན་པོ་ཚངས་<line/>
པའི་འཁོར་མང་པོ་དང་ལྷན་ཅིག་ཏུ་སྟན་ལས་ལངས་ཏེ་བླ་གོས་ཕྲག་པ་གཅིག་ལ་གཟར་ནས་གུས་པས་ཐལ་མོ་སྦྱར་ཏེ་བྱང་ཆུབ་སེམས་དཔའ་ཡིད་བཞིན་རིན་ཆེན་འོད་འཕྲོའི་<line/>
རྐང་པ་ལ་མགོ་བོས་ཕྱག་བྱས་ནས། འདི་སྐད་དུ། ཤིན་ཏུ་དཀོན་ཞིང་ངོ་མཚར་ཆེའོ། །བདག་ཅག་ནི་དེང་སྐྱེས་བུ་འདི་དང་ཕྲད་པས་ཡང་དག་པའི་ཆོས་ཐོས་པར་གྱུར་ཏོ་ཞེས་<line/>
སྨྲས་སོ། །དེ་ནས་བཅོམ་ལྡན་འདས་ཀྱིས་ཚངས་པའི་རྒྱལ་པོ་ཆེན་པོ་ལ། འདི་སྐད་ཅེས། ཡིད་བཞིན་རིན་ཆེན་འོད་འཕྲོ་འདི་ནི་མ་འོངས་པ་ན། དེ་བཞིན་གཤེགས་པ་<line/>
དགྲ་བཅོམ་པ། ཡང་དག་པར་རྫོགས་པའི་སངས་རྒྱས། རིག་པ་དང༌། ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། བླ་ན་མེད་པའི་སྐྱེས་བུ་འདུལ་<line/>
བའི་ཁ་ལོ་སྒྱུར་བ། ལྷ་དང༌། མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་རིན་ཆེན་འབར་བ་དཔལ་གྱི་སྙིང་པོ་ཞེས་བྱ་བར་འགྱུར་རོ་ཞེས་བཀའ་སྩལ་ཏོ། །ལེའུ་འདི་<line/>
</page>
<page index="202" id="102A">༄༅། །བསྟན་པ་ན་བྱང་ཆུབ་སེམས་དཔའ་འབུམ་ཕྲག་སུམ་སྟོང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པ་ཐོབ་པར་གྱུར་ཏོ། །<line/>
ལྷའི་བུ་འབུམ་ཕྲག་བརྒྱད་སྟོང་དང༌། རྒྱལ་པོ་དང༌། བློན་པོ་དང༌། མི་ཕལ་པ་ཚད་མེད་པ་གྲངས་མེད་པ་སྙེད་ནི་རྡུལ་སྤངས་ཤིང་དྲི་མ་དང་བྲལ་ནས་ཆོས་ཀྱི་མིག་རྣམ་པར་<line/>
དག་པར་གྱུར་ཏོ། །དེ་ནས་དེའི་འཁོར་མང་པོ་དེའི་ནང་ནས་དགེ་སློང་འབུམ་ཕྲག་ལྔ་བཅུ་བྱང་ཆུབ་སེམས་དཔའི་སྤྱད་པ་སྤྱོད་པ་ལས་བྱང་ཆུབ་ཀྱི་སེམས་ལས་ཕྱིར་མི་ལྡོག་པ་<line/>
རྣམས་བྱང་ཆུབ་སེམས་དཔའ་ཡིད་བཞིན་རིན་ཆེན་འོད་འཕྲོས་ཆོས་བསྟན་པ་ཐོས་ནས་ཐམས་ཅད་ཤིན་ཏུ་བརྟན་པར་གྱུར་ནས་བསམ་གྱིས་མི་ཁྱབ་པའི་སྨོན་ལམ་མཆོག་<line/>
ཡོངས་སུ་རྫོགས་པར་འགྱུར་པས་ཡང་བྱང་ཆུབ་ཏུ་སེམས་བསྐྱེད་ནས། སོ་སོ་ནས་རང་གི་གོས་ཕུང་དེ་བྱང་ཆུབ་སེམས་དཔའ་ལ་མཆོད་པ་བྱས་ནས་མཆོག་ཏུ་བརྩོན་པའི་<line/>
སེམས་བླ་ན་མེད་པ་བསྐྱེད་དེ་སྨོན་ལམ་འདི་སྐད་དུ། བདག་ཅག་བསོད་ནམས་ཀྱི་དགེ་བའི་རྩ་བ་ཅི་བསགས་པ་ཐམས་ཅད་བླ་ན་མེད་པ་ཡང་དག་པར་རྫོགས་པའི་བྱང་<line/>
ཆུབ་ལས་ཕྱིར་མི་ལྡོག་པར་ཡོངས་སུ་བསྔོའོ་ཞེས་སྨོན་ལམ་བཏབ་བོ། །ཚངས་པའི་རྒྱལ་པོ། དགེ་སློང་མང་པོ་དག་ནི་བསོད་ནམས་འདི་ལ་བརྟེན་ནས་ཇི་སྐད་བསྟེན་པ་<line/>
</page>
<page index="203" id="102B">བཞིན་དུ་མངོན་པར་བསྒྲུབས་པས་བསྐལ་པ་ཆེན་པོ་དགུ་བཅུ་འདས་ནས་ཁོང་དུ་ཆུད་ཅིང་གོ་བར་འགྱུར་བས་འཁོར་བ་ལས་ངེས་པར་འབྱུང་བར་འགྱུར་རོ། །དེ་ནས་བཅོམ་ལྡན་འདས་<line/>
ཀྱིས་དགེ་སློང་མང་པོ་དེ་དག་ལ། ཁྱོད་བསྐལ་པ་གྲངས་མེད་པ་སུམ་ཅུ་འདས་ནས་མངོན་པར་རྫོགས་པར་འཚང་རྒྱ་བར་འགྱུར་ཏེ། བསྐལ་པའི་མིང་ནི་རྒྱལ་བར་དཀའ་བའི་འོད་ཀྱི་<line/>
རྒྱལ་པོ་ཞེས་བྱའོ། །ཞིང་གི་མིང་ནི་དྲི་མ་མེད་པའི་འོད་ཅེས་བྱ་སྟེ། དུས་གཅིག་ཏུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་འགྱུར་<line/>
བས་ཐམས་ཅད་མིང་མཐུན་པར་སྨོན་ལམ་གྱི་བཀོད་པས་བརྒྱན་པའི་རྒྱལ་པོ་ཞེས་བྱ་བར་འགྱུར་ཞིང་མཚན་རྣམ་པ་བཅུ་དང་ལྡན་པར་འགྱུར་རོ་ཞེས་ལུང་བསྟན་ཏོ། །ཚངས་བའི་<line/>
རྒྱལ་པོ། གསེར་འོང་དམ་པ་ཤིན་ཏུ་གྱ་ནོམ་པའི་མདོ་སྡེ་འདི་གང་གིས་ཡང་དག་པར་མཉན་ནས་ཡོངས་སུ་འཛིན་པར་བྱེད་ན་གཟི་བྱིན་ཆེན་པོའི་སྟོབས་དང་ལྡན་པར་འགྱུར་<line/>
བས་གང་ལ་ལ་ཞིག་གིས་བསྐལ་པ་ཆེན་པོ་བརྒྱ་སྟོང་དུ་མའི་བར་དུ་ཐབས་དང་མི་ལྡན་པར་ཕ་རོལ་ཏུ་ཕྱིན་པ་དྲུག་ཡོངས་སུ་སྤྱད་པ་བས། རིགས་ཀྱི་བུའམ། རིགས་ཀྱི་བུ་མོ་<line/>
གང་ལ་ལ་ཞིག་གིས་གསེར་འོད་[?] དམ་པའི་མདོ་སྡེ་འདི་ཡི་གེར་བྲིས་ནས་ཟླ་བ་ཕྱེད་ཕྱེད་ཅིང་སེམས་རྩེ་གཅིག་ཏུ་ཀློག་གམ། ཁ་ཏོན་དུ་འདོན་པར་བྱེད་ན་འདིའི་བསོད་ནམས་<line/>
</page>
<page index="204" id="103A">༄༅། །དང་བསྒྲུན་ན་བརྒྱའི་ཆར་ཡང་ཉེ་བར་མི་འགྲོ་བ་ནས་བགྲང་བ་དང༌། དཔེ་དང༌། རྒྱུའི་བར་དུའང་ཉེ་བར་མི་འགྲོའོ། །ཚངས་པའི་རྒྱལ་པོ། དེའི་ཕྱིར་ངས་<line/>
དེང་ཁྱོད་ཀྱིས་བསླབ་པར་བྱ་ཞིང་དྲན་པ་ཡོངས་སུ་བཟུང་ནས་གཞན་དག་ལ་རྒྱ་ཆེར་བསྟན་པར་བྱའོ་ཞེས་བསྟན་པ་ཡིན་ནོ། །དེ་ཅིའི་ཕྱིར་ཞེ་ན། ངས་སྔོན་[?] བྱང་ཆུབ་སེམས་<line/>
དཔའི་ལམ་ཡོངས་སུ་སྤྱད་པ་ན་ཇི་ལྟར་དཔའ་བོ་གཡུལ་ངོར་འཇུག་པ་བཞིན་དུ་ལུས་དང༌། སྲོག་ལ་ཕངས་པ་མེད་པར་འདི་ལྟར་མདོ་སྡེའི་རྒྱལ་པོ་མཆོག་དམ་པ་འདི་ཡོངས་<line/>
སུ་སྤེལ་ཞིང་ཡང་དག་པར་བཟུང༌། བཀླགས། ཁ་ཏོན་དུ་བཏོན་ནས་གཞན་དག་ལའང་ཡང་དག་པར་བསྟན་ཏེ། ཚངས་པའི་རྒྱལ་པོ། འདི་ལྟ་སྟེ། དཔེར་ན། འཁོར་ལོས་<line/>
བསྒྱུར་བའི་རྒྱལ་པོ་གལ་ཏེ་འཇིག་རྟེན་ན་འདུག་པར་གྱུར་ན་རིན་པོ་ཆེ་སྣ་བདུན་ཡང་ནུབ་པར་མི་འགྱུར་ལ། གལ་ཏེ་རྒྱལ་པོ་ཚེ་ཟད་པར་གྱུར་ན་རིན་པོ་ཆེ་སྣ་བདུན་ཡོད་པ་<line/>
དག་ཀྱང་དེ་ཉིད་དུ་ནུབ་ཅིང་ཟད་པར་འགྱུར་རོ། །ཚངས་པའི་རྒྱལ་པོ། དེ་བཞིན་དུ་གསེར་འོད་དམ་པ་མདོ་སྡེའི་རྒྱལ་པོ་འདི་གལ་ཏེ་འཇིག་རྟེན་ན་གནས་པར་གྱུར་ན་ནི་བླ་ན་<line/>
མེད་པའི་ཆོས་ཀྱི་རིན་པོ་ཆེ་རྣམས་ཀྱང་ནུབ་པར་མི་འགྱུར་ལ། གལ་ཏེ་མདོ་སྡེ་འདི་མེད་པར་གྱུར་ན་ནི་གནས་དེ་ཉིད་དུ་ནུབ་པར་འགྱུར་རོ། །དེ་ལྟ་བས་ན་མདོ་སྡེའི་རྒྱལ་<line/>
</page>
<page index="205" id="103B">བོ་འདི་སེམས་རྩེ་གཅིག་ཏུ་མཉན་ནས་ཡོངས་སུ་གཟུང་བར་བྱ། བཀླག་པར་བྱ། ཁ་ཏོན་དུ་གདོན་པར་བྱ། གཞན་དག་ལ་བསྟན་པར་བྱ་ཞིང་ཡི་གེར་འདྲི་བར་བསྐུལ་ནས་བརྩོན་<line/>
འགྲུས་ཀྱི་ཕ་རོལ་ཏུ་ཕྱིན་པ་སྤྱད་དེ་ལུས་དང༌། སྲོག་ལའང་ཕངས་པ་མེད་པར་རབ་ཏུ་བརྩོན་པར་བྱེད་ན་བསོད་ནམས་ཀྱི་ནང་ན་མཆོག་ཏུ་འགྱུར་བས་ངའི་སློབ་མ་རྣམས་ཀྱིས་དེ་<line/>
བཞིན་དུ་རབ་ཏུ་བརྩོན་པས་རྣལ་འབྱོར་བསྒོམ་པར་བསླབས་པར་བྱའོ། །དེ་ནས་ཚངས་པའི་རྒྱལ་པོ་ཆེན་པོ་ཚངས་པའི་འཁོར་ཚད་མེད་པ་སྙེད་དང༌། བརྒྱ་བྱིན་དང༌། རྒྱལ་པོ་ཆེན་<line/>
པོ་བཞི་དང༌། གནོད་སྦྱིན་རྣམས་དང་ལྷན་ཅིག་ཏུ་སྟན་ལས་ལངས་ཏེ་བླ་གོས་ཕྲག་པ་གཅིག་ལ་གཟར་ནས་པུས་མོ་གཡས་པའི་ལྷ་ང་ས་ལ་བཙུགས་ཏེ་གུས་པས་ཐལ་མོ་སྦྱར་<line/>
ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་ཅག་སེམས་ཅན་ཐམས་ཅད་གསེར་འོད་དམ་པའི་མདོ་སྡེ་འདི་དང༌། ཆོས་འཆད་པའི་མཁན་<line/>
པོ་གང་ལགས་པ་དེ་དག་ཡོངས་སུ་བསྲུང་ཞིང་སྤེལ་བར་བགྱིད་ལ་གལ་ཏེ་བགེགས་བགྱིད་པ་ཞིག་མཆིས་ནའང་བདག་ཅག་གིས་ཡོངས་སུ་བསལ་ནས་དགེ་བ་མང་པོ་དང་<line/>
ལྡན་པ་དང༌། ཁ་དོག་དང༌། མཐུ་སྟོབས་དང་ལྡན་པ་དང༌། སྤོབས་པ་ལ་ཐོགས་པ་མ་མཆིས་པ་དང༌། ལུས་དང༌། སེམས་བག་ཡངས་སུ་འགྱུར་བ་དང༌། ཉན་པའི་འཁོར་རྣམས་<line/>
</page>
<page index="206" id="104A">༄༅། །བདེ་བ་མྱོང་བར་བགྱིད་དོ། །ཡུལ་གང་ན་གནས་པ་དེར་མུ་གེ་དང༌། ཕྱིར་རྒོལ་བའི་དགྲ་དང༌། མི་མ་ལགས་པ་དག་གིས་འཚོ་ཞིང་གནོད་པ་བགྱིད་<line/>
པར་གྱུར་ན་བདག་ཅག་ལྷའི་འཁོར་རྣམས་ཀྱིས་ཡོངས་སུ་བསྲུངས་ནས་སྐྱེ་བོ་རྣམས་བདེ་ཞིང་སྐྱིད་ཅིང་ལོངས་སྤྱོད་རྒྱས་པ་དང༌། གློ་བུར་གྱི་གནོད་པ་རྣམས་མ་མཆིས་པར་<line/>
བགྱིད་དེ། འདི་དག་ཐམས་ཅད་ཀྱང་བདག་ཅག་དང་ལྷན་ཅིག་འཁོར་རྣམས་ཀྱི་མཐུ་ལགས་སོ། །གང་ལ་ལ་ཞིག་གིས་མདོ་སྡེ་འདི་ལ་མཆོད་པར་བགྱིས་ན་བདག་ཅག་ཀྱང་<line/>
སངས་རྒྱས་ཇི་ལྟ་བ་བཞིན་དུ་ཐ་དད་པ་མ་མཆིས་པའི་བསམ་པས་བཀུར་སྟི་དང༌། མཆོད་པར་བགྱིད་དོ། །དེ་ནས་བཅོམ་ལྡན་འདས་ཀྱིས་ཚངས་པའི་རྒྱལ་པོ་ཆེན་པོ་དང༌། <span class="conversion-problem" title="129: Cannot convert ACIP {TSANGs} because s is not an ACIP consonant.">TSANGs</span>་<line/>
པའི་འཁོར་རྣམས་ནས་རྒྱལ་པོ་ཆེན་པོ་བཞི་དང༌། གནོད་སྦྱིན་ལ་སོགས་པའི་བར་ལ་བཀའ་སྩལ་པ། ལེགས་སོ། །ལེགས་སོ། །ཁྱོད་ཀྱིས་ཆོས་ཟབ་མོ་གྱ་ནོམ་པ་ཐོས་ནས་<line/>
མདོ་སྡེའི་རྒྱལ་པོ་མཆོག་དམ་པ་འདི་དང༌། མདོ་སྡེ་འཛིན་པ་དག་ལ་ཡོངས་སུ་བསྲུངས་ཤིང་ཡོངས་སུ་བསྐྱངས་པས་བསོད་ནམས་ཁྱད་པར་དུ་འཕགས་པ་མཐའ་མེད་པ་<line/>
སྙེད་ཐོབ་ནས་མྱུར་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་འཚང་རྒྱ་བར་འགྱུར་རོ། །དེ་ནས་དེའི་ཚེ་ཚངས་པའི་རྒྱལ་པོ་ལ་སོགས་པས་བཅོམ་<line/>
</page>
<page index="207" id="104B">ལྡན་འདས་ཀྱིས་དེ་སྐད་ཅེས་བཀའ་སྩལ་པ་ཐོས་ནས་རབ་ཏུ་དགའ་སྟེ་སྤྱི་བོས་བླངས་པར་གྱུར་ཏོ། །གསེར་འོད་དམ་པ་མཆོག་ཏུ་རྣམ་པར་རྒྱལ་བ་མདོ་སྡེའི་རྒྱལ་པོ་ལས། སྟོང་པ་ཉིད་<line/>
ལ་བརྟེན་ནས་སྨོན་ལམ་ཡོངས་སུ་རྫོགས་པར་འགྱུར་བའི་ལེའུ་སྟེ་བཅུ་པའོ།། །།དེ་ནས་ལྷའི་རྒྱལ་པོ་རྣམ་ཐོས་ཀྱི་བུ་དང༌། ལྷའི་རྒྱལ་པོ་ཡུལ་འཁོར་སྲུང་དང༌། ལྷའི་<line/>
རྒྱལ་པོ་འཕགས་སྐྱེས་པོ་དང༌། ལྷའི་རྒྱལ་པོ་མིག་མི་བཟང་ཅིག་ཅར་སྟན་ལས་ལངས་ཏེ་བླ་གོས་ཕྲག་པ་གཅིག་ལ་གཟར་ནས་པུས་མོ་གཡས་པའི་ལྷ་ང་ས་ལ་བཙུགས་ཏེ་བཅོམ་<line/>
ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་ནས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བྱས་ཏེ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། གསེར་<line/>
འོད་དམ་པ་མཆོག་ཏུ་རྣམ་པར་རྒྱལ་བ་མདོ་སྡེའི་རྒྱལ་པོ་འདི་ནི་སངས་རྒྱས་ཐམས་ཅད་ཀྱིས་རྟག་པར་དགོངས་ཤིང་གཟིགས་པ། བྱང་ཆུབ་སེམས་དཔའ་ཐམས་ཅད་ཀྱིས་བཀུར་<line/>
སྟི་བགྱིས་པ། ལྷ་དང༌། ཀླུ་ཐམས་ཅད་ཀྱིས་རྟག་པར་མཆོད་པ། ལྷའི་འཁོར་རྣམས་ཀྱིས་རྟག་པར་དགའ་བ་སྐྱེད་པ། འཇིག་རྟེན་སྐྱོང་བ་ཐམས་ཅད་ཀྱིས་རྟག་པར་བསྔགས་པ་<line/>
བརྗོད་པ། ཉན་ཐོས་དང༌། རང་སངས་རྒྱས་རྣམས་ཀྱིས་ཡོངས་སུ་བཟུང་བ། ལྷའི་གཞལ་མེད་ཁང་ཐམས་ཅད་གསལ་བར་བགྱིད་པ། སེམས་ཅན་ཐམས་ཅད་ལ་ཁྱད་པར་དུ་<line/>
</page>
<page index="208" id="105A">༄༅། །འཕགས་པའི་བདེ་བ་སྩོལ་བ། སེམས་ཅན་དམྱལ་བ་དང༌། ཡི་དྭགས་དང༌། དུད་འགྲོའི་སྐྱེ་གནས་ཀྱི་འགྲོ་བ་རྣམས་ཀྱི་སྡུག་བསྔལ་ཉེ་བར་ཞི་བར་བགྱིད་<line/>
པ༑ འཇིགས་ཤིང་སྐྲག་པ་ཐམས་ཅད་རབ་ཏུ་སེལ་བ། ཕས་ཀྱི་དགྲ་ཐམས་ཅད་ཕྱིར་ཟློག་པར་བགྱིད་པ། མུ་གེའི་དུས་ངན་པའི་ཚེ་ལོ་ལེགས་པར་བགྱིད་པ། རིམས་ནད་ཀྱི་<line/>
སྡུག་བསྔལ་ཐམས་ཅད་ཞི་བར་བགྱིད་པ། ལྟས་ངན་པ་ཐམས་ཅད་དང༌། སྡུག་བསྔལ་གྱི་གནོད་པ་བརྒྱ་སྟོང་རབ་ཏུ་ཞི་བར་བགྱིད་པ་ལགས་སོ། །བཅོམ་ལྡན་འདས། གསེར་<line/>
འོད་དམ་པ་མཆོག་ཏུ་རྣམ་པར་རྒྱལ་བ་མདོ་སྡེའི་རྒྱལ་པོ་འདི་ནི་འདི་ལྟ་བུའི་བདེ་བ་སྩོལ་ཅིང་བདག་ཅག་ལའང་སྨན་པར་བགྱིད་པ་ལགས་ན་བཅོམ་ལྡན་འདས་ཀྱིས་འཁོར་<line/>
མང་པོའི་ནང་དུ་རྒྱ་ཆེར་བཀས་བཤད་དུ་གསོལ། བདག་ཅག་རྒྱལ་པོ་ཆེན་པོ་བཞི་འཁོར་དང་བཅས་པས་བླ་ན་མ་མཆིས་པའི་བདུད་རྩིའི་ཆོས་ཀྱི་རོ་འདི་ཐོས་པར་གྱུར་<line/>
ན་མཐུ་སྟོབས་དང་ལྡན་ཞིང་གཟི་བྱིན་འཕེལ་བ་དང༌། བརྩོན་འགྲུས་དང་ལྡན་ཞིང་དཔའ་བར་འགྱུར་བ་དང༌། རྫུ་འཕྲུལ་ཡང་ཆེས་ལྷག་ཅིང་ཁྱད་དུ་འཕགས་པར་འགྱུར་<line/>
ལགས་སོ། །བཅོམ་ལྡན་འདས། བདག་ཅག་རྒྱལ་པོ་བཞིའང་ཆོས་ཡང་དག་པར་མངོན་པར་སྒྲུབ་ཅིང་རྟག་པར་ཡང་དག་པའི་ཆོས་བསྟན་ནས་ཆོས་ཀྱིས་འཇིག་རྟེན་<line/>
</page>
<page index="209" id="105B">འདུལ་བར་བགྱིད་པས་བདག་ཅག་གིས་ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། གྲུལ་བུམ་དང༌། མིའམ་ཅི་དང༌། ལྟོ་འཕྱེ་ཆེན་པོ་<line/>
དེ་དག་དང༌། མིའི་རྒྱལ་པོ་རྣམས་ཀྱང་རྟག་པར་ཡང་དག་པའི་ཆོས་ཀྱིས་འཇིག་རྟེན་འདུལ་བ་ལ་འགོད་པར་བགྱིད་པས་སྡིག་པའི་ལས་རྣམས་འགོག་ཅིང་ཡོངས་སུ་སེལ་བར་<line/>
བགྱིད་དོ། །མིའི་མདངས་འཕྲོག་པར་བགྱིད་པའི་འདྲེ་སྲིན་བྱམས་པ་དང༌། སྙིང་རྗེ་མ་མཆིས་པ་ཐམས་ཅད་ཀྱང་ཐག་རིང་དུ་མཆིས་པར་འགྱུར་ལགས་སོ། །བཅོམ་ལྡན་འདས།<line/>
བདག་ཅག་རྒྱལ་པོ་ཆེན་པོ་བཞིའང་གནོད་སྦྱིན་གྱི་སྡེ་དཔོན་ཉི་ཤུ་རྩ་བརྒྱད་དང༌། གནོད་སྦྱིན་བརྒྱ་སྟོང་ཚད་མ་མཆིས་པ་སྙེད་དང་བཅས་པས་ལྷའི་མིག་རྣམ་པར་དག་པ་མི་ལས་<line/>
ཡང་དག་པར་འདས་པས་འཛམ་བུའི་གླིང་འདིར་བལྟ་བར་བགྱིད་ཅིང་ཡོངས་སུ་བསྐྱབ་པ་དང༌། ཡོངས་སུ་བཟུང་བར་བགྱིད་དེ། བཅོམ་ལྡན་འདས། རྒྱུ་དང༌། རྐྱེན་དེས་ན་བདག་<line/>
ཅག་རྒྱལ་པོ་རྣམས་ཀྱང་འཇིག་རྟེན་སྐྱོང་བ་ཞེས་བགྱི་བ་ལགས་སོ། །གཞན་ཡང༌། འཛམ་བུའི་གླིང་འདིར་ཡུལ་གྱི་རྒྱལ་པོ་གང་ལ་ལ་ཞིག་ལ་ཕས་ཀྱི་རྒོལ་བའི་དགྲ་རྣམས་རྟག་<line/>
པར་ཉེ་བར་མཆིས་ཏེ་གནོད་པར་བགྱིས་པར་གྱུར་ཏམ། མུ་གེ་དང༌། རིམས་ནད་མང་པོས་གནོད་པར་གྱུར་ཏམ། ལྟས་ངན་གྱི་དངོས་པོ་བརྒྱ་སྟོང་ཚད་མ་མཆིས་པ་སྙེད་བྱུང་བར་<line/>
</page>
<page index="210" id="106A">༄༅། །གྱུར་ན། བཅོམ་ལྡན་འདས། བདག་ཅག་རྒྱལ་པོ་ཆེན་པོ་བཞི་པོ་དག་གསེར་འོད་དམ་པ་མཆོག་ཏུ་རྣམ་པར་རྒྱལ་བ་མདོ་སྡེའི་རྒྱལ་པོ་འདི་ལ་<line/>
བཀུར་སྟི་དང༌། མཆོད་པ་བགྱིད་པའི་དགེ་སློང་ཆོས་སྨྲ་བ་གང་ལ་ལ་མདོ་སྡེ་འདི་ལེན་པ་དང༌། འཛིན་པ་དང༌། ཀློག་ཅིང་ཀུན་ཆུབ་པ་ཞིག་མཆིས་པར་གྱུར་ན་བདག་ཅག་རྒྱལ་<line/>
པོ་ཆེན་པོ་བཞི་དེའི་ཐད་དུ་མཆིས་ཏེ་གོ་བར་བགྱིས་ནས་དེ་ལ་བསྐུལ་ཞིང་གསོལ་བ་འདེབས་པར་བགྱིད་དེ། ཆོས་སྨྲ་བ་དེའང་བདག་ཅག་གི་རྫུ་འཕྲུལ་གྱིས་གོ་བར་བགྱིས་<line/>
པའི་མཐུས་ཡུལ་ཁམས་དེར་མཆིས་ནས་གསེར་འོད་དམ་པ་ཤིན་ཏུ་གྱ་ནོམ་པའི་མདོ་སྡེ་འདི་རྒྱ་ཆེར་ཡང་དག་པར་སྤེལ་བར་བགྱིད་པས་མདོ་སྡེ་འདིའི་མཐུས་གནོད་<line/>
པ་དང༌། ལྟས་ངན་གྱི་དངོས་པོ་བརྒྱ་སྟོང་ཚད་མ་མཆིས་པ་དེ་དག་ཐམས་ཅད་ཉེ་བར་ཞི་ཞིང་ཡོངས་སུ་སེལ་བར་འགྱུར་ལགས་སོ། །བཅོམ་ལྡན་འདས། མིའི་རྒྱལ་པོ་<line/>
གང་གི་ཡུལ་དུ་མདོ་སྡེ་འདི་ཡོངས་སུ་འཛིན་པའི་དགེ་སློང་ཆོས་སྨྲ་བ་ཡུལ་དེར་མཆིས་པར་གྱུར་ན་མདོ་སྡེ་འདིའང་ཡུལ་དེར་གཤེགས་པར་རིག་པར་བགྱི་ལགས་སོ།།<line/>
བཅོམ་ལྡན་འདས། དེའི་ཚེ་ཡུལ་དེའི་རྒྱལ་པོ་དེ་ཆོས་སྨྲ་བའི་ཐད་དུ་མཆིས་ནས་དེས་ཆོས་བསྟན་པ་གང་ལགས་པ་མཉན་པར་བགྱིའོ། །ཐོས་ནས་ཀྱང་རབ་ཏུ་དགའ་<line/>
</page>
<page index="211" id="106B">བས་ཆོས་སྨྲ་བ་དེ་ལ་བཀུར་སྟི་དང༌། མཆོད་པ་དང༌། རིམ་གྲོ་བགྱིས་ཏེ་ཤིན་ཏུ་དང་བའི་བསམ་པས་ཡོངས་སུ་བསྲུངས་ནས་མྱ་ངན་དང༌། གནོད་པ་མ་མཆིས་པར་བགྱིས་ཏེ་<line/>
མདོ་སྡེ་འདིའང་ཡང་དག་པར་བསྟན་ནས་ཐམས་ཅད་ལ་ཕན་གདགས་པར་བགྱིའོ། །བཅོམ་ལྡན་འདས། རྒྱུ་དང༌། རྐྱེན་དེས་ན་བདག་ཅག་རྒྱལ་པོ་ཆེན་པོ་བཞི་ཐམས་ཅད་<span class="conversion-problem" title="129: Cannot convert ACIP {SEMs} because s is not an ACIP consonant.">SEMs</span>་<line/>
རྩེ་གཅིག་ཏུ་མིའི་རྒྱལ་པོ་དེ་དང༌། ཡུལ་གྱི་མི་ཐམས་ཅད་ཡོངས་སུ་བསྲུངས་ནས་གནོད་པ་རྣམས་སྤོངས་ཤིང་རྟག་པར་བདེ་བ་ལ་རེག་པར་བགྱིད་ལགས་སོ། །བཅོམ་ལྡན་འདས།<line/>
དགེ་སློང་ངམ། དགེ་སློང་མའམ། དགེ་བསྙེན་ནམ། དགེ་བསྙེན་མ་གང་ལ་ལ་ཞིག་མདོ་སྡེ་འདི་ཡོངས་སུ་འཛིན་པར་བགྱིད་པ་ཞིག་མཆིས་པར་གྱུར་ན་དེའི་ཚེ་མིའི་རྒྱལ་པོ་དེས་<line/>
ཅི་དང༌། ཅི་འཚལ་བ་སྦྱར་ཏེ་མཆོད་པ་བགྱིས་ནས་ཕོངས་པ་མ་མཆིས་པར་བགྱིད་པར་གྱུར་ན་བདག་ཅག་རྒྱལ་པོ་ཆེན་པོ་བཞིས་ཡུལ་གྱི་བདག་པོ་དེ་དང༌། ཡུལ་གྱི་མི་ཐམས་<line/>
ཅད་རབ་ཏུ་བདེ་བར་བགྱིད་ཅིང་གནོད་པ་རྣམས་ཐག་རིང་དུ་སྤོང་བར་བགྱིད་དོ། །བཅོམ་ལྡན་འདས། གང་ལ་ལ་ཞིག་མདོ་སྡེ་འདི་ལེན་པ་དང༌། འཛིན་པ་དང༌། ཀློག་པ་དང༌།<line/>
ཁ་ཏོན་ཏུ་འདོན་པར་བགྱིད་པ་ལ་མིའི་རྒྱལ་པོ་དེས་མཆོད་པ་དང༌། བཀུར་སྟི་དང༌། བླ་མར་བགྱིས་ཏེ་བསྔགས་པ་བརྗོད་པར་བགྱིད་ན་བདག་ཅག་རྒྱལ་པོ་དེ་རྒྱལ་པོ་རྣམས་<line/>
</page>
<page index="212" id="107A">༄༅། །ཀྱི་ནང་ན་མཆོག་ཏུ་བཙུན་པ་དང༌། གུས་པས་བླ་མར་བགྱིས་པས་ཡུལ་གྱི་རྒྱལ་པོ་གཞན་རྣམས་ཀྱིས་ཀྱང་བསྔགས་པ་བརྗོད་པར་འགྱུར་རོ། །འཁོར་<line/>
མང་པོ་རྣམས་དེ་སྐད་ཅེས་ཐོས་པ་དང༌། རབ་ཏུ་དགའ་བས་ཡོངས་སུ་འཛིན་པར་འགྱུར་རོ། །གསེར་འོད་དམ་པ་མཆོག་ཏུ་རྣམ་པར་རྒྱལ་བ་མདོ་སྡེའི་རྒྱལ་པོ་ལས། རྒྱལ་པོ་ཆེན་<line/>
པོ་བཞིས་ལྷ་དང༌། མི་རྣམས་ལ་བལྟ་ཞིང་བརྟག་པའི་ལེའུ་སྟེ་བཅུ་གཅིག་པའོ།། །།གསེར་འོད་དམ་པ་མཆོག་ཏུ་རྣམ་པར་རྒྱལ་བ་མདོ་སྡེའི་རྒྱལ་པོ།<line/>
བམ་པོ་དྲུག་པ། དེ་ནས་བཅོམ་ལྡན་འདས་ཀྱིས་རྒྱལ་པོ་ཆེན་པོ་བཞི་པོ་དག་གིས་གསེར་འོད་དམ་པའི་མདོ་སྡེ་ལ་བཀུར་སྟི་དང༌། མཆོད་པ་བྱས་པ་དང༌། མདོ་སྡེ་འཛིན་པ་<line/>
དག་ལ་ཡོངས་སུ་སྐྱོབ་པ་དང༌། ཡོངས་སུ་སྲུང་བར་བྱེད་པ་གསན་པ་དང༌། ལེགས་སོ། །ལེགས་སོ་ཞེས་བསྔགས་པ་བརྗོད་ནས་རྒྱལ་པོ་ཆེན་པོ་བཞི་པོ་ཁྱེད་ཅག་ནི་འདས་<line/>
པའི་སངས་རྒྱས་འབུམ་ཕྲག་བརྒྱ་སྟོང་ཚད་མེད་པ་སྙེད་ལ་བཀུར་སྟི་དང༌། རིམ་གྲོ་དང༌། མཆོད་པ་དང༌། བླ་མར་བྱས་ནས་བསྔགས་པ་བརྗོད་དེ་དགེ་བའི་རྩ་བ་བསྐྱེད་པ་དང༌།<line/>
ཡང་དག་པའི་ཆོས་མངོན་པར་བསྒྲུབས་ནས་རྟག་པར་ཡང་དག་པའི་ཆོས་བསྟན་ཏེ་འདི་ལྟར་ཆོས་ཀྱིས་འཇིག་རྟེན་འདུལ་བ་ཡིན་པས་ཁྱེད་ཅག་ཡུན་རིང་པོ་ནས་སེམས་ཅན་<line/>
</page>
<page index="213" id="107B">རྣམས་ལ་རྟག་པར་ཕན་འདོགས་ཤིང་བྱམས་པ་ཆེན་པོའི་སེམས་བསྐྱེད་ནས་བདེ་བ་སྦྱིན་པར་སྨོན་པའི་རྒྱུ་དང་རྐྱེན་དེས་ན་ཁྱེད་ཅག་ད་ལྟར་རྣམ་པར་སྨིན་པ་མཆོག་ལ་ལོངས་སྤྱོད་པ་ཡིན་ནོ་[?]<line/>
མིའི་རྒྱལ་པོ། གང་ལ་ལ་ཞིག་གསེར་འོད་དམ་པ་མཆོག་ཏུ་རྣམ་པར་རྒྱལ་བའི་མདོ་སྡེ་འདི་ལ་བཀུར་སྟི་བྱས་ནས་མཆོད་པ་བྱེད་པ་ཞིག་ཡོད་ན་ཁྱོད་ཀྱིས་ནན་ཏན་བསྐྱེད་དེ་ཡོངས་སུ་<span class="conversion-problem" title="129: Cannot convert ACIP {BSRUNGs} because s is not an ACIP consonant.">BSRUNGs</span>་<line/>
ནས་བདེ་བ་ཐོབ་པར་བྱའོ། །ཁྱེད་ཅག་རྒྱལ་པོ་ཆེན་པོ་བཞི་དང༌། འཁོར་གཞན་དང༌། གནོད་སྦྱིན་བརྒྱ་སྟོང་ཚད་མེད་གྲངས་མེད་པ་སྙེད་ཀྱིས་མདོ་སྡེ་འདི་ཡོངས་སུ་སྲུང་བར་བྱེད་ན་དེས་<line/>
འདས་པ་དང༌། མ་འོངས་པ་དང༌། ད་ལྟར་བཞུགས་པའི་སངས་རྒྱས་རྣམས་ཀྱི་ཡང་དག་པའི་ཆོས་ཡོངས་སུ་བསྲུང་བར་འགྱུར་བས་ཁྱེད་ཅག་རྒྱལ་པོ་ཆེན་པོ་བཞི་དང༌། ལྷའི་འཁོར་གཞན་<line/>
རྣམས་དང༌། གནོད་སྦྱིན་རྣམས་དང༌། ལྷ་མ་ཡིན་དང་འཐབ་པའི་ཚེ་རྟག་ཏུ་རྒྱལ་བའི་ཕན་ཡོན་འཐོབ་པར་འགྱུར་རོ། །ཁྱེད་ཅག་མདོ་སྡེ་འདི་ཡོངས་སུ་བསྲུང་ཞིང་ཡོངས་སུ་འཛིན་<line/>
པར་བྱེད་ན་མདོ་སྡེ་འདིའི་མཐུས་སྡུག་བསྔལ་མང་པོ་དང༌། ཕྱིར་རྒོལ་པའི་དགྲ་དང༌། མུ་གེ་དང༌། ནད་དང༌། རིམས་ནད་ཐམས་ཅད་རབ་ཏུ་ཞི་ཞིང་ཡོངས་སུ་སེལ་བར་བྱེད་པས་དེའི་<line/>
ཕྱིར་ཁྱོད་ཀྱིས་གལ་ཏེ་འཁོར་བཞི་པོ་དག་མདོ་སྡེའི་རྒྱལ་པོ་འདི་ལེན་པ་དང༌། འཛིན་པ་དང༌། ཀློག་པ་དང༌། ཁ་ཏོན་དུ་འདོན་པར་མཐོང་བར་འགྱུར་ན་རབ་ཏུ་བརྩོན་པའི་སེམས་ཀྱིས་<line/>
</page>
<page index="214" id="108A">༄༅། །ཡོངས་སུ་བསྲུངས་ནས་གནོད་པ་བསལ་ཏེ་བདེ་བ་སྦྱིན་པར་བྱའོ། །དེ་ནས་རྒྱལ་པོ་ཆེན་པོ་བཞི་སྟན་ལས་ལངས་ཏེ་བླ་གོས་ཕྲག་པ་གཅིག་ལ་གཟར་ནས་<line/>
པུས་མོ་གཡས་པའི་ལྷ་ང་ས་ལ་བཙུགས་ཏེ་གུས་པས་ཐལ་མོ་སྦྱར་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། གསེར་འོད་དམ་པ་<line/>
མཆོག་ཏུ་རྣམ་པར་རྒྱལ་བ་མདོ་སྡེའི་རྒྱལ་པོ་འདི་སླད་མའི་དུས་ཀྱི་ཚེ་ཡུལ་ལམ། གྲོང་ངམ། གྲོང་ཁྱེར་རམ། རིའམ། ནགས་ཚལ་ལམ། འབྲོག་དགོན་པའི་གནས་གང་ཡང་<line/>
རུང་བ་དག་ཏུ་ཡོངས་སུ་སྤེལ་ཞིང་གནས་པར་གྱུར་ན་ཡུལ་དེའི་རྒྱལ་པོས་མདོ་སྡེ་འདི་སེམས་རྩེ་གཅིག་ཏུ་མཉན་ནས་ཡོངས་སུ་བཟུང་སྟེ་བསྔགས་པ་བརྗོད་ནས་མཆོད་པར་<line/>
བགྱིད་པ་དང༌། མདོ་སྡེ་འདི་འཛིན་པའི་འཁོར་བཞི་པོ་དག་ལ་ཡོ་བྱད་སྦྱར་ཏེ་མཆོད་པ་བགྱིས་ནས་ཤིན་ཏུ་དང་བའི་སེམས་ཀྱིས་ཡོངས་སུ་བསྔགས་ཏེ་གནོད་ཅིང་མི་བདེ་བ་<line/>
དག་ཡོངས་སུ་སྤོང་བར་བགྱིད་ན་རྒྱུ་དང༌། རྐྱེན་དེས་བདག་ཅག་རྒྱལ་པོ་དེ་དང༌། མི་མང་པོ་རྣམས་ཡོངས་སུ་བསྲུངས་ནས་བདེ་བ་ལ་བཀོད་དེ་མྱ་ངན་དང༌། སྡུག་བསྔལ་རྣམས་<line/>
ཐག་རིང་དུ་སྤངས་ནས་ཚེ་འཕེལ་བ་དང༌། གཟི་བྱིན་ཕུན་སུམ་ཚོགས་པར་བགྱིད་དོ། །བཅོམ་ལྡན་འདས། ཡུལ་གྱི་བདག་པོ་དེས་འཁོར་བཞི་པོ་དེ་དག་མདོ་སྡེ་འདི་ཡོངས་སུ་<line/>
</page>
<page index="215" id="108B">འཛིན་པ་མཐོང་ནས་གུས་པས་ཡོངས་སུ་བསྲུངས་ཏེ་ཕ་མ་བཞིན་དུ་ཅི་འཚལ་བ་ཐམས་ཅད་སྦྱར་ཏེ་མཆོད་པར་བགྱིས་ན་བདག་ཅག་རྒྱལ་པོ་ཆེན་པོ་བཞིས་རྟག་པར་ཡོངས་སུ་བསྲུངས་<line/>
ནས་སེམས་ཅན་མང་པོ་ཀུན་གྱིས་བཀུར་བར་འགྱུར་བར་བགྱིད་པས་དེའི་སླད་དུ་བདག་ཅག་གནོད་སྦྱིན་དང༌། འདྲེ་སྲིན་ཚད་མ་མཆིས་པ་དང་བཅས་པར་མདོ་སྡེའི་རྒྱལ་པོ་འདི་གང་<line/>
དུ་སྤེལ་བའི་གནས་དེར་ལུས་སྦས་ནས་ཡོངས་སུ་སྐྱོབ་པ་དང༌། ཡོངས་སུ་སྲུང་བ་བགྱིད་པས་བགེགས་རྣམས་དང་བྲལ་བར་འགྱུར་རོ། །མདོ་སྡེ་འདི་ཉིད་ཉན་པའི་གང་ཟག་དང༌། རྒྱལ་<line/>
པོ་ལ་སོགས་པ་ལའང་ཡོངས་སུ་སྲུང་ཞིང་རྗེས་སུ་དྲན་པར་བགྱིད་པས་གནོད་པ་ཡོངས་སུ་བསལ་ནས་བདེ་བ་ལ་འགོད་པ་དང༌། ཕྱོགས་གཞན་ནས་མཆིས་པའི་དགྲ་རྣམས་ཀྱང་<line/>
སླར་ཟློག་པར་བགྱིད་དོ། །མིའི་རྒྱལ་པོ། གང་ལ་ལ་ཞིག་མདོ་སྡེ་འདི་ཉན་པའི་ཚེ་ཉེ་འཁོར་ན་གནས་པའི་དགྲ་ཕྱིར་རྒོལ་བ་དམག་རྣམ་པ་བཞི་བཤམས་ཏེ་ཡུལ་དེ་དག་གཞོམ་<line/>
མོ་སྙམ་དུ་སེམས་པར་གྱུར་ནའང༌། བཅོམ་ལྡན་འདས། འདི་ལྟར་མདོ་སྡེའི་རྒྱལ་པོ་འདིའི་བྱིན་གྱི་བརླབས་ཀྱི་མཐུས་དེའི་ཉེ་འཁོར་གྱི་དགྲ་དེ་ལ་ཕྱིར་རྒོལ་བའི་དགྲ་ཐ་དད་པ་<line/>
གཞན་མཆིས་ནས་གཞོམ་པར་བགྱིད་ཅིང་དེའི་ཡུལ་ཁམས་སུ་ལྟས་ངན་མང་པོ་དང༌། རིམས་ནད་རྣམས་འབྱུང་བར་འགྱུར་བས་དེའི་ཆེ་རྒྱལ་པོ་དེས་དེ་ལྟ་བུ་མཐོང་བ་དང༌།<line/>
</page>
<page index="216" id="109A">༄༅། །དམག་རྣམ་པ་བཞི་བཤམས་ནས་ཡུལ་དེར་ཆས་ཏེ་གཞོམ་པར་བགྱིད་པ་ན་བདག་ཅག་ཀྱང་དེའི་ཚེ་གནོད་སྦྱིན་དང༌། འདྲེ་སྲིན་གྱི་འཁོར་ཆེད་<line/>
མ་མཆིས་ཤིང༌། མཐའ་མ་མཆིས་པ་སྙེད་དང་བཅས་པས་སོ་སོ་ནས་རང་གི་ལུས་སྦས་ཏེ་ཡོངས་སུ་བསྲུངས་ནས་གྲོགས་བགྱིད་པས་དེ་ཉིད་ཀྱིས་ཕྱིར་རྒོལ་བའི་དགྲ་དེ་རབ་ཏུ་<line/>
དུལ་བར་འགྱུར་བས་ཡུལ་ཁམས་དེར་མཆི་བའི་ཐུགས་ཀྱང་མི་ཐུབ་ན་ཕན་ཚུན་དམག་དང༌། མཚོན་གྱིས་འཐབ་པ་ལྟ་སྨོས་ཀྱང་ཅི་འཚལ་ལགས། དེ་ནས་བཅོམ་ལྡན་འདས་<line/>
ཀྱིས་རྒྱལ་པོ་ཆེན་པོ་བཞི་པོ་དག་ལ་བཀའ་སྩལ་པ། རྒྱལ་པོ་ཆེན་པོ་བཞི་པོ། ཁྱེད་ཀྱིས་འདི་ལྟར་མདོ་སྡེ་འདི་ཡོངས་སུ་སྐྱོང་བ་དང༌། ཡོངས་སུ་སྲུང་པར་བྱེད་པ་ལེགས་སོ། །<line/>
ལེགས་སོ། །ང་སྔོན་འདས་པའི་བསྐལ་པ་བྱེ་བ་ཁྲག་ཁྲིག་བརྒྱ་སྟོང་དུ་མ་འདས་པ་ན་དཀའ་བ་རྣམ་པ་སྣ་ཚོགས་སྤྱད་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་<line/>
མངོན་པར་རྫོགས་པར་སངས་རྒྱས་ཏེ་ཐམས་ཅད་མཁྱེན་པ་ཉིད་བརྙེས་ནས་ཆོས་འདི་བསྟན་པ་ཡིན་པས། མིའི་རྒྱལ་པོ། གང་ལ་ལ་ཞིག་མདོ་སྡེ་འདི་ཡོངས་སུ་གཟུང་<line/>
ནས་བཀུར་སྟི་དང༌། མཆོད་པ་བྱེད་ན་གནོད་པ་རྣམས་པ་ཉེ་བར་ཞི་ནས་རབ་ཏུ་བདེ་བར་འགྱུར། གྲོང་དང༌། གྲོང་ཁྱེར་དང༌། གྲོང་རྡལ་རྣམས་ཡོངས་སུ་སྲུང་བར་<line/>
</page>
<page index="217" id="109B">འགྱུར། ཕྱིར་རྒོལ་བའི་དགྲ་རྣམས་ཟློག་པར་འགྱུར། འཛམ་བུའི་གླིང་དུ་གཏོགས་པའི་རྒྱལ་པོ་ཐམས་ཅད་ལ་གནོད་པ་དང༌། འཐབ་པ་དང༌། རྩོད་པའི་དངོས་པོ་རྣམས་གཏན་མེད་<line/>
པར་འགྱུར་རོ། །རྒྱལ་པོ་ཆེན་པོ་བཞི་པོ་དག། འཛམ་བུའི་གླིང་འདི་ན་ཡོད་པའི་གྲོང་དང༌། གྲོང་ཁྱེར་དང༌། གྲོང་རྡལ་བརྒྱད་ཁྲི་བཞི་སྟོང་དག་གིས་མིའི་རྒྱལ་པོ་བརྒྱད་ཁྲི་བཞི་སྟོང་<line/>
པོ་རྣམས་ཀྱང་སོ་སོ་ནས་རང་རང་གི་ཡུལ་དུ་ལོངས་སྤྱོད་ཀྱི་བདེ་བ་མྱོང་ཞིང་རང་དབང་དང་ལྡན་པར་འགྱུར། ནོར་དང༌། རིན་པོ་ཆེ་དཔལ་འབྱོར་གྱིས་རྒྱས་པ་དག་ལ་ལོངས་སྤྱོད་པར་<line/>
བྱེད་པས་ཕན་ཚུན་འཕྲོག་པར་མི་བྱེད་ཅིང་སྔོན་གྱི་རྒྱུ་ཇི་ལྟ་བ་བཞིན་དུ་རྣམ་པར་སྨིན་པ་དག་ལ་ལོངས་སྤྱོད་པར་བྱེད་པས་བསམ་པ་ངན་པ་བསྐྱེད་ནས་གཞན་གྱི་ཡུལ་འདོད་པས་<line/>
འབྱོར་པ་ཡོངས་སུ་ཚོལ་བ་མེད་དེ་ཐམས་ཅད་འདོད་པ་ཆུང་ཞིང་ཕན་འདོགས་པའི་བསམ་པ་སྐྱེ་པར་འགྱུར། འཐབ་པ་དང༌། རྩོད་པ་དང༌། བཅིང་བ་ལ་སོགས་པའི་སྡུག་བསྔལ་<line/>
ཡང་མེད་པར་འགྱུར། ཡུལ་དེ་དག་ན་གནས་པའི་མི་རྣམས་ཀྱང་རང་བཞིན་གྱིས་བདེ་བ་མྱོང་བར་འགྱུར། བླ་འོག་མཐུན་ཞིང་ཆུ་དང་འོ་མ་འདྲེས་པ་ལྟ་བུར་སེམས་ཀྱིས་ཕན་<line/>
ཚུན་སྡུག་ཅིང་བཀུར་བར་འགྱུར། རབ་ཏུ་དགའ་བས་རྣམ་པར་རྩེ་བར་འགྱུར། བྱམས་པ་དང༌། སྙིང་རྗེས་ཕན་འདོགས་ཤིང་དགེ་བའི་རྩ་བ་འཕེལ་བར་བྱེད་པས་རྒྱུ་དང༌། རྐྱེན་<line/>
</page>
<page index="218" id="110A">༄༅། །དེས་ན་འཛམ་བུའི་གླིང་འདི་རབ་ཏུ་བདེ་ཞིང་ལོ་ལེགས་པ་དང༌། མི་རྣམས་རྒྱས་ཤིང་རབ་ཏུ་གང་བར་འགྱུར། ས་ཆེན་པོ་མཐུ་དང་ལྡན་པར་འགྱུར། གྲང་<line/>
དྲོ་རན་པར་འགྱུར། དུས་ཚིགས་མི་མཐུན་པ་མེད་པར་འགྱུར། ཉི་མ་དང༌། ཟླ་བ་དང༌། གཟའ་དང༌། རྒྱུ་སྐར་རྣམས་ཀྱང་སྔོན་གྱི་གནས་ལས་འཕོ་ཞིང་འགྱུར་བ་མེད་པར་འགྱུར། རླུང་<line/>
དང༌། ཆར་པའང་དུས་བཞིན་དུ་ལྡང་ཞིང་འབབ་པར་འགྱུར། ལྟས་ངན་རྣམས་དང་འབྲལ་བར་འགྱུར། ནོར་དང༌། རིན་པོ་ཆེ་རྣམས་འབྱོར་ཞིང་རྒྱས་པར་འགྱུར། སེམས་ལ་སེར་སྣའི་<line/>
འཇུངས་པ་མེད་ཅིང་རྟག་པར་སྦྱིན་པ་གཏོང་བར་འགྱུར། དགེ་བ་བཅུའི་ལས་ཀྱི་ལམ་དང་ལྡན་པར་འགྱུར། མི་རྣམས་ཚེ་འཕོས་པར་གྱུར་ནའང་ཕལ་ཆེར་མཐོ་རིས་སུ་སྐྱེ་བར་འགྱུར།<line/>
ལྷའི་འཁོར་རྣམས་རབ་ཏུ་འཕེལ་བར་འགྱུར་བར་རིག་པར་བྱའོ། །རྒྱལ་པོ་ཆེན་པོ་དག། མ་འོངས་པའི་དུས་ན་མིའི་རྒྱལ་པོ་གང་ལ་ལ་ཞིག་མདོ་སྡེ་འདི་མཉན་ཏེ་ཡོངས་སུ་བསྲུངས་<line/>
ནས་གུས་པས་མཆོད་པ་བྱེད་པ་དང༌། མདོ་སྡེ་འཛིན་པའི་འཁོར་བཞི་པོ་དག་ལ་བླ་མར་བྱེད་ཅིང་བསྔགས་པ་བརྗོད་པར་འདོད་པ་དང༌། གཞན་ལའང་ཁྱེད་འཁོར་དང་བཅས་པ་<line/>
དང༌། གནོད་སྦྱིན་གྱི་འཁོར་བརྒྱ་སྟོང་ཚད་མེད་པ་སྙེད་ལ་ཕན་པ་དང༌། བདེ་བར་ཕན་འདོགས་པར་འདོད་ན་དེའི་ཕྱིར་རྒྱལ་པོ་དེས་རྟག་པར་མདོ་སྡེའི་རྒྱལ་པོ་དམ་པ་འདི་<line/>
</page>
<page index="219" id="110B">མཉན་ནས་ཡོངས་སུ་གཟུང་བར་བྱས་ཏེ་ཡང་དག་པའི་ཆོས་ཀྱི་ཆུ་བདུད་རྩིའི་རོ་མཆོག་དམ་པ་འདི་ཐོས་པའི་དབང་གིས་ཁྱེད་ལ་སོགས་པའི་ལུས་དང༌། སེམས་ཀྱི་མཐུ་སྟོབས་<line/>
འཕེལ་བར་བྱེད་པས་བརྩོན་འགྲུས་དང་ལྡན་ཞིང་དཔའ་བ་དང༌། བསོད་ནམས་དང༌། གཟི་བྱིན་རྣམས་རབ་ཏུ་རྒྱས་པར་འགྱུར་རོ། །མིའི་རྒྱལ་པོ་དེ་དག་གལ་ཏེ་སེམས་<line/>
རྩེ་གཅིག་ཏུ་མདོ་སྡེ་འདི་མཉན་ནས་ཡོངས་སུ་འཛིན་པར་བྱེད་ན་དེ་ནི་ཡངས་ཤིང་རྒྱ་ཆེ་བ་དང༌། ཤིན་ཏུ་དཀོན་པའི་མཆོད་པས་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་<line/>
པ་ལ་མཆོད་པ་བྱེད་པར་འགྱུར་ཏེ་གང་གིས་ང་ལ་མཆོད་པ་བྱས་པ་གང་ཡིན་པ་དེ་ནི་འདས་པ་དང༌། མ་བྱོན་པ་དང༌། ད་ལྟར་བྱུང་བའི་སངས་རྒྱས་བྱེ་བ་ཁྲག་ཁྲིག་བརྒྱ་སྟོང་<line/>
མང་པོ་རྣམས་ལ་མཆོད་པ་བྱས་པར་འགྱུར་རོ། །གང་གིས་དུས་གསུམ་གྱི་སངས་རྒྱས་རྣམས་ལ་མཆོད་པ་བྱས་ནས་བསམ་གྱིས་མི་ཁྱབ་པའི་བསོད་ནམས་ཀྱི་ཕུང་པོ་ཚད་མེད་<line/>
པ་སྙེད་འཐོབ་པར་འགྱུར་བས་རྒྱུ་དང༌། རྐྱེན་དེས་ན་ཁྱེད་ལ་སོགས་པས་རྒྱལ་པོ་དེ་དང༌། བཙུན་མོ་དང༌། སླས་དང༌། འཁོར་རྣམས་ཡོངས་སུ་བསྲུངས་ནས་གནོད་ཅིང་ཉམ་<line/>
ང་བ་མེད་པར་བྱས་ཏེ་ཕོ་བྲང་བསྲུང་བའི་ལྷ་རྣམས་ཀྱང་རྟག་ཏུ་བདེ་བའི་ལོངས་སྤྱོད་མྱོང་བ་ལ་འགོད་པར་བྱེད་ན་བསོད་ནམས་བསམ་གྱིས་མི་ཁྱབ་པ་དང་ལྡན་པར་འགྱུར།<line/>
</page>
<page index="220" id="111A">༄༅། །ཡུལ་དེ་དག་ན་གནས་པའི་མི་རྣམས་ཀྱང་འདོད་པ་ལྔའི་བདེ་བ་རྣམ་པ་སྣ་ཚོགས་མྱོང་བར་འགྱུར། དངོས་པོ་ངན་པ་ཐམས་ཅད་ཀྱང་རབ་ཏུ་ཞི་བར་<line/>
འགྱུར་རོ། །དེ་ནས་བཅོམ་ལྡན་འདས་ལ་རྒྱལ་པོ་ཆེན་པོ་བཞི་པོ་དག་གིས་འདི་སྐད་ཅེས་གསོལ་ཏོ། །བཅོམ་ལྡན་འདས། སླད་མའི་དུས་ཀྱི་ཚེ་མིའི་རྒྱལ་པོ་གང་ལ་ལ་<line/>
ཞིག་འདི་ལྟར་གསེར་འོད་དམ་པའི་མདོ་སྡེ་འདི་ཉན་པར་མོས་པ་དང༌། བདག་ཉིད་དང༌། བཙུན་མོ་དང༌། རྒྱལ་བུ་ནས་ཕོ་བྲང་ནང་གིས་སླས་ལ་སོགས་པའི་བར་དག་དང༌།<line/>
གྲོང་ཁྱེར་དང༌། གྲོང་རྡལ་དང༌། ཕོ་བྲང་ཡོངས་སུ་སྲུང་ཞིང་སྐྱོབ་པ་དང༌། བསམ་གྱིས་མི་ཁྱབ་པའི་དགའ་བ་མཆོག་དམ་པ་དང༌། རབ་ཏུ་དབེན་པའི་བདེ་བ་འཐོབ་<line/>
པར་འཚལ་བ་དང༌། ཚེ་འདི་ཉིད་ལ་རྒྱལ་ཐབས་བཙུན་ཞིང་མཐོ་བ་དང༌། དབང་ཕྱུག་དང་ལྡན་ཞིང་དར་བ་དང༌། རྟག་ཏུ་འཕེལ་བར་འཚལ་བ་དང༌། གཞན་<line/>
ཡང་བསམ་གྱིས་མི་ཁྱབ་པའི་བསོད་ནམས་ཀྱི་ཕུང་པོ་ཚད་མ་མཆིས་ཤིང༌། མཐའ་མ་མཆིས་པ་ཡོངས་སུ་སྡུད་པ་དང༌། རང་གི་ཡུལ་དུ་ཕྱིར་རྒོལ་བའི་<line/>
དགྲ་དང༌། མྱ་ངན་དང༌། འཁྲུག་པ་དང༌། གདོན་བགེགས་ཀྱི་དངོས་པོ་རྣམས་མ་མཆིས་པར་འཚལ་ན། བཅོམ་ལྡན་འདས། འདི་ལྟར་མིའི་རྒྱལ་པོ་དེས་བག་<line/>
</page>
<page index="221" id="111B">མ་མཆིས་པས་སེམས་གཡེང་བར་མི་བགྱི་ཞིང་ཤིན་ཏུ་གུས་པ་བསྐྱེད་དེ་བསམ་པ་ཐག་པ་ནས་མདོ་སྡེའི་རྒྱལ་པོ་མཆོག་དམ་པ་འདི་མཉན་ཅིང་ཡོངས་སུ་གཟུང་བར་བགྱིའོ།།<line/>
ཆོས་ཉན་པར་འཚལ་བའི་ཚེ་སྔར་རྒྱལ་པོ་ལ་གཅེས་པའི་ཕོ་བྲང་མཆོག་དམ་པ་རབ་ཏུ་བརྒྱན་ཏེ་གསལ་བའི་ཕྱོགས་སུ་སྤོས་ཆབ་ཀྱིས་ཆག་ཆག་བཏབ་སྟེ་མེ་ཏོག་མཆོག་<line/>
དམ་པ་སྣ་ཚོགས་མངོན་པར་གཏོར་ནས་སེང་གེའི་ཁྲི་ཆོས་ཀྱི་གདན་ཁྱད་པར་དུ་འཕགས་པ་བཙུགས་ཏེ་རིན་པོ་ཆེ་སྣ་ཚོགས་ཀྱིས་རབ་ཏུ་བརྒྱན་ནས། རིན་པོ་ཆེ་སྣ་<span class="conversion-problem" title="129: Cannot convert ACIP {TSOGs} because s is not an ACIP consonant.">TSOGs</span>་<line/>
ཀྱི་གདུགས་དང༌། རྒྱལ་མཚན་དང༌། བ་དན་བསྒྲེང་སྟེ་རིན་ཐང་མ་མཆིས་པའི་སྤོས་བསྲེགས་ནས་རོལ་མོ་རྣམས་བགྱིའོ། །རྒྱལ་པོ་དེས་དེའི་ཚེ་ཡོངས་སུ་དག་པར་ཁྲུས་<line/>
བགྱིས་ཏེ་སྤོས་ཀྱི་བྱུག་པས་ལུས་བསྐུས་ནས་གོས་གསར་པ་གཙང་མ་བགོས་ཏེ་རྒྱན་ཕྲེང་རྣམས་ཀྱིས་བརྒྱན་ནས་སྟན་དམའ་བ་ལ་མཆིས་ཏེ་མཐོ་བའི་བསམ་པ་མི་<line/>
བསྐྱེད་པར་དབང་ཕྱུག་གི་ཐབས་ཡོངས་སུ་སྤང་བར་བགྱིའོ། །ང་རྒྱལ་རྣམས་སྤངས་ཏེ་སེམས་རྩེ་གཅིག་ཏུ་དྲན་པ་ཉེ་བར་གཞག་ནས་མདོ་སྡེའི་རྒྱལ་པོ་འདི་མཉན་པར་<line/>
བགྱིའོ། །ཆོས་སྨྲ་བའི་མཁན་པོ་ལ་སྟོན་པ་ཆེན་པོའི་འདུ་ཤེས་བསྐྱེད་པར་བགྱིའོ། །ཕོ་བྲང་ནང་གི་བཙུན་མོ་དང༌། རྒྱལ་བུ་དང༌། སྲས་དང༌། འཁོར་རྣམས་ལ་བྱམས་<line/>
</page>
<page index="222" id="112A">༄༅། །པ་དང༌། བརྩེ་བའི་སེམས་བསྐྱེད་ནས་རབ་ཏུ་དགའ་བས་ཕན་ཚུན་བལྟ་བར་བགྱིའོ། །ཤིན་ཏུ་མཐུན་པའི་མདངས་ཀྱིས་ཚིག་འཇམ་པོར་སྨྲ་<line/>
བར་བགྱིའོ། །བདག་ཉིད་ཀྱི་ལུས་དང༌། སེམས་ལ་དགའ་བ་ཆེན་པོས་ཀུན་ཏུ་ཁྱབ་པར་བགྱིའོ། །དེང་བདག་ནི་ཤིན་ཏུ་བསམ་པར་དཀའ་ཞིང་ཁྱད་པར་དུ་འཕགས་པའི་<line/>
ཕན་ཡོན་ཆེན་པོ་ཡངས་ཞིང་རྒྱ་ཆེ་བ་འདི་ལྟ་བུ་འཐོབ་པར་འགྱུར་རོ་སྙམ་དུ་བསམས་ནས་མདོ་སྡེའི་རྒྱལ་པོ་དེ་ལ་རབ་ཏུ་མཆོད་པར་བགྱིའོ། །དེ་ལྟར་བསམས་ལགས་<line/>
ནས་ཆོས་སྨྲ་བའི་མཁན་པོ་དེར་མཆིས་པ་མཐོང་བར་འགྱུར་ན་ཤིན་ཏུ་གུས་པ་ཆེན་པོས་དཀོན་པའི་འདུ་ཤེས་བསྐྱེད་པར་བགྱིའོ། །དེ་ནས་བཅོམ་ལྡན་འདས་ཀྱིས་རྒྱལ་<line/>
པོ་ཆེན་པོ་བཞི་དག་ལ་བཀའ་སྩལ་པ། འདི་ལྟར་ཆོས་སྨྲ་བའི་མཁན་པོ་དེ་མི་བསུ་བར་མི་བྱ་ཡི། དེའི་ཚེ་མིའི་རྒྱལ་པོ་དེས་གོས་གསར་པ་བགོས་ནས་རྒྱན་དང༌། ཕྲེང་<line/>
བ་རྣམ་པ་སྣ་ཚོགས་ཀྱིས་རབ་ཏུ་བརྒྱན་ཏེ་བདག་ཉིད་གདུགས་དཀར་པོ་དང༌། སྤོས་དང༌། མེ་ཏོག་ཐོགས་ནས་དམག་གི་དཔུང་བཤམས་ཏེ་རོལ་མོ་རྒྱས་པར་བྱས་<line/>
ནས་རྐང་གིས་གྲོང་ཁྱེར་ནས་ཕྱིར་བྱུང་སྟེ་བཀྲ་ཤིས་ཀྱི་དངོས་པོ་འཐོབ་པར་བྱ་བའི་ཕྱིར་གུས་པའི་འདུ་ཤེས་བསྐྱེད་ནས་ཆོས་སྨྲ་བའི་མཁན་པོ་དེ་བསུ་བར་བྱའོ། །རྒྱལ་<line/>
</page>
<page index="223" id="112B">པོ་ཆེན་པོ་བཞི་པོ་དག། རྒྱུ་དང༌། རྐྱེན་གང་གི་ཕྱིར་མིའི་རྒྱལ་པོ་དེས་བདག་ཉིད་ཀྱིས་བཀུར་སྟི་དང༌། མཆོད་པ་དེ་ལྟ་བུར་དགོས་ཤེ་ན། མིའི་རྒྱལ་པོ་དེ་རྐང་པ་བཏེག་ཅིང་རྐང་པ་<line/>
བཞག་པ་ན་གོམ་པ་རེ་རེ་ཞིང་སངས་རྒྱས་བཅོམ་ལྡན་འདས་བྱེ་བ་ཁྲག་ཁྲིག་བརྒྱ་སྟོང་མང་པོ་རྣམས་ལ་བཀུར་སྟི་དང༌། མཆོད་པ་དང༌། རིམ་གྲོ་དང༌། བླ་མར་བྱེད་པར་འགྱུར་<line/>
ཞིང་གཞན་ཡང་བསྐལ་པའི་གྲངས་དེ་སྙེད་ཀྱི་འཁོར་བའི་སྡུག་བསྔལ་ལས་ཡང་དག་པར་འདའ་བར་འགྱུར་བས་སོ། །གཞན་ཡང༌། མ་འོངས་པའི་དུས་ན་བསྐལ་པའི་<line/>
གྲངས་དེ་སྙེད་དུ་འཁོར་ལོས་བསྒྱུར་བའི་རྒྱལ་པོའི་ལོངས་སྤྱོད་མཆོག་ཁྱད་པར་དུ་འཕགས་པ་དག་ལ་ལོངས་སྤྱོད་པར་འགྱུར། གོམ་པ་རེ་རེ་བོར་བའི་དབང་གིས་ཚེ་འདི་ཉིད་<line/>
ལའང་བསོད་ནམས་འཕེལ་བས་རང་དབང་དུ་རྒྱལ་པོ་བྱེད་ཅིང་བསམ་གྱིས་མི་ཁྱབ་པའི་རྣམ་པར་སྨིན་པ་དང་ལྡན་པ་དང༌། མང་པོ་ཀུན་གྱིས་བཀུར་བར་འགྱུར། བསྐལ་པ་<line/>
འབུམ་ཕྲག་བརྒྱ་སྟོང་ཚད་མེད་པ་སྙེད་དུ་ལྷ་དང༌། མིས་ཡོངས་སུ་སྤྱད་པའི་རིན་པོ་ཆེ་སྣ་བདུན་གྱི་གཞལ་མེད་ཁང་དག་ལ་ལོངས་སྤྱོད་པར་འགྱུར། སྐྱེ་བ་ཐམས་ཅད་དུ་<line/>
རྒྱལ་པོ་བྱེད་པར་འགྱུར། ཚེ་རིང་བར་འགྱུར། ཚིག་གི་སྤོབས་པ་དང་ལྡན་པས་ལྷ་དང༌། མི་ཀུན་གྱིས་མངོན་པར་ཡིད་ཆེས་པར་འགྱུར། །འཇིགས་ཤིང་སྐྲག་པ་མེད་པར་<line/>
</page>
<page index="224" id="113A">༄༅། །འགྱུར། གྲགས་པ་ཆེན་པོ་དང་ལྡན་ཞིང་མང་པོ་ཀུན་གྱིས་ཡོངས་སུ་བལྟ་བར་འགྱུར། ལྷ་དང༌། མིའི་ནང་དུ་ཁྱད་པར་དུ་འཕགས་པའི་བདེ་བ་<line/>
དག་ལ་ལོངས་སྤྱོད་པར་འགྱུར། མཐུ་སྟོབས་ཆེན་པོ་འཐོབ་པར་འགྱུར། གཟི་བྱིན་ཆེན་པོའི་ཡོན་ཏན་དང་ལྡན་པར་འགྱུར། ལུས་ཀྱི་མཚན་གྱ་ནོམ་ཞིང་ཤིན་ཏུ་མཛེས་<line/>
པས་དཔེ་ཟླ་མེད་པར་འགྱུར། ལྷ་དང༌། མིའི་སྟོན་པ་མཐོང་བར་གྱུར། དགེ་བའི་བཤེས་གཉེན་དང་ཕྲད་པར་འགྱུར། བསོད་ནམས་ཀྱི་ཕུང་པོ་ཚད་མེད་པ་མངོན་པར་འགྲུབ་<line/>
ཅིང་ཕུན་སུམ་ཚོགས་པར་འགྱུར་རོ། །རྒྱལ་པོ་ཆེན་པོ་དག། འདི་ལྟར་ཤེས་པར་བྱ་སྟེ་མིའི་རྒྱལ་པོ་དེ་དག་གིས་ཡོན་ཏན་གྱི་ཕན་ཡོན་རྣམ་པ་སྣ་ཚོགས་ཚད་མེད་པ་དེ་<line/>
ལྟ་བུ་མཐོང་བའི་ཕྱིར་བདག་ཉིད་དཔག་ཚད་གཅིག་ནས་དཔག་ཚད་བརྒྱ་སྟོང་དུ་མའི་བར་དུ་ཆོས་སྨྲ་བའི་མཁན་པོ་བསུ་བར་བྱ་ཞིང༌། ཆོས་སྨྲ་བའི་མཁན་པོ་ལ་སངས་རྒྱས་<line/>
ཀྱི་འདུ་ཤེས་བསྐྱེད་པར་བྱའོ། །སླར་གྲོང་དང༌། གྲོང་ཁྱེར་དུ་ཕྱིན་ནས་ཀྱང་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་བདག་<line/>
གི་ཕོ་བྲང་དུ་གཤེགས་ནས་བདག་གི་མཆོད་པ་བཞེས་ཏེ་བདག་ལ་ཆོས་སྟོན་པར་མཛད་དོ། །བདག་ཀྱང་ཆོས་ཐོས་པའི་དབང་གིས་བླ་ན་མེད་པ་ཡང་དག་པར་རྫོགས་<line/>
</page>
<page index="225" id="113B">པའི་བྱང་ཆུབ་ལས་ཕྱིར་མི་ལྡོག་པར་འགྱུར་བས་འདི་ཉིད་སངས་རྒྱས་བཅོམ་ལྡན་འདས་བྱེ་བ་ཁྲག་ཁྲིག་བརྒྱ་སྟོང་དུ་མ་དང་ཕྲད་པར་གྱུར་པ་ཡིན་ནོ། །དེང་བདག་གིས་ནི་ཤིན་ཏུ་ཡངས་<line/>
ཤིང་རྒྱ་ཆེ་བ་མཆོག་ཏུ་ཁྱད་པར་དུ་འཕགས་པའི་བདེ་བའི་ཡོ་བྱད་རྣམ་པ་སྣ་ཚོགས་ཀྱིས་འདས་པ་དང༌། མ་བྱོན་པ་དང༌། ད་ལྟར་བཞུགས་པའི་སངས་རྒྱས་རྣམས་ལ་མཆོད་པ་དང༌། རིམ་<line/>
གྲོ་བྱས་སོ། །དེང་བདག་གིས་ནི་གཤིན་རྗེའི་འཇིག་རྟེན་དང༌། སེམས་ཅན་དམྱལ་བ་དང༌། ཡི་དྭགས་དང༌། དུད་འགྲོའི་སྐྱེ་གནས་ཀྱི་སྡུག་བསྔལ་ཐམས་ཅད་རྩ་བ་ནས་བཏོན་ཏོ། །དེང་<line/>
འཁོར་ལོས་བསྒྱུར་བའི་རྒྱལ་པོ་དང༌། བརྒྱ་བྱིན་དང༌། ཚངས་པ་བྱེ་བ་ཁྲག་ཁྲིག་བརྒྱ་སྟོང་ཚད་མེད་པ་སྙེད་ཀྱི་དགེ་བའི་རྩ་བ་རབ་ཏུ་བསྐྱེད་དོ། །དེང་སེམས་ཅན་བྱེ་བ་ཁྲག་ཁྲིག་བརྒྱ་<line/>
སྟོང་ཚད་མེད་པ་སྙེད་འཁོར་བའི་སྡུག་བསྔལ་ལས་བཏོན་ནས་མྱ་ངན་ལས་འདས་པའི་བདེ་བ་ལ་བཀོད་དོ། །དེང་ཚད་མེད་མཐའ་མེད་ཅིང་བསམ་གྱིས་མི་ཁྱབ་པའི་བསོད་ནམས་<line/>
ཀྱི་ཕུང་པོ་རབ་ཏུ་བསགས་སོ། །ཕོ་བྲང་ནང་གི་སླས་དང༌། སྐྱེ་བོ་མང་པོ་བདེ་བ་ལ་བཀོད་ནས། ཡུལ་རྣམས་རབ་ཏུ་ཞི་བར་བྱས་པས་གནོད་པ་དང༌། དུག་གདུག་པ་དང༌།<line/>
མི་མ་རུངས་པ་མེད་ཅིང་ཕྱོགས་གཞན་ཡང་འོངས་པའི་དགྲ་རྣམས་ཉེ་བར་འོངས་ནས་གནོད་པ་མི་བྱེད་པ་དང༌། མྱ་ངན་དང༌། ནད་རྣམས་མེད་པར་འགྱུར་རོ་སྙམ་དུ་བསམས་<line/>
</page>
<page index="226" id="114A">༄༅། །པར་བྱའོ། །རྒྱལ་པོ་ཆེན་པོ་དག། འདི་ལྟར་རིག་པར་བྱ་སྟེ་དེའི་ཚེ་མིའི་རྒྱལ་པོ་དེ་དག་གིས་ད་ལྟར་ཡང་དག་པར་ཆོས་ལ་བཙུན་པར་བྱས་ཤིང་བླ་<line/>
མར་བྱས་པ་དང༌། མདོ་སྡེ་དམ་པ་འདི་ཡོངས་སུ་འཛིན་པའི་དགེ་སློང་དང༌། དགེ་སློང་མ་དང༌། དགེ་བསྙེན་དང༌། དགེ་བསྙེན་མ་དག་ལ་མཆོད་པ་དང༌། བཀུར་སྟི་<line/>
དང༌། བླ་མར་བྱས་ཤིང་བསྔགས་པ་བརྗོད་པ་ལས་བྱུང་བའི་དགེ་བའི་རྩ་བ་གང་ཡིན་པ་དེ་དག་དང༌། བསོད་ནམས་མཆོག་གང་ཡིན་པ་དེ་དག་ཐོག་མ་ཁོ་ནར་འཁོར་<line/>
དང་བཅས་པ་ལ་ཡོངས་སུ་བསྔོ་བར་བྱེད་ན་མིའི་རྒྱལ་པོ་དེ་དག་བསོད་ནམས་ཆེན་པོའི་དགེ་བའི་ལས་ཀྱི་རྒྱུ་དང༌། རྐྱེན་དང་ལྡན་པར་འགྱུར་བས་ཚེ་འདི་ཉིད་ལ་དབང་ཆེན་<line/>
པོ་ཐོབ་ནས་གཟི་བྱིན་རབ་ཏུ་འཕེལ་བར་འགྱུར་རོ། །དཔལ་དང༌། མཚན་མཆོག་རྣམས་ཀྱིས་རབ་ཏུ་བརྒྱན་པར་འགྱུར། ཕྱིར་རྒོལ་བ་ཐམས་ཅད་ཡང་དག་པའི་<line/>
ཆོས་ཀྱིས་ཚར་གཅོད་པར་འགྱུར་རོ། །དེ་ནས་བཅོམ་ལྡན་འདས་ལ་རྒྱལ་པོ་ཆེན་པོ་བཞི་དག་གིས་འདི་སྐད་ཅེས་གསོལ་ཏོ། །བཅོམ་ལྡན་འདས། མིའི་རྒྱལ་པོ་<line/>
གང་ལ་ལ་ཞིག་དེ་ལྟར་ཡང་དག་པའི་ཆོས་ལ་གུས་པས་བཀུར་སྟི་བགྱིས་ནས་མདོ་སྡེ་འདི་མཉན་པར་བགྱིད་པ་དང༌། མདོ་སྡེ་འདི་འཛིན་པའི་འཁོར་བཞི་པོ་དག་ལ་<line/>
</page>
<page index="227" id="114B">བཀུར་སྟི་དང༌། མཆོད་པ་དང༌། བླ་མར་བགྱིས་ནས་བསྔགས་པ་བརྗོད་པར་བགྱིས་ན་དེའི་ཚེ་མིའི་རྒྱལ་པོ་དེས་བདག་ཅག་རྣམས་དགའ་བར་བགྱི་བའི་སླད་དུ་ཆོས་ཀྱི་གདན་དང༌།<line/>
ཉེ་བའི་ཕྱོགས་གཅིག་ཏུ་སྤོས་ཆབ་ཀྱིས་ཆག་ཆག་བཏབ་སྟེ་མེ་ཏོག་མཆོག་དམ་པ་མང་པོ་མངོན་པར་གཏོར་ནས་རྒྱལ་པོ་ཆེན་པོ་བཞི་མཆིས་པའི་སྟན་ཡང་བཤམས་ཏེ།<line/>
བཏིང་པར་གྱུར་ན། བདག་ཅག་ཀྱང་རྒྱལ་པོ་དེ་དག་དང་ལྷན་ཅིག་ཡང་དག་པའི་ཆོས་ཉན་པར་འགྱུར་རོ། །རྒྱལ་པོ་དེས་ཀྱང་བདག་ཅག་ལ་ཕན་འདོགས་པའི་དགེ་བའི་<line/>
རྩ་བ་ཅི་མཆིས་པའི་བསོད་ནམས་ཀྱི་སྐལ་པ་གང་ལགས་པ་བདག་ཅག་ལའང་ཡོངས་སུ་བསྔོ་བར་བགྱིའོ། །བཅོམ་ལྡན་འདས་དེའི་ཚེ་མིའི་རྒྱལ་པོ་དེས་ཆོས་སྨྲ་བ་ལ་ཆོས་<line/>
བཤད་པར་གསོལ་བ་བཏབ་ནས་སྟན་ལ་མཆིས་པའི་ཚེ། བདག་ཅག་གི་སླད་དུ་སྤོས་མཆོག་དམ་པ་སྣ་ཚོགས་བསྲེགས་ནས་མདོ་སྡེ་འདི་ལ་མཆོད་པར་བགྱིའོ། །<line/>
བཅོམ་ལྡན་འདས། དེའི་ཚེ་སྤོས་ཀྱི་བདུག་པ་དེ་དག་སྐད་ཅིག་མ་གཅིག་ལ་ནམ་མཁའ་ལ་མངོན་པར་འཕགས་ནས་བདག་ཅག་ལྷ་རྣམས་ཀྱི་གཞལ་མེད་ཁང་དུ་<line/>
ཕྱིན་ཏེ་སྤོས་ཀྱི་གདུགས་སུ་འགྱུར་པས་བདག་ཅག་ལྷའི་འཁོར་རྣམས་ཀྱང་སྤོས་ཀྱི་དྲི་མཆོག་དེ་ཚོར་བར་འགྱུར། སྤོས་ཀྱི་དུ་བ་དེའང་གསེར་འོད་དང་ལྡན་པས་བདག་<line/>
</page>
<page index="228" id="115A">༄༅། །ཅག་གནས་པའི་ཁང་ཁྱིམ་ནས་ཚངས་པའི་གནས་དང༌། བརྒྱ་བྱིན་ལྷའི་དབང་པོ་དང༌། ལྷ་མོ་སྤོབས་པ་ཆེན་པོ་དང༌། ལྷ་མོ་དཔལ་ཆེན་<line/>
མོ་དང༌། སའི་ལྷ་མོ་བརྟན་མ་དང༌། སྡེ་དཔོན་ཆེན་པོ་ཡང་དག་ཤེས་དང༌། གནོད་སྦྱིན་གྱི་སྡེ་དཔོན་ཆེན་པོ་ཉི་ཤུ་རྩ་བརྒྱད་དང༌། ལྷའི་རྒྱལ་པོ་དབང་ཕྱུག་ཆེན་པོ་དང༌།<line/>
ལག་ན་རྡོ་རྗེ་གསང་བའི་བདག་པོ་དང༌། སྡེ་དཔོན་ཆེན་པོ་རིན་ཆེན་བཟང་དང༌། འཕྲོག་མའི་དུ་འཁོར་ལྔ་བརྒྱ་དང༌། ཀླུའི་རྒྱལ་པོ་མ་དྲོས་པ་དང༌། ཀླུའི་རྒྱལ་པོ་རྒྱ་<line/>
མཚོའི་གནས་ཐམས་ཅད་ཀྱང་རབ་ཏུ་གསལ་བར་བགྱིད་དོ། །བཅོམ་ལྡན་འདས། འདི་ལྟ་བུ་ལ་སོགས་པའི་འཁོར་རྣམས་ཀྱིས་རང་རང་གི་གཞལ་མེད་ཁང་དུ་སྤོས་ཀྱི་<line/>
བདུག་པ་དེས་སྐད་ཅིག་ཡུད་ཙམ་ཅིག་ལ་སྤོས་ཀྱི་གདུགས་སུ་གྱུར་པའང་མཐོང་ལ་སྤོས་ཀྱི་དྲིའང་ཚོར་བར་འགྱུར། འོད་ཟེར་གྱི་ཁ་དོག་གིས་ལྷའི་གཞལ་མེད་ཁང་<line/>
ཐམས་ཅད་གསལ་བར་བགྱིད་པའང་མཐོང་བར་འགྱུར་ལགས་སོ། །བཅོམ་ལྡན་འདས་ཀྱིས་རྒྱལ་པོ་ཆེན་པོ་དག་ལ་བཀའ་སྩལ་པ། སྤོས་ཀྱི་འོད་ཟེར་དེས་<line/>
གཞལ་མེད་ཁང་དེ་དག་འབའ་ཞིག་གསལ་བར་བྱས་ནས་སྤོས་ཀྱི་གདུགས་སུ་གྱུར་ཏེ་འོད་ཟེར་ཆེན་པོ་འགྱེད་པ་མ་ཡིན་ཏེ། མིའི་རྒྱལ་པོ་དེ་དག་ལག་པ་པོག་<line/>
</page>
<page index="229" id="115B">ཕོར་བཟུང་སྟེ་སྤོས་མཆོག་དམ་པ་བསྲེགས་ནས་མདོ་སྡེ་འདི་ལ་མཆོད་པ་བྱེད་པའི་ཚེ་སྤོས་ཀྱི་དུ་བ་དེ་ཐང་ཅིག་ཡུད་ཙམ་གཅིག་ལ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་<span class="conversion-problem" title="129: Cannot convert ACIP {KHAMs} because s is not an ACIP consonant.">KHAMs</span>་<line/>
ན་ཡོད་པའི་ཉི་མ་དང༌། ཟླ་བ་བྱེ་བ་ཕྲག་བརྒྱ་དང༌། རིའི་རྒྱལ་པོ་རི་རབ་བྱེ་བ་ཕྲག་བརྒྱ་དང༌། གླིང་བཞི་པ་བྱེ་བ་ཕྲག་བརྒྱ་དང༌། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་<span class="conversion-problem" title="129: Cannot convert ACIP {KHAMs} because s is not an ACIP consonant.">KHAMs</span>་<line/>
འདིའི་ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མིའམ་ཅི་དང༌། ལྟོ་འཕྱེ་ཆེན་པོ་དང༌། ཁང་ཁྱིམ་ཐམས་ཅད་གསལ་བར་བྱས་<line/>
ནས་ནམ་མཁའ་ཀུན་ཏུ་གང་ཞིང་རྒྱས་པ་དང༌། སྤོས་ཀྱི་བདུག་པ་རྣམ་པ་སྣ་ཚོགས་གང་ཡིན་པ་དེ་དག་སྤྲིན་གྱི་གདུགས་སུ་འགྱུར་ཏེ་གདུགས་དེའང་གསེར་གྱི་ཁ་དོག་དང་ལྡན་པས་<line/>
ལྷའི་ཁང་ཁྱིམ་ཐམས་ཅད་གསལ་བར་བྱེད་དེ་འདི་ལྟར་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་སྤོས་ཀྱི་སྤྲིན་དང༌། སྤོས་ཀྱི་གདུགས་རྣམ་པ་སྣ་ཚོགས་ཇི་སྙེད་པ་<span class="conversion-problem" title="129: Cannot convert ACIP {THAMs} because s is not an ACIP consonant.">THAMs</span>་<line/>
ཅད་ནི་གསེར་འོད་དམ་པ་མཆོག་ཏུ་རྣམ་པར་རྒྱལ་བ་མདོ་སྡེའི་རྒྱལ་པོའི་གཟི་བྱིན་གྱི་མཐུ་ལས་གྱུར་པ་ཡིན་ནོ། །མིའི་རྒྱལ་པོ་དེ་དག་ལག་ཏུ་སྤོས་ཕོར་ཐོགས་ནས། མདོ་<line/>
སྡེ་འདི་ལ་མཆོད་པར་བྱེད་པའི་ཚེ་སྤོས་ཀྱི་གདུགས་རྣམ་པ་སྣ་ཚོགས་གང་ཡིན་པ་དེ་དག་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་འབའ་ཞིག་ཏུ་ཁྱབ་<line/>
</page>
<page index="230" id="116A">༄༅། །བར་གྱུར་པ་མ་ཡིན་གྱི། སྐད་ཅིག་ཡུད་ཙམ་གཅིག་གིས་ཕྱོགས་བཅུའི་སངས་རྒྱས་ཀྱི་ཞིང་གང་གཱའི་ཀླུང་གི་བྱེ་མ་དང་མཉམ་པ་བྱེ་བ་ཁྲག་<line/>
ཁྲིག་བརྒྱ་སྟོང་ཚད་མེད་མཐའ་མེད་པ་ཀུན་ཏུ་ཁྱབ་ཅིང་སངས་རྒྱས་ཀྱི་ཞིང་རྣམས་ཀྱི་ནམ་མཁའ་ཀུན་གྱི་སྤོས་ཀྱི་གདུགས་སུ་གྱུར་ནས་ཀུན་གསལ་བར་བྱེད་པའང་དེ་བཞིན་<line/>
ཏེ་དེའི་ཚེ་སངས་རྒྱས་མང་པོ་དེ་དག་སྤོས་གྱ་ནོམ་པའི་དྲི་གང་ཡིན་པ་དེ་དག་ཀྱང་རིག་ཅིང་མཁྱེན། སྤྲིན་གྱི་བླ་རེ་དང༌། གསེར་གྱི་ཁ་དོག་དེ་དག་ཀྱང་གཟིགས་ནས་ཕྱོགས་<line/>
བཅུའི་འཇིག་རྟེན་གྱི་ཁམས་གང་གཱའི་ཀླུང་གི་བྱེ་མ་དང་མཉམ་པའི་སངས་རྒྱས་བཅོམ་ལྡན་འདས་ཀྱིས་ཆོ་འཕྲུལ་བསྟན་ནས་སངས་རྒྱས་བཅོམ་ལྡན་འདས་མང་<line/>
པོ་དེ་དག་གིས་མཐུན་པར་གཟིགས་ཤིང་སོ་སོར་བརྟགས་ཏེ་གསུང་མཐུན་པར་ཆོས་སྨྲ་བའི་མཁན་པོ་དེ་ལ་སྐྱེས་བུ་ཆེན་པོ་ཁྱོད་ཀྱིས་ཤིན་ཏུ་ཟབ་པའི་མདོ་སྡེ་གྱ་ནོམ་<line/>
བ་འདི་རྒྱ་ཆེར་ཡོངས་སུ་སྤེལ་ནས་བསོད་ནམས་ཀྱི་ཕུང་པོ་ཚད་མེད་ཅིང་བསམ་གྱིས་མི་ཁྱབ་པ་ཡོངས་སུ་རྫོགས་པར་གྱུར་པ་ལེགས་སོ། །ལེགས་སོ་ཞེས་<span class="conversion-problem" title="129: Cannot convert ACIP {BSNGAGs} because s is not an ACIP consonant.">BSNGAGs</span>་<line/>
པ་བརྗོད་པར་འགྱུར་རོ། །གང་ལ་ལ་ཞིག་མདོ་སྡེ་འདི་ལྟ་བུ་མཉན་ནས་ཐོས་པའི་བསོད་ནམས་གང་ཡིན་པ་དེའི་ཚད་ཀྱང་ཤིན་ཏུ་མང་བ་ཡིན་ན། ཡི་གེར་འདྲི་<line/>
</page>
<page index="231" id="116B">བ་དང༌། ལེན་པ་དང༌། འཛིན་པ་དང༌། ཀློག་པ་དང༌། གཞན་དག་ལ་ཡང་དག་པར་སྟོན་པ་དང༌། ཇི་སྐད་བསྟན་པ་བཞིན་དུ་མངོན་པར་སྒྲུབ་པ་ལྟ་སྨོས་ཀྱང་ཅི་དགོས། དེ་ཅིའི་<line/>
ཕྱིར་ཞེ་ན། རིགས་ཀྱི་བུ་དག། སེམས་ཅན་གང་ལ་ལ་ཞིག་གསེར་འོད་དམ་པ་མཆོག་ཏུ་རྣམ་པར་རྒྱལ་བ་མདོ་སྡེའི་རྒྱལ་པོ་འདི་ཐོས་པར་གྱུར་པ་གང་ཡིན་པ་དེ་དག་ནི།<line/>
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་ལྡོག་པར་མི་འགྱུར་བས་སོ། །དེའི་ཚེ་ཕྱོགས་བཅུའི་སངས་རྒྱས་ཀྱི་ཞིང་བྱེ་བ་ཁྲག་ཁྲིག་བརྒྱ་སྟོང་ཚད་མེད་གྲངས་<line/>
མེད་པའི་གང་གཱའི་ཀླུང་གི་བྱེ་མ་དང་མཉམ་པའི་སངས་རྒྱས་ཀྱི་ཞིང་དག་ན་བཞུགས་པའི་དེ་བཞིན་གཤེགས་པ་རྣམས་གསུང་གཅིག་ཏུ་ཆོས་ཀྱི་སྟན་ལ་འདུག་པའི་ཆོས་<line/>
སྨྲ་བའི་མཁན་པོ་དེ་ལ་ལེགས་སོ། །ལེགས་སོ་ཞེས་བསྔགས་པ་འདི་བརྗོད་ནས། རིགས་ཀྱི་བུ། ཁྱོད་མ་འོངས་པའི་དུས་ན་བརྩོན་འགྲུས་ཀྱི་སྟོབས་ཀྱིས་དགའ་བ་བརྒྱ་<line/>
སྟོང་ཚད་མེད་པ་སྙེད་མངོན་པར་བསྒྲུབས་ཏེ་ཚོགས་ཡོངས་སུ་རྫོགས་པར་བྱས་ནས་འཕགས་པ་མང་པོ་ལས་ཡང་དག་པར་འདས་ཏེ་ཁམས་གསུམ་ལས་ངེས་པར་བྱུང་<line/>
ནས་གཙོ་བོ་མཆོག་ཏུ་གྱུར་ཏེ་བྱང་ཆུབ་ཀྱི་ཤིང་གི་རྒྱལ་པོའི་དྲུང་དུ་འདུག་ནས་ཁྱད་པར་དུ་འཕགས་པ་རྣམས་ཡོངས་སུ་བརྒྱན་པར་འགྱུར། སྟོང་གསུམ་གྱི་སྟོང་ཆེན་<line/>
</page>
<page index="232" id="117A">༄༅། །པོའི་འཇིག་རྟེན་གྱི་ཁམས་ན་རྐྱེན་དང་ལྡན་པའི་སེམས་ཅན་རྣམས་ཡོངས་སུ་སྐྱོབ་པར་འགྱུར། ཤིན་ཏུ་འཇིགས་སུ་རུང་བའི་བདུད་ཀྱི་དམག་<span class="conversion-problem" title="129: Cannot convert ACIP {TSOGs} because s is not an ACIP consonant.">TSOGs</span>་<line/>
རྣམས་ཚར་གཅོད་པར་འགྱུར། ཤིན་ཏུ་རྣམ་པར་དག་པའི་ཆོས་རྣམས་དང༌། ཤིན་ཏུ་ཟབ་པའི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་རབ་ཏུ་རྟོགས་པར་<line/>
འགྱུར་རོ། །རིགས་ཀྱི་བུ། ཁྱོད་རྡོ་རྗེའི་སྟན་ལ་འདུག་ནས་སངས་རྒྱས་རྣམས་ཀྱིས་རབ་ཏུ་བསྔགས་པའི་ཆོས་ཀྱི་འཁོར་ལོ་བླ་ན་མེད་པ། ཤིན་ཏུ་ཟབ་པ། གྱ་ནོམ་པ་<line/>
རྣམ་པ་བཅུ་གཉིས་ཡོངས་སུ་བསྐོར་བར་འགྱུར། བླ་ན་མེད་པའི་ཆོས་ཀྱི་རྔ་ཆེན་པོ་མཆོག་ཏུ་གྱུར་པ་རབ་ཏུ་རྡུང་བར་འགྱུར། བླ་ན་མེད་པའི་ཆོས་ཀྱི་དུང་ཤིན་ཏུ་གྱ་ནོམ་པ་<line/>
འབུད་པར་འགྱུར། བླ་ན་མེད་པའི་ཆོས་ཀྱི་རྒྱལ་མཚན་ཁྱད་པར་དུ་འཕགས་པ་བསྒྲེང་བར་འགྱུར། བླ་ན་མེད་པའི་ཆོས་ཀྱི་སྒྲོན་མ་ཤིན་ཏུ་གསལ་བར་སྤར་བར་འགྱུར།<line/>
བླ་ན་མེད་པའི་བདུད་རྩིའི་ཆོས་ཀྱི་ཆར་རབ་ཏུ་འབེབས་པར་འགྱུར། ཉོན་མོངས་པའི་དགྲའི་འཆིང་བ་ཚད་མེད་པ་ཡོངས་སུ་གཅོད་པར་འགྱུར། སེམས་ཅན་བྱེ་བ་<line/>
ཁྲག་ཁྲིག་བརྒྱ་སྟོང་ཚད་མེད་པ་སྙེད་མཐའ་མེད་ཅིང་འཇིགས་སུ་རུང་བའི་རྒྱ་མཚོ་ལས་ཡོངས་སུ་བཟླས་པར་འགྱུར། མུ་མེད་པའི་སྐྱེ་ཤིའི་འཁོར་བ་ལས་ཐར་<line/>
</page>
<page index="233" id="117B">བར་འགྱུར། སངས་རྒྱས་བྱེ་བ་ཁྲག་ཁྲིག་བརྒྱ་སྟོང་ཚད་མེད་པ་སྙེད་དང་ཕྲད་པར་འགྱུར་རོ་ཞེས་གསུངས་པར་འགྱུར་རོ། །དེ་ནས་བཅོམ་ལྡན་འདས་ལ་རྒྱལ་པོ་ཆེན་<line/>
པོ་བཞི་པོ་དག་གིས་ཡང་འདི་སྐད་ཅེས་གསོལ་ཏོ། །བཅོམ་ལྡན་འདས། གསེར་འོད་དམ་པ་མཆོག་ཏུ་རྣམ་པར་རྒྱལ་བ་མདོ་སྡེའི་རྒྱལ་པོ་འདི་ནི་སླད་མ་དང༌། ད་ལྟར་<line/>
གྱི་ཚེ་ཡོན་ཏན་ཚད་མ་མཆིས་པ་འདི་ལྟ་བུ་ཡོངས་སུ་རྫོགས་པར་བགྱིད་པས་དེའི་སླད་དུ་མིའི་རྒྱལ་པོ་གང་གིས་མདོ་སྡེ་ཤིན་ཏུ་གྱ་ནོམ་པ་འདི་ཐོས་པར་གྱུར་པ་དེ་ནི་<line/>
སངས་རྒྱས་བྱེ་བ་ཁྲག་ཁྲིག་བརྒྱ་སྟོང་ཚད་མ་མཆིས་པ་སྙེད་ལས་དགེ་བའི་རྩ་བ་བསྐྱེད་པ་ལགས་པས། མིའི་རྒྱལ་པོ་དེ་དག་ལ་བདག་ཅག་རྣམས་ཡོངས་སུ་བསྲུང་<line/>
ཞིང་རྗེས་སུ་དྲན་པར་བགྱིད་དོ། །གཞན་ཡང༌། བསོད་ནམས་ཀྱི་ཕན་ཡོན་ཚད་མ་མཆིས་པ་སྙེད་མཐོང་བའི་སླད་དུ་བདག་ཅག་རྒྱལ་པོ་ཆེན་པོ་བཞི་དང༌། འཁོར་<line/>
གཞན་རྣམས་དང༌། ཡི་དྭགས་འབུམ་ཕྲག་བརྒྱ་སྟོང་ཚད་མ་མཆིས་པ་སྙེད་རང་རང་གི་གཞལ་མེད་ཁང་རྣམས་སུ་སྤོས་ཀྱི་བདུག་པའི་སྤྲིན་གྱི་གདུགས་དང༌། ཆོ་<line/>
འཕྲུལ་རྣམ་པ་སྣ་ཚོགས་དེ་དག་མཐོང་བའི་ཚེ་བདག་ཅག་རང་གི་ལུས་མི་སྣང་བར་བགྱིས་ནས་ཆོས་ཉན་པའི་སླད་དུ་རྒྱལ་པོ་དེའི་ཕོ་བྲང་ཡོངས་སུ་གཙང་ཞིང་མཛེས་<line/>
</page>
<page index="234" id="118A">༄༅། །པར་བརྒྱན་པ་ཆོས་འཆད་པའི་གནས་སུ་མཆི་བར་འཚལ་ལོ། །དེ་བཞིན་དུ་ཚངས་པ་དང༌། བརྒྱ་བྱིན་དང༌། ལྷ་མོ་སྤོབས་པ་ཆེན་པོ་དང༌།<line/>
དཔལ་གྱི་ལྷ་མོ་ཆེན་མོ་དང༌། སའི་ལྷ་མོ་བརྟན་མ་དང༌། སྡེ་དཔོན་ཆེན་པོ་ཡང་དག་ཤེས་དང༌། གནོད་སྦྱིན་གྱི་སྡེ་དཔོན་ཆེན་པོ་ཉི་ཤུ་རྩ་བརྒྱད་དང༌། ལྷའི་བུ་དབང་<line/>
ཕྱུག་ཆེན་པོ་དང༌། ལག་ན་རྡོ་རྗེ་གསང་བའི་བདག་པོ་དང༌། སྡེ་དཔོན་ཆེན་པོ་རིན་ཆེན་བཟང་དང༌། འཕྲོག་མའི་བུ་འཁོར་ལྔ་བརྒྱ་པ་དང༌། ཀླུའི་རྒྱལ་པོ་མ་དྲོས་པ་<line/>
དང༌། ཀླུའི་རྒྱལ་པོ་རྒྱ་མཚོ་དང༌། ལྷ་དང༌། གནོད་སྦྱིན་ལ་སོགས་པའི་འཁོར་བྱེ་བ་ཁྲག་ཁྲིག་བརྒྱ་སྟོང་ཚད་མ་མཆིས་པ་སྙེད་ཀྱང་ཆོས་ཉན་པའི་སླད་དུ་སོ་སོ་ནས་རང་<line/>
གི་ལུས་མི་སྣང་བར་བགྱིས་ཏེ་མིའི་རྒྱལ་པོ་དེའི་ཕོ་བྲང་ཁྱད་པར་དུ་འཕགས་པ། ཆོས་ཀྱི་གདན་ཤིན་ཏུ་མཛེས་པར་བགྱིས་པ། ཆོས་བཤད་པའི་གནས་སུ་མཆི་<line/>
བར་འགྱུར་ལགས་སོ། །བཅོམ་ལྡན་འདས། བདག་ཅག་རྒྱལ་པོ་ཆེན་པོ་བཞི་དང༌། འཁོར་གཞན་རྣམས་དང༌། གནོད་སྦྱིན་རྣམས་ཐམས་ཅད་སེམས་རྩེ་གཅིག་<line/>
ཏུ་མིའི་རྒྱལ་པོ་དེ་དག་དང་ལྷན་ཅིག་ཏུ་དགེ་བའི་བཤེས་གཉེན་བགྱིས་ནས་བླ་ན་མ་མཆིས་པའི་ཆོས་ཀྱི་སྦྱིན་བདག་ཆེན་པོར་གྱུར་པའི་རྒྱུས་བདུད་རྩིའི་རོས་བདག་<line/>
</page>
<page index="235" id="118B">ཅག་ཚིམ་པར་གྱུར་པས་དེའི་སླད་དུ་བདག་ཅག་རྒྱལ་པོ་དེ་ལ་ཡོངས་སུ་བསྲུངས་ནས་གནོད་པ་རྣམས་ཡོངས་སུ་བསལ་ཏེ་བདེ་བ་ཐོབ་པར་བགྱིད་དོ། །དེའི་ཕོ་བྲང་དང༌། གྲོང་དང༌།<line/>
གྲོང་ཁྱེར་དང༌། ཡུལ་རྣམས་སུའང་སྡིག་པ་དང༌། ལྟས་ངན་པ་ཐམས་ཅད་རབ་ཏུ་ཞི་བར་བགྱིད་དོ། །དེ་ནས་རྒྱལ་པོ་ཆེན་པོ་བཞི་ཅིག་ཅར་ཐལ་མོ་སྦྱར་ཏེ་བཅོམ་ལྡན་འདས་<line/>
ལ་འདི་སྐད་ཅེས་གསོལ་ཏོ། །བཅོམ་ལྡན་འདས། མིའི་རྒྱལ་པོ་གང་ལ་ལ་ཞིག་རང་གི་ཡུལ་དུ་མདོ་སྡེ་འདི་བཞུགས་པར་གྱུར་ཀྱང༌། ཡོངས་སུ་སྤེལ་བར་ཡང་མི་བགྱིད་<line/>
ལ་སེམས་ཀྱིས་ཀྱང་སྤོང་བར་བགྱིད་ཅིང་ཉན་པར་ཡང་མི་མོས། མཆོད་པར་ཡང་མི་མོས། མཆོད་པར་ཡང་མི་བགྱིད། བླ་མར་ཡང་མི་བགྱིད། བསྔགས་པ་བརྗོད་<line/>
པའང་མི་བགྱིད་ལ་འཁོར་བཞི་པོ་དག་མདོ་སྡེ་འཛིན་པ་མཐོང་བར་གྱུར་ནའང་བླ་མར་མི་བགྱིད་ཅིང་མཆོད་པ་དང༌། རིམ་གྲོའང་མི་བགྱིད་ན། བདག་ཅག་དང༌། འཁོར་<line/>
གཞན་རྣམས་དང༌། ལྷ་ཚད་མ་མཆིས་པ་རྣམས་ཀྱང་ཤིན་ཏུ་ཟབ་ཅིང་གྱ་ནོམ་པའི་ཆོས་ཐོས་པར་མི་འགྱུར་བས་བདུད་རྩིའི་རོ་ལ་རྒྱབ་ཀྱིས་ཕྱོགས་ཤིང་དམ་པའི་ཆོས་<line/>
ཀྱི་རྒྱུན་ཡང་སྟོར་བར་འགྱུར། གཟི་བྱིན་དང༌། མཐུ་སྟོབས་ཀྱང་མ་མཆིས་པར་འགྱུར། ངན་འགྲོ་འཕེལ་བར་བགྱིད་ཅིང་ལྷ་དང༌། མི་རྣམས་ཡོངས་སུ་ཉམས་པར་འགྱུར། འཁོར་<line/>
</page>
<page index="236" id="119A">༄༅། །བའི་ཆུ་བོར་བྱིང་བར་འགྱུར་ཞིང་མྱ་ངན་ལས་འདས་པའི་ཤུལ་དང་གོལ་བར་འགྱུར་བས། བཅོམ་ལྡན་འདས། བདག་རྒྱལ་པོ་ཆེན་པོ་བཞི་<line/>
དང༌། འཁོར་གཞན་རྣམས་དང༌། གནོད་སྦྱིན་ལ་སོགས་པ་དེ་ལྟ་བུའི་དངོས་པོ་མཐོང་བར་གྱུར་ན་ཡུལ་དེ་ཡོངས་སུ་སྤོང་བར་བགྱིད་ལ་ཡོངས་སུ་སྐྱོབ་ཅིང་ཡོངས་སུ་<span class="conversion-problem" title="129: Cannot convert ACIP {BSRUNGs} because s is not an ACIP consonant.">BSRUNGs</span>་<line/>
པའི་སེམས་ཀྱང་ཡོངས་སུ་མ་མཆིས་པར་འགྱུར་ལགས་སོ། །བདག་ཅག་འབའ་ཞིག་རྒྱལ་པོ་དེ་སྤོང་བར་བགྱིད་པ་མ་ལགས་ཀྱི། ཡུལ་སྐྱོང་བའི་ལྷ་དགེ་བ་ཆེན་<line/>
པོ་ཚད་མ་མཆིས་པ་རྣམས་ཀྱང་ཡལ་བར་བོར་ནས་མཆི་བར་འགྱུར་ལགས་སོ། །དེ་ལྟར་ཡལ་བར་བོར་བའི་དབང་གིས་ཡུལ་དེར་གནོད་པ་རྣམ་པ་སྣ་ཚོགས་འབྱུང་<line/>
བར་འགྱུར་ཞིང་རྒྱལ་ཐབས་ཀྱང་སྟོར་བར་འགྱུར། མིའི་ཚོགས་ཐམས་ཅད་དགེ་བའི་སེམས་ནི་མ་མཆིས་ཀྱི་གཅིག་ལ་གཅིག་འཆིང་བ་དང༌། གསོད་པ་དང༌། གཤེ་<line/>
བ་དང༌། རྩོད་པ་དང༌། ཕན་ཚུན་ཕྲ་མ་དང༌། གྱ་གྱུ་བགྱིད་ཅིང་ནོངས་པ་མ་མཆིས་པ་ལ་ཆད་པ་གཅོད་པ་འབའ་ཞིག་སེམས་པས་ནད་དང༌། རིམས་ནད་རྣམས་<line/>
འབྱུང་བར་འགྱུར། གཟའ་མཇུག་རིངས་ཡང་ནས་ཡང་དུ་འབྱུང་བར་འགྱུར། གདུགས་གཉིས་ཅིག་ཅར་འཆར་བར་འགྱུར། གཟའ་འཇུག་པ་ལ་རྒྱུན་ཆད་པ་མ་<line/>
</page>
<page index="237" id="119B">མཆིས་པར་འགྱུར། གཞའ་དཀར་ནག་གིས་བཀྲིས་པ་མ་ལགས་པའི་མཚན་མ་སྟོན་པར་འགྱུར། སྐར་མདའ་ལྟུང་ཞིང་ས་གཡོ་བར་འགྱུར། ཁྲོན་པའི་ནང་ནས་སྒྲ་འབྱུང་བར་<line/>
འགྱུར། ཆར་དང༌། རླུང་དྲག་པོ་དུས་མ་ལགས་པར་འབབ་ཅིང་ལྡང་བར་འགྱུར། རྟག་པར་མུ་གེའི་གནོད་པ་འབྱུང་བར་འགྱུར། འབྲུ་རྣམས་ཡོངས་སུ་སྨིན་པར་མི་འགྱུར།<line/>
ཕས་ཀྱི་རྒོལ་བའི་དགྲ་མང་པོས་གཙེས་པས་ཡུལ་མི་རྣམས་སྡུག་བསྔལ་གྱི་གནོད་པ་མང་པོ་མྱོང་བར་འགྱུར། །ཡུལ་གྱི་ས་ཕྱོགས་ཀྱང་ཡིད་དུ་མི་མཆི་ཞིང་མངོན་པར་དགའ་<line/>
བ་ཅིའང་མ་མཆིས་པར་འགྱུར་ལགས་སོ། །བཅོམ་ལྡན་འདས། བདག་ཅག་རྒྱལ་པོ་ཆེན་པོ་བཞི་དང༌། ལྷ་བརྒྱ་སྟོང་ཚད་མ་མཆིས་པ་དང༌། སྔོན་ཡུལ་སྐྱོང་བའི་ལྷ་དགེ་<line/>
བ་ཆེན་པོ་རྣམས་ཀྱིས་ཡོངས་སུ་སྤངས་ནས་མཆི་བའི་ཚེ་ལྟས་ངན་པའི་དངོས་པོ་བརྒྱ་སྟོང་ཚད་མ་མཆིས་པ་དེ་ལྟ་བུ་འབྱུང་བར་འགྱུར་ལགས་སོ། །བཅོམ་ལྡན་འདས། མིའི་<line/>
རྒྱལ་པོ་གང་ལ་ལ་ཞིག་ཡུལ་སྐྱོང་ཞིང་རྟག་པར་བདེ་བའི་ལོངས་སྤྱོད་མྱོང་བར་འཚལ་བ་དང༌། སྐྱེ་བོ་མང་པོ་རྣམས་བདེ་བ་ལ་འགོད་པར་འཚལ་བ་དང༌། ཕས་ཀྱི་རྒོལ་བ་<line/>
ཐམས་ཅད་ཚར་བཀུམ་ནས་རང་གི་ཡུལ་ཁམས་གཏན་དུ་རྒྱས་ཤིང་ངར་བར་འཚལ་བ་དང༌། ཡང་དག་པའི་བསྟན་པ་འཇིག་རྟེན་དུ་གནས་ནས་སྡུག་བསྔལ་གྱིས་གནོད་<line/>
</page>
<page index="238" id="120A">༄༅། །པ་དང༌། སྡིག་པ་མི་དགེ་བའི་ཆོས་རྣམས་ཉེ་བར་ཞི་བར་འགྱུར་བར་འཚལ་ན། བཅོམ་ལྡན་འདས། ཡུལ་གྱི་བདག་པོ་དེ་དག་གདོན་མི་འཚལ་<line/>
བར་མདོ་སྡེའི་རྒྱལ་པོ་དམ་པ་འདི་མཉན་ནས་ཡོངས་སུ་གཟུང་བར་བགྱི་ཞིང་མདོ་སྡེ་འདི་ཀློག་པ་དང༌། འདོན་པ་དང༌། ལེན་པ་དང༌། འཛིན་པ་དག་ལ་ཡང་བསྙེན་བཀུར་<line/>
བ་དང༌། རིམ་གྲོ་དང༌། མཆོད་པར་བགྱིད་ན། བདག་ཅག་དང༌། ཚད་མ་མཆིས་པའི་ལྷའི་འཁོར་གཞན་རྣམས་ཆོས་མཉན་པའི་དགེ་བའི་རྩ་བའི་བྱིན་གྱིས་བརླབས་ཀྱི་<line/>
མཐུས་བླ་ན་མ་མཆིས་པའི་བདུད་རྩིའི་ཆོས་ཀྱི་རོ་མྱོང་བར་འགྱུར་བས་བདག་ཅག་འཁོར་དང་བཅས་པ་ལ་སྨན་པར་འགྱུར་ཞིང་ལྷ་གཞན་རྣམས་ཀྱང་སྨན་ཡོན་མཆོག་<line/>
ཐོབ་པར་འགྱུར་ལགས་སོ། །དེ་ཅིའི་སླད་དུ་ཞེ་ན། འདི་ལྟར་མིའི་རྒྱལ་པོ་དེས་སེམས་རྩེ་གཅིག་ཏུ་མདོ་སྡེ་འདི་མཉན་ནས་ཡོངས་སུ་བཟུང་བའི་སླད་དུའོ། །བཅོམ་<line/>
ལྡན་འདས། འདི་ལྟར་ཚངས་པ་ཆེན་པོས་ཀྱང་སེམས་ཅན་རྣམས་ལ་རྟག་པར་འཇིག་རྟེན་དང༌། འཇིག་རྟེན་ལས་འདས་པའི་བསྟན་བཅོས་ཡང་དག་པར་བསྟན། བརྒྱ་<line/>
བྱིན་ལྷའི་དབང་པོས་ཀྱང་བསྟན་བཅོས་རྣམ་པ་སྣ་ཚོགས་ཡང་དག་པར་བསྟན། མངོན་པར་ཤེས་པ་ལྔ་དང་ལྡན་པའི་དྲང་སྲོང་རྣམས་ཀྱིས་ཀྱང་བསྟན་བཅོས་མང་པོ་<line/>
</page>
<page index="239" id="120B">བསྟན་ཏོ། བཅོམ་ལྡན་འདས། ཚངས་པ་དང༌། བརྒྱ་བྱིན་དང༌། མངོན་པར་ཤེས་པ་ལྔ་དང་ལྡན་པའི་དྲང་སྲོང་གིས་བསྟན་བཅོས་བྱེ་བ་ཁྲག་ཁྲིག་བརྒྱ་སྟོང་ཚད་མ་མཆིས་པ་<line/>
སྙེད་བསྟན་མོད་ཀྱི། འོན་ཀྱང་སངས་རྒྱས་བཅོམ་ལྡན་འདས་ཀྱིས་བྱམས་པ་དང༌། ཐུགས་རྗེས་ཐུགས་བརྩེ་བར་དགོངས་ནས་ལྷ་དང༌། མིའི་ཚོགས་རྣམས་ཀྱི་ཆེད་དུ་གསེར་འོད་<line/>
དམ་པའི་མདོ་སྡེ་ཤིན་ཏུ་གྱ་ནོམ་པ་བཀས་བཤད་པ་གང་ལགས་པ་དེ་ནི་བསྟན་པ་དེ་དག་དང་བསྒྲུན་ན་ནི་བྱེ་བ་ཁྲག་ཁྲིག་བརྒྱ་སྟོང་འགྱུར་སྙེད་ཀྱིས་ཆེས་ཁྱད་པར་དུ་<line/>
འཕགས་པས་དཔེར་བགྱིར་ཡང་མ་མཆིས་ལགས་སོ། །དེ་ཅིའི་སླད་དུ་ཞེ་ན། འདིའི་དབང་གིས་འཛམ་བུའི་གླིང་ན་རྒྱལ་པོ་ཇི་སྙེད་མཆིས་པ་དེ་དག་ཡང་དག་པའི་ཆོས་<line/>
ཀྱིས་འཇིག་རྟེན་བཏུལ་ནས་སེམས་ཅན་ལ་བདེ་བའི་དངོས་པོ་སྩལ་བ་དང༌། བདག་དང༌། འཁོར་རྣམས་ཡོངས་བསྲུངས་ནས་སྡུག་བསྔལ་གྱི་གནོད་པ་མ་མཆིས་པར་བགྱིད་<line/>
པ་དང༌། གཞན་ཡང༌། ཕས་ཀྱི་རྒོལ་བས་གནོད་པ་བགྱིད་པ་མ་མཆིས་པ་དང༌། སྡིག་པ་མི་དགེ་བ་ཇི་སྙེད་པ་ཐམས་ཅད་ཐག་རིང་དུ་སྤོང་བ་དང༌། ཡུལ་གྱི་གདོན་བགེགས་<line/>
རྣམས་ཡོངས་སུ་བསལ་ནས་ཡང་དག་པའི་ཆོས་ཀྱིས་འདུལ་ཞིང་རྩོད་པ་མ་མཆིས་པར་བགྱིད་པའི་སླད་དུའོ། །དེའི་སླད་དུ་མིའི་རྒྱལ་པོ་རྣམས་སོ་སོ་ནས་རང་གི་ཡུལ་དུ་ཆོས་<line/>
</page>
<page index="240" id="121A">༄༅། །ཀྱི་སྒྲོན་མ་སྦར་ཏེ་མཐའ་ཡས་པས་རྣམས་གསལ་བར་བགྱིས་ནས་ལྷའི་ཚོགས་དང༌། རང་གི་འཁོར་རྣམས་ལ་སྨན་པར་བགྱིའོ། །བཅོམ་ལྡན་འདས།<line/>
བདག་ཅག་རྒྱལ་པོ་ཆེན་པོ་བཞི་དང༌། ལྷ་དང༌། གནོད་སྦྱིན་གྱི་འཁོར་ཚད་མ་མཆིས་པ་དང༌། འཛམ་བུའི་གླིང་ན་ལྷ་དང༌། ཡི་དྭགས་ཅི་མཆིས་པ་ཐམས་ཅད་རྒྱུ་དང༌། རྐྱེན་འདིའི་<line/>
དབང་གིས་བླ་ན་མ་མཆིས་པའི་བདུད་རྩིའི་ཆོས་ཀྱི་རོ་མྱོང་བར་འགྱུར་ཞིང་གཟི་བྱིན་ཆེན་པོའི་མཐུ་སྟོབས་དང་ལྡན་པ་དང༌། འོད་ཀྱི་སྣང་བ་ཕུན་སུམ་ཚོགས་པ་དང༌། སེམས་ཅན་<span class="conversion-problem" title="129: Cannot convert ACIP {THAMs} because s is not an ACIP consonant.">THAMs</span>་<line/>
ཅད་བདེ་བར་འགྱུར་བ་དང༌། གཞན་ཡང༌། སླད་མའི་དུས་ཀྱི་ཚེ་བསྐལ་པ་བྱེ་བ་ཁྲག་ཁྲིག་བརྒྱ་སྟོང་ཚད་མ་མཆིས་ཤིང་བསམ་གྱིས་མི་ཁྱབ་པ་སྙེད་དུ་རྟག་པར་ཤིན་ཏུ་བདེ་<line/>
བའི་ལོངས་སྤྱོད་མྱོང་བར་འགྱུར་བ་དང༌། གཞན་ཡང༌། སླད་མའི་དུས་ཀྱི་ཚེ་སངས་རྒྱས་ཚད་མ་མཆིས་པ་སྙེད་མཉེས་པར་བགྱིས་ནས་དགེ་བའི་རྩ་བ་བསྐྱེད་དེ་དེ་ནས་བླ་ན་མེད་<line/>
པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་འགྱུར་བས། འདི་ལྟ་བུའི་སྨན་ཡོན་ཚད་མ་མཆིས་ཤིང་མཐའ་མ་མཆིས་པ་ཐམས་ཅད་ཀྱང་ཐུགས་<line/>
རྗེ་ཆེན་པོ་ཚངས་པའི་འཁོར་ལས་ཡང་དག་པར་འདས་པ། མཁྱེན་པ་ཆེན་པོ་བརྒྱ་བྱིན་པས་ལྷག་པ། དཀའ་བ་རྣམ་པ་སྣ་ཚོགས་ཡོངས་སུ་སྤྱད་པ། མངོན་པར་ཤེས་པ་ལྔ་དང་<line/>
</page>
<page index="241" id="121B">ལྡན་པའི་དྲང་སྲོང་ལས་ཁྱད་པར་དུ་འཕགས་པར་གྱུར་པས་བྱེ་བ་ཁྲག་ཁྲིག་བརྒྱ་སྟོང་འགྱུར་སྙེད་ཀྱི་ཆེས་ལྷག་པར་གྱུར་ཏེ་བརྗོད་དུ་མ་མཆིས་པའི་དེ་བཞིན་གཤེགས་པ་དགྲ་བཅོམ་པ་<line/>
ཡང་དག་པར་རྫོགས་པའི་སངས་རྒྱས་རྣམས་ཀྱིས་སེམས་ཅན་རྣམས་ཀྱི་ཆེད་དུ་འདི་ལྟ་བུའི་མདོ་སྡེ་ཤིན་ཏུ་གྱ་ནོམ་པ་ཡང་དག་པར་བཀས་བཤད་ནས་འཛམ་བུའི་གླིང་གི་ཡུལ་གྱི་བདག་<line/>
པོ་ཐམས་ཅད་དང༌། མིའི་ཚོགས་མང་པོ་རྣམས་འཇིག་རྟེན་ན་ཆོས་ཀྱི་ཆོ་ག་དང༌། ཡུལ་ཡོངས་སུ་སྐྱོང་ཞིང་མི་རྣམས་གདུལ་བ་དང༌། བསྐུལ་བར་བགྱི་བའི་དངོས་པོ་ཇི་སྙེད་པ་དེ་དག་གསལ་<line/>
བར་ཁོང་དུ་ཆུད་པ་ལས་གྱུར་པ་ལགས་ཏེ་མདོ་སྡེའི་རྒྱལ་པོ་འདིའི་བྱིན་གྱིས་བརླབས་ཀྱི་མཐུས་ཐམས་ཅད་བདེ་བ་ཐོབ་པའི་བསོད་ནམས་ཀྱི་ཕན་ཡོན་འདི་དག་ཐམས་ཅད་ཀྱང་སྟོན་པ་<line/>
ཆེན་པོ་ཤཱཀྱ་ཐུབ་པས་བྱམས་པ་དང༌། ཐུགས་རྗེའི་མཐུས་མདོ་སྡེ་འདི་རྒྱ་ཆེར་ཡང་དག་པར་སྤེལ་པ་ལས་གྱུར་པ་ལགས་པས། བཅོམ་ལྡན་འདས། རྒྱུ་དང༌། རྐྱེན་དེའི་སླད་དུ་མིའི་རྒྱལ་པོ་<line/>
རྣམས་ཀྱིས་མདོ་སྡེ་དམ་པ་འདི་ཡོངས་སུ་བཟུང་སྟེ་མཆོད་པ་དང༌། བཀུར་སྟི་དང༌། བླ་མར་བགྱིས་ནས་བསྔགས་པ་བརྗོད་པར་བགྱིའོ། །དེ་ཅིའི་སླད་དུ་ཞེ་ན། འདི་ལྟ་བུ་ལ་སོགས་པའི་ཡོན་<line/>
ཏན་ཁྱད་པར་དུ་འཕགས་པ་བསམ་གྱིས་མི་ཁྱབ་པ་དག་གིས་ཐམས་ཅད་ལ་སྨན་པར་བགྱིད་པས་དེའི་སླད་དུ་མཆོག་ཏུ་རྣམ་པར་རྒྱལ་བ་མདོ་སྡེའི་རྒྱལ་པོ་ཞེས་བགྱི་བ་ལགས་སོ།།<line/>
</page>
<page index="242" id="122A">༄༅། །དེ་ནས་བཅོམ་ལྡན་འདས་ཀྱིས་རྒྱལ་པོ་ཆེན་པོ་བཞི་པོ་དག་ལ་ཡང་འདི་སྐད་ཅེས་བཀའ་སྩལ་ཏོ། །ཁྱེད་ཅག་རྒྱལ་པོ་ཆེན་པོ་བཞི་དང༌། འཁོར་གཞན་<line/>
རྣམས་དང༌། ལྷའི་འཁོར་བྱེ་བ་ཁྲག་ཁྲིག་བརྒྱ་སྟོང་ཚད་མེད་པ་རྣམས་དང༌། མིའི་རྒྱལ་པོ་དེ་དག །གལ་ཏེ་སེམས་རྩེ་གཅིག་ཏུ་མདོ་སྡེ་འདི་མཉན་ནས་མཆོད་པ་<line/>
དང༌། བཀུར་སྟི་དང༌། བླ་མར་བྱས་ཏེ་བསྔགས་པ་བརྗོད་པ་མཐོང་ནས་ཡོངས་སུ་བསྲུངས་ཏེ་གནོད་པ་རྣམས་ཡོངས་སུ་སེལ་བར་བྱེད་ན། ཁྱེད་ཅག་རབ་ཏུ་བདེ་བ་མྱོང་<line/>
བར་འགྱུར་བར་བྱེད་དོ། །གལ་ཏེ་འཁོར་བཞི་པོ་དག་གིས་མདོ་སྡེའི་རྒྱལ་པོ་འདི་རྒྱ་ཆེར་ཡང་དག་པར་སྤེལ་བར་བྱེད་ན་དེས་ནི་ལྷ་དང༌། མིའི་ནང་དུ་སངས་རྒྱས་ཀྱི་<line/>
མཛད་པ་རྒྱ་ཆེར་ཡང་དག་པར་བྱས་པ་ཡིན་པས་སེམས་ཅན་ཚད་མེད་པ་སྙེད་ལ་ཕན་བཏགས་པ་ཡིན་ཏེ། འདི་ལྟ་བུའི་གང་ཟག་གང་ཡིན་པ་དེ་ལ་ཁྱེད་ཀྱིས་རྟག་<line/>
པར་བསྲུང་ཞིང་ཡོངས་སུ་བསྐྱབ་པར་བྱའོ། །འདི་ལྟ་བུའི་འཁོར་བཞི་པོ་དག་རྐྱེན་གཞན་གྱིས་ཕན་ཚུན་གནོད་པར་མི་བྱེད་པར་བྱོས་ལ་དེ་དག་ལུས་དང༌། སེམས་རང་<line/>
ཏུ་དབེན་ཞིང་བདེ་བས་མདོ་སྡེའི་རྒྱལ་པོ་འདི་ཡང་དག་པར་སྤེལ་ནས་ཕྱི་མའི་མཐའ་ཇི་སྲིད་པའི་བར་དུ་སེམས་ཅན་ལ་ཕན་འདོགས་པ་ལ་རྒྱུན་ཆད་པ་མེད་པར་བྱོས་<line/>
</page>
<page index="243" id="122B">ཤིག །དེ་ནས་ལྷའི་རྒྱལ་པོ་རྣམ་ཐོས་སྟན་ལས་ལངས་ཏེ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་ལ་ཡིད་བཞིན་གྱི་ནོར་བུ་རིན་པོ་ཆེའི་<line/>
གཟུགས་[?] ཀྱི་ཆོ་ག་མཆིས་ཏེ། སེམས་ཅན་གང་ལ་ལ་ཞིག་ཡོངས་སུ་འཛིན་པར་མོས་ན། ཡོན་ཏན་ཚད་མ་མཆིས་པ་དང་ལྡན་པར་འགྱུར་ཞིང༌། བདག་གིས་རྟག་པར་<line/>
བསྲུངས་པས་སེམས་ཅན་དེ་སྡུག་བསྔལ་སྤངས་ནས་བདེ་བ་ཐོབ་པར་འགྱུར། བསོད་ནམས་དང༌། ཡེ་ཤེས་ཀྱི་ཚོགས་རྣམ་པ་གཉིས་ཡོངས་སུ་རྫོགས་པར་<line/>
འགྱུར་ལགས་སོ། །གང་ཞིག་ཡོངས་སུ་འཛིན་པར་འཚལ་བས་སྔར་ལུས་བསྲུང་བའི་སྔགས་འདི་འདོན་པར་བགྱིའོ། །སྔགས་ནི། འདི་ལྟ་སྟེ། ན་མོ་བཻ་ཤྲ་བ་ཎཱ་<line/>
ཡ༑ མཧཱ་རཱ་ཛཱ་ཡ། ཏདྱ་ཐཱ། ར་ར་ར་ར། ཀུ་ནོ་ཀུ་ནོ། ཁུ་ནོ་ཁུ་ནོ། རུ་ཎོ་རུ་ཎོ། ས་བ་ས་བ། ཀ་ར་ཀ་ར། མཧཱ་བི་ཀ་རི། མཧཱ་བི་ཀ་རཾ། མཧཱ་ཀཱ་ལ། མཧཱ་རཱ་ཛ། རཀྵ་རཀྵ་<line/>
ཏུ༑ བདག་ཉིད་ཀྱི་མིང་བརྗོད་པར་བྱ། མཱཾ་སརྦ་སཏྭ་ནཱཾ་ཙ་སྭཱཧཱ། བཅོམ་ལྡན་འདས། སྔགས་འདི་འདོན་པས་སྐུད་པ་དཀར་པོ་ལ་ལན་བདུན་སྔགས་ཀྱིས་བཏབ་སྟེ་<line/>
ལན་རེ་མདུད་པ་རེ་རེ་པོར་ནས་དཔུང་པ་ལ་བཅིངས་ནས་དེའི་དོན་གདོན་མི་འཚལ་བར་འགྲུབ་པར་འགྱུར་ལགས་སོ། །སྤོས་མང་བོ། འདི་ལྟ་སྟེ། གུ་གུལ་དང༌། ཙནྡན་དང༌། དུ་<line/>
</page>
<page index="244" id="123A">༄༅། །རུ་སྐ་དང༌། ཏ་ཀ་རའི་ཕོག་འདི་རྣམས་ཆ་མཉམ་པར་གཅིག་ཏུ་བསྲེས་ཏེ་སུག་པར་པོག་ཕོར་ཐོགས་ནས་བོག་[?] བསྲེགས་ཏེ་མཆེད་པར་<line/>
བགྱིའོ། །ཁྲུས་ཡོངས་སུ་དག་པར་བགྱིས་ཏེ། གོས་གསར་པ་གཙང་མ་བགོས་ནས་ཁང་པ་དབེན་པར་སྔགས་བཟླས་ཏེ་ལྷའི་རྒྱལ་པོ་རྣམ་ཐོས་བདག་གཡར་དྲང་བར་<line/>
བགྱི་[?] ལགས་སོ། །སྔགས་ནི། འདི་ལྟ་སྟེ། ན་མོ་བཻ་ཤྲ་བ་ཎཱ་ཡ། མཧཱ་དྷ་ན་དཱ་ཡ། ཙཎྜེ་ཤྭ་རཱ་ཡ། ཨཱ་ཀཪྵ། ཨ་པ་ར་ཛི་ཏ། ཙཎྜེ་ཤྭ་ར། པ་ར་མ་ཀཱ་རུ་ཎི་ཀ། སརྦ་སཏྭ་ཧི་<line/>
ཏ་ཙིཎྚ། བདག་གི་མིང་བརྗོད། མ་མ་དྷ་ན་བདྡྷོ། པ་ར་ཡེ་ཤྭ་ར། སྭ་ཡཾ་ཨཱ་ཀཪྵ་སྭཱཧཱ། སྔགས་འདི་ལན་བདུན་ཚང་བར་བཟླས་ནས་དེའི་རྗེས་ལ་སྔགས་ཀྱི་སྙིང་པོ་གདོན་<line/>
པར་བགྱིའོ། །སྔགས་འདོན་པའི་ཚེ་སྔར་དཀོན་མཆོག་གསུམ་ལ་གུས་པར་ཕྱག་བགྱིས་ནས་ལྷའི་དབང་པོ་རྣམ་ཐོས་ཀྱི་མིང་ནས་འདོན་པར་བགྱིད་ན། ནོར་རྫས་<line/>
རྣམས་སྩོལ་ཞིང་སེམས་ཅན་རྣམས་ཅི་དང༌། ཅི་སྨོན་པ་ཐམས་ཅད་ཡོངས་སུ་རྫོགས་པར་བགྱིས་ནས་བདེ་བར་སྩོལ་བར་བགྱིད་དོ། །དེ་ལྟར་ཕྱག་བགྱིས་ནས་དེའི་<line/>
རྗེས་ལ་རྒྱལ་པོ་རྣམ་ཐོས་ཀྱི་ཡིད་བཞིན་གྱི་ནོར་བུ་རིན་པོ་ཆེའི་སྔགས་ཀྱི་སྙིང་པོ་གདོན་པར་བགྱིད་ན། ཡིད་བཞིན་གྱི་བདེ་བ་སྩོལ་བར་བགྱིད་དོ། །དེ་ནས་ལྷའི་རྒྱལ་<line/>
</page>
<page index="245" id="123B">པོ་རྣམ་ཐོས་ཀྱིས་བཅོམ་ལྡན་འདས་ཀྱི་སྤྱན་སྔར་ཡིད་བཞིན་གྱི་ནོར་བུ་རིན་པོ་ཆེའི་སྔགས་ཀྱི་སྙིང་པོ་སྨྲས་པ། ན་མོ་རཏྣ་ཏྲ་ཡཱ་ཡ། ན་མོ་བཻ་ཤྲ་བ་ཎཱ་ཡ། མཧཱ་རཱ་ཛཱ་ཡ། ཏདྱ་<line/>
ཐཱ༑ སི་མི་སི་མི། སུ་མུ་སུ་མུ། ཙཎྜ་ཙཎྜ། ཙ་ར་ཙ་ར། ས་ར་ས་ར། ཀ་ར་ཀ་ར། ཀི་རི་ཀི་རི། ཀུ་རུ་ཀུ་རུ། མུ་རུ་མུ་རུ། ཙུ་རུ་ཙུ་རུ། སནྡྷཱ་ཡ། ཨཱཏྨ་ནཱམ་ནི་ཏྱན་ཨནྟ་རྦྷཱ་ཏུ་སྭཱཧཱ།<line/>
ན་མོ་བཻ་ཤྲ་བ་ཎཱ་ཡ་སྭཱཧཱ། དྷ་ན་དཱ་ཡ་སྭཱཧཱ། མ་ནོ་ར་ཐ་པ་རི་པཱུ་ར་ཡ་སྭཱཧཱ། སྔགས་འདོན་པའི་ཚེ་སྔགས་ལན་སྟོང་ཚང་བར་བཟླས་ནས་དེའི་རྗེས་ལ་ཁང་པ་གཙང་མ་དག་<line/>
ཏུ་བ་ལང་གི་ལྕི་བས་དོག་ས་ལ་ཞལ་ཞལ་བགྱིས་ཏེ་དཀྱིལ་འཁོར་ཆུང་དུ་ཞིག་བགྱིས་ནས་ཟས་ཅི་འབྱོར་པས་སེམས་རྩེ་གཅིག་ཏུ་མཆོད་པར་བགྱིའོ། །རྟག་པར་ཕོག་<line/>
སྤོས་དམ་པ་བསྲེགས་ནས་དུད་པ་རྒྱུན་མི་འཆད་པར་བགྱིའོ། །སྔགས་ཀྱི་སྙིང་པོ་སྔ་མ་གདུགས་མཚན་དུ་སེམས་དྲན་པ་ཉེ་བར་བཞག་ནས་བདག་ཉིད་ཀྱིས་ཐོས་པ་<line/>
ཙམ་དུ་ཟློས་ཤིང་གཞན་གྱིས་རིག་པར་མི་བགྱིད་ན། དེའི་ཚེ་རྣམ་ཐོས་ཀྱི་བུ་ཤ་ནི་ཤི་ཞེས་བགྱི་བ། གཞོན་ནུའི་གཟུགས་ཉེ་བར་བསྟན་ཏེ་དྲུང་དུ་མཆིས་ནས། འདི་སྐད་<line/>
དུ༑ ཅིའི་ཕྱིར། བདག་གི་ཕ་འདོད་ཅེས་འདྲི་བར་འགྱུར་བས་ལན་དུ། འདི་སྐད་ཅེས། བདག་དཀོན་མཆོག་གསུམ་མཆོད་པའི་དོན་དུ་ནོར་འཚལ་ན། དེ་བཞིན་དུ་སྩལ་བར་གསོལ་<line/>
</page>
<page index="246" id="124A">༄༅། །ཞེས་སྨྲ་བར་བགྱིའོ། །དེའི་ཚེ་ཤ་ནི་ཤི་ཚིག་དེ་ཐོས་པ་དང༌། སླར་ཕའི་ཐད་དུ་མཆིས་ནས་ཕལ། འདི་སྐད་དུ། དགེ་བ་སྤྱོད་པའི་མི་ཞིག་<span class="conversion-problem" title="129: Cannot convert ACIP {SEMs} because s is not an ACIP consonant.">SEMs</span>་<line/>
རྩེ་གཅིག་ཏུ་དཀོན་མཆོག་གསུམ་མཆོད་དེ་ནོར་གྱིས་ཕོངས་པའི་སླད་དུ་ཡབ་ལ་གསོལ་བ་འདེབས་སོ་ཞེས་བགྱིས་པ་དང༌། ལས། ཁྱོད་མྱུར་དུ་སོང་ལ་ཉིན་གཅིག་<line/>
བཞིན་དུ་དེ་ལ་ཀཱཪྴཱ་པ་ན་བརྒྱ་བརྒྱ་བྱིན་ཅིག་ཅེས་མཆི་བར་འགྱུར་ཏེ་སྔགས་འདོན་པས་དེ་ལྟ་བུའི་མཚན་མ་མཐོང་བར་གྱུར་ན་དོན་འགྲུབ་པར་འགྱུར་བར་རིག་པར་བགྱིས་<line/>
ནས་གཅིག་ཏུ་ཁང་པ་གཙང་མའི་ནང་དུ་བདུག་སྤོས་བསྲེགས་ཏེ་མཆིས་ཉལ་བའི་ཁྲིའི་དྲུང་དུ་སྤོས་ཀྱི་སྦྲོག་མ་ཅིག་བཞག་ནས་རྟག་པར་ནམ་ལངས་པའི་ཚེ་སྤྲོག་<line/>
མའི་ནང་དུ་ནོར་ཅི་ཐོབ་པ་བལྟ་བར་བགྱིའོ། །རྟག་པར་ནོར་ཐོབ་པའི་ཚེ་དེ་ཉིད་ཀྱི་གདུགས་ལ་སྤོས་དང༌། མེ་ཏོག་དང༌། ཞལ་ཟས་ཀྱིས་དཀོན་མཆོག་གསུམ་ལ་<line/>
མཆོད་ཅིང་དབུལ་ཕོངས་པ་རྣམས་ལ་སྩལ་ནས་བས་པར་བགྱིའོ། །བསྲིས་ཏེ་གཞག་པར་མི་བགྱིའོ། །སེམས་ཅན་རྣམས་ལ་བྱམས་པ་དང༌། སྙིང་རྗེའི་བསམ་པ་<line/>
བསྐྱེད་པར་བགྱིའོ། །ཞེ་སྡང་དང༌། གཡོ་སྒྱུ་དང༌། གནོད་སེམས་ཀྱི་བསམ་པ་བསྐྱེད་པར་མི་བགྱིའོ། །གལ་ཏེ་ཞེ་སྡང་སྐྱེས་པར་གྱུར་ན་དངོས་གྲུབ་ཀྱི་མཐུ་སྟོར་བར་<line/>
</page>
<page index="247" id="124B">འགྱུར་བས་རྟག་པར་སེམས་བསྲུངས་ཏེ་ཞེ་སྡང་བསྐྱེད་པར་མི་བགྱིའོ། །གཞན་ཡང༌། སྔགས་འཛིན་པས་རྟག་པར་ལྷའི་རྒྱལ་པོ་རྣམ་ཐོས་བདག་དང༌། བུ་དང༌། བུ་མོ་<line/>
དང༌། འཁོར་རྣམས་རྗེས་སུ་དྲན་པར་བགྱིས་ཏེ་སྔགས་བརྗོད་ནས་རྟག་པར་དགེ་བ་བཅུ་པོ་དེ་དག་གི་བསྟངས་ཏེ་ལྷ་དེ་དག་བསོད་ནམས་ཀྱི་མཐུ་འཕེལ་ཞིང་རྒྱས་པ་<line/>
དང༌། དགེ་བ་མང་པོ་ཀུན་འཕེལ་བ་དང༌། བྱང་ཆུབ་མངོན་པར་རྟོགས་པར་འགྱུར་བར་བགྱིད་ན་ལྷ་མང་པོ་དེ་དག་གིས་དངོས་པོ་དེ་ལྟ་བུ་མཐོང་བ་དང༌། ཐམས་ཅད་རབ་<line/>
ཏུ་དགའ་བས་ལྷན་ཅིག་ཏུ་ཉེ་བར་མཆིས་ཏེ་སྔགས་འདོན་པའི་གང་ཟག་དེ་ལ་ཡོངས་སུ་བསྲུང་བར་བགྱིད་དོ། །གཞན་ཡང༌། སྔགས་འཛིན་པ་དེ་ཚེ་རིང་ཞིང་ལོ་ཚད་<line/>
མ་མཆིས་པ་སྙེད་དུ་གནས་པར་འགྱུར། ངན་སོང་གསུམ་དང་རྟག་ཏུ་འབྲལ་ཞིང་རྟག་པར་གནོད་པ་མ་མཆིས་པར་འགྱུར་བ་ཡིད་བཞིན་གྱི་ནོར་བུ་རིན་པོ་ཆེ་དང༌། གཏེར་<line/>
རྣམས་ཐོབ་པར་འགྱུར། མངོན་པར་ཤེས་པ་དང༌། དབང་ཕྱུག་དང༌། སྨོན་པ་ཐམས་ཅད་མངོན་པར་འགྲུབ་པར་འགྱུར། གལ་ཏེ་བློན་ཐབས་འཚལ་ནའང་ཡིད་<line/>
བཞིན་དུ་འགྲུབ་པར་འགྱུར། གཅན་གཟན་ཐམས་ཅད་ཀྱི་སྐད་ཀྱང་འཚལ་བར་འགྱུར་ལགས་སོ། །བཅོམ་ལྡན་འདས། གལ་ཏེ་སྔགས་འདོན་པའི་ཚེ་བདག་གིས་<line/>
</page>
<page index="248" id="125A">༄༅། །ལུས་མངོན་སུམ་དུ་མཐོང་པར་འཚལ་བར་འཚལ་ན། ཚེས་བརྒྱད་དམ། བཅོ་ལྔའི་གདུགས་ལ་རས་དཀར་པོ་ལ་སངས་རྒྱས་ཀྱི་སྐུ་གཟུགས་<line/>
ཤིག་སྦྱིན་དང༌། ཚོན་སྣ་ཚོགས་ཀྱིས་བརྒྱན་པ་བྲི་བར་བགྱིའོ། །སྐུ་གཟུགས་འདྲི་བའི་རི་མོ་མཁན་པོ་ཡང་བསླབ་པའི་གནས་བརྒྱད་ཡང་དག་པར་བླང་བར་བགྱིའོ།།<line/>
སངས་རྒྱས་ཀྱི་སྐུའི་གཡོན་ཕྱོགས་སུ་དཔལ་གྱི་ལྷ་མོའི་གཟུགས་སུ་བྲི་བར་བགྱིའོ། །སངས་རྒྱས་ཀྱི་གཡས་ཕྱོགས་སུ་རྒྱལ་པོ་རྣམ་ཐོས་བདག་དང༌། བུ་དང༌། བུ་<line/>
མོ་དང༌། འཁོར་རྣམས་ཀྱི་གཟུགས་བྲིས་ནས་མཆིས་པའི་སྟན་ལེགས་པར་བཤམས་ཏེ། མེ་ཏོག་སྣ་ཚོགས་བཀྲམ་ནས་སྤོས་མཆོག་དམ་པ་བསྲེགས་ཏེ་གདུགས་<line/>
མཚན་རྒྱུན་ཆད་པ་མ་མཆིས་པར་མར་མེ་སྦར་བར་བགྱིའོ། །བཟའ་བ་དང༌། བཏུང་བ་མཆོག་དམ་པ་སྣ་ཚོགས་ཀྱིས་གུས་པའི་སེམས་བསྐྱེད་དེ་དུས་སུ་མཆོད་<line/>
པ་བགྱིས་ནས་སྔགས་གདོན་པར་བགྱིའོ། །བརྙས་པའི་སེམས་བསྐྱེད་པར་མི་བགྱིའོ། །བདག་གཡར་འདྲེན་པའི་ཚེ་སྔགས་འདི་གདོན་པར་བགྱིའོ། །ན་མཿ་ཤྲཱི་ཀཎྛཱ་<line/>
ཡ༑ བུད་དྷཱ་ཡཱ། ན་མོ་བཻ་ཤྲ་མ་ཎཱ་ཡ། ཡ་ཀྵ་རཱ་ཛཱ་ཡ། མཧཱ་རཱ་ཛཱེ་ཡ། ཨ་དྷི་རཱ་ཛཱ་ཡ། ན་མཿཤྲཱི་མཧཱ་དེ་བི་ཡེ། ཏདྱ་ཐཱ། ཏ་ར་ཏ་ར། ཏུ་རུ་ཏུ་རུ། བ་ར་བ་ར། སུ་ཤུདྡྷོ་སུ་<line/>
</page>
<page index="249" id="125B">ཤུདྡྷོ། ཧ་ན་ཧ་ན། མ་ཎི་ཀ་ན་ཀ །བཛྲ་བཻ་ཌཱུཪྻ། མུཀྟི་ཀཱ་ལཾ་ཀྲྀ་ཏ། ཤ་[?] རཱི་རཱ་ཡ། སརྦ་སཏྭཱ་ནཱཾ་ཧི་ཏ་ཀཱ་མ། བཻ་ཤྲ་མ་ཎ། ཤཱི་ཡ་དེ་བཱི་པྲ་བྷཱ་ཡ། ཨེ་ཧྱེ་ཧི། མཱ་པི་ལམྦ། གྷཱུརྞ་གྷཱུརྞ།<line/>
 [?] རེ་སྱ་པ་ར་སྱ། ད་དཱ་ཧི་མ་མ་ཨ་མོ་ཀ་ནཱ་མ་སྱ། དར་ཤ་ན་ཀཱ་མ་སྱ་དཪྴ་ནཾ། མ་མ་མ་ན། པྲ་ལ་ཧདཱ་ཡ་སྭཱཧཱ། བཅོམ་ལྡན་འདས། བདག་གི་སྔགས་འདོན་པའི་མི་དེ་དང༌།<line/>
གཞན་ཡང་དེ་ལྟ་བུའི་མཆོད་པ་རྒྱས་པར་བགྱིས་པ་མཐོང་བར་གྱུར་ན་བྱམས་ཤིང་སྡུག་པ་དང༌། རབ་ཏུ་དགའ་བའི་སེམས་བསྐྱེད་ནས་བདག་བྱིས་པ་གཞོན་ནུའི་གཟུགས་<line/>
སམ། རྒན་པོའམ། དགེ་སློང་གི་གཟུགས་སུ་ལུས་བསྒྱུར་ནས་སུག་པ་ན་ཡིད་བཞིན་གྱི་ནོར་བུ་རིན་པོ་ཆེ་དང༌། གསེར་གྱི་སྣོད་ཐོགས་ཏེ་དཀྱིལ་འཁོར་གྱི་ནང་དུ་ཞུགས་ནས་ལུས་<line/>
ཀྱིས་གུས་པ་བསྟན་ཏེ། སངས་རྒྱས་ཀྱི་མཚན་ནས་བརྗོད་དེ་སྔགས་འདོན་པ་དེ་ལ་ཁྱོད་ཀྱིས་བསམས་པ་བཞིན་དུ་སྨོན་པ་རྣམས་འགྲུབ་པར་བྱའོ་ཞེས་མཆི་བར་འགྱུར་<line/>
ལགས་སོ། །ནགས་ཚལ་གྱི་ནང་དུ་མ་སྣང་བར་འཚལ་ལམ། རིན་པོ་ཆེ་མངོན་པར་འདུ་བགྱིད་པ་དང༌། སྐྱེ་བོ་མང་པོ་ཀུན་གྱི་སྙིང་དུ་སྡུག་ཅིང་བཀུར་བར་འཚལ་ལམ།<line/>
གསེར་དང༌། དངུལ་ལ་སོགས་པའི་ནོར་རྣམས་ཡོངས་སུ་གཉེར་བར་འཚལ་ལམ། སྔགས་ཀྱི་དངོས་གྲུབ་འགྲུབ་པར་འཚལ་ལམ། མངོན་པར་ཤེས་པ་དང༌། ཚེ་ཤིན་<line/>
</page>
<page index="250" id="126A">༄༅། །ཏུ་རིང་བ་དང༌། ལོངས་སྤྱོད་མཆོག་དམ་པ་ཡོངས་སུ་གཉེར་བར་འཚལ་ནའང་བསམ་པ་བཞིན་དུ་མི་[?] འགྲུབ་པ་གང་ཡང་མ་མཆིས་པར་<line/>
འགྱུར་ལགས་སོ། །དེང་བདག་གིས་རེ་ཞིག་དངོས་པོ་འདི་ཙམ་ཞིག་བསྟན་པ་འདས་[?] ཏེ། གལ་ཏེའང་གཞན་དག་ཡོངས་སུ་གཉེར་བར་བགྱིད་ནའང་ཐམས་ཅད་ཇི་<line/>
ལྟར་སྨོན་པ་བཞིན་དུ་མངོན་པར་འགྲུབ་ཅིང་རིན་པོ་ཆེའི་གཏེར་བས་པ་མ་མཆིས་པ་དང༌། ཡོན་ཏན་མཐར་ཐུག་པ་མ་མཆིས་པ་ཡང་མངོན་པར་འགྲུབ་པར་འགྱུར་<line/>
བ་ལགས་སོ། །གལ་ཏེ་ཉི་མ་དང༌། ཟླ་བ་དོག་ས་ལ་ལྷུང་བར་འགྱུར་ཡང་སྲིད། ས་ཆེན་པོ་རེས་འགའ་གཞན་དུ་འགྱུར་ཡང་སྲིད་ཀྱི། བདག་གི་བདེན་པའི་ཚིག་<line/>
འདི་ནི་ནམ་ཡང་ཆབ་འཚལ་བར་མི་འགྱུར་བས་རྟག་པར་ཡིད་བཞིན་གྱི་བདེན་པ་འཐོབ་པར་འགྱུར་ལགས་སོ། །བཅོམ་ལྡན་འདས། གང་ལ་ལ་ཞིག་གིས་མདོ་<line/>
སྡེའི་རྒྱལ་པོ་འདི་ལེན་པ་དང༌། འཛིན་པ་དང༌། ཀློག་པ་དང༌། ཁ་ཏོན་དུ་འདོན་པ་དེས་སྔགས་འདི་འདོན་པར་བགྱིད་ན། ངལ་བ་མ་མཆིས་པར་ཆོ་ག་རྣམས་མྱུར་དུ་<line/>
འགྲུབ་པར་འགྱུར་ལགས་སོ། །བཅོམ་ལྡན་འདས། དེང་བདག་གིས་དབུལ་ཕོངས་པ་དང༌། སྡུག་བསྔལ་གྱིས་གནོད་པར་གྱུར་པའི་སེམས་ཅན་དེ་དག་གི་ཆེད་དུ་<line/>
</page>
<page index="251" id="126B">སྔགས་འདི་བསྟན་པ་ཕན་ཡོན་ཆེན་པོ་ཐོབ་ནས་ཐམས་ཅད་ཕྱུག་ཅིང་སྐྱིད་པ་དང༌། རང་དབང་དང་ལྡན་ཞིང་གནོད་པ་མ་མཆིས་པ་ཐོབ་པར་འགྱུར་ལགས་སོ། །བདག་གིས་<line/>
ནམ་འཚོའི་བར་དུ་གང་ཟག་དེའི་རྗེས་སུ་འབྲངས་ནས་ཡོངས་སུ་བསྲུངས་ཏེ་གནོད་པ་རྣམས་ཡོངས་སུ་སེལ་བར་བགྱིད་དོ། །གཞན་ཡང༌། གསེར་འོད་དམ་པ་མཆོག་<line/>
ཏུ་རྣམ་པར་རྒྱལ་བ་མདོ་སྡེའི་རྒྱལ་པོ་འདི་ཡོངས་སུ་བཟུང་ནས་སྤེལ་བར་བགྱིད་པ་དང༌། སྔགས་འདོན་པའི་གང་ཟག་དེ་ལ་གོམ་པ་བརྒྱ་ཚུན་ཆད་དུ་འོད་ཀྱིས་ཀུན་ཏུ་<line/>
གསལ་བར་བགྱིད་ལགས་སོ། །བདག་གིས་གནོད་སྦྱིན་བརྒྱ་སྟོང་ཇི་སྙེད་མཆིས་པ་ཡང་རྟག་པར་རིམ་གྲོ་བགྱིད་ཅིང་ཇི་ལྟར་མོས་པ་བཞིན་དུ་གཡོག་བགྱིད་པས་<line/>
ཡིད་བཞིན་དུ་མི་འགྲུབ་པ་གང་ཡང་མ་མཆིས་ལགས་སོ། །བདག་གིས་བདེན་ཚིག་སྨྲ་བ་ལ་མི་མེད་པ་མ་མཆིས་པར་ནི་བཅོམ་ལྡན་འདས་ཉག་གཅིག་དབང་དུ་གྱུར་<line/>
ཅིང་མཁྱེན་པར་གྱུར་པ་ལགས་སོ། །དེའི་ཆེ་ལྷའི་རྒྱལ་པོ་རྣམ་ཐོས་ཀྱིས་སྔགས་འདི་སྨྲས་པ་དང༌། བཅོམ་ལྡན་འདས་ཀྱིས་བཀའ་སྩལ་པ། རྒྱལ་པོ་ཆེན་པོ། ཁྱོད་ཀྱིས་<line/>
སེམས་ཅན་ཐམས་ཅད་ཀྱིས་དབུལ་ཕོངས་པའི་སྡུག་བསྔལ་གྱི་དྲ་བ་དྲལ་ནས་བདེ་བ་ཐོབ་པར་བྱ་བ་དང༌། མདོ་སྡེ་འདི་འཇིག་རྟེན་དུ་རྒྱ་ཆེར་སྤེལ་བའི་ཕྱིར་རིག་<span class="conversion-problem" title="129: Cannot convert ACIP {SNGAGs} because s is not an ACIP consonant.">SNGAGs</span>་<line/>
</page>
<page index="252" id="127A">༄༅། །འདི་བཤད་པ་ལེགས་སོ། །ལེགས་སོ། །དེ་ནས་རྒྱལ་པོ་ཆེན་པོ་བཞི་ཅིག་ཅར་སྟན་ལས་ལངས་ཏེ་བླ་གོས་ཕྲག་པ་གཅིག་ལ་གཟར་ནས་<line/>
བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བཙལ་ཏེ་པུས་མོ་གཡས་པའི་ལྷ་ངས་ལ་བཙུགས་ནས་གུས་པས་ཐལ་མོ་སྦྱར་ཏེ་ཚིགས་སུ་བཅད་པ་གྱ་<line/>
ནོམ་པ་དག་གིས་བཅོམ་ལྡན་འདས་ཀྱི་ཡོན་ཏན་ལ་མངོན་པར་བསྟོད་པ། བཅོམ་ལྡན་ཞལ་ནི་ཟླ་གཙང་ཉ་འདྲ་ཞིང༌། །ཉི་མ་སྟོང་གི་འོད་ཟེར་བཀྱེ་དང་<span class="conversion-problem" title="129: Cannot convert ACIP {MTSUNGs} because s is not an ACIP consonant.">MTSUNGs</span>། །<line/>
སྤྱན་ནི་དག་ཡངས་པདྨ་སྔོན་པོ་འདྲ། །ཚེམས་དཀར་གཏམས་པ་དཔེར་ན་དུང་དང་མཚུངས། །བཅོམ་ལྡན་ཡོན་ཏན་མཐའ་མེད་རྒྱ་མཚོ་འདྲ། །རིན་ཆེན་གྱ་ནོམ་<line/>
ཚད་མེད་བདེན་པ་བསགས། །མཁྱེན་པའི་ཡོན་ཏན་ཆབ་ཀྱིས་རྟག་རྒྱས་ཤིང༌། །ཏིང་འཛིན་དམ་པ་བརྒྱ་སྟོང་རབ་ཏུ་གང༌། །ཞབས་མཐིལ་འཁོར་ལོའི་མཚན་<line/>
ནི་ཐམས་ཅད་མཛེས། །ལྟེ་བ་མུ་ཁྱུད་རྩིབས་སྟོང་ཀུན་རབ་མཉམ། །ཕྱག་དང་ཞབས་ཀྱི་དྲ་བ་ཀུན་བརྒྱན་པས། །ངང་པའི་རྒྱལ་བཞིན་མཚན་ནི་ཕུན་སུམ་<span class="conversion-problem" title="129: Cannot convert ACIP {TSOGs} because s is not an ACIP consonant.">TSOGs</span>།།<line/>
བཅོམ་ལྡན་སྐུ་འོད་གསེར་གྱི་རི་བོ་འདྲ། །རྣམ་དག་ཁྱད་འཕགས་དཔེ་ཟླ་ཡོད་མ་མཆིས། །རི་རབ་བཞིན་དུ་ཡོན་ཏན་ཀུན་རྒྱས་པས། །བཅོམ་ལྡན་རི་རྒྱལ་<line/>
</page>
<page index="253" id="127B">ཁྱོད་ལ་བདག་ཕྱག་འཚལ། །མཚན་དང་དཔེ་བྱད་མཁའ་བཞིན་དཔག་མི་རིག །ཟླ་བ་སྟོང་པས་ལྷག་པར་འོད་ཟེར་བཀྱེ། །སྨིག་སྒྱུ་རྒྱུ་ལྟར་བསམ་གྱིས་མི་ཁྱབ་པས། །ཐུགས་<line/>
ཞེན་མི་མངའ་ཁྱོད་ལ་བདག་ཕྱག་འཚལ། །དེའི་ཚེ་རྒྱལ་པོ་ཆེན་པོ་བཞི་པོ་དག་གིས་བཅོམ་ལྡན་འདས་ལ་མངོན་པར་བསྟོད་པ་དང༌། བཅོམ་ལྡན་འདས་ཀྱིས་ཀྱང་<span class="conversion-problem" title="129: Cannot convert ACIP {TSIGs} because s is not an ACIP consonant.">TSIGs</span>་<line/>
སུ་བཅད་དེ་བཀའ་སྩལ་པ། གསེར་འོད་དམ་པའི་མདོ་སྡེ་མཆོག་འདི་ནི། །བླ་མེད་སྟོབས་བཅུ་དག་གིས་རབ་ཏུ་གསུངས། །ཁྱེད་ཅག་རྒྱལ་པོ་བཞི་ཡིས་རབ་བསྲུངས་ལ། །<line/>
རབ་དཔའ་ནུར་མེད་པ་ཡི་སེམས་སྐྱེད་ཅིག །མདོ་སྡེ་རིན་ཆེན་གྱ་ནོམ་ཟབ་མོ་འདི། །སེམས་ཅན་ཐམས་ཅད་བདེ་བ་སྦྱིན་པར་བྱེད། །སེམས་ཅན་དེ་དག་བདེ་བར་གྱུར་པའི་<line/>
ཕྱིར། །རྟག་ཏུ་འཛམ་གླིང་རབ་ཏུ་སྤེལ་བར་འགྱུར། །སྟོང་ཆེན་འཇིག་རྟེན་ཁམས་ནི་འདི་དག་ཏུ། །སེམས་ཅན་རྣམ་པ་ཐམས་ཅད་ཇི་སྙེད་པ། །ཡི་དྭགས་དུད་འགྲོ་སེམས་<line/>
ཅན་དམྱལ་བ་ཡི། །སྡུག་བསྔལ་འགྲོ་བ་དེ་ཀུན་སེལ་བར་བྱེད། །འཛམ་གླིང་འདི་གནས་པ་ཡི་རྒྱལ་པོ་དང༌། །གཞན་ཡང་སེམས་ཅན་རྣམ་པ་ཐམས་ཅད་ཀུན། །མདོ་སྡེའི་<line/>
མཐུ་ཡིས་རྟག་ཏུ་རབ་དགའ་ཞིང༌། །ནད་མང་སྡུག་བསྔལ་བསལ་བས་ཆོམ་ཀུན་མེད། །ཡུལ་དེར་མདོ་སྡེ་རྒྱ་ཆེར་སྤེལ་བའི་ཕྱིར། །རབ་བདེ་ལོ་ལེགས་མི་མཐུན་གནོད་པ་<line/>
</page>
<page index="254" id="128A">༄༅། །མེད། །གང་ཞིག་མདོ་སྡེའི་རྒྱལ་པོ་འདི་མཉན་ནས། །ཆོ་རིགས་བཙུན་ཞིང་ནོར་ནི་གཉེར་བ་དང༌། །ཡུལ་ན་ལོ་ལེགས་རྩོད་པ་མེད་འདོད་ན། །སེམས་<line/>
ལ་བསམས་བཞིན་ཐམས་ཅད་འགྲུབ་པར་འགྱུར། །ཕ་རོལ་དགྲ་རྣམས་ཕྱིར་ནི་ཟློག་བྱེད་ཅིང༌། །རང་གི་ཡུལ་ཁམས་རྟག་ཏུ་བདེ་བར་འགྱུར། །མདོ་སྡེའི་རྒྱལ་པོ་དམ་པ་<line/>
འདི་ཡི་མཐུས། །སྡུག་བསྔལ་མང་སྤོང་མྱ་ངན་འཇིགས་པ་མེད། །རིན་ཆེན་ཤིང་རྒྱལ་ཁྱིམ་ན་གང་གནས་པ། །བདེ་བའི་ཡོ་བྱད་ཐམས་ཅད་སྐྱེད་པ་ལྟར། །མདོ་སྡེའི་རྒྱལ་<line/>
པོ་དམ་པའང་དེ་བཞིན་ཏེ། །རྒྱལ་པོ་དག་ལ་ཡོན་ཏན་མཆོག་སྦྱིན་བྱེད། །དཔེར་ན་རབ་དང་ཆུ་ནི་གྲང་མོ་ཡིས། །སྐོམ་པའི་གདུང་བ་རྣམས་ནི་སེལ་བ་ལྟར། །མདོ་སྡེའི་<line/>
རྒྱལ་པོ་དམ་པའང་དེ་བཞིན་ཏེ། །བསོད་ནམས་མོས་པའི་སེམས་ནི་ཡོངས་རྫོགས་བྱེད། །མི་ཞིག་གྱ་ནོམ་རིན་ཆེན་གཟེབ་མདོག་ན། །ལོངས་སྤྱོད་སེམས་ལ་<span class="conversion-problem" title="129: Cannot convert ACIP {BSAMs} because s is not an ACIP consonant.">BSAMs</span>་<line/>
བཞིན་འབྱོར་པ་ལྟར། །མདོ་སྡེའི་རྒྱལ་པོ་དམ་པའང་དེ་བཞིན་ཏེ། །བསོད་ནམས་བསམ་བཞིན་འགྲུབ་པས་རྒུད་པ་མེད། །ལྷ་ཡི་བདག་པོ་ཁྱོད་དང་ལྷ་ཚོགས་ཀྱིས། །མདོ་<line/>
སྡེའི་རྒྱལ་པོ་འདི་ལ་མཆོད་པར་གྱིས། །གལ་ཏེ་བསྟན་བཞིན་མདོ་སྡེ་འཛིན་བྱེད་ན། །ཤེས་རབ་གཟི་བྱིན་ཕུན་སུམ་ཚོགས་པར་འགྱུར། །ད་ལྟར་ཕྱོགས་བཅུར་བཞུགས་<line/>
</page>
<page index="255" id="128B">པའི་སངས་རྒྱས་ཀུན། །མདོ་སྡེའི་རྒྱལ་པོ་འདི་ནི་སྲུང་དགོངས་པ། །ཀློག་འདོན་འཛིན་པ་དག་ནི་གཟིགས་གྱུར་ན། །ལེགས་སོ་ངོ་མཚར་ཆེ་ཞེས་བསྔགས་པར་འགྱུར། །གང་<line/>
ཞིག་མདོ་སྡེ་འདི་ནི་ཉན་བྱེད་ན། །ལུས་དང་སེམས་ནི་དགའ་རངས་མགུ་བ་སྐྱེ། །རྟག་པར་གནོད་སྦྱིན་བརྒྱ་ཕྲག་མང་པོ་ཡིས། །གང་དུ་གནས་པ་དེར་ནི་དེ་སྲུང་བྱེད། །འཇིག་<line/>
རྟེན་ཁམས་འདིའི་ལྷ་ནི་མང་པོ་རྣམས། །དེ་ཡི་གྲངས་ནི་ཚད་མེད་བསམ་མི་ཁྱབ། །ཐམས་ཅད་མདོ་སྡེའི་དབང་པོ་འདི་མཉན་པས། །རབ་དགའ་སྲུང་བྱེད་ནུར་བ་ཅི་ཡང་<line/>
མེད༑ །གང་ཞིག་མདོ་སྡེའི་རྒྱལ་པོ་འདི་མཉན་ན། །མཐུ་ཆེ་རབ་དཔའ་རྟག་པར་དབང་དང་ལྡན། །མི་ཡི་འཁོར་མང་ཐམས་ཅད་ཕན་འདོགས་པས། །གནོད་པ་རབ་སྤོང་སྣང་པ་<line/>
འཕེལ་བར་བྱེད། །དེ་ནས་རྒྱལ་པོ་ཆེན་པོ་བཞི་པོ་དག་གིས་ཚིགས་སུ་བཅད་པ་འདི་དག་ཐོས་ནས། དགའ་མགུ་རངས་པར་གྱུར་པས་བཅོམ་ལྡན་འདས་ལ་འདི་སྐད་ཅེས་<line/>
གསོལ་ཏོ། །བཅོམ་ལྡན་འདས། བདག་ཅག་གིས་ནི་སྔོན་ཆད་ནམ་ཡང་མདོ་སྡེ་ཟབ་མོ་ཤིན་ཏུ་གྱ་ནོམ་པ་འདི་ལྟ་བུ་མ་ཐོས་སོ་ཞེས་རབ་ཏུ་དགའ་བའི་ཤུགས་ཀྱིས་མཆི་མ་<line/>
བླགས་ཏེ་དུས་ནས་ལུས་ཀྱི་ཡན་ལག་འདར་ཞིང་གཡོ་བར་གྱུར་ཏེ། ངོ་མཚར་རྨད་དུ་བྱུང་བའི་དངོས་པོ་བསམ་གྱིས་མི་ཁྱབ་པ་མངོན་དུ་གྱུར་པས་ལྷ་ཡི་མེ་ཏོག་མན་དཱ་ར་བ་<line/>
</page>
<page index="256" id="129A">༄༅། །དང༌། མན་དཱ་ར་བ་ཆེན་པོ་དག་གིས་བཅོམ་ལྡན་འདས་ལ་མངོན་པར་གཏོར་ཏེ། ཁྱད་པར་དུ་འཕགས་པའི་མཆོད་པ་བྱས་ནས་ཡང་བཅོམ་ལྡན་<line/>
འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་ཅག་རྒྱལ་པོ་ཆེན་པོ་བཞི་ལ་སོ་སོ་ནས་གནོད་སྦྱིན་གྱི་འཁོར་ལྔ་བརྒྱ་ལྔ་བརྒྱ་མཆིས་པས་རྟག་པར་<line/>
གནས་དེ་དང་དེ་དག་ཏུ་མདོ་སྡེ་འདི་དང༌། ཆོས་སྨྲ་བ་དེ་དག་ཡོངས་སུ་བསྲུང་ཞིང་ཡོངས་སུ་སྐྱོབ་པར་བྱེད་པས་ཡེ་ཤེས་ཀྱི་སྣང་བས་ཡོངས་སུ་སྐྱོབ་པར་བགྱིད་དོ། །<line/>
གལ་ཏེ་མདོ་སྡེ་འདིའི་ཚིག་དང༌། དོན་བསྐྱུད་པ་ཞིག་མཆིས་ནའང་བདག་ཅག་གིས་དེ་དག་རྗེས་སུ་དྲན་ཞིང་མི་བསྐྱུད་པར་བགྱི་བའི་སླད་དུ་གཟུངས་ཀྱི་སྒོ་ཤིན་ཏུ་ཁྱད་<line/>
པར་དུ་འཕགས་པ་སྩལ་ནས་ཡོངས་སུ་རྟོགས་པར་བགྱིད་དོ། །གཞན་ཡང༌། མདོ་སྡེའི་རྒྱལ་པོ་མཆོག་དམ་པ་འདི་གང་དུ་གནས་པ་དེར་སེམས་ཅན་རྣམས་ལ་རྒྱ་<line/>
ཆེར་སྤེལ་ཞིང་མྱུར་དུ་ནུབ་པར་མི་འགྱུར་བར་བགྱིད་ལགས་སོ། །དེའི་ཚེ་བཅོམ་ལྡན་འདས་ཀྱིས་འཁོར་མང་པོའི་ནང་དུ་ཆོས་འདི་བསྟན་པ་ན། སེམས་ཅན་ཚད་མེད་པ་སྙེད་<line/>
ཤེས་རབ་ཆེན་པོའི་སྤོབས་པ་ཐོབ་ནས་བསོད་ནམས་ཀྱི་ཕུང་པོ་ཚད་མེད་པ་སྙེད་ཡོངས་སུ་བསྡུས་ཏེ་མྱ་ངན་གྱི་གནོད་པ་དང་བྲལ་ནས་རབ་ཏུ་དགའ་བའི་སེམས་ཐོབ་པར་<line/>
</page>
<page index="257" id="129B">གྱུར་པས་བསྟན་བཅོས་སྣ་ཚོགས་ལ་རབ་ཏུ་མཁས་པ་དང༌། ངེས་པར་འབྱུང་བའི་ལམ་ཐོབ་ནས་ཕྱིར་མི་ལྡོག་པར་གྱུར་པས་མྱུར་དུ་བྱང་ཆུབ་མངོན་པར་རྟོགས་པར་གྱུར་ཏོ།།<line/>
གསེར་འོད་དམ་པ་མཆོག་ཏུ་རྣམ་པར་རྒྱལ་བ་མདོ་སྡེའི་རྒྱལ་པོ་ལས། རྒྱལ་པོ་ཆེན་པོ་བཞི་པོ་དག་གིས་ཡུལ་བསྲུང་བའི་ལེའུ་སྟེ་བཅུ་གཉིས་པའོ།། །།<line/>
གསེར་འོད་དམ་པ་མཆོག་ཏུ་རྣམ་པར་རྒྱལ་བ་མདོ་སྡེའི་རྒྱལ་པོ། བམ་པོ་བདུན་པ། དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཤཱ་རིའི་བུ་ལ་བཀའ་སྩལ་པ། ཤཱ་རིའི་བུ། ཆོས་<line/>
ཀྱི་རྣམ་གྲངས་མངོན་པར་ཞེན་པ་མེད་པའི་གཟུངས་ཞེས་བྱ་བ་ཡོད་དེ། དེ་ནི་བྱང་ཆུབ་སེམས་དཔའ་རྣམས་ཀྱིས་མངོན་པར་བསྒྲུབ་པར་བྱ་བའི་ཆོས། འདས་པའི་བྱང་ཆུབ་<line/>
སེམས་དཔའ་རྣམས་ཀྱིས་ཡོངས་སུ་བཟུང་བ། བྱང་ཆུབ་སེམས་དཔའ་རྣམས་ཀྱི་མར་གྱུར་པ་ཡིན་ནོ་ཞེས་བཀའ་སྩལ་པ་དང༌། བཅོམ་ལྡན་འདས་ལ་ཚེ་དང་<line/>
ལྡན་པ་ཤཱ་རིའི་བུས་འདི་སྐད་ཅེས་གསོལ་ཏོ། །བཅོམ་ལྡན་འདས། གཟུངས་ཞེས་བགྱི་བ་གང་གི་ཚིག་དང༌། དོན་གང་ཞིག་ལགས། བཅོམ་ལྡན་འདས། གཟུངས་<line/>
ཞེས་བགྱི་བ་ནི། ཕྱོགས་དང༌། གནས་མ་ལགས་པ། ཕྱོགས་དང༌། གནས་མ་ལགས་པའང་མ་ལགས་སོ་ཞེས་དེ་སྐད་ཅེས་གསོལ་པ་དང༌། བཅོམ་ལྡན་འདས་ཀྱིས་<line/>
</page>
<page index="258" id="130A">༄༅། །ཚེ་དང་ལྡན་པ་ཤཱ་རིའི་བུ་ལ་བཀའ་སྩལ་པ། ཤཱ་རིའི་བུ། ཁྱོད་ཐེག་པ་ཆེན་པོ་ལ་ཡང་དག་པར་གཞོལ་ཞིང་ཐེག་པ་ཆེན་པོ་ལ་མངོན་པར་ཡིད་ཆེས་<line/>
ནས་ཐེག་པ་ཆེན་པོ་ལ་བླ་མར་བྱས་པ་ལེགས་སོ། །ལེགས་སོ། །ཁྱེད་ཀྱིས་ཇི་སྐད་སྨྲས་པ་བཞིན་དུ་གཟུངས་ཞེས་བྱ་བ་ནི་ཕྱོགས་དང༌། གནས་ཡོད་པའང་མ་ཡིན་<line/>
ཕྱོགས་དང༌། གནས་མེད་པའང་མ་ཡིན། ཆོས་ཀྱང་མ་ཡིན། ཆོས་མ་ཡིན་པའང་མ་ཡིན། འདས་པའང་མ་ཡིན། མ་འོངས་པའང་མ་ཡིན། ད་ལྟར་བྱུང་བའང་མ་<line/>
ཡིན། དངོས་པོའང་མ་ཡིན། དངོས་པོ་མ་ཡིན་པའང་མ་ཡིན། རྐྱེན་ཡང་མ་ཡིན། རྐྱེན་མ་ཡིན་པའང་མ་ཡིན། འདུ་བྱེད་ཀྱང་མ་ཡིན། འདུ་བྱེད་མ་ཡིན་པའང་<line/>
མ་ཡིན། ཆོས་སྐྱེ་བར་འགྱུར་བའང་མེད། ཆོས་འགག་པར་འགྱུར་བའང་མེད་མོད་ཀྱི། འོན་ཀྱང་བྱང་ཆུབ་སེམས་དཔའ་རྣམས་ལ་གདགས་པའི་ཕྱིར་དེ་སྐད་དུ་བསྟན་<line/>
པ་ཡིན་ཏེ་གཟུངས་འདིའི་ཡོན་ཏན་གྱི་ནུས་པ་དང༌། ཡང་དག་པའི་ལམ་གྱི་ཚུལ་དང༌། མཐུ་སྟོབས་རྣམ་པར་གཞག་པ་གང་ཡིན་པ་དེ་ནི་སངས་རྒྱས་རྣམས་ཀྱི་ཡོན་<line/>
ཏན་དང༌། སངས་རྒྱས་རྣམས་ཀྱི་ཚུལ་ཁྲིམས་དང༌། སངས་རྒྱས་རྣམས་ཀྱི་བསླབ་པ་དང༌། སངས་རྒྱས་རྣམས་ཀྱི་གསང་བའི་དགོངས་པ་དང༌། སངས་རྒྱས་<span class="conversion-problem" title="129: Cannot convert ACIP {RNAMs} because s is not an ACIP consonant.">RNAMs</span>་<line/>
</page>
<page index="259" id="130B">ཀྱི་སྐྱེ་བའི་འབྱུང་གནས་ཡིན་པའི་ཕྱིར་མངོན་པར་ཞེན་པ་མེད་པའི་གཟུངས་མཆོག་ཏུ་གྱ་ནོམ་པའི་ཆོས་ཀྱི་རྣམ་གྲངས་ཤེས་པར་བྱའོ། །དེ་སྐད་ཅེས་བཀའ་སྩལ་པ་<line/>
དང༌། བཅོམ་ལྡན་འདས་ལ་ཚེ་དང་ལྡན་པ་ཤཱ་རིའི་བུས་འདི་སྐད་ཅེས་གསོལ་ཏོ། །བཅོམ་ལྡན་འདས། བདེ་བར་གཤེགས་པས་བདག་ལ་གཟུངས་འདིའི་ཆོ་ག་གང་<line/>
ལགས་པ་བཀས་བཤད་དུ་གསོལ། གལ་ཏེ་བྱང་ཆུབ་སེམས་དཔའ་རྣམས་ཀྱིས་འདི་ལ་གནས་པར་གྱུར་ན་བླ་ན་མ་མཆིས་པའི་བྱང་ཆུབ་ལས་ལྡོག་པར་མི་འགྱུར་<line/>
ཞིང་ཡང་དག་པའི་སྨོན་ལམ་ཡོངས་སུ་རྫོགས་ནས་གནས་མ་མཆིས་པ་དང༌། རང་བཞིན་གྱི་སྤོབས་པ་ཐོབ་པར་འགྱུར་བ་དང༌། ངོ་མཚར་རྨད་དུ་བྱུང་བའི་དངོས་<line/>
པོ་ཐོབ་ནས་འཕགས་པའི་ལམ་ལ་གནས་པར་འགྱུར་བ་འདི་དག་ཐམས་ཅད་ཀྱང་གཟུངས་འདི་ཐོབ་པར་འགྱུར་བའི་སླད་དུའོ། །བཅོམ་ལྡན་འདས་ཀྱིས་བཀའ་<line/>
སྩལ་པ། ཤཱ་རིའི་བུ། ལེགས་སོ། །ལེགས་སོ། །དེ་དེ་བཞིན་ནོ། །དེ་དེ་བཞིན་ཏེ། ཁྱོད་ཀྱིས་ཇི་སྐད་སྨྲས་པ་བཞིན་དུ་བྱང་ཆུབ་སེམས་དཔའ་ལ་ལ་ཞིག་གིས་<span class="conversion-problem" title="129: Cannot convert ACIP {GZUNGs} because s is not an ACIP consonant.">GZUNGs</span>་<line/>
འདི་ཐོབ་པར་གྱུར་ན་གང་ཟག་དེ་ནི་སངས་རྒྱས་དང་ཐ་དད་པ་མེད་པར་རིག་པར་བྱའོ། །གང་ལ་ལ་ཞིག་གིས་བྱང་ཆུབ་སེམས་དཔའ་དེ་ལ་མཆོད་ཅིང་བཀུར་སྟི་བྱེད་པ་<line/>
</page>
<page index="260" id="131A">༄༅། །དང༌། བླ་མར་བྱེད་ཅིང་ཡོ་བྱད་སྦྱིན་པར་བྱེད་ན་དེ་ནི་སངས་རྒྱས་རྣམས་ལ་མཆོད་པ་བྱས་པ་ཡིན་པར་རིག་པར་བྱའོ། །ཤཱ་རིའི་བུ། གང་<line/>
ཟག་གང་ལ་ལ་ཞིག་གཟུངས་འདི་ཐོས་ནས་ལེན་པ་དང༌། འཛིན་པ་དང༌། ཀློག་པ་དང༌། ཁ་ཏོན་དུ་འདོན་པ་དང༌། མངོན་པར་ཡིད་ཆེས་པར་བགྱིད་པ་དེ་ལ་འདི་<line/>
ལྟར་སངས་རྒྱས་དང་ཐ་དད་པ་མེད་པར་བཀུར་སྟི་བྱས་ནས་མཆོད་ཅིང་རིམ་གྲོ་བྱས་ན་རྒྱུ་དང༌། རྐྱེན་དེས་བླ་ན་མེད་པའི་འབྲས་བུ་འཐོབ་པར་འགྱུར་རོ། །དེ་ནས་<line/>
བཅོམ་ལྡན་འདས་ཀྱིས་གཟུངས་སྔགས་བཀའ་སྩལ་པ། ཏདྱ་ཐཱ། སན་དྷཱ་ར་ཎི། ཨུད་དྷཱ་ར་ཎི། སུ་སཾ་པྲ་ཏིཥྛ་ཏེ། སུ་ནཱ་མ། སུ་པྲ་ཏིཥྛི་ཏེ། བི་ཛ་ཡ་བ་ལ།<line/>
སཏྟྱ་པྲ་ཏི་ཛྙཱ། པ་རི་ཏི་ཤིཉྫཱ། སུ་ཨཱ་རོ་ཧ། ཛྙཱ་ན་པྲ་ཏི། ཨུཏྤ་ད་ནེ། ཨ་བ་ནཱ་བ་ནི། ཨ་བྷི་ཥིཉྩ་ནི། ཨ་བྷི་བྱཱ་ཧཱ་ར། ཤུ་བྷ་བ་ཏི། སུ་ནི་ཤྲི་ཏ། བ་ཧུ་གུཾ་བྷ། ཨ་བྷི་བཱ་ག་<line/>
སྭཱཧཱ། བཅོམ་ལྡན་འདས་ཀྱིས་བཀའ་སྩལ་པ། ཤཱ་རིའི་བུ། མངོན་པར་ཞེན་པ་མེད་པའི་གཟུངས་ཀྱི་ཚིག་འདི་ལ་བྱང་ཆུབ་སེམས་དཔའ་གང་ལ་ལ་ཞིག་རབ་ཏུ་<line/>
གནས་ནས་ཡང་དག་པར་འཛིན་པར་བྱེད་ན། གང་ཟག་དེ་ནི་བསྐལ་པ་གཅིག་གམ། བསྐལ་པ་བརྒྱའམ། བསྐལ་པ་སྟོང་ངམ། བསྐལ་པ་བརྒྱ་སྟོང་གི་<line/>
</page>
<page index="261" id="131B">བར་དུ་ཡང་དག་པའི་སྨོན་ལམ་བསྐྱེད་པ་མཐར་ཐུག་པ་མེད་ཅིང༌། རལ་གྲི་དང༌། དབྱུག་པ་དང༌། དུག་དང༌། ཆུ་དང༌། མེ་དང༌། གཅན་གཟན་མ་རུངས་པ་རྣམས་ཀྱིས་<line/>
དེའི་ལུས་ལ་གནོད་པ་བྱེད་མི་ནུས་པར་རིག་པར་བྱའོ། །དེ་ཅིའི་ཕྱིར་ཞེ་ན། ཤཱ་རིའི་བུ། མངོན་པར་ཞེན་པ་མེད་པའི་གཟུངས་འདི་ནི་འདས་པའི་སངས་རྒྱས་རྣམས་<line/>
ཀྱི་ཡུམ་དང༌། ད་ལྟར་བཞུགས་པའི་སངས་རྒྱས་རྣམས་ཀྱི་ཡུམ་ཡིན་པས་སོ། །ཤཱ་རིའི་བུ། གང་ལ་ལ་ཞིག་གིས་གྲངས་མེད་པ་བཅུའི་སྟོང་གསུམ་གྱི་སྟོང་ཆེན་<line/>
པོའི་འཇིག་རྟེན་གྱི་ཁམས་རིན་པོ་ཆེ་སྣ་བདུན་གྱིས་ཡོངས་སུ་བཀང་སྟེ་དེ་བཞིན་གཤེགས་པ་རྣམས་ལ་ཕུལ་ནས་བསྐལ་པ་གྲངས་མེད་པའི་བར་དུ་ན་བཟའ་དང༌།<line/>
ཞལ་ཟས་མཆོག་དམ་པ་རྣམ་པ་སྣ་ཚོགས་ཀྱིས་མཆོད་པ་བྱེད་པ་བས། གང་ལ་ལ་ཞིག་གིས་གཟུངས་འདི་ལ་ནི་ཐ་ན་ཚིག་གཅིག་ཙམ་ཡང་དག་པར་གཟུང་བ་ལས་<line/>
བྱུང་བའི་བསོད་ནམས་གང་ཡིན་པ་དེ་ཆེས་རབ་ཏུ་མང་ངོ༌། །དེ་ཅིའི་ཕྱིར་ཞེ་ན། ཤཱ་རིའི་བུ། མངོན་པར་ཞེན་པ་མེད་པའི་གཟུངས་ཤིན་ཏུ་ཟབ་པའི་ཆོས་ཀྱི་རྣམ་གྲངས་<line/>
འདི་ནི་དེ་བཞིན་གཤེགས་པ་རྣམས་ཀྱི་ཡུམ་ཡིན་པའི་ཕྱིར་རོ། །དེའི་ཚེ་ཚེ་དང་ལྡན་པ་ཤཱ་རིའི་བུ་དང༌། འཁོར་མང་པོ་རྣམས་དེ་སྐད་ཅེས་བཀའ་སྩལ་པ་ཐོས་ནས་<line/>
</page>
<page index="262" id="132A">༄༅། །ཐམས་ཅད་རབ་ཏུ་དགའ་བར་གྱུར་པས་ཐམས་ཅད་ཀྱིས་ཡོངས་སུ་འཛིན་པར་མོས་པར་གྱུར་ཏོ། །གསེར་འོད་དམ་པ་མཆོག་ཏུ་རྣམ་<line/>
པར་རྒྱལ་བ་མདོ་སྡེའི་རྒྱལ་པོ་ལས། མངོན་པར་ཞེན་པ་མེད་པའི་གཟུངས་ཀྱི་ལེའུ་སྟེ་བཅུ་གསུམ་པའོ།། །།དེ་ནས་བཅོམ་ལྡན་འདས་ཀྱིས་འཁོར་<line/>
མང་པོའི་ནང་དུ་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཁྱོད་ཀྱིས་འདི་ལྟར་ཤེས་པར་བྱ་སྟེ། ཡིད་བཞིན་གྱི་ནོར་བུ་རིན་པོ་ཆེ་ཞེས་བྱ་བའི་གཟུངས་གནོད་<line/>
པ་ཐམས་ཅད་རིང་དུ་སྤོང་བ། འབྲུག་དང༌། གློག་མ་རུངས་པ་ཐམས་ཅད་འགོག་ཅིང་འཇིལ་བར་བྱེད་པ་ཡོད་དེ། དེ་ནི་འདས་པའི་དེ་བཞིན་གཤེགས་པ་དགྲ་བཅོམ་<line/>
པ་ཡང་དག་པར་རྫོགས་པའི་སངས་རྒྱས་རྣམས་ཀྱིས་གསུངས་པ་ཡིན་པས་ངས་ཀྱང་དེང་མདོ་སྡེ་འདིར་ལྷ་དང༌། མི་རྣམས་ལ་ཕན་པ་དང༌། འཇིག་རྟེན་ལ་བརྩེ་<line/>
བ་དང༌། ཐམས་ཅད་ཡོངས་སུ་བསྲུངས་ནས་བདེ་བ་ཐོབ་པར་བྱ་བའི་ཕྱིར་འཁོར་མང་པོ་ཁྱེད་ལ་ཡང་དག་པར་བསྟན་པར་བྱའོ། །དེ་ནས་འཁོར་མང་པོ་དང༌། ཚེ་དང་<line/>
ལྡན་པ་ཀུན་དགའ་བོས་བཅོམ་ལྡན་འདས་ཀྱིས་བཀའ་སྩལ་པ་ཐོས་པ་དང༌། སོ་སོ་ནས་སེམས་རྩེ་གཅིག་ཏུ་བཅོམ་ལྡན་འདས་ཀྱི་ཞལ་དུ་བལྟས་ནས་རིག་སྔགས་<line/>
</page>
<page index="263" id="132B">མཉན་པར་གྱུར་ཏོ། །བཅོམ་ལྡན་འདས་ཀྱིས་བཀའ་སྩལ་པ། ཁྱེད་ཅག་ལེགས་པར་ཉོན་ཅིག །འདི་ནས་ཤར་ཕྱོགས་ན་གློག་འོད་སྣང་བའི་རྒྱལ་པོ་ཨ་ག་ཏ་ཞེས་བྱ་བ་དང༌།<line/>
ལྷོ་ཕྱོགས་ན་གློག་འོད་སྣང་བའི་རྒྱལ་པོ་ཤ་ཏེ་རུ་ཞེས་བྱ་བ་དང༌། ནུབ་ཕྱོགས་ན་གློག་འོད་སྣང་བའི་རྒྱལ་པོ་ཙུ་ཏེ་ཀྭང་ཞེས་བྱ་བ་དང༌། བྱང་ཕྱོགས་ན་གློག་འོད་སྣང་བའི་<line/>
རྒྱལ་པོ་སུ་ཏ་མ་ནི་ཞེས་བྱ་བ་སོ་སོ་ནས་ཡོད་དེ། རིགས་ཀྱི་བུའམ། རིགས་ཀྱི་བུ་མོ་གང་ལ་ལ་ཞིག་གིས་གློག་གི་རྒྱལ་པོ་འདི་དག་གི་མིང་ཐོས་ཤིང་ཕྱོགས་ཤེས་པར་<line/>
གྱུར་ན། གང་ཟག་དེ་འཇིགས་ཤིང་སྐྲག་པའི་དངོས་པོ་ཐམས་ཅད་དང་བྲལ་བར་འགྱུར་ཞིང་གློ་བུར་གྱི་གནོད་པ་ཐམས་ཅད་རབ་ཏུ་ཞི་བར་འགྱུར་རོ། །གལ་ཏེ་གང་དུ་གནས་<line/>
པའི་གནས་དེར་ཕྱོགས་བཞིའི་གློག་གི་རྒྱལ་པོ་འདི་དག་གི་མིང་ཡི་གེར་བྲིས་པར་གྱུར་ན་གང་དུ་གནས་པའི་གནས་དེ་དག་ཏུ་འབྲུག་དང༌། གློག་གིས་འཇིགས་པ་མེད་ཅིང་<line/>
གདོན་བགེགས་དང༌། གནོད་པའི་སྒྲིབ་མེད་པར་འགྱུར། དུས་མ་ཡིན་པར་གློ་བུར་དུ་འཆི་བ་ཐམས་ཅད་ཐག་རིང་དུ་སྤོང་བར་འགྱུར་རོ། །དེ་ནས་བཅོམ་ལྡན་འདས་ཀྱིས་<line/>
གཟུངས་སྔགས་བཀའ་སྩལ་པ། ཏདྱ་ཐཱ། ནི་མི་ནི་མི་ནི་མིནྡྷ་རི་ཨིན་དྲེསྟྲཻ་ལོ་ཀ། ལོ་ཀ་ནི། ཤི་རི་ཤོ་ལ་བཧི། ཧ་རཀྵ་ཧ་རཀྵ། བདག་མིང་འདི་ཞེས་བྱ་བའི་གནས་<line/>
</page>
<page index="264" id="133A">༄༅། །འདིར་འཇིགས་ཤིང་སྐྲག་པ་ཐམས་ཅད་དང༌། སྡུག་བསྔལ་གྱིས་འཚེ་བ་དང༌། འབྲུག་དང༌། གློག་དང༌། ཐོག་འབང་བ་དང༌། གློ་བུར་འཆི་བར་<line/>
འགྱུར་བ་ཇི་སྙེད་པ་ཐམས་ཅད་དང་བྲལ་བར་གྱུར་ཅིག་སྭཱཧཱ། དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་དབང་ཕྱུག་འཁོར་མང་པོའི་<line/>
ནང་དུ་འདུག་པ་སྟན་ལས་ལངས་ཏེ་བླ་གོས་ཕྲག་པ་གཅིག་ལ་གཟར་ནས་པུས་མོ་བཙུགས་ནས་ཐལ་མོ་སྦྱར་ཏེ་བཅོམ་ལྡན་འདས་ལ་འདི་སྐད་ཅེས་གསོལ་<line/>
ཏོ༑ །བཅོམ་ལྡན་འདས། བདག་ཅག་ཀྱང་དེང་ལྷ་དང༌། མི་རྣམས་ལ་སྨན་པར་བགྱི་བ་དང༌། འཇིག་རྟེན་ལ་བརྩེ་བ་དང༌། ཐམས་ཅད་ཡོངས་སུ་བསྲུངས་ནས་<line/>
བདེ་བ་འཐོབ་པར་བགྱི་བ་དང༌། མཐུ་ཆེན་པོའི་སྟོབས་དང་ལྡན་ཞིང་སྨོན་པ་རྣམས་ཡིད་བཞིན་དུ་འགྲུབ་པར་བགྱི་བའི་ཆེད་དུ་བཅོམ་ལྡན་འདས་ཀྱི་སྤྱན་སྔར་<line/>
ཡིད་བཞིན་གྱི་ནོར་བུ་རིན་པོ་ཆེའི་གཟུངས་གང་ལགས་པ་མདོ་ཙམ་ཞིག་བསྟན་པར་བགྱིའོ། །དེ་ནས་གཟུངས་སྔགས་སྨྲས་པ། ཏདྱ་ཐཱ། ཀ་ཊེ། བི་ཀ་ཊེ། ནི་ཀ་<line/>
ཊེ༑ པྲ་ཏྱརྠི་ཀེ །པྲ་ཏི་མཻ་ཏྲི། ཤུད་དྷེ་མུཀྟེ། བི་མ་ལེ། པྲ་བྷཱ་སྭ་རེ། ཨཎྜ་རེ། པཎྜ་རེ། ཤྭེ་ཏེ། པཎྜ་ར་བཱ་སི་ནི། ཧ་རི་ཀཎྜ་རི། ཀ་པི་རི། པིངྒ་ལ་ཨཀྵི་ད་དྷི་མུ་ཁི་རཀྵ་<line/>
</page>
<page index="265" id="133B">རཀྵ། བདག་མིང་འདི་ཞེས་བགྱི་བའི་གནས་འདིར་འཇིགས་ཤིང་སྐྲག་པ་ཐམས་ཅད་དང༌། སྡུག་བསྔལ་གྱི་འཚེ་བ་ནས་གློ་བུར་དུ་འཆི་བའི་བར་ཐམས་ཅད་བྲལ་བར་གྱུར་<line/>
ཅིག །བདག་གིས་སྡིག་པའི་དངོས་པོ་ངན་པ་ཐམས་ཅད་མི་མཐོང་ཞིང་རྟག་པར་བྱང་ཆུབ་སེམས་དཔའ་འཕགས་པ་སྤྱན་རས་གཟིགས་དབང་ཕྱུག་གི་ཐུགས་<line/>
རྗེ་ཆེན་པོས་བྱིན་གྱིས་བརླབས་ཀྱིས་དགོངས་ཤིང་ཡོངས་སུ་བསྲུང་བར་གྱུར་ཅིག་སྭཱཧཱ། དེ་ནས་བྱང་ཆུབ་སེམས་དཔའ་ལག་ན་རྡོ་རྗེ་གསང་བའི་བདག་པོ་སྟན་ལས་<line/>
ལངས་ཏེ་གུས་པས་ཐལ་མོ་སྦྱར་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་ཀྱང་དེང་ལྷ་དང༌། མི་རྣམས་ལ་སྨན་པ་ཆེར་བགྱི་བ་<line/>
དང༌། འཇིག་རྟེན་ལ་བརྩེ་བ་དང༌། ཐམས་ཅད་ཡོངས་སུ་བསྲུངས་ནས་གཟི་བྱིན་ཆེན་པོའི་མཐུ་དང་ལྡན་པ་དང༌། སྨོན་པ་རྣམས་ཡིད་བཞིན་དུ་འགྲུབ་པར་བགྱི་བའི་སླད་<line/>
དུ་མི་ཕམ་པ་ཞེས་བགྱི་བའི་གཟུངས་བཤད་པར་བགྱིའོ། །དེ་ན་གཟུངས་སྔགས་སྨྲས་པ། ཏདྱ་ཐཱ། མུ་ནི་མུ་ནི། མུ་ནི་ན་དྷ་རི། མུ་ནི་མ་ཏི་མ་ཏི། སུ་མ་ཏི། མཧཱ་མ་ཏི།<line/>
ཧཱ་ཧཱ་ཧཱ་ཧཱ་མ་བྷ་ཡ་ནྟཱི་ཏི་པཱ་པ། བཛྲ་པཱ་ཎི་ཨཱ་ཧ་དྲཱ་བི་ཊ་སྭཱཧཱ། བཅོམ་ལྡན་འདས། བདག་གིས་གཟུངས་སྔགས་འདི་ནི་མི་ཕམ་པར་སྲུང་བ་ཞེས་བགྱི་སྟེ། སྐྱེས་པའམ།<line/>
</page>
<page index="266" id="134A">༄༅། །བུད་མེད་གང་ལ་ལ་ཞིག་སེམས་རྩེ་གཅིག་ཏུ་ཡང་དག་པར་གཟུང་སྟེ་ཡི་གེར་འདྲི་བ་དང༌། ཀློག་པ་དང༌། འདོན་པ་དང༌། མི་བསྐྱུད་ཅིང་རྗེས་སུ་དྲན་<line/>
པར་བགྱིད་ན་བདག་གདུགས་མཚན་དུ་དེ་ལ་ཡོངས་སུ་བསྲུང་བར་བགྱིད་པས་འཇིགས་ཤིང་སྐྲག་པ་ཐམས་ཅད་ནས་གློ་བུར་དུ་འཆི་བའི་བར་ཆད་ཐམས་ཅད་ཐག་རིང་<line/>
དུ་སྤོང་བར་འགྱུར་ལགས་སོ། །དེ་ནས་མི་མཇེད་ཀྱི་འཇིག་རྟེན་གྱི་ཁམས་ཀྱི་བདག་པོ་ཚངས་པ་ཆེན་པོ་སྟན་ལས་ལངས་ཏེ་གུས་པས་ཐལ་མོ་སྦྱར་ནས་བཅོམ་<line/>
ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་ལའང་ཤིན་ཏུ་གྱ་ནོམ་པའི་ཆོས་ཀྱི་རྣམ་གྲངས་ཀྱི་གཟུངས་ལྷ་དང༌། མི་རྣམས་ལ་རྒྱ་ཆེར་ཕན་<line/>
འདོགས་པ། འཇིག་རྟེན་ལ་རབ་ཏུ་འཚེ་བ་ཐམས་ཅད་ཡོངས་སུ་སྲུང་བར་བགྱིད་པ། གཟི་བྱིན་ཆེན་པོའི་མཐུ་དང་ལྡན་པ། སྨོན་པ་རྣམས་ཡིད་བཞིན་དུ་འགྲུབ་པར་<line/>
བགྱིད་པ་མཆིས་ཏེ། གཟུངས་སྔགས་དེ་བཤད་པར་བྱའོ། །ཏདྱ་ཐཱ། ཧི་ལི་མི་ལི། ཙི་ལི་སྭཱཧཱ། བྲཧྨ་པཱུ་རེ་སྭཱཧཱ། པྲཧྨ་སྭཱ་རེ་སྭཱཧཱ། བྲཧྨ་བྷི་སུ་གརྦྷེ། པུཥྤ་སཾ་སྟ་རེ་སྭཱཧཱ།<line/>
བཅོམ་ལྡན་འདས། བདག་གི་གཟུངས་སྔགས་འདི་ནི་ཚངས་པའི་ཆད་པས་བཅད་པ་ཞེས་བགྱི་སྟེ། གཟུངས་འདི་འཛིན་པ་དག་ལ་ཡོངས་སུ་སྲུང་བར་བགྱིད་པས་<line/>
</page>
<page index="267" id="134B">མྱ་ངན་གྱི་གནོད་པ་དང༌། སྡིག་པའི་ལས་རྣམས་ཐག་རིང་དུ་སྤོང་ཞིང༌། གློ་བུར་དུ་འཆི་བའི་བར་ཆད་ཐམས་ཅད་ཀྱང་ཡོངས་སུ་སྤོང་བར་བགྱིད་དོ། །དེ་ནས་བརྒྱ་བྱིན་ལྷའི་དབང་<line/>
པོ་སྟན་ལས་ལངས་ཏེ་གུས་པས་ཐལ་མོ་སྦྱར་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་ལའང་བཛྲ་ཤ་ནི་ཞེས་བགྱི་བའི་གཟུངས་<line/>
རིག་སྔགས་ཆེན་མོ་འཇིགས་ཤིང་སྐྲག་པ་དང༌། གདོན་བགེགས་ཐམས་ཅད་རབ་ཏུ་སེལ་བ། གློ་བུར་དུ་འཆི་བའི་བར་ཆད་ཐམས་ཅད་ཐག་རིང་དུ་སྤོང་བ། སྡུག་བསྔལ་<line/>
ལས་དྲངས་ནས་བདེ་བ་སྩོལ་བ། ལྷ་དང༌། མི་རྣམས་ལ་སྨན་པར་བགྱིད་པ་མཆིས་ཏེ་གཟུངས་དེ་བཤད་པར་བྱའོ། །ཏདྱ་ཐཱ། ནི་བ་རཱ་ཎི། བནྡྷ་མཱ་དནྟི་མ་ཏི་ཏི་ཏི་ཏི།<line/>
གཽ་རཱི་གནྡྷ་རི། ཙཎྜཱ་ལི། མཱ་ཏངྒི། པུཀྐ་སི། པ་ར་ཎ་ལེ། ཧི་ན་མ་དྷྱ་མ་དྷ་རི་ཎི། མ་ལ་ནི། ད་ལ་མད་དེ། ཙ་དྲཱ་བཱ་ཀྲི། ཤ་བ་རི་ཤ་བ་རི་སྭཱཧཱ། དེ་ནས་ལྷའི་རྒྱལ་པོ་རྣམ་<line/>
ཐོས་དང༌། ལྷའི་རྒྱལ་པོ་ཡུལ་འཁོར་སྲུང་དང༌། ལྷའི་རྒྱལ་པོ་འཕགས་སྐྱེས་པོ་དང༌། ལྷའི་རྒྱལ་པོ་མིག་མི་བཟང་ཅི་གཅར་སྟན་ལས་ལངས་ཏེ་གུས་པས་ཐལ་མོ་སྦྱར་<line/>
ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་ཅག་ལའང་སེམས་ཅན་ཐམས་ཅད་ལ་མི་འཇིགས་པ་སྤྱིན་པ་ཞེས་བགྱི་བའི་<span class="conversion-problem" title="129: Cannot convert ACIP {GZUNGs} because s is not an ACIP consonant.">GZUNGs</span>་<line/>
</page>
<page index="268" id="135A">༄༅། །སྡུག་བསྔལ་གྱིས་ཉོན་མོངས་པ་ལས་རྟག་པར་ཡོངས་སུ་བསྐྱབས་ནས་བདེ་བ་ཐོབ་པར་བགྱིད་པ། ཚེ་འཕེལ་པར་[?] བགྱིད་ཅིང་ནད་ཀྱི་<line/>
སྡུག་བསྔལ་མ་མཆིས་པར་བགྱིད་པ། གློ་བུར་དུ་འཆི་བའི་བར་ཆད་ཐམས་ཅད་ཐག་རིང་དུ་སྤོང་བར་བགྱིད་པ་མཆིས་ཏེ་གཟུངས་སྔགས་དེ་བརྗོད་པར་བྱའོ། །<line/>
ཏདྱ་ཐཱ། པུཥྤེ། སུ་པུཥྤེ། དྷུ་མ་པ་རི་ཧཱ་རེ། ཨཱཪྻ་པྲ་ཤ་སྟེ་ཤཱནྟི། ནིར་མུཀྟེ། མཾ་ག་ལྱ། ཧི་རཎྱ་གརྦྷེ་སྟུ་ཏེ། སྟ་བི་ཏེ་སྭཱཧཱ། དེ་ནས་ཡང་ཀླུའི་རྒྱལ་པོ་ཆེན་པོ་མང་<line/>
པོ༑ འདི་ལྟ་སྟེ། ཀླུའི་རྒྱལ་པོ་ནཱ་ག་སི་དང༌། ཀླུའི་རྒྱལ་པོ་གློག་འོད་དང༌། ཀླུའི་རྒྱལ་པོ་མ་དྲོས་པ་དང༌། ཀླུའི་རྒྱལ་པོ་གློག་ལྕེ་དང༌། ཀླུའི་རྒྱལ་པོ་གྱ་ནོམ་འོད་ལ་<line/>
སོགས་པ་སྟན་ལས་ལངས་ཏེ་གུས་པས་ཐལ་མོ་སྦྱར་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་ཅག་ལའང་ཡིད་བཞིན་<line/>
གྱི་ནོར་བུ་རིན་པོ་ཆེ་ཞེས་བགྱི་བའི་གཟུངས་གློག་མ་རུངས་པ་འགོག་པར་བགྱིད་པ། འཇིགས་ཤིང་སྐྲག་པ་རྣམས་རབ་ཏུ་སེལ་བ། ལྷ་དང༌། མི་རྣམས་ལ་རྒྱ་ཆེར་<line/>
ཕན་འདོགས་པ། འཇིག་རྟེན་ལ་སྙིང་བརྩེ་བ། ཐམས་ཅད་ཡོངས་སུ་སྐྱོབ་པ། གཟི་བྱིན་ཆེན་པོའི་མཐུ་དང་ལྡན་པ། སྨོན་པ་རྣམས་ཡིད་བཞིན་དུ་འགྲུབ་པ། གློ་བུར་དུ་<line/>
</page>
<page index="269" id="135B">འཆི་བའི་བར་ཆད་ཐམས་ཅད་ཐག་རིང་དུ་སྤོང་བ། དུག་ཐམས་ཅད་རབ་ཏུ་ཞི་བར་བགྱིད་པ། བྱད་སྟེམས་དང༌། སྔགས་དང༌། བཀྲ་མི་ཤིས་པའི་དངོས་པོ་ཐམས་ཅད་<line/>
ཡོངས་སུ་སེལ་བར་བགྱིད་པ་མཆིས་ཏེ། བདག་ཅག་གཟུངས་སྔགས་འདི་བཅོམ་ལྡན་འདས་ལ་འབུལ་ན་ཐུགས་རྗེས་ཐུགས་བརྩེ་བར་དགོངས་ཏེ། བདག་ཅག་ཀླུའི་<line/>
འགྲོ་བ་འདི་དང་བྲལ་ནས་སེར་སྣའི་འདོད་པ་གཏན་དུ་སྤང་བའི་སླད་དུ་བཞེས་སུ་གསོལ། དེ་ཅིའི་སླད་དུ་ཞེ་ན། སེར་སྣའི་འདོད་པ་འདིའི་དབང་གིས་འཁོར་བ་ན་སྡུག་<line/>
བསྔལ་མང་པོ་མྱོང་བར་འགྱུར་བས། བདག་ཅག་སེར་སྣའི་འདོད་པའི་ས་བོན་ཡོངས་སུ་གཅོད་པར་འཚལ་ལགས་སོ། །དེ་ནས་གཟུངས་སྔགས་སྨྲས་པ། ཏདྱ་ཐཱ།<line/>
ཨ་ཙ་ལེ། ཨ་མ་རི། ཨ་མྲྀ་ཏེ། ཨ་ཀྵ་ཡེ། ཨ་བྷི་ཡེ། པུཎྱཻ་བཪྻ་པ་ཏེ། སརྦ་པཱ་པཾ་པྲ་ཤ་མཱ་ནི་ཡེ་སྭཱཧཱ། ཨཱཪྻ་པུཎྱ་སོ་བཱ་ཀི་ཡེ་སྭཱཧཱ། བཅོམ་ལྡན་འདས། རིགས་ཀྱི་བུའམ།<line/>
རིགས་ཀྱི་བུ་མོ་གང་ལ་ལ་ཞིག་རིག་སྔགས་འདི་གཡར་ཁ་ནས་བརྗོད་པར་བགྱིད་དམ། ཡི་གེར་བྲིས་ཏེ་གླེགས་བམ་དུ་བགྱིས་ནས་འཆང་ཞིང་འཛིན་པར་བགྱིད་<line/>
དམ། ཀློག་ཅིང་འདོན་པར་བགྱིད་དམ། གུས་པར་མཆོད་པར་བགྱིད་ན། འབྲུག་དང༌། གློག་དང༌། ཐོག་མི་འབབ་ཅིང༌། སྐྲག་པ་དང༌། འཇིགས་པ་དང༌། སྡུག་བསྔལ་<line/>
</page>
<page index="270" id="136A">༄༅། །གྱིས་ཉོན་མོངས་པ་དང༌། མྱ་ངན་དང༌། ནད་དང༌། གློ་བུར་དུ་འཆི་བའི་བར་ཆད་ཐམས་ཅད་ཐག་རིང་དུ་སྤོང་བར་འགྱུར། དུག་དང༌།<line/>
བྱད་སྟེམས་དང༌། མི་ལ་གནོད་བགྱིད་པའི་སྟག་དང༌། སེངྒེ་དང༌། སྤྱང་ཀི་དང༌། སྦྲུལ་གདུག་པ་རྣམས་དང༌། སྦྲང་མ་དང༌། སྦྲང་བུ་མཆུ་རིངས་ལ་སོགས་<line/>
པས་ཀྱང་གནོད་པ་བགྱིད་པར་མི་འགྱུར་ལགས་སོ། །དེ་ནས་བཅོམ་ལྡན་འདས་ཀྱི་འཁོར་མང་པོ་རྣམས་ལ་བཀའ་སྩལ་པ། ལེགས་སོ། །ལེགས་སོ། །<line/>
གཟུངས་སྔགས་འདི་དག་ཐམས་ཅད་མཐུ་ཆེན་པོ་དང་ལྡན་པས་སེམས་ཅན་གྱི་མོས་པ་ཇི་ལྟ་བ་བཞིན་དུ་སེམས་ལ་བསམས་པའི་དངོས་པོ་རྣམས་<line/>
ཡོངས་སུ་རྫོགས་པར་བྱེད། རྒྱ་ཆེར་ཕན་འདོགས་པར་བྱེད་དོ། །སེམས་རྩེ་གཅིག་ཏུ་མ་བྱས་པ་ནི་མ་གཏོགས་ཏེ། ཁྱེད་ཅག་ཐེ་ཚོམ་མ་ཟ་ཞིག །དེ་ནས་འཁོར་<line/>
མང་པོ་རྣམས་བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་པ་ཐོས་པ་དང༌། རབ་ཏུ་དགའ་བས་མངོན་པར་ཡིད་ཆེས་པར་གྱུར་ནས་བཀའ་ཡང་དག་པར་<line/>
གཟུང་བར་གྱུར་ཏོ། །གསེར་འོད་དམ་པ་མཆོག་ཏུ་རྣམ་པར་རྒྱལ་པ་མདོ་སྡེའི་རྒྱལ་པོ་ལས་ཡིད་བཞིན་གྱི་ནོར་བུ་རིན་པོ་ཆེའི་གཟུངས་ཀྱི་ལེའུ་སྟེ་བཅུ་བཞི་<line/>
</page>
<page index="271" id="136B">པའོ།། །།དེ་ནས་ལྷ་མོ་སྤོབས་པ་ཆེན་མོ་འཁོར་མང་པོ་ནང་ནས་སྟན་ལས་<span class="conversion-problem" title="129: Cannot convert ACIP {LANGs} because s is not an ACIP consonant.">LANGs</span>་ཏེ་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བྱས་ནས་བཅོམ་<line/>
ལྡན་འདས་ལ་འདི་སྐད་ཅེས་གསོལ་ནས། བཅོམ་ལྡན་འདས། ཆོས་སྨྲ་བའི་མཁན་པོ་གང་ལ་ལ་ཞིག་གསེར་འོད་དམ་པ་མཆོག་ཏུ་རྣམ་པར་རྒྱལ་བ་མདོ་སྡེའི་<line/>
རྒྱལ་པོ་འདི་ཡང་དག་པར་སྟོན་པར་བགྱིད་ན། བདག་གིས་ཤེས་རབ་འཕེལ་བར་བགྱིས་ནས་རྒྱན་དང་ལྡན་པའི་ཚིག་གི་སྤོབས་པ་ཕུན་སུམ་ཚོགས་པར་[?] བགྱིད་དོ།།<line/>
གལ་ཏེ་ཆོས་སྨྲ་བའི་མཁན་པོ་དེ་མདོ་སྡེ་འདི་ལས་ཚིག་འབྲུ་དང༌། ཡི་གེ་དང༌། ཚིག་གི་དོན་བསྐྱུད་པ་ཞིག་མཆིས་ནའང༌། ཐམས་ཅད་དྲན་བཞིན་ལེགས་པར་ཁོང་<line/>
དུ་ཆུད་པར་བགྱིས་ནས་གཟུངས་ཀྱི་ཀུན་འཛིན་ཐོགས་པ་མ་མཆིས་པ་སྩལ་པར་བགྱིད་དོ། །གཞན་ཡང༌། གསེར་འོད་དམ་པ་མཆོག་ཏུ་རྣམ་པར་རྒྱལ་བ་མདོ་སྡེའི་<line/>
རྒྱལ་པོ་འདི་སེམས་ཅན་གང་དག་སངས་རྒྱས་བརྒྱ་སྟོང་དུ་མ་ལས་དགེ་བའི་རྩ་བ་བསྐྱེད་ནས་ཡོངས་སུ་འཛིན་པར་བགྱིད་པ་དེ་དག་གིས་འཛམ་བུའི་གླིང་འདིར་རྒྱ་ཆེར་<line/>
སྤེལ་ནས་མྱུར་དུ་ནུབ་པར་མི་འགྱུར་ཞིང་སེམས་ཅན་ཚད་མ་མཆིས་པ་སྙེད་མདོ་སྡེ་འདི་ཐོས་པའི་དབང་གིས་ཐམས་ཅད་ཤིན་ཏུ་མྱུར་བའི་སྤོབས་པ་དང༌། བསམ་པ་<line/>
</page>
<page index="272" id="137A">༄༅། །མ་མཆིས་པའི་ཤེས་རབ་ཆེན་པོ་བསམ་གྱིས་མི་ཁྱབ་པ་ཐོབ་ནས་བསྟན་བཅོས་སྣ་ཚོགས་དང༌། སྒྱུ་རྩལ་རྣམས་ལ་རབ་ཏུ་མཁས་པ་<line/>
དང༌། འཁོར་བ་ལས་མྱུར་དུ་ངེས་པར་བྱུང་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚད་རྒྱ་བར་བགྱིད་དོ། །ཚེ་འདི་ཉིད་ལའང་<line/>
ཚེ་འཕེལ་ཞིང་འཚོ་བའི་ཡོ་བྱད་རྣམས་ཕུན་སུམ་ཚོགས་པར་བགྱིད་དོ། །བཅོམ་ལྡན་འདས། བདག་གིས་མདོ་སྡེ་འཛིན་པའི་ཆོས་ཀྱི་མཁན་པོ་དེ་དག་དང༌།<line/>
སེམས་ཅན་གཞན་ཡང་མདོ་སྡེ་འདི་མཉན་པར་མོས་པ་དེ་དག་གི་ཆེད་དུ་སྨན་ལ་སྔགས་ཀྱིས་བཏབ་ནས་ཁྲུས་བགྱི་བའི་ཆོ་ག་བཤད་པར་འཚལ་ཏེ། དེས་དེ་<line/>
དག་ལ་གཟའ་མ་རུངས་པ་ལྟས་ངན་སྟོན་པ་ཅི་མཆིས་པ་དང༌། དང་པོ་བཙས་པའི་སྐར་མ་དང་ཕན་ཚུན་མི་མཐུན་པར་གྱུར་པ་དང༌། ནད་ཀྱི་སྡུག་བསྔལ་དང༌།<line/>
འཐབ་པ་དང༌། རྩོད་པ་དང༌། གཡུལ་འགྱེད་པ་དང༌། རྨི་ལམ་ངན་པ་དང༌། གདོན་བགེགས་དང༌། བྱད་སྟེམས་དང༌། དུག་དང༌། དན་[?] དུ་བགྱིས་པ་དང༌། སྔགས་<line/>
དང༌། རོ་ལངས་དང༌། འདི་ལྟ་བུ་ལ་སོགས་པའི་སྡིག་པ་རྣམས་ཀྱི་སྒྲིབ་པ་དང༌། བགེགས་བགྱིད་པ་ཐམས་ཅད་ཡོངས་སུ་བསལ་ནས་རབ་ཏུ་ཞི་བར་བགྱིད་<line/>
</page>
<page index="273" id="137B">པས་བློ་དང་ལྡན་པ་རྣམས་ཀྱིས་ཁྲུས་ཀྱི་ཆོ་ག་འདི་ལྟར་བགྱིས་ཏེ་དེས་སྨན་སྤོས་ཀྱི་རོ་དང་ལྡན་བ་སུམ་ཅུ་རྩ་གཉིས་པོ། འདི་ལྟ་སྟེ། ཤུ་དག་གི་ཝད་[?] དང་ནི་སྤྲི་ཀ་སྤོས། །<line/>
གླ་རྩིབ་བླ་དག་དང་ཤི་རི་ཤ༑ ༑ཨིནྡྲ་ཧསྟ་ཤ་མ་ཀ་ཤ་མི། །ཐང་ཆུ་དང་ནི་ཤིང་ཚ་གླ་སྒང་དང༌། །ཨ་ག་རུ་དང་ཙནྡན་ཏ་ཀ་ར། །ས་ལ་ཀི་དང་གུར་གུམ་ཧ་ལ་ས་[?]། །ན་ཏྲ་སྨིག་<line/>
བཅུད་སུ་ཀི་མ་ལེ་དང༌། །ཐང་ཤིང་པ་ཏྲ་དང་ནི་ཨོན་ཤ་ལ། །ས་ལ་ཀེ་དང་སྤྲ་བ་གུ་གུལ་དང༌། །ཡུངས་ཀར་གོ་སྙོད་ནཱ་ག་གེ་ས་ར། །སརྫ་ར་ས་རུ་རྟ་ཆ་མཉམ་བགྱི། །སྐར་མ་<line/>
རྒྱལ་ལ་གཅིག་ཏུ་བཏགས་ནས་ནི། །སྤོས་ཀྱི་ཕྱེ་མ་དེ་དག་རབ་བླངས་ཏེ། །སྔགས་འདིས་ལན་བརྒྱ་རྩ་བརྒྱད་གདབ་པར་བགྱི། །སྔགས་ནི། འདི་ལྟ་སྟེ། ཏདྱ་ཐཱ། སུ་ཏེ།<line/>
ཀྲྀ་ཏེ། ཀ་མ་ཏ་ལེ། ན་ལེ་ཛ་ན་ཀར་ཏེ། ཧསྟ་[?] ར་ཏེ། ཨིནྡྲ་ཛ་ལི་ནི། ཤཾ་ཀ་ར་དྲི། བ་ཤ་དེ་དྲེ། ཨ་བརྟ་ཀ །སི་ཀེ་ན་ཀུ་ཏྲ་ཀུ་ཀ །ཁ་ཀེ་བ་བཱིབྱོ། བི་ལ་ཀ་བི་ལ་མ་ཏི། ཤཱི་ལ་མ་ཏི། ཤཱི་ལ་<line/>
མ་ཏི། སནྡྷི་དྷུ་དྷུ་མ་བ་ཏི། པ་བད་ཀུ། པཉྩི་ལེ། ཤི་རི་ཤ་རེ། སདྡྷྱ་སྠི་ཏེ་སྭཱཧཱ། གལ་ཏེ་ཆོས་བཞིན་ཁྲུས་ནི་བགྱིད་འཚལ་ན། །དཀྱིལ་འཁོར་གྲུ་བཞི་ཁྲུ་བརྒྱད་པ་བགྱིས་ནས། །རབ་<line/>
ཏུ་དབེན་ཞིང་བདེ་བའི་གནས་དག་ཏུ། །དོན་གང་སྒྲུབ་པ་སེམས་ལ་དྲན་པར་བགྱི། །བ་ལང་ལྕི་བས་དཀྱིལ་འཁོར་བྱུགས་ནས་ནི། །སྟེང་དུ་མེ་ཏོག་ཀུན་ཏུ་དགྲམ་པར་<line/>
</page>
<page index="274" id="138A">༄༅། །བགྱིད། །གསེར་དངུལ་སྣོད་ནི་ཤིན་ཏུ་གཙང་མ་དག །རོ་མཆོག་འོ་མ་སྦྲང་རྩིས་དགང་བར་བགྱི། །དཀྱིལ་འཁོར་དེ་ཡི་སྒོ་བཞི་དག་ཏུ་ཡང༌།<line/>
སྐྱེས་བུ་བཞི་ཞིག་ཆོས་བཞིན་བསྲུང་དུ་སྩལ། །གཞོན་ནུ་བཞི་ཞིག་ལུས་ནི་རབ་བརྒྱན་ནས། །སོ་སོར་གྲྭ་རེར་ཆབ་ཀྱི་བུམ་པ་ཐོགས། །དེར་ནི་རྟག་པར་གུ་གུལ་བསྲེགས་<line/>
ནས་ནི། །དབྱངས་ལྔའི་རོལ་མོ་རྒྱུན་མི་འཆད་པར་བགྱི། །དཀྱིལ་འཁོར་དེ་ཡི་ངོས་བཞི་དག་ཏུ་ཡང༌། །བ་དན་གདུགས་དང་ལྔ་ལྡིས་མཛེས་པར་བགྱི། །དཀྱིལ་འཁོར་<line/>
ནང་དུ་མེ་ལོང་གསལ་བ་དང༌། །རལ་གྲི་རྣོན་པོ་མདའ་བཞི་གཞག་པར་བགྱི། །དཀྱིལ་འཁོར་དབུས་སུ་གཞོད་ཁུང་ཆེར་སྩལ་ནས། །འཛེག་པའི་ཤིང་ལེབ་[?] འདི་ཡི་<line/>
སྟེང་དུ་བཞག །སྔ་མའི་ཕྱེ་མ་ཆབ་དང་སྦྱར་ནས་ནི། །དཀྱིལ་འཁོར་དེ་ཡི་ནང་དུ་གཞག་པར་བགྱི། །དེ་ལྟར་བཀྲམ་ཞིང་རྣམ་པར་བཞག་ནས་ནི། །དེ་ནས་སྔགས་<line/>
བཟླས་དཀྱིལ་འཁོར་མཚམས་བཅད་བགྱི། །མཚམས་བཅད་པ་ཡི་སྔགས་ནི་འདི་ལྟ་སྟེ། །སཱདྱ་ཐེ་དན། ཨ་ཀ་ར་ཀེ་ན་ཡ་ནི། ཧི་ལི་མི་ལི་གི་ལེ། ཁི་ཁི་ལེ་སྭཱཧཱ།<line/>
དེ་ལྟར་མཚམས་ནི་རབ་བཅད་ནས། །དཀྱིལ་འཁོར་ནང་དུ་ཞུགས་ནས་ནི། །ཉི་ཤུ་རྩ་གཅིག་ཆབ་བསྔགས་ཏེ། །ཕྱོགས་བཞི་དག་ཏུ་གཏོར་བར་བགྱི། །དེ་ནས་<line/>
</page>
<page index="275" id="138B">སྤོས་ཆབ་དག་ལ་ནི། །བརྒྱ་རྩ་བརྒྱད་ཚང་སྔགས་བཏབ་སྟེ། །ངོས་བཞིར་ཡོལ་བས་བསྐོར་ནས་ནི། །དྲེ་འོག་ལུས་ནི་བཀྲུ་བར་བགྱི། །ཆབ་དང༌། སྤོས་ཆབ་ལ་གདབ་པའི་<line/>
སྔགས་ནི། འདི་ལྟ་སྟེ། ཏདྱ་ཐཱ། ས་ག་ཌེ་བི་ག་རེ་[?]། བི་ག་ཏ་བ་ཏི་སྭཱཧཱ། ཁྲུས་བགྱིས་ལགས་ནས་ཁྲུས་བགྱིས་བའི་ཆབ་དང༌། དཀྱིལ་འཁོར་གྱི་ནང་དུ་མཆོད་པར་<line/>
བགྱིས་པའི་བཟའ་བ་དང༌། བཏུང་བ་ཅི་མཆིས་པ་གཙང་པོའམ། རྫིང་གི་ནང་དུ་དོར་བར་བགྱི་ཞིང་གཞན་ནི་བསྡུ་བར་བགྱིའོ། །དེ་ལྟར་ཁྲུས་བགྱིས་ལགས་ནས་<line/>
གོས་གཙང་མ་བགོས་ཏེ། དཀྱིལ་འཁོར་ནས་ཕྱིར་བྱུང་ནས་ཁང་པ་གཙང་མའི་ནང་དུ་ཞུགས་ཏེ། སྔགས་མཁན་གྱིས་དེ་དག་ཡི་དམ་རྒྱ་ཆེན་པོ་སླད་དུ་སྩལ་ནས་<line/>
སྡིག་པ་སྣ་ཚོགས་གཏན་དུ་བཅད་ཅིང་དགེ་བ་སྣ་ཚོགས་རྟག་པར་སྤྱད་ནས་སེམས་ཅན་རྣམས་ལ་སྙིང་རྗེ་ཆེན་པོ་བསྐྱེད་པར་བགྱི་སྟེ། རྒྱུ་དང༌། རྐྱེན་དེས་ན་ཡིད་<line/>
བཞིན་གྱི་བསོད་ནམས་ཀྱི་རྣམ་པར་སྨིན་པ་ཚད་མ་མཆིས་པ་སྙེད་ཐོབ་པར་འགྱུར་ལགས་སོ། །ཡང་ཚིགས་སུ་བཅད་དེ་གསོལ་པ། སེམས་ཅན་གང་ཞིག་ནད་ཀྱི་<line/>
སྡུག་བསྔལ་ཉེན། །སྨན་སྤྱད་སྣ་ཚོགས་གསོས་ཀྱང་མ་སོས་པ། །ཁྲུས་ཀྱི་ཆོ་ག་འདི་བཞིན་ཁྲུས་བགྱིས་ཏེ། གཞན་ཡང་མདོ་སྡེ་འདི་ནི་ཀློག་བཏོན་ནས། །གདུགས་མཚན་<line/>
</page>
<page index="276" id="139A">༄༅། །རྟག་པར་སེམས་ནི་མི་གཡེང་བར། །རྩེ་གཅིག་གུས་པས་དང་སེམས་བསྐྱེད་བགྱིས་ནས། །ནད་ཀྱི་སྡུག་བསྔལ་བས་པར་ཞི་བར་འགྱུར། །<line/>
དབུལ་ཕོངས་ནོར་དང་ལྡན་པར་འགྱུར། །ཕྱོགས་བཞིའི་གཟའ་སྐར་ཉི་ཟླའི་ལྷ། །མཐུ་ཡིས་རབ་བསྲུངས་ཚེ་ནི་རིང་བར་འགྱུར། །བཀྲ་ཤིས་རབ་བདེ་བསོད་ནམས་<line/>
འཕེལ་བར་འགྱུར། །ལྟས་ངན་གདོན་བགེགས་ཐམས་ཅད་སེལ་བ་བགྱི། །དེའི་འོག་ཏུ་ལུས་བསྲུང་བའི་སྔགས་ལན་ཉི་ཤུ་རྩ་གཅིག་བཟླ་བར་བགྱིའོ། །སྔགས་<line/>
ནི༑ འདི་ལྟ་སྟེ། ཏདྱ་ཐཱ། ས་མེ། བི་ས་མེ་སྭཱཧཱ། ས་ག་ཌེ། བི་ག་ཌེ་སྭཱཧཱ། སཱ་ག་ར་སཾ་བུད་དྷཱ་ཡ་སྭཱཧཱ། སྐན་དྷ་མཱ་ཏཱ་ཡ་སྭཱཧཱ། ནཱི་ལ་ཀཱཎྛ་ཡ་སྭཱཧཱ། ཨ་པ་རཱ་ཛི་ཏེ།<line/>
བིཪྻཱ་ཡ་སྭཱཧཱ། ཧི་མ་བན་དྡྷ་སཾ་བྷུ་ཏཱ་ཡ་སྭཱཧཱ། ཨ་ནི་བི་ལ་བཱ་ཀ་ཏཱ་ཡ་སྭཱཧཱ། ན་མོ་བྷ་ག་བ་ཏེ། པྲཧྨ་ཎེ་སྭཱཧཱ། ན་མཿས་ར་སྭ་སྟྱཻ་མཧཱ་དེ་བྱཻ་སྭཱཧཱ། སིད་དྷྱན་ཏུ་མནྟྲ་<line/>
པ་དཱ་སྭཱཧཱ། དྷ་ར་ཏོ། བི་ཙི་ཏེ། པྲཧྨཱ་ནུ་མ་ནྱ་ཏུ་སྭཱཧཱ། དེ་ནས་ལྷ་མོ་སྤོབས་པ་ཆེན་མོ་ཁྲུས་ཀྱི་ཆོ་ག་དང༌། དཀྱིལ་འཁོར་གྱི་སྔགས་བཤད་ནས་བཅོམ་ལྡན་<line/>
འདས་ཀྱི་ཞབས་ལ་ཕྱག་བྱས་ཏེ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། དགེ་སློང་ངམ། དགེ་སློང་མའམ། དགེ་བསྙེན་ནམ། དགེ་<line/>
</page>
<page index="277" id="139B">བསྙེན་མ་གང་ལ་ལ་ཞིག་མདོ་སྡེའི་རྒྱལ་པོ་དམ་པ་འདི་ལེན་པ་དང༌། འཛིན་པ་དང༌། ཁ་ཏོན་དུ་འདོན་པ་དང༌། ཡི་གེར་བྲིས་ནས་སྤེལ་བ་དང༌། ཇི་སྐད་བསྟན་པ་བཞིན་<line/>
དུ་སྤྱོད་པར་བགྱིད་ན། གྲོང་ཁྱེར་རམ། གྲོང་རྡལ་ལམ། འབྲོག་དགོན་པའམ། རིའམ། ནགས་ཚལ་ལམ། དགེ་སློང་ངམ་[?]། དགེ་སློང་མའི་གནས་གང་ཡང་རུང་བ་དག་ཏུ་<line/>
གནས་ཀྱང་རུང་སྟེ། བདག་དེའི་ཆེད་དུ་འཁོར་རྣམས་དང་ལྷན་ཅིག་ལྷའི་རོལ་མོ་བགྱིས་ནས་དེའི་ཐད་དུ་མཆིས་ཏེ་ཡོངས་སུ་སྐྱོབ་པ་དང༌། བསྲུང་བར་བགྱིས་ནས་ནད་<line/>
ཀྱི་སྡུག་བསྔལ་དང༌། སྐར་མདའ་ལྟུང་བ་དང༌། ལྟས་ངན་དང༌། རིམས་ནད་དང༌། འཐབ་ཅིང་རྩོད་པ་རྣམས་སེལ་བར་བགྱིད། རྒྱལ་པོའི་ཁྲིམས་ཀྱིས་གཟུང་བ་དང༌།<line/>
རྨི་ལམ་ངན་པ་དང༌། འདྲེ་སྲིན་མ་རུངས་པས་གནོད་པ་དང༌། བྱང་སྟེམས་ཐམས་ཅད་རབ་ཏུ་ཞི་བར་བགྱིས་ནས། མདོ་སྡེ་འཛིན་པའི་གང་ཟག་དགེ་སློང་ལ་སོགས་<line/>
པའི་འཁོར་དང༌། ཉན་པའི་འཁོར་རྣམས་མྱུར་དུ་འཁོར་བའི་རྒྱ་མཚོ་ཆེན་པོ་ལས་ཡོངས་སུ་བཟླས་ནས་བྱང་ཆུབ་ལས་ལྡོག་པར་མི་འགྱུར་བར་ཕན་འདོགས་པར་<line/>
བགྱིད་དོ། །དེ་ནས་བཅོམ་ལྡན་འདས་ཀྱིས་དེ་སྐད་ཅེས་གསོལ་བ་གསན་པ་དང༌། ལྷ་མོ་སྦོབས་པ་ཆེན་མོ་ལ། ལྷ་མོ། ཁྱོད་ཀྱིས་སེམས་ཅན་ཚད་མེད་ཅིང་མཐའ་མེད་<line/>
</page>
<page index="278" id="140A">༄༅། །པ་དག་ལ་ཕན་པ་དང༌། བདེ་བ་བྱ་བའི་ཕྱིར་ཆེད་དུ་རིག་སྔགས་དེ་དག་དང༌། སྤོས་ཆུས་ཁྲུས་བྱ་བ་དང༌། དཀྱིལ་འཁོར་གྱི་ཆོ་ག་རྣམ་པར་སྨིན་<line/>
པའི་འབྲས་བུ་བསམ་གྱིས་མི་ཁྱབ་པ་དང་ལྡན་པ་ཡང་དག་པར་བཤད་པ་ལེགས་སོ། །ལེགས་སོ་ཞེས་སྔགས་པ་བརྗོད་ནས་ཁྱོད་ཀྱིས་མདོ་སྡེའི་རྒྱལ་བོ་མཆོག་<line/>
དམ་པ་འདི་བསྲུངས་ནས་མྱུར་དུ་ནུབ་པར་མི་འགྱུར་ཞིང་རྟག་པར་རྒྱ་ཆེར་གནས་པར་འགྱུར་བར་བྱོས་ཤིག །དེ་ནས་ལྷ་མོ་སྤོབས་པ་ཆེན་མོས་བཅོམ་ལྡན་འདས་<line/>
ཀྱི་<span class="conversion-problem" title="129: Cannot convert ACIP {ZHABs} because s is not an ACIP consonant.">ZHABs</span>་ལ་མགོ་བོས་ཕྱག་བྱས་ནས་རང་གི་སྟན་ལ་འདུག་པར་གྱུར་ཏོ། །དེ་ནས་བྲམ་ཟེ་ཀཽཎྜིནྱ་ཆོས་ཀྱི་སློབ་དཔོན་གྱིས་ལུང་བསྟན་པ་བཅོམ་ལྡན་འདས་ཀྱི་བྱིན་གྱིས་<span class="conversion-problem" title="129: Cannot convert ACIP {BRLABs} because s is not an ACIP consonant.">BRLABs</span>་<line/>
ཀྱི་མཐུས་འཁོར་མང་པོའི་མདུན་དུ་ལྷ་མོ་སྤོབས་པ་ཆེན་མོ་ལ་མངོན་པར་བསྟོད་པ། ཤེས་གསལ་རབ་དཔའ་སྤོབས་པའི་ལྷ་མོ་ཁྱོད། །ལྷ་མིའི་མཆོད་པ་དག་<line/>
གིས་མཆོད་པར་འོས། །གྲགས་པས་འཇིག་རྟེན་ཀུན་ཏུ་རྒྱས་པས་ན། །སེམས་ཅན་ཐམས་ཅད་རེ་བ་རྫོགས་པར་བྱེད། །རི་རྩེ་མཐོན་པོ་གནས་མཆོག་དག་ཏུ་ནི།།<line/>
རྩྭ་བསྡུས་ཁྱིམ་བྱས་དེ་ན་རབ་ཏུ་གནས། །རྒྱུན་དུ་རྩྭ་འཇམ་མདུད་ནས་གོས་བྱས་ཏེ། །རྟག་པར་རྐང་པ་ཡ་གཅིག་བཀུར་སྟེ་འགྲེང༌། །ལྷ་འཁོར་མང་པོ་ཐམས་ཅད་<line/>
</page>
<page index="279" id="140B">འདུས་ལྷགས་ནས། །ཐམས་ཅད་རྩེ་གཅིག་སེམས་ཀྱིས་ཁྱོད་ལ་བསྔགས། །ཤེས་རབ་སྤོབས་པ་ལྡན་པའི་ལྷ་མོ་ཁྱོད། །ཚིག་སྙན་གྱ་ནོམ་ཐམས་ཅད་སྦྱིན་བར་གྱིས། །<line/>
དེ་ནས་ལྷ་མོ་སྤོབས་པ་ཆེན་མོ་ངེས་གསོལ་བ་བཏབ་པ་མཉན་ནས་གཟུངས་སྔགས་སྨྲུས་པ། སཱདྱ་ཐེ་དན། མུ་རེ་ཙི་རེ། ཨ་བ་ཛེ། ཨ་བ་ཛ་པ་ཏི། ཧིང་གུ་ལེ། མིང་གུ་ལེ།<line/>
པིང་ག་ལ་བ་ཏི། མུངྒ་ཤེ་།མ་རཱི་ཙྱེ། སྭ་མ་ནི། ད་ཤ་མ་ཏི། ཨ་གྷྲི་ཏ་མ་གྷྲི་ཏཙ་ཙི། ཏ་ར་ཙ་པ་ཏི། ཙི་ཙི་རི། ཤི་རི་མི་རི། མ་ནན་དྷི། དམ་ཁི། མ་རཱི་ཙྱཻ། པྲ་ན་པི་ཡེ། ལོ་ཀ་<line/>
ཛྱེཥྛེ། ལོ་ཀ་ཤེཥྛེ་།ལོ་ཀ་པྲི་ཡ། སིད་དྷ་པྲ་ཏེ། བྷཱི་མ་མུ་ཁི། ཤུ་ཙི་ཙ་རི། ཨ་པྲ་ཏི་ཧ་ཧེ། ཨ་པྲ་ཏི་ཧ་ཏ་བུད་དྷི། ན་མུ་ཙི། མཧཱ་ན་མུ་ཙི། མ་ཧཱ་དེ་བྱཱི། པྲ་ཏི་གྲཱི་ཧཱ་ན་མ་སྐ་རཱ་ན་བདག་<line/>
གི་མིང་བརྗོད། མ་མ་བུད་དྷི། དྲ་ཤི་ཧི་བུད་དྷི། ཨ་པྲ་ཏི་ཧ་ཏ། བྷ་བ་ཏུ། སི་བྷ་མེ། བི་ཤུ་དྷ་ཙི་ཏོ། ཤ་ཤྠ་ཤློ་ཀ །མནྟ་བི་དྷི་ཀ། ཀ་པི་ཡ་དྷི་ཤོ་།ཏདྱ་ཐཱ། མཧཱ་པྲ་བྷ་བེ། ཧི་ལི་མི་ལི། བི་ཙ་<line/>
རོ༑ བི་ཙ་ཏོ། བི་བུད་བྷི། བདག་གི་མིང་བརྗོད། མ་མ་བུད་དྷི། བི་ཤུད་དྷི། བྷ་ག་བད་ཏྱཾ། པེ་བ་ཡཾ། སྭ་ར་སྭ་སྟི། ཀ་ར་དེ། ཀེ་ཡུ་རེ། ཀཻ་ཡུར་མ་ཏེ། ཧི་ལི། མི་ལི། ཧི་ལི། མི་ལི། ཨ་<line/>
བ་ཡ་མེ། མཧཱ་དེ་བེ། པུད་དྷ་ས་ཏྱ་ན། དྷརྨ་ས་ཏྱ་ན། སངྒྷ་ས་ཏྱེ་ན། ཨིནྡྲ་ས་ཏྱེ་ན། བ་རུ་ཎ་ས་ཏྱེ་ན། ཡེ་ལོ་ཀེ་ས་ཏྱ་ས་ཏྱེ་ན། ཏེ་ཤ་མ་ས་ཏྱེ་ན། སཏྟི་བད་ཙ་ནི་ནི། ཨ་བ་ཧ་ཡ་མི།<line/>
</page>
<page index="280" id="141A">༄༅། །མཧཱ་ད་བེ། ཧི་ལི་མི་ལི། ཧི་ལི་མི་ལི། བི་ཙིད་ཏོ། བདག་གི་མིང་བརྗོད། མ་མ་བུད་དྷི། ན་མོ་བྷ་ག་བ་ཏི། མཧཱ་དྭེ་བ་ས་ར་སྭ་ཏྱ། སིད་དྷྱནྟུ། མནྟ་པ་<line/>
དཱ་ནི་སྭཱཧཱ། དེ་ནས་ལྷ་མོ་སྤོབས་པ་ཆེན་མོས་གཟུངས་སྔགས་འདི་བསྟན་ནས་བྲམ་ཟེ་དེ་ལ་འདི་སྐད་ཅེས། ཀྱེ༑ སྐྱེས་བུ་ཆེན་པོ། སེམས་ཅན་རྣམས་ཀྱི་ཆེད་དུ་<line/>
སྤོབས་པ་གྱ་ནོམ་པ་དང༌། རིན་པོ་ཆེ་དང༌། རྫུ་འཕྲུལ་དང༌། ཤེས་རབ་ཡོངས་སུ་གཉེར་ནས་ཐམས་ཅད་ལ་རྒྱ་ཆེར་ཕན་བཏགས་ཏེ་མྱུར་དུ་བྱང་ཆུབ་མངོན་དུ་བྱེད་<line/>
པར་འདོད་པ་ལེགས་སོ། །ལེགས་སོ། །དེ་ལྟར་ཤེས་པར་བྱས་ནས་ཆོ་ག་འདི་གཟུང་བར་བྱའོ་ཞེས་སྨྲས་ནས། ཡང་ཚིགས་སུ་བཅད་དེ་སྨྲས་པ། ཐོག་མར་ཁོ་ནར་<line/>
གཟུངས་འདི་ཁ་ཏོན་དུ། །བྱང་ཞིང་ནོར་བར་མེད་པར་བཀླགས་ནས་ནི། །བྱིན་གྱིས་རློབ་ཅིང་སྨོན་པ་རྫོགས་བྱའི་ཕྱིར། །དཀོན་མཆོག་གསུམ་དང་ལྷ་རྣམས་སྐྱབས་<line/>
འགྲོ་ཞིང༌། སངས་རྒྱས་ཆོས་དང་བྱང་ཆུབ་སེམས་དཔའ་དང༌། །རང་རྒྱལ་ཉན་ཐོས་ཚོགས་ལ་གུས་ཕྱག་བྱས། །དེ་འོག་ཚངས་དང་བརྒྱ་བྱིན་ལྷ་དབང་དང༌། །འཇིག་རྟེན་<line/>
སྐྱོང་དང་རྒྱལ་པོ་ཆེན་པོ་བཞི། །རྟག་པར་ཚངས་པར་སྤྱོད་པ་ཐམས་ཅད་ལ། །རྩེ་གཅིག་ཡིད་ཀྱིས་གུས་པར་ཕྱག་བྱས་ནས། །དགོན་པ་རབ་ཏུ་དབེན་པའི་གནས་དག་<line/>
</page>
<page index="281" id="141B">ཏུ༑ ༑སྐད་ཆེར་སྔ་མའི་སྔགས་དང་ཆོ་ག་གདོན། །སངས་རྒྱས་སྐུ་གཟུགས་ལྷ་ཀླུའི་མདུན་དག་ཏུ། །ཇི་ཙམ་འབྱོར་པས་མཆོད་བ་བསྒྲུབ་པར་བྱ། །སེམས་ཅན་རྣམ་པ་དེ་དག་<line/>
ཐམས་ཅད་ལ། །བྱམས་དང་སྙིང་རྗེས་བརྩེ་བའི་སེམས་ཀྱང་བསྐྱེད། །བཅོམ་ལྡན་གསེར་སྐུ་ཤིན་ཏུ་གྱ་ནོམ་མཚན། །གཡེང་བ་མེད་སེམས་རྩེ་གཅིག་དྲན་པར་བྱ། །<line/>
བཅོམ་ལྡན་ཡང་དག་ཆོས་དོན་དགོངས་མཛད་པས། །དབང་པོ་ཇི་བཞིན་ཏིང་འཛིན་སྒོམ་ལ་འགོད། །དེ་ཡི་ཚིག་གི་དོན་ནི་ལེགས་སོམས་ལ། །སྟོང་པ་ཉིད་བརྟེན་རབ་<line/>
ཏུ་བསྒོམ་པར་གྱིས། །བཅོམ་ལྡན་སྐུ་གཟུགས་དག་གི་སྤྱན་སྔར་ནི། །རྩེ་གཅིག་ཡང་དག་དྲན་པས་གནས་བྱེད་ན། །གྱ་ནོམ་ཡེ་ཤེས་ཏིང་ངེ་འཛིན་དག་དང༌། །གཟུངས་<line/>
མཆོག་དམ་པ་དག་ཀྱང་འཐོབ་པར་འགྱུར། །བཅོམ་ལྡན་གསེར་ཞལ་ཡང་དག་ཆོས་བསྟན་ནས། །གྱ་ནོམ་དབྱངས་ཀྱིས་ལྷ་མི་འདུལ་བར་མཛད། །ལྗགས་མཚན་<line/>
རྐྱེན་བཞིན་ངོ་མཚར་རབ་སྟོན་པས། །ཡངས་རིང་སྟོང་གསུམ་འཇིག་རྟེན་ཁྱབ་པར་མཛད། །བཅོམ་ལྡན་གསུང་དབྱངས་གྱ་ནོམ་དེ་འདྲ་བ། །རྩེ་གཅིག་དྲན་ན་སེམས་<line/>
ལ་འཇིགས་མེད་འཐོབ། །བཅོམ་ལྡན་སྨོན་ལམ་རྒྱ་ཆེན་བཏབ་པའི་དབང༌། །རྟགས་མཚན་བསམ་གྱིས་མི་ཁྱབ་འདི་བརྙེས་ནས། །ཆོས་རྣམས་ཡོད་པ་མ་ཡིན་གསུང་<line/>
</page>
<page index="282" id="142A">༄༅། །མཛད་པས། །དཔེར་ན་ནམ་མཁའ་ཆགས་པ་མེད་པ་འདྲ། །བཅོམ་ལྡན་གསུང་དབྱངས་དག་དང་ལྗགས་མཚན་རྣམས། །དྲན་པ་ཉེར་བཞག་<line/>
གཞལ་བྱེད་སྨོན་རྫོགས་འགྱུར། །གལ་ཏེ་ལྷ་མོ་སྤོབས་ཆེན་མཆོད་མཐོང་ངམ། །སློབ་མས་སློབ་དཔོན་རྗེས་སློབ་མཐོང་ནས་ནི། །གསང་བའི་ཆོ་ག་འདི་བླངས་སྒོམ་<line/>
བྱེད་དམ། །བླ་མར་བྱེད་ན་སེམས་ལ་བསམ་པ་འགྲུབ། །གང་ཞིག་ཡེ་ཤེས་དམ་པ་མཆོག་འདོད་ན། །རྩེ་གཅིག་སེམས་ཀྱིས་ཆོས་འདི་གཟུང་བར་བྱ། །བསོད་<line/>
ནམས་ཡེ་ཤེས་ཡོན་ཏན་འཕེལ་བྱེད་པས། །ངེས་པར་འགྲུབ་འགྱུར་ཐེ་ཚོམ་ཡོངས་མ་སྐྱེད། །ནོར་ཚོལ་དག་ནི་ནོར་མང་རྙེད་པར་འགྱུར། །གྲགས་པ་གཉེར་བ་<span class="conversion-problem" title="129: Cannot convert ACIP {GRAGs} because s is not an ACIP consonant.">GRAGs</span>་<line/>
ཆེན་ཐོབ་པར་འགྱུར། །དེས་འབྱུང་ཚོལ་བ་རྣམ་པར་གྲོལ་འགྱུར་བས། །ངེས་པར་འགྲུབ་འགྱུར་ཐེ་ཚོམ་ཡོངས་མ་སྐྱེད། །ཡོན་ཏན་ཚད་མེད་མཐའ་ཡས་ཇི་སྙེད་པ། །<line/>
སེམས་ལ་བསམས་བཞིན་ཡོངས་སུ་སྡུད་པར་བྱེད། །གལ་ཏེ་དེ་ལྟར་ཆོས་བཞིན་སྤྱོད་ནུས་ན། །ངེས་པར་འགྲུབ་འགྱུར་ཐེ་ཚོམ་ཡོངས་མ་སྐྱེད། །གཙང་མའི་གནས་སུ་<line/>
གོས་གསར་བགོས་ནས་ནི། །དཀྱིལ་འཁོར་ཆེ་ཆུང་ཇི་ཙམ་ནུས་པར་བྱ། །བུམ་པ་གཙང་མ་བཞིར་ནི་རོ་ཞིམ་དགང༌། །མེ་ཏོག་པོག་སྤོས་ཅི་འབྱོར་མཆོད་པར་<line/>
</page>
<page index="283" id="142B">བྱ༑ ༑ལྡ་ལྡི་བ་དན་དག་དང་གདུགས་བྲེས་ཏེ། །བྱུག་སྤོས་ཕྱེ་མ་ཀུན་ཏུ་ཁྱབ་བརྒྱན་ནས། །སངས་རྒྱས་ལྷ་མོ་སྤོབས་ཆེན་མཆོད་བྱེད་ན། །ལྷ་ལུས་མཐོང་བར་འདོད་ནའང་<line/>
སྨོན་བཞིན་འགྲུབ། །ལྷ་མོ་སྤོབས་ཆེན་མདུན་དུ་སྔ་མའི་སྔགས། །ཞག་ནི་ཉི་ཤུ་རྩ་གཅིག་གདོན་པར་བྱ། །གལ་ཏེ་ལྷ་དེ་མཐོང་བར་མ་གྱུར་ན། །རྩེ་གཅིག་སེམས་ཀྱིས་<line/>
ཞག་དགུ་དྲན་པར་བྱེད། །ནམ་གྱི་ཆ་སྨད་འོན་ཀྱང་མ་མཐོང་ན། །གནས་གཙང་དམ་པ་གཞན་དག་བཙལ་ནས་ནི། །ལྷ་མོ་སྤོབས་ཆེན་གཟུགས་ནི་རབ་བྲིས་ཏེ། །མཆོད་<line/>
གནས་བཟླས་བརྗོད་སེམས་ཀྱིས་མི་བཏང་ཞིང༌། །ཉིན་མཚན་ལེ་ལོ་སེམས་ནི་མི་བསྐྱེད་ན། །བདག་དང་གཞན་ལ་ཕན་འདོགས་མཐར་ཐུག་མེད། །རྣམ་སྨིན་<line/>
གང་ཐོབ་སྐྱེ་དགུ་སྨིན་བྱེད་ན། །སྨོན་པ་ཐམས་ཅད་ཡོངས་སུ་རྫོགས་པར་འགྱུར། །གལ་ཏེ་ཡིད་བཞིན་མ་གྲུབ་ཟླ་བ་གསུམ། །ཡང་ན་དྲུག་དང་དགུ་དང་ལོ་གཅིག་<line/>
བར། །རབ་བརྩོན་གསོལ་འདེབས་སེམས་ནི་མི་གཡོ་ན། །ལྷ་ཡི་མིག་དང་གཞན་སེམས་ཤེས་ཐོབ་འགྱུར། །དེ་ནས་བྲམ་ཟེ་ཀཽཎྜིནྱས་དེ་སྐད་ཅེས་བསྟན་པ་ཐོས་པ་དང༌།<line/>
དགའ་དགུ་རངས་ཤིང་ངོ་མཚར་དུ་གྱུར་ནས་འཁོར་མང་པོ་རྣམས་ལ། འདི་སྐད་ཅེས། ཀྱེ་ཁྱེད་ཅག་ལྷ་དང༌། མི་ཡི་འཁོར་མང་པོ་ཐམས་ཅད་ཤེས་པར་བྱོས་ལ་།<line/>
</page>
<page index="284" id="143A">༄༅། །སེམས་རྩེ་གཅིག་ཏུ་དེང་བདག་གིས་ཀུན་རྫོབ་ཀྱི་བདེན་པའི་ཆོས་ལ་བརྟེན་ནས་ལྷ་མོ་སྤོབས་པ་མཆོག་དམ་པ་དེ་དག་ལ་བསྔགས་པ་<line/>
བརྗོད་པ་ཉོན་ཅིག་ཅེས་སྨྲས་ནས། ཚིགས་སུ་བཅད་དེ་སྨྲས་པ། འཇིག་རྟེན་དག་ལ་དབང་ཕྱུག་ཐོབ་འགྱུར་བ། །ལྷ་མོ་མཐུ་ཆེན་ཐོབ་ལ་གུས་ཕྱག་འཚལ། །དེང་<line/>
བདག་གཙོ་མོ་དེ་ལ་བསྔགས་པ་ཡང༌། །སྔོན་གྱི་དྲང་སྲོང་ཇི་སྐད་བསྟན་པ་བཞིན། །བཀྲ་ཤིས་ཡོངས་རྫོགས་སེམས་ནི་བདེ་བར་གནས། །སེམས་གསལ་ངོ་<line/>
ཚ་ཁྲེལ་ཡོད་གྲགས་དང་ལྡན། །མ་མ་བྱས་ཏེ་འཇིག་རྟེན་རབ་ཏུ་བསྐྱེད། །རབ་དཔའ་རྟག་པར་བརྩོན་འགྲུས་ཆེན་པོ་སྤྱོད། །འཐབ་མོའི་གཡུལ་དུ་རྟག་པར་རྒྱུན་<line/>
དུ་རྒྱལ། །རབ་དུལ་བྱམས་སེམས་བཟོད་པ་གསོལ་བར་བྱེད། །ད་ལྟར་གཤིན་རྗེའི་སྲིང་མོ་ཆེན་མོར་གྱུར། །གོས་སུ་རྟག་པར་དར་ཚོན་སྔོན་པོ་གྱོན། །སྡུག་དང་<line/>
མི་སྡུག་བྱད་བཞིན་ཀུན་དང་ལྡན། །མིག་ནི་མཐོང་བ་ཐམས་ཅད་རབ་ཏུ་དངངས། །སྤྱོད་མཆོག་དམ་པ་ཚད་མེད་འཇིག་རྟེན་འདས། །ཕྱོགས་ཤིང་མངོན་དང་<line/>
མི་ཀུན་ཡོངས་སུ་སྡུད། །རེས་འགའ་རི་བྲག་ཟབ་མོ་དག་ན་གནས། །རེས་འགའ་བྲག་ཕུག་གཙང་པོའི་འགྲམ་ན་གནས། །རེས་འགའ་ལྗོན་ཤིང་ནགས་ཚལ་<line/>
</page>
<page index="285" id="143B">ཆེན་པོར་གནས། །ལྷ་མོ་ཕལ་ཆེར་འདི་དག་ཀུན་ཏུ་གནས། །རི་དང་ནགས་ཚལ་མི་རྒོད་ཇི་སྙེད་པ། །རྟག་པར་ལྷ་མོ་ལ་ནི་མཆོད་པར་བྱེད། །རྨ་བྱའི་སྒྲོས་ནི་རྒྱལ་<line/>
མཚན་བ་དན་བྱེད། །དུས་སུ་མཆོག་ཏུ་རྟག་པར་འཇིག་རྟེན་སྐྱོང༌། །སྟག་དང་སེངྒེ་སྤྱང་ཀིས་རྒྱུན་དུ་བསྐོར། །གནག་ལུག་བྱ་ལ་སོགས་པས་རྟེན་ཡང་འཆའ། །<line/>
དྲིལ་ཆེན་བསྒྲགས་ནས་སྒྲ་ནི་ཕྱུང་བས་ན། །བིན་དྷའི་རི་ལ་སྒྲ་ནི་ཀུན་ཏུ་གྲགས། །རེས་འགའ་རྩེ་གསུམ་ཏྲི་ཤཱུལ་ཐོགས་བྱེད་ཅིང༌། །གཡས་གཡོན་རྒྱུན་དུ་ཉི་<line/>
ཟླ་རུ་མཚོན་འཛིན། །ཟླ་བ་ནག་པོའི་ཚེས་དགུ་བཅུ་གཅིག་ལ། །དེ་ཡི་དུས་སུ་རྟག་པར་མཆོད་པར་བྱ། །རེས་འགའ་བ་སུ་ལྷ་ཆེན་སྲིད་མོར་སྟོན། །གཡུལ་འགྱེད་<line/>
མཐོང་ན་རྟག་པར་སྙིང་ཡང་བརྩེ། །སེམས་ཅན་ཐམས་ཅད་རྣམ་པར་ལྟ་བ་ལ། །ལྷ་མོ་མཆོག་ཏུ་གྱུར་པས་བདས་པ་མེད། །རེས་འགའ་བ་རྫི་བུ་མོ་དགའ་<line/>
མོར་སྟོན། །ལྷ་དང་འཐབ་ཚེ་རྟག་པར་རྒྱལ་བ་འཐོབ། །འཇིག་རྟེན་དག་ན་ཡུན་རིང་གནས་པར་བྱེད། །རབ་དུལ་བཟོད་དང་ཁྲོ་གཏུམ་སྟོན་པར་བྱེད། །བྲམ་ཟེ་ཆེན་པོ་<line/>
རིག་པའི་ཆོས་བཞི་དང༌། །སྒྱུ་འཕྲུལ་སྔགས་སོགས་ཐམས་ཅད་རབ་ཏུ་རྟོགས། །དྲང་སྲོང་ནང་ན་རང་དབང་དག་དང་ལྡན། །ས་བོན་དང་ནི་ས་ཆེན་བྱེད་པར་ནུས། །ལྷ་མོ་<line/>
</page>
<page index="286" id="144A">༄༅། །བུ་མོ་ལ་སོགས་འདུས་པའི་ཚེ། །རྒྱ་མཚོའི་རླབས་ལྟར་ངེས་བར་དེར་ཡང་འདུ། །ཀླུ་དང་གནོད་སྦྱིན་མང་པོའི་ཚོགས་ཀུན་གྱི། །གཙོ་བོར་གྱུར་པས་<line/>
རབ་ཏུ་དུལ་བར་བྱེད། །བུད་མེད་ནང་ན་ཚངས་སྤྱོད་མཆོག་དང་ལྡན། །ཚིག་བྱུང་དཔེར་ན་འཇིག་རྟེན་བདག་པོ་འདྲ། །རྒྱལ་པོའི་གནས་ན་པདྨ་དག་དང་མཚུངས།།<line/>
ཆུ་བོའི་འགྲམ་ན་གནས་ཚེ་གྲུ་ཟམ་བཞིན། །བྱད་བཞིན་སྡུག་མཛེས་ཟླ་བ་ཉ་བ་འདྲ། །མང་ཐོས་ཕུན་ཚོགས་གནས་དང་རྟེན་ཡང་བྱེད། སྤོབས་པ་མཆོག་བྱུང་རི་རྩེ་<line/>
མཐོན་པོ་འདྲ། །དྲན་པ་ཐམས་ཅད་ཀུན་གྱི་གླིང་ཡང་བྱེད། །ལྷ་མ་ཡིན་ལ་སོགས་ཏེ་ལྷ་ཚོགས་རྣམས། །ཐམས་ཅད་འདི་ཡི་ཡོན་ཏན་བསྔགས་པར་བྱེད། །<line/>
ལག་སྟོང་བརྒྱ་བྱིན་ལྷ་ཡི་དབང་པོས་ཀྱང༌། །གུས་པའི་སེམས་ཀྱིས་ལྟ་ཞིང་རབ་ཏུ་རྟོག །སེམས་ཅན་གང་ཞིག་རེ་ཞིང་ཚོལ་བ་ཡོད། །དེ་དག་ཐམས་ཅད་མྱུར་<line/>
དུ་འགྲུབ་པར་བྱེད། །ཡིད་མྱུར་སྤོབས་དང་ཆོས་འཛིན་ལྡན་བྱེད་པས། །ས་ཆེན་སྟེང་ན་མཆོག་ཏུ་གྱུར་པ་ཡིན། །ཕྱོགས་བཅུའི་འཇིག་རྟེན་ཁམས་ནི་འདི་དག་<line/>
ཏུ༑ ༑མར་མེ་ཆེ་ལྟར་རྟག་པར་ཀུན་གསལ་བྱེད། །ཐ་ན་ལྷ་འདྲེ་གཅན་ཟན་དག་ལ་ཡང༌། །དེ་བས་བསམས་བཞིན་ཐམས་ཅད་རྫོགས་བྱེད་འགྱུར། །བུད་མེད་རྣམས་<line/>
</page>
<page index="287" id="144B">ཀྱི་ནང་ན་རི་རྩེ་འདྲ། །སྔོན་གྱི་དྲང་སྲོང་ཇི་བཞིན་ཡུན་རིང་གནས། །ལྷ་མོ་གཞོན་ནུ་ཇི་བཞིན་འདོད་ཆགས་སྤོངས། །འཇིག་རྟེན་བདག་པོ་ཆེ་བཞིན་བདེན་ཚིག་སྨྲ། །འཇིག་<line/>
རྟེན་ཀུན་གྱི་ཁྱད་པར་རྒྱན་རྣམས་དང༌། །འདོད་ཁམས་ལྷ་ཡི་ཁང་པ་ཀུན་བལྟས་ན། །ལྷ་མོ་འབའ་ཞིག་གཙོ་མོར་གྲགས་པས་ན། །སེམས་ཅན་མཆོག་ཏུ་གྱུར་པ་ཡོངས་<line/>
མི་སྣང༌། །གལ་ཏེ་གཡུལ་འགྱེད་འཇིགས་པའི་གནས་དག་དང༌། །མེ་དོང་ལྷུང་བ་དག་ནི་མཐོང་གྱུར་ཏམ། །ཆུ་བོ་ཉམ་ང་ཆོམ་རྐུན་འཇིགས་པའི་ཚེ། །འཇིགས་པ་དེ་དག་<line/>
ཐམས་ཅད་སེལ་བར་ནུས། །གལ་ཏེ་རྒྱལ་པོའི་ཁྲིམས་ཀྱིས་བཅིངས་སྒྲོགས་སམ། །གལ་ཏེ་ཤ་ཆགས་གསོད་པར་བྱེད་པའི་ཚེ། །སེམས་ནི་རྩེ་གཅིག་མི་གཡོ་གནས་གྱུར་ན། །<line/>
ངེས་པར་མྱ་ངན་སྡུག་བསྔལ་ཀུན་ལས་ཐར། །དགེ་སྡིག་མི་ཀུན་ཡོངས་སུ་སྐྱོབ་པ་ན། །བྱམས་དང་སྙིང་རྗེའི་བརྩེ་བ་རྟག་མངོན་སྣང༌། །དེ་ཕྱིར་བདག་ནི་བསམ་པ་རྩེ་<line/>
གཅིག་ཏུ། །ལྷ་མོ་ཆེ་ལ་ཕྱག་འཚལ་སྐྱབས་སུ་མཆི། །དེ་ནས་བྲམ་ཟེ་དེས་སྔགས་དང༌། བསྔགས་པ་བརྗོད་པའི་ཚིག་གིས་ལྷ་མོ་དེ་ལ་མངོན་པར་བསྟོད་པ། འཇིག་<line/>
རྟེན་གཙོ་ལ་ཕྱག་འཚལ་གུས་ཕྱག་འཚལ། །མི་རྣམས་ནང་ན་ཀུན་གྱི་མཆོག་གྱུར་པས། །འཇིག་རྟེན་གསུམ་པོ་ཐམས་ཅད་ཁྱོད་ལ་མཆོད། །བྱད་བཞིན་རབ་མཛེས་ཀུན་<line/>
</page>
<page index="288" id="145A">༄༅། །གྱིས་ལྟ་བར་མོས། །ཡོན་ཏན་དམ་པ་སྣ་ཚོགས་ལུས་རབ་བརྒྱན། །མིག་ཡངས་པདྨ་སྔོན་པོའི་འདབ་མ་འདྲ། །བསོད་ནམས་ཡེ་ཤེས་སྣང་<line/>
བའི་གྲགས་པས་རྒྱས། །དཔེར་ན་རིན་ཐང་མེད་པའི་ནོར་བུ་མཚུངས། །དེང་བདག་དམ་པ་ཁྱོད་ལ་བསྔགས་པས་ན། །སེམས་ལ་བསམ་པ་ཐམས་ཅད་འགྲུབ་པར་<line/>
འགྱུར། །ཡང་དག་ཡོན་ཏན་བཀྲ་ཤིས་གྱ་ནོམ་པ། །པདྨ་ལྟ་བུར་ཤིན་ཏུ་རྣམ་པར་དག །ལུས་མདོག་རབ་མཛེས་ཀུན་གྱིས་བལྟ་བར་མོས། །མཚན་མང་ངོ་མཚར་<line/>
བསམ་གྱིས་མི་ཁྱབ་པ། །དྲི་མེད་ཡེ་ཤེས་འོད་ཟེར་རབ་འགྱེད་པས། །དྲན་པས་ཀུན་གྱི་ནང་ན་མཆོག་ཏུ་གྱུར། །ཇི་ལྟར་སེངྒེ་གཅན་ཟན་མཆོག་གྱུར་ལྟར། །རྟག་པར་<line/>
ལག་པ་བརྒྱད་ཀྱིས་བདག་ཉིད་བརྒྱན། །སོ་སོར་མདའ་གཞུ་རལ་གྲི་སྟ་རེ་དང༌། །ཐོ་རངས་ལྕགས་ཀྱི་འཁོར་ལོ་ཞགས་པ་ཐོགས། །རབ་མཛེས་ལྷ་མོ་ཟླ་བ་ཉ་<line/>
བ་འདྲ། །ཚིག་ལ་ཐོགས་མེད་དབྱངས་སྙན་འབྱིན་པར་བྱེད། །སེམས་ཅན་གང་ཞིག་སེམས་ལ་སྨོན་ཡོད་ན། །སྐྱེས་བུ་དམ་པས་བསམས་བཞིན་རྫོགས་<line/>
པར་བྱེད། །བརྒྱ་བྱིན་ལྷ་མང་ཀུན་གྱིས་ཁྱོད་མཆོད་ནས། །ཐམས་ཅད་བསྔགས་བརྗོད་སྐྱབས་སུ་འགྲོ་བར་བྱེད། །བསམ་གྱིས་མི་ཁྱབ་ཡོན་ཏན་སྐྱེད་བྱེད་པས།།<line/>
</page>
<page index="289" id="145B">དུས་རྣམས་ཀུན་ཏུ་གུས་པ་བསྐྱེད་པར་བྱེད་སྭཱཧཱ། །གལ་ཏེ་སྤོབས་ཆེན་ལྷ་མོ་གསོལ་འདོད་ན། །སྔགས་བསྟོད་ཚིག་ནི་འདི་ལས་འབྱུང་བ་བཞིན། །ནང་པར་རྣམ་དག་<span class="conversion-problem" title="129: Cannot convert ACIP {SEMs} because s is not an ACIP consonant.">SEMs</span>་<line/>
ཀྱིས་རྩེ་གཅིག་གདོན། །བསམ་པའི་དངོས་པོ་ཐམས་ཅད་བསམས་བཞིན་འགྲུབ། །དེ་ནས་བཅོམ་ལྡན་འདས་ཀྱིས་བྲམ་ཟེ་དེ་ལ། ཁྱོད་ཀྱིས་སེམས་ཅན་རྣམས་ལ་<line/>
ཕན་གདགས་ཤིང་བདེ་བ་སྦྱིན་པའི་ཆེད་དུ། ལྷ་མོ་དེ་ལ་སྔགས་པ་བརྗོད་པས་བྱིན་གྱིས་རློབ་པར་གསོལ་བ་བཏབ་ནས་བསོད་ནམས་དཔག་ཏུ་མེད་པ་ཐོབ་པར་འགྱུར་<line/>
བ་ལེགས་སོ་ཞེས་བཀའ་སྩལ་ཏོ།། །།གསེར་འོད་དམ་པ་མཆོག་ཏུ་རྣམ་པར་རྒྱལ་པ་མདོ་སྡེའི་རྒྱལ་པོ། བམ་པོ་བརྒྱད་པ། དེ་ནས་བྲམ་ཟེ་<line/>
ཀཽཎྜིནྱས་གོང་དུ་བསྟན་པ་དེ་ལྟ་བུའི་མངོན་པར་བསྟོད་པའི་ཚིག་དང༌། སྔགས་ཀྱི་ཚིག་གིས་ལྷ་མོ་སྤོབས་པ་ཆེན་མོ་ལ་མངོན་པར་བསྟོད་ནས་འཁོར་མང་པོ་རྣམས་<line/>
ལ་འདི་སྐད་ཅེས་སྨྲས་སོ། །ཁྱེད་ཅག་ལྷ་མོ་སྤོབས་པ་ཆེན་མོ་ལ་གསོལ་བ་བཏབ་ནས་སྙིང་བརྩེ་བས་བྱིན་གྱིས་བརླབས་ནས་ཚེ་འདི་ཉིད་ལ་ཐོགས་པ་མེད་པའི་<span class="conversion-problem" title="129: Cannot convert ACIP {SEMs} because s is not an ACIP consonant.">SEMs</span>་<line/>
མྱུར་བ་དང༌། ཡེ་ཤེས་ཆེན་པོ་དང༌། ཚིག་ལ་ཤིན་ཏུ་མཁས་པ་དང༌། ཤེས་པ་རྒྱ་ཆེན་པོ་ཐོབ་པ་དང༌། འབེལ་བའི་གཏམ་གྱི་ཕན་ཚུན་ལན་འདེབས་པ་དང༌། ཚིག་<line/>
</page>
<page index="290" id="146A">༄༅། །འབྲུའི་རྒྱན་ཡིད་བཞིན་དུ་གྲུབ་ནས་ཐོགས་པ་མེད་པར་འདོད་ན། སེམས་རྩེ་གཅིག་ཏུ་གུས་པས་འདི་ལྟར་གསོལ་བ་གདབ་པར་བྱའོ། །<line/>
སངས་རྒྱས་ལ་ཕྱག་འཚལ་ལོ། །ཆོས་ལ་ཕྱག་འཚལ་ལོ། །དགེ་འདུན་ལ་ཕྱག་འཚལ་ལོ། །བྱང་ཆུབ་སེམས་དཔའི་ཚོགས་དང༌། རང་སངས་རྒྱས་དང༌། ཉན་<line/>
ཐོས་དང༌། འཕགས་པ་ཐམས་ཅད་དང༌། འདས་པ་དང༌། མ་བྱོན་པ་དང༌། ཕྱོགས་བཅུའི་སངས་རྒྱས་ཡང་དག་པའི་བདེན་ཚིག་མངོན་པར་གྲུབ་པ། དབང་པོ་ཇི་<line/>
ལྟ་བ་བཞིན་དུ་ཡང་དག་པའི་བདེན་ཚིག་གསུང་བ། མི་སླུ་བའི་ཚིག་གསུང་བ། བསྐལ་པ་ཆེན་པོ་བྱེ་བ་ཚད་མེད་པ་སྙེད་དུ་རྟག་པར་ཡང་དག་པའི་བདེན་ཚིག་<line/>
གསུང་ཞིང་ཡང་དག་པའི་བདེན་ཚིག་དང་ལྡན་པ་ཐམས་ཅད་ལ་རྗེས་སུ་ཡི་རང་ནས་ཕྱག་འཚལ་ལོ། །མི་བདེན་པའི་ཚིག་མི་གསུང་བའི་ཕྱིར་ཡངས་ཤིང་རིང་<line/>
བའི་ལྗགས་ཕྱུང་ནས་ཉིད་ཀྱི་ཞལ་དང༌། འཛམ་བུའི་གླིང་དང༌། གླིང་བཞི་དང༌། སྟོང་དང༌། སྟོང་གཉིས་དང༌། སྟོང་གསུམ་གྱི་འཇིག་རྟེན་གྱི་ཁམས་དང༌། ཕྱོགས་བཅུའི་<line/>
འཇིག་རྟེན་གྱི་ཁམས་བསམ་གྱིས་མི་ཁྱབ་པ་ཐམས་ཅད་ཀུན་ཏུ་ཁྱབ་པར་གཡོགས་ནས། ཉོན་མོངས་པའི་གདུང་བ་ཐམས་ཅད་རབ་ཏུ་སེལ་བར་མཛད་པ་ལ་གུས་པས་<line/>
</page>
<page index="291" id="146B">ཕྱག་འཚལ་ལོ། །སངས་རྒྱས་ལྗགས་ཀྱི་མཚན་དེ་ལྟ་བུ་དང་ལྡན་པ་ཐམས་ཅད་ལ་གུས་པས་ཕྱག་བཙལ་ནས། བདག་མིང་འདི་ཞེས་བྱ་བ་ཤིན་ཏུ་གྱ་ནོམ་པའི་སྤོབས་པ་<line/>
དང་ལྡན་པར་སྨོན་ནས་སེམས་རྩེ་གཅིག་ཏུ་སྲོག་ཕྲོགས་སོ། །སངས་རྒྱས་རྣམས་ཀྱི་སྤོབས་པ་དམ་པ་དང༌། །བྱང་ཆུབ་སེམས་དཔའི་སྤོབས་པ་དམ་པ་དང༌། །རང་རྒྱལ་<line/>
འཕགས་པའི་སྤོབས་པ་དམ་པ་དང༌། །ཞུགས་བཞི་འབྲས་བཞིའི་སྤོབས་པ་དམ་པ་དང༌། །འཕགས་པའི་བདེན་པའི་ཚིག་གི་སྤོབས་མཆོག་དང༌། །དྲང་སྲོང་ལྷ་ཡི་སྤོབས་<line/>
པ་དམ་པ་དང༌། །ཚངས་འཁོར་དྲང་སྲོང་སྤོབས་པ་དམ་པ་དང༌། །ལྷ་ཆེན་ཨུ་མའི་སྤོབས་པ་དམ་པ་དང༌། །སྐལ་ལྡན་ལྷ་ཡི་སྤོབས་པ་དམ་པ་དང༌། །རྒྱལ་པོ་མ་ན་སི་<line/>
ཡི་སྤོབས་མཆོག་དང༌། །ཡིད་བཞིན་ལྷ་མོའི་སྤོབས་པ་དམ་པ་དང༌། །རྒྱལ་ཆེན་བཞི་ཡི་སྤོབས་པ་དམ་པ་དང༌། །རབ་གནས་ལྷའི་བུའི་སྤོབས་པ་དམ་པ་དང༌། །རྡོ་རྗེའི་<line/>
གསང་བའི་བདག་པོའི་སྤོབས་མཆོག་དང༌། །ཁྱབ་འཇུག་ལྷ་ཡི་སྤོབས་པ་དམ་པ་དང༌། །ལྷ་མོ་བི་མའི་སྤོབས་པ་དམ་པ་དང༌། །བིཥྞུ་ལྷ་མོའི་སྤོབས་པ་དམ་པ་དང༌། །<line/>
ལྷ་མོ་བཟང་མོའི་སྤོབས་པ་དམ་པ་དང༌། །ཤི་རི་ཤ་ཏའི་སྤོབས་པ་དམ་པ་དང༌། །ཧ་རི་ཚིག་གི་སྤོབས་པ་དམ་པ་དང༌། །མ་དང་མ་ཆེན་སྤོབས་པ་དམ་པ་དང༌། །ཧ་རི་<line/>
</page>
<page index="292" id="147A">༄༅། །ཏ་མའི་སྤོབས་པ་དམ་པ་དང༌། །གནོད་སྦྱིན་རྣམས་ཀྱི་སྤོབས་པ་དམ་པ་དང༌། །ཕྱོགས་བཅུའི་རྒྱལ་བའི་སྤོབས་པར་གུས་ཕྱག་འཚལ།།<line/>
ལས་མཆོག་ཅི་མངའ་ཐམས་ཅད་བདག་བསྟངས་ནས། །སྤོབས་མཆོག་དམ་པ་མཐའ་མེད་ཐོབ་པར་ཤོག །སླུ་བ་མེད་ལ་གུས་ཕྱག་འཚལ། །རྣམ་པར་གྲོལ་ལ་<line/>
གུས་ཕྱག་འཚལ། །འདོད་ཆགས་སྤངས་ལ་གུས་ཕྱག་འཚལ། །འཆིང་སྒྲིབ་སྤངས་ལ་གུས་ཕྱག་འཚལ། །རྣམ་དག་སེམས་ལ་གུས་ཕྱག་འཚལ། །འོད་དང་<line/>
ལྡན་ལ་གུས་ཕྱག་འཚལ། །བདེན་ཚིག་སྨྲ་ལ་གུས་ཕྱག་འཚལ། །རྡུལ་ཆགས་མེད་ལ་གུས་ཕྱག་འཚལ། །དོན་མཆོག་གནས་ལ་གུས་ཕྱག་འཚལ། །འཁོར་<line/>
མང་དག་ལ་གུས་ཕྱག་འཚལ། །སྤོབས་པའི་ལྷ་ལ་གུས་ཕྱག་འཚལ། །བདག་ནི་ཚིག་ལ་ཐོགས་མེད་ཤོག །བདག་གིས་སྨོན་ཅིང་གཉེར་བའི་དངོས། །ཐམས་<line/>
ཅད་མྱུར་དུ་གྲུབ་པར་ཤོག །ནད་མེད་རྟག་ཏུ་རབ་བདེ་ཞིང༌། །ཚེ་རིང་ལོ་ནུར་འཐོབ་པར་ཤོག །རིག་སྔགས་ཀུན་ལ་རབ་མཁས་ཤིང༌། །ནན་ཏན་བྱང་ཆུབ་ལམ་<line/>
བསྒོམས་ནས། །སྐྱེ་དགུ་རྒྱ་ཆེར་ཕན་བཏགས་ཏེ། །བསམ་པ་མྱུར་དུ་འགྲུབ་པར་སྨོན། །བདག་གིས་བདེན་ཚིག་སྨྲས་པ་དང༌། །བདག་གིས་སླུ་བ་མེད་སྨྲས་<line/>
</page>
<page index="293" id="147B">པ༑ ༑ལྷ་མོའི་སྤོབས་པ་གང་ཡིན་པ། །བདག་ལ་གྲུབ་པར་མཛད་དུ་གསོལ། །ལྷ་མོ་ཁྱོད་ནི་འདིར་གཤེགས་ཏེ། །ཚིག་ཐོགས་མ་མཆིས་བགྱི་སླད་དུ། །བདག་ལུས་<line/>
ཁར་ནི་མྱུར་ཞུགས་ནས། །ཡིད་མྱུར་སྤོབས་དང་ལྡན་པར་མཛོད། །བདག་གི་ལྕེ་ཡི་དབང་པོ་ཡིས། །དེ་བཞིན་གཤེགས་པའི་སྤོབས་ཐོབ་པས། །ཚིག་དེའི་མཐུ་<span class="conversion-problem" title="129: Cannot convert ACIP {STOBs} because s is not an ACIP consonant.">STOBs</span>་<line/>
དབང་གིས་ནི། །སེམས་ཅན་རྣམས་ནི་འདུལ་བར་ཤོག །བདག་ནི་ཚིག་དག་སྨྲས་པའི་ཚེ། །དོན་ནི་ཇི་བཞིན་གྲུབ་གྱུར་ཅིག །ཐོས་པ་དག་ནི་གུས་བསྐྱེད་ནས། །<line/>
བྱས་པ་ཆུད་གསོན་མ་གྱུར་ཅིག །བདག་གིས་སྤོབས་པ་གཉེར་བ་ཡི། །དངོས་པོ་གལ་ཏེ་མ་གྲུབ་ན། །ལྷ་མོའི་བདེན་ཚིག་གང་ཡིན་པ། །ཐམས་ཅད་རྫུན་པ་ཉིད་<line/>
དུ་འགྱུར། །གང་གིས་མཚམས་མེད་སྡིག་བྱས་པ། །སངས་རྒྱས་གསུང་གིས་འདུལ་བར་འགྱུར། །དེ་བཞིན་དགྲ་བཅོམ་གང་ཡིན་དང༌། །དྲིན་གཟོའི་ཚིག་ནི་ཇི་སྙེད་<line/>
དང༌། །ཤཱ་རིའི་བུ་དང་མཽད་གལ་བུ། །བཅོམ་ལྡན་འཁོར་མང་མཆོག་གྱུར་པ། །འདི་ལ་སོགས་པའི་བདེན་ཚིག་རྣམས། །ཐམས་ཅད་བདག་ལ་འགྲུབ་པར་ཤོག །<line/>
དེང་བདག་སངས་རྒྱས་ཉན་ཐོས་འཁོར། །ཐམས་ཅད་འདིར་ནི་སྤྱན་འདྲེན་ན། །ཐམས་ཅད་མྱུར་དུ་འདིར་གཤེགས་ཏེ། །བདག་གི་སྨོན་པ་རྫོགས་མཛད་སྨོན། །ཡང་དག་བདེན་<line/>
</page>
<page index="294" id="148A">༄༅། །ཚིག་གང་གཉེར་བ། །ཐམས་ཅད་བདག་ལ་འགྲུབ་པར་ཤོག །གོང་དུ་འོག་མིན་ལྷ་མན་ཆད། །གནས་གཙང་རིས་ཀྱི་ལྷ་དག་དང༌། །ཚངས་<line/>
ཆེན་ཚངས་ལྷ་ཉེ་ཕན་དང༌། །ཚངས་པའི་རྒྱལ་པོའི་འཁོར་རྣམས་དང༌། །སྟོང་གསུམ་འཇིག་རྟེན་ཀུན་ཁྱབ་དང༌། །མི་མཇེད་འཇིག་རྟེན་བདག་པོ་དང༌། །འཁོར་ནི་<line/>
མང་པོ་ཐམས་ཅད་ཀུན། །དེང་བདག་ཐམས་ཅད་སྤྱན་འདྲེན་ན། །བྱམས་དང་ཐུགས་རྗེ་རབ་བསྐྱེད་དེ། །ཐམས་ཅད་བརྩེ་བས་གཟུང་དུ་གསོལ། །གཞན་འཕྲུལ་<line/>
དབང་བྱེད་ལྷ་རྣམས་དང༌། །འཕྲུལ་དགའི་ལྷ་ནི་དེ་དག་དང༌། །དགའ་ལྡན་པ་ཡི་ལྷ་ཚོགས་དང༌། །བྱམས་པ་མངོན་པར་རྫོགས་འགྱུར་དང༌། །འཐབ་བྲལ་བ་<line/>
ཡི་ལྷ་རྣམས་དང༌། །སུམ་ཅུ་རྩ་གསུམ་ལྷ་དག་དང༌། །རྒྱལ་ཆེན་བཞི་ཡི་ལྷ་ཚོགས་དང༌། །ལྷ་མང་འཁོར་ནི་ཐམས་ཅད་དང༌། །ས་ཆུ་མེ་རླུང་ལྷ་རྣམས་དང༌། །<line/>
རི་རབ་བརྟེན་ནས་གནས་པ་དང༌། །མཚོ་བདུན་རི་ཡི་ལྷ་ཚོགས་རྣམས། །འཁོར་ནི་མང་པོ་བཅས་པ་དང༌། །ནོར་རྒྱས་དང་ནི་མགོ་ལྔ་དང༌། །ཉི་ཟླ་གཟའ་སྐར་<line/>
ལྷ་དག་དང༌། །འདི་ལ་སོགས་པའི་ལྷ་མང་པོ། །འཇིག་རྟེན་བདེ་བར་བྱེད་པས་ན། །འདི་ལ་སོགས་པའི་ལྷ་མང་པོ། །སྡིག་པའི་ལས་ནི་བྱེད་མི་མོས། །སངས་<line/>
</page>
<page index="295" id="148B">རྒྱས་གུས་པ་འཕྲོག་མ་དང༌། །དེ་ཡི་བུ་སྡུག་ཐ་ཆུང་དང༌། །ལྷ་དང་ཀླུ་དང་གནོད་སྦྱིན་དང༌། །དྲི་ཟ་དང་ནི་ལྷ་མ་ཡིན། །མི་འམ་ཅི་ཡི་འཁོར་རྣམས་དང༌། །ལྟོ་འཕྱེ་ཆེན་པོ་ལ་<line/>
སོགས་པ། །བདག་ནི་བཅོམ་ལྡན་མཐུ་སྟོབས་ཀྱིས། །དེ་དག་ཐམས་ཅད་སྤྱན་འདྲེན་ན། །བྱམས་དང་སྙིང་རྗེའི་སེམས་བསྐྱེད་ནས། །བདག་ལ་ཐོགས་མེད་<span class="conversion-problem" title="129: Cannot convert ACIP {SPOBs} because s is not an ACIP consonant.">SPOBs</span>་<line/>
པ་སྩོལ། །ལྷ་དང་མི་ཡི་འཁོར་རྣམས་ལས། །གཞན་གྱི་སེམས་ནི་རིག་གྱུར་པ། །ཐམས་ཅད་བྱིན་གྱིས་བརླབས་ནས་ནི། །བདག་ལ་སྤོབས་པ་དམ་པ་སྩོལ། །ནམ་<line/>
མཁའི་ཁམས་ནི་མཐར་ཐུག་དང༌། །ཆོས་ཀྱི་དབྱིངས་ཀྱིས་ཀླས་པ་ན། །སེམས་ཅན་རྣམ་པ་ཇི་སྙེད་པས། །བདག་ལ་སྤོབས་པ་དམ་པ་སྩོལ། །དེ་ནས་ལྷ་མོ་སྤོབས་པ་<line/>
ཆེན་མོས་དེ་སྐད་ཅེས་གསོལ་བ་བཏབ་པ་ཐོས་པ་དང༌། བྲམ་ཟེ་དེ་ལ་འདི་སྐད་ཅེས་སྨྲས་སོ། །ཀྱེ་སྐྱེས་བུ་ཆེན་པོ་ལེགས་སོ། །སྐྱེས་པའམ། བུད་མེད་གང་ལ་ལ་<line/>
ཞིག་སྔགས་དེ་དང༌། སྔགས་ཀྱི་མངོན་པར་བསྟོད་པ་དེ་དག་ལ་བརྟེན་ནས་སྔར་གོང་དུ་བསྟན་པ་བཞིན་དུ་ཆོ་ག་ཡང་དག་པར་བླངས་ཏེ། དཀོན་མཆོག་གསུམ་ལ་<line/>
གུས་པས་སྐྱབས་སུ་འགྲོ་ཞིང་སེམས་རྩེ་གཅིག་ཏུ་དྲན་པ་ཉེ་བར་འཇོག་པར་བྱེད་ན་ཅི་དང༌། ཅི་བསྒྲུབས་པ་ཐམས་ཅད་ཆུད་ཟ་བར་མི་འགྱུར་རོ། །གཞན་ཡང༌། །གསེར་འོད་<line/>
</page>
<page index="296" id="149A">༄༅། །དམ་པ་ཤིན་ཏུ་གྱ་ནོམ་པའི་མདོ་སྡེ་འདི་ཡང་དག་པར་བཟུང་སྟེ་ཀློག་ཅིང་འདོན་པར་བྱེད་ན། སྨོན་པ་ཐམས་ཅད་འབྲས་བུ་དང་ལྡན་པར་<line/>
འགྱུར་ཞིང་མྱུར་དུ་མངོན་པར་འགྲུབ་པར་འགྱུར་ཏེ། སེམས་རྩེ་གཅིག་སྲམ་[?] བྱས་པ་ནི་མ་གཏོགས་སོ། །དེའི་ཚེ་བྲམ་ཟེ་དེ་ཤིན་ཏུ་དང་བའི་སེམས་ཀྱིས་རབ་ཏུ་དགའ་<line/>
པར་གྱུར་པས་ཐལ་མོ་སྦྱར་ནས་སྤྱི་བོས་ཡང་དག་པར་བླངས་པར་གྱུར་ཏོ། །དེ་ནས་བཅོམ་ལྡན་འདས་ཀྱིས་ལྷ་མོ་སྤོབས་པ་ཆེན་མོ་ལ་བཀའ་སྩལ་པ། རིགས་ཀྱི་ལྷ་མོ།<line/>
ཁྱོད་ཀྱིས་མདོ་སྡེའི་རྒྱལ་པོ་དམ་པ་འདི་རྒྱ་ཆེར་སྤེལ་ནས་མདོ་སྡེ་ཡང་དག་པར་འཛིན་པ་དག་ལ་ཡོངས་སུ་སྐྱོབ་པ་དང༌། ཡོངས་སུ་བསྲུང་བར་བྱས་པ་དང༌། སེམས་<line/>
ཅན་ཐམས་ཅད་ལ་ཕན་གདགས་ཤིང་བདེ་བ་འཐོབ་པར་བྱ་བའི་ཆེད་དུ་ཆོས་དེ་ལྟ་བུ་བསྟན་ནས་བསམ་གྱིས་མི་ཁྱབ་པའི་སྤོབས་པ་བྱིན་ཏེ། བསོད་ནམས་<line/>
ཚད་མེད་པ་ཐོབ་པར་གྱུར་པ་དང༌། སེམས་བསྐྱེད་པ་རྣམས་མྱུར་དུ་བྱང་ཆུབ་ལ་གཞོལ་བར་བྱས་པ་ལེགས་སོ། །ལེགས་སོ། །གསེར་འོད་དམ་པ་མཆོག་ཏུ་རྣམ་<line/>
པར་རྒྱལ་བ་མདོ་སྡེའི་རྒྱལ་པོ་ལས། ལྷ་མོ་སྤོབས་པ་ཆེན་མོའི་ལེའུ་སྟེ་བཅོ་ལྔ་པའོ།། །།དེ་ནས་དཔལ་གྱི་ལྷ་མོ་ཆེན་མོ་སྟན་ལས་ལངས་ཏེ།<line/>
</page>
<page index="297" id="149B">བཅོམ་ལྡན་འདས་ཀྱི་ཞབས་ལ་ཕྱག་བྱས་ནས་གུས་པས་ཐལ་མོ་སྦྱར་ཏེ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། གལ་ཏེ་དགེ་སློང་ངམ།<line/>
དགེ་སློང་མའམ། དགེ་བསྙེན་ནམ། དགེ་བསྙེན་མ་གང་ལ་ལ་ཞིག་གསེར་འོད་དམ་པ་མཆོག་ཏུ་རྣམ་པར་རྒྱལ་བ་མདོ་སྡེའི་རྒྱལ་པོ་འདི་ལེན་པ་དང༌། འཛིན་པ་དང༌།<line/>
ཀློག་པ་དང༌། འདོན་པ་དང༌། གཞན་དག་ལ་ཡང་དག་པར་སྟོན་པར་བགྱིད་པ་ཞིག་མཐོང་བར་གྱུར་ན་བདག་གིས་སེམས་རྩེ་གཅིག་ཏུ་གུས་པས་བཀུར་སྟི་དང༌།<line/>
མཆོད་པར་བགྱིད་དོ། །ཆོས་སྨྲ་བ་དེ་དག་ལ། འདི་ལྟ་སྟེ། བཟའ་བ་དང༌། བཏུང་བ་དང༌། གོས་དང༌། མལ་ཆ་དང༌། གསོས་སྨན་དང༌། ཡོ་བྱད་ཅི་འཚལ་བ་ཐམས་<line/>
ཅད་ཕུན་སུམ་ཚོགས་པར་སྦྱར་ཏེ་བྲེལ་ཞིང་ཕོངས་པ་མ་མཆིས་པར་བགྱིད་དོ། །གདུགས་མཚན་དུ་མདོ་སྡེའི་རྒྱལ་པོ་འདིའི་ཚིག་གི་དོན་ཇི་སྙེད་པ་དག་ལ་སོ་<line/>
སོར་བརྟགས་ཏེ། ཡིད་ལ་བསམས་ཤིང་ཡོངས་སུ་བཙལ་ནས་བདེ་བར་གནས་པ་དང༌། མདོ་སྡེ་འདི་འཛམ་བུའི་གླིང་དུ་རྒྱ་ཆེར་སྤེལ་བའི་སླད་དུ་སེམས་ཅན་གང་ལ་ལ་<line/>
དག་སངས་རྒྱས་བརྒྱ་སྟོང་ཚད་མ་མཆིས་བ་སྙེད་པ་ལས་དགེ་བའི་རྩ་བ་བསྐྱེད་པ་དེ་དག་རྟག་ཏུ་ཐོས་པར་འགྱུར་ཞིང་མྱུར་དུ་ནུབ་བར་མི་འགྱུར་བར་བགྱིད་ན།<line/>
</page>
<page index="298" id="150A">༄༅། །བསྐལ་པ་བྱེ་བ་ཁྲག་ཁྲིག་བརྒྱ་སྟོང་ཚད་མ་མཆིས་བ་སྙེད་དུ་ལྷ་དང༌། མིའི་ལོངས་སྤྱོད་རྣམ་པ་སྣ་ཚོགས་མྱོང་བར་འགྱུར་ལགས་སོ། །རྟག་<line/>
པར་ལོ་ལེགས་ཤིང་མུ་གེའི་རྒུད་པ་གཏན་དུ་སེལ་བར་འགྱུར་བས་སྐྱེ་བོ་རྣམས་གཏན་དུ་བདེ་བ་མྱོང་བར་འགྱུར། སངས་རྒྱས་བཅོམ་ལྡན་འདས་རྣམས་<line/>
དང་མཇལ་བར་འགྱུར། སླད་མའི་དུས་ཀྱི་ཚེ་མྱུར་དུ་བྱང་ཆུབ་ཆེན་པོའི་འབྲས་བུ་འཐོབ་པར་འགྱུར་བས་ངན་འགྲོ་གསུམ་དང༌། འཁོར་བའི་སྡུག་བསྔལ་གྱི་<span class="conversion-problem" title="129: Cannot convert ACIP {BGEGs} because s is not an ACIP consonant.">BGEGs</span>་<line/>
གཏན་དུ་གཅོད་པར་འགྱུར་ལགས་སོ། །བཅོམ་ལྡན་འདས། བདག་མངོན་པར་དྲན་ལགས་ཏེ། འདས་པའི་དུས་ཀྱི་ཚེ་དེ་བཞིན་གཤེགས་པ་དགྲ་བཅོམ་པ་ཡང་<line/>
དག་པར་རྫོགས་པའི་སངས་རྒྱས་བཻ་ཌཱུཪྻ་དང༌། གསེར་གྱི་རི་བོ་རིན་པོ་ཆེའི་མེ་ཏོག་སྣང་བ་དཔལ་གྱི་ཡོན་ཏན་རྒྱ་མཚོ་ཞེས་བགྱི་བ་མཚན་རྣམ་པ་བཅུ་དང་ལྡན་<line/>
པ་ཞིག་བྱུང་སྟེ། བདག་དེ་ལས་དགེ་བའི་རྩ་བ་བསྐྲུན་ཏེ་དེ་བཞིན་གཤེགས་པ་དེས་བྱམས་པ་དང༌། ཐུགས་རྗེའི་བྱིན་གྱིས་བརླབས་ཀྱི་མཐུས་བརྩེ་བར་དགོངས་<line/>
པར་གྱུར་པའི་སླད་དུ་དེང་བདག་གང་དུ་བསམས་པའི་གནས་དེ་དང༌། གང་དུ་བལྟས་པའི་ཕྱོགས་དེ་དང༌། གང་དུ་མཆིས་པའི་ཡུལ་དེ་དང༌། དེ་དག་ཏུ་<span class="conversion-problem" title="129: Cannot convert ACIP {SEMs} because s is not an ACIP consonant.">SEMs</span>་<line/>
</page>
<page index="299" id="150B">ཅན་བྱེ་བ་ཁྲག་ཁྲིག་བརྒྱ་སྟོང་ཚད་མ་མཆིས་པ་སྙེད་ཤིན་ཏུ་བདེ་བའི་ལོངས་སྤྱོད་མྱོང་ཞིང་གོས་དང༌། བཟའ་བ་དང༌། བཏུང་བ་དང༌། འཚོ་བའི་ཡོ་བྱད་དང༌། གསེར་<line/>
དང༌། དངུལ་དང༌། བཻ་ཌཱུཪྻ་དང༌། སྤུག་དང༌། རྡོའི་སྙིང་པོ་དང༌། བྱུ་རུ་དང༌། འགྲོན་བུ་དང༌། མུ་ཏིག་ལ་སོགས་པ་རིན་པོ་ཆེ་ཅི་འཚལ་བ་ཐམས་ཅད་ཕུན་སུམ་ཚོགས་<line/>
པར་འགྱུར་ལགས་སོ། །གང་ལ་ལ་ཞིག་སེམས་རྩེ་གཅིག་ཏུ་གསེར་འོད་དམ་པ་མཆོག་ཏུ་རྣམ་པར་རྒྱལ་བ་མདོ་སྡེའི་རྒྱལ་པོ་འདི་ཀློག་ཅིང་འདོན་པ་དེས་གདུགས་<line/>
རེ་བཞིན་དུ་སྤོས་སྣ་ཚོགས་བསྲེགས་ནས་མེ་ཏོག་དམ་པ་རྣམས་ཀྱིས་བདག་གི་ཆེད་དུ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་<line/>
རྒྱས་བཻ་ཌཱུཪྻ་དང༌། གསེར་གྱི་རི་བོ་རིན་པོ་ཆེའི་མེ་ཏོག་སྣང་བ་དཔལ་གྱི་ཡོན་ཏན་རྒྱ་མཚོ་དེ་ལ་མཆོད་པར་བགྱིའོ། །གཞན་ཡང༌། གདུགས་གཅིག་བཞིན་དུ་<line/>
དུས་གསུམ་དུ་བདག་གི་མིང་ནས་བརྗོད་ཅིང་རྗེས་སུ་དྲན་པར་བགྱིས་ནས་ལོགས་ཤིག་ཏུ་སྤོས་དང༌། མེ་ཏོག་དང༌། ཟས་མཆོག་རྣམས་ཀྱིས་བདག་ལ་མཆོད་<line/>
ཅིང་རྟག་པར་མདོ་སྡེའི་རྒྱལ་པོ་འདི་མཉན་པར་བགྱིད་ན་བསོད་ནམས་འདི་ལྟ་བུ་དག་འཐོབ་པར་འགྱུར་ལགས་སོ། །དེ་ནས་ཚིགས་སུ་བཅད་དེ་གསོལ་པ། འདི་<line/>
</page>
<page index="300" id="151A">༄༅། །ལྟར་མདོ་སྡེ་འདི་ནི་འཛིན་པའི་སླད། །བདག་དང་འཁོར་རྣམས་གནོད་པ་ཀུན་དང་འབྲལ། །གོས་ཟས་ཅི་འཚལ་ཕོངས་པ་མ་མཆིས་<line/>
འགྱུར། །གཟི་བྱིན་ལྡན་ཞིང་ཚེ་ཡང་དཔག་པར་དཀའ། །ས་ཡི་རོ་ཡང་རྟག་ཏུ་འཕེལ་བར་འགྱུར། །ལྷ་རྣམས་དུས་བཞིན་ཆར་ནི་རབ་ཏུ་འབེབས། །ལྷ་འཁོར་དེ་དག་<line/>
རབ་ཏུ་དགའ་བར་འགྱུར། །སྐྱེད་མོས་ཚལ་དང་འབྲུ་ཡི་ལྷ་རྣམས་ཀྱིས། །ནགས་ཚལ་ལྗོན་ཤིང་འབྲས་བུ་རབ་འཕེལ་ཞིང༌། །འབྲུ་རྣམས་ཐམས་ཅད་ཡོངས་སུ་<line/>
སྨིན་པར་བགྱིད། །རིན་ཆེན་ནོར་ཚོལ་བསམ་པ་རྫོགས་འགྱུར་ཞིང༌། །ཅི་དང་ཅི་སྨོན་བསམ་བཞིན་འགྲུབ་པར་འགྱུར། །བཅོམ་ལྡན་འདས་ཀྱིས་དཔལ་གྱི་ལྷ་<line/>
མོ་ལ་བཀའ་སྩལ་པ། ཁྱོད་ཀྱིས་འདི་ལྟར་སྔོན་གྱི་རྒྱུད་རྗེས་སུ་དྲན་ནས་དྲིན་རྗེས་སུ་གསབ་པའི་ཕྱིར་མཆོད་པ་བྱས་པ་དང༌། མཐའ་ཡས་པའི་སེམས་ཅན་<span class="conversion-problem" title="129: Cannot convert ACIP {RNAMs} because s is not an ACIP consonant.">RNAMs</span>་<line/>
ལ་ཕན་གདགས་ཤིང་བདེ་བར་བྱ་བའི་ཆེད་དུ་མདོ་སྡེ་འདི་ཡོངས་སུ་སྤེལ་ནས་ཡོན་ཏན་ཟད་མི་ཤེས་པར་བྱས་པ་ལེགས་སོ། །ལེགས་སོ། །གསེར་འོད་དམ་པ་<line/>
མཆོག་ཏུ་རྣམ་པར་རྒྱལ་བ་མདོ་སྡེའི་རྒྱལ་པོ་ལས། དཔལ་གྱི་ལྷ་མོ་ཆེན་མོའི་ལེའུ་སྟེ་བཅུ་དྲུག་པའོ།། །།དེ་ནས་བཅོམ་ལྡན་འདས་ལ་དཔལ་<line/>
</page>
<page index="301" id="151B">གྱི་ལྷ་མོ་ཆེན་མོས་ཡང་འདི་སྐད་ཅེས་གསོལ་ཏོ། །བཅོམ་ལྡན་འདས། བྱང་ཕྱོགས་ན་ལྷའི་རྒྱལ་པོ་རྣམ་ཐོས་ཀྱི་བུའི་གྲོང་ཁྱེར་ནོར་ལྡན་ཞེས་བགྱི་བ་མཆིས་ཏེ། གྲོང་<line/>
ཁྱེར་དེ་ལས་མི་རིང་བ་ན་མེ་ཏོག་དམ་པའི་བསོད་ནམས་ཀྱི་འོད་ཅེས་བགྱི་བའི་ཀུན་དགའ་ར་བ་མཆིས་པ་དེ་ན་གཞལ་མེད་ཁང་མཆོག་དམ་པ་རིན་པོ་ཆེ་སྣ་བདུན་<line/>
ལས་མངོན་པར་གྲུབ་པ་ཞིག་མཆིས་ཏེ། བཅོམ་ལྡན་འདས། བདག་ནི་རྟག་པར་དེ་ན་གནས་ལགས་པས་གང་ལ་ལ་ཞིག་འབྲུ་རྣམ་པ་ལྔ་གདུགས་གཅིག་བཞིན་དུ་<line/>
འཕེལ་བ་དང༌། བང་མཛོད་རྣམས་རྒྱས་ཤིང་འཚལ་བས་གུས་པས་དང་བའི་སེམས་བསྐྱེད་དེ་ཁང་པ་གཅིག་གཙང་མར་བྱས་ནས་བ་ལང་གི་ལྕི་བས་དོག་ས་ལ་ཞལ་<line/>
ཞལ་བགྱིས་ཏེ། བདག་གི་གཟུགས་རྒྱན་རྣམ་པ་སྣ་ཚོགས་ཀྱིས་རབ་ཏུ་བརྒྱན་པ་རི་མོར་བྲིས་ནས་ལུས་ལེགས་པར་བཀྲུས་ཏེ་གོས་གཙང་མ་བགོས་ནས་བྱུག་པ་དམ་<line/>
པས་བྱུགས་ཏེ་ཁང་པ་གཙང་མའི་ནང་དུ་ཞུགས་ནས། བདག་གི་ཆེད་དུ་གདུགས་རེ་ཞིང་དུས་གསུམ་དུ་སངས་རྒྱས་དེའི་མཚན་དང༌། མདོ་སྡེ་འདིའི་མཚན་ནས་བརྗོད་<line/>
པར་སེམས་བསྐྱེད་དེ། དེ་བཞིན་གཤེགས་པ་བཻ་ཌཱུཪྻ་དང༌། གསེར་གྱི་རི་བོ་ཆེན་པོ་མེ་ཏོག་སྣང་བ་དཔལ་གྱི་རི་ཡོན་ཏན་རྒྱ་མཚོ་ལ་ཕྱག་འཚལ་ལོ་ཞེས་བརྗོད་ནས་མེ་<line/>
</page>
<page index="302" id="152A">༄༅། །ཏོག་དང༌། སྤོས་རྣམས་ཐོགས་ཏེ་ཞལ་ཟས་བདའ་བ་སྣ་ཚོགས་སེམས་རྩེ་གཅིག་ཏུ་དབུལ་བར་བགྱིའོ། །གཞན་ཡང༌། སྤོས་དང༌། མེ་ཏོག་<line/>
དང༌། བཟའ་བ་དང༌། བཏུང་བ་རྣམས་ཀྱིས་བདག་གི་གཟུགས་བརྙན་ལ་མཆོད་པར་བགྱིའོ། །གཞན་ཡང༌། བཟའ་བ་དང༌། བཏུང་བ་དག་ཐོགས་ཏེ་ཕྱོགས་<line/>
གཞན་དུ་གཏོར་ནས་འདྲེ་སྲིན་རྣམས་ལ་སྩལ་བར་བགྱིའོ། །ཡང་དག་པའི་བདེན་པའི་བདེན་ཚིག་གིས་དཔལ་གྱི་ལྷ་མོ་ཆེན་མོ་ལ་གསོལ་བ་བཏབ་ནས་ཅི་དང༌།<line/>
ཅི་གཉེར་བའི་སྨོན་ལམ་གདབ་པར་བགྱིའོ། །གལ་ཏེ་ཇི་སྐད་སྨྲས་པ་བཞིན་དུ་བརྫུན་པ་མ་ལགས་ན་གསོལ་བ་བཏབ་པ་དོན་དང་ལྡན་པར་མཛད་དུ་གསོལ་ཞེས་<line/>
བརྗོད་པར་བགྱིའོ། །དེའི་ཚེ་དཔལ་གྱི་ལྷ་མོས་དངོས་པོ་དེ་རིག་ནས་བརྩེ་བའི་བསམ་པ་སྐྱེ་བར་འགྱུར་བས། དེའི་ཁྱིམ་དུ་ནོར་དང༌། འབྲུ་རྣམས་རབ་ཏུ་འཕེལ་<line/>
བར་བགྱིད་དོ། །དེ་ནས་སྔགས་བཟླས་ནས་བདག་གཡར་དྲང་བར་བགྱིས་ཏེ། སྔར་སངས་རྒྱས་ཀྱི་མཚན་དང༌། བྱང་ཆུབ་སེམས་དཔའི་མིང་ནས་བརྗོད་དེ་<span class="conversion-problem" title="129: Cannot convert ACIP {SEMs} because s is not an ACIP consonant.">SEMs</span>་<line/>
རྩེ་གཅིག་ཏུ་གུས་པས་ཕྱག་བགྱིའོ། །ཕྱོགས་བཅུ་དུས་གསུམ་གྱི་སངས་རྒྱས་ཐམས་ཅད་ལ་ཕྱག་འཚལ་ལོ། །སངས་རྒྱས་རིན་ཆེན་གཙུག་ཕུད་ཅན་ལ་ཕྱག་<line/>
</page>
<page index="303" id="152B">འཚལ་ལོ། །སངས་རྒྱས་དྲི་མ་མེད་པའི་འོད་ཟེར་རིན་པོ་ཆེའི་ཏོག་ལ་ཕྱག་འཚལ་ལོ། །སངས་རྒྱས་གསེར་ཏོག་འོད་ལ་ཕྱག་འཚལ་ལོ། །སངས་རྒྱས་གསེར་བརྒྱའི་<line/>
འོད་ཀྱི་སྙིང་པོ་ལ་ཕྱག་འཚལ་ལོ། །སངས་རྒྱས་གསེར་གདུགས་རིན་པོ་ཆེ་བརྩེགས་པ་ལ་ཕྱག་འཚལ་ལོ། །སངས་རྒྱས་གསེར་གྱི་མེ་ཏོག་འོད་ཟེར་རྒྱལ་མཚན་ལ་<line/>
ཕྱག་འཚལ་ལོ། །སངས་རྒྱས་སྒྲོན་མ་ཆེན་པོའི་འོད་ལ་ཕྱག་འཚལ་ལོ། །སངས་རྒྱས་རིན་པོ་ཆེ་ཆེན་པོའི་ཏོག་ལ་ཕྱག་འཚལ་ལོ། །ཤར་ཕྱོགས་ཀྱི་སངས་རྒྱས་<line/>
མི་འཁྲུགས་པ་ལ་ཕྱག་འཚལ་ལོ། །ལྷོ་ཕྱོགས་ཀྱི་སངས་རྒྱས་རིན་ཆེན་ཏོག་ལ་ཕྱག་འཚལ་ལོ། །ནུབ་ཕྱོགས་ཀྱི་སངས་རྒྱས་ཚེ་དཔག་མེད་ལ་ཕྱག་འཚལ་ལོ། །<line/>
བྱང་ཕྱོགས་ཀྱི་སངས་རྒྱས་ལྷའི་རྔ་སྒྲ་ལ་ཕྱག་འཚལ་ལོ། །བྱང་ཆུབ་སེམས་དཔའ་མཛེས་པའི་ཏོག་ལ་ཕྱག་འཚལ་ལོ། །བྱང་ཆུབ་སེམས་དཔའ་གསེར་འོད་ལ་ཕྱག་<line/>
འཚལ་ལོ། །བྱང་ཆུབ་སེམས་དཔའ་གསེར་མཛོད་ལ་ཕྱག་འཚལ་ལོ། །བྱང་ཆུབ་སེམས་དཔའ་རྟག་ཏུ་བཤུམས་ལ་ཕྱག་འཚལ་ལོ། །བྱང་ཆུབ་སེམས་དཔའ་<line/>
ཆོས་འཕགས་ལ་ཕྱག་འཚལ་ལོ། །བྱང་ཆུབ་སེམས་དཔའ་ཤིན་ཏུ་བདེ་བར་གནས་པ་ལ་ཕྱག་འཚལ་ལོ། །དེ་ལྟར་སངས་རྒྱས་དང༌། བྱང་ཆུབ་སེམས་དཔའ་<span class="conversion-problem" title="129: Cannot convert ACIP {RNAMs} because s is not an ACIP consonant.">RNAMs</span>་<line/>
</page>
<page index="304" id="153A">༄༅། །ལ་གུས་པས་ཕྱག་བགྱིས་ནས་དེའི་རྗེས་ལ་སྔགས་བཟླས་ཏེ་དཔལ་གྱི་ལྷ་མོ་ཆེན་མོ་བདག་གཡར་འདྲེན་པར་བགྱིད་ན། སྔགས་<line/>
འདིའི་མཐུས་ཡོངས་སུ་གཉེར་བའི་དངོས་པོ་རྣམས་ཐམས་ཅད་མངོན་པར་འགྲུབ་པར་འགྱུར་རོ། །དཔལ་གྱི་ལྷ་མོ་ཆེན་མོ་ལ་ཕྱག་འཚལ་ལོ། །སྔགས་ནི་<line/>
འདི་ལྟ་སྟེ། སཱདྱ་ཐེ་དན། པྲ་ཏི་པུརྞ་ཙ་རེ། ས་མནྟ་དཪྴ་ཎེ། མཧཱ་བི་ཧཱ་ར་ག་ཏི། ས་མནྟེ། པི་མཱ་ན་ག་ཏི། མཧཱ་ཀཱཪྻ་པྲ་ཏི་པྲཱ་བ་ཎེ། སཏྭཱ་ཨརྠ་ས་མ་ཏཱ་ནུ་པྲ་པཱུ་རེ།<line/>
ཨ་ཡཱ་ན། དྷརྨ་ཏཱ། མཧཱ་བྷོ་གི་ནི། མཧཱ་མཻ་ཏྲི། ཨུ་པ་སཾ་ཧི་ཏེ། ཧི་ཏཻ་ཥི། ས་གྲྀ་ཧཱི་ཏེ། ས་མཱརྠ་ཨ་ནུ་པཱ་ལི་ནེ་སྭཱཧཱ། བཅོམ་ལྡན་འདས། གང་ལ་ལ་ཞིག་གཟུངས་<span class="conversion-problem" title="129: Cannot convert ACIP {SNGAGs} because s is not an ACIP consonant.">SNGAGs</span>་<line/>
འདི་འདོན་ཅིང་ཡོངས་སུ་བཟུང་ནས་བདག་གཡར་འདྲེན་པར་བགྱིད་ན། བདག་གིས་གཡར་འདྲེན་པ་ཐོས་ནས་དེའི་ཐད་དུ་མཆིས་ཏེ་སྨོན་པ་རྣམས་འགྲུབ་པར་<line/>
བགྱིད་དོ། །བཅོམ་ལྡན་འདས། འདི་ནི་དབང་བསྐུར་བའི་ཆོ་གའི་ཚིག་ཏིང་ངེ་འཛིན་མངོན་པར་འགྲུབ་པའི་ཚིག །ཡང་དག་པའི་ཚིག་སླུ་བ་མ་མཆིས་པའི་ཚིག །ཡང་<line/>
དག་པའི་སྤྱོད་པ། སེམས་ཅན་རྣམས་ཀྱི་ཡང་དག་པའི་དགེ་བའི་རྩ་བ་ལགས་པས། གང་ལ་ལ་ཞིག་སྔགས་འདི་ཡང་དག་པར་འཛིན་ཅིང་ཀློག་པ་དང༌། འདོན་པ་<line/>
</page>
<page index="305" id="153B">དེས་གདུགས་མཚན་[?] འདུན་[?] གྱི་བར་དུ་ཡན་ལག་བརྒྱད་དང་ལྡན་པའི་སྡོམ་པ་ཡང་དག་པར་བླངས་ནས་སྔ་དྲོའི་དུས་ཀྱི་ཚ་སྔར་སོ་ཤིང་བཅས་ཏེ་དག་པར་བཀྲུས་ནས་སླད་<line/>
སྔ་དྲོའི་དུས་ཀྱི་[?] ཚེ་སྔོས་[?] དང༌། མེ་ཏོག་དག་གིས་སངས་རྒྱས་ཐམས་ཅད་ལ་མཆོད་པ་བགྱིས་ཏེ་བདག་ཉིད་ཀྱི་དངོས་སྡིག་བཤགས་ནས་བདག་དང༌། སེམས་ཅན་<line/>
རྣམས་སྨོན་པ་མྱུར་དུ་འགྲུབ་པར་བགྱི་བའི་སླད་དུ་ཡོངས་སུ་བསྔོ་ཞིང་སྨོན་ལམ་གདབ་པར་བྱའོ། །ཁང་པ་གཅིག་གཙང་མར་བགྱིས་པའམ། ཡང་ན་དབེན་པའི་<line/>
གནས་སམ། དགོན་པའི་གནས་ཀྱང་རུང་སྟེ། བ་ལང་གི་ལྕི་བས་དཀྱིལ་འཁོར་བགྱིས་ནས་ཙནྡན་བསྲེགས་ཏེ་མཆོད་པར་བགྱིའོ། །སྟན་མཆོག་གཅིག་བཏིང་སྟེ་<line/>
བ་དན་དང༌། གདུགས་ཀྱི་བརྒྱན་པ་བགྱིའོ། །མེ་ཏོག་དམ་པ་རྣམས་ཀྱིས་དཀྱིལ་འཁོར་གྱི་ནང་བཀྲམ་སྟེ་སེམས་རྩེ་གཅིག་ཏུ་སྔགས་སྔ་མ་བཟླས་ནས་བདག་དེར་<line/>
མཆི་བར་རེ་བར་བགྱིའོ། །བདག་དེའི་ཚེ་དེ་ལ་རྗེས་སུ་སེམས་ཤིང་ལྟ་བར་བགྱིད་པས་དེའི་ཁང་པར་ཞུགས་ཏེ་སྟན་ལ་མཆིས་ནས་དེའི་མཆོད་པ་ལེན་པར་བགྱིད་དོ། །<line/>
དེ་སླན་ཆད་མི་དེས་གཡར་ལམ་ན་བདག་མཐོང་བར་འགྱུར་བས་ཅི་དང༌། ཅི་སྨོན་པའི་དངོས་པོ་རྣམས་ཡང་དག་པའི་ཚིག་གི་སྒོ་ནས་གོ་བར་བགྱིད་དོ། །གྲོང་ངམ།<line/>
</page>
<page index="306" id="154A">༄༅། །གྲོང་ཁྱེར་རམ། འབྲོག་དགོན་པའམ། དགེ་འདུན་གྱི་གཙུག་ལག་ཁང་ཡང་རུང་སྟེ་ཅི་དང༌། ཅི་སྨོན་པ་ཐམས་ཅད་ཡོངས་སུ་རྫོགས་<line/>
པར་བགྱིད་པས་གསེར་དང༌། དངུལ་དང༌། ནོར་དང༌། རིན་པོ་ཆེ་དང༌། བ་གླང་དང༌། ལུག་དང༌། འབྲུ་རྣམས་དང༌། བཟའ་བ་དང༌། བཏུང་བ་དང༌། གོས་རྣམས་<line/>
ཡིད་བཞིན་དུ་འཐོབ་པར་འགྱུར་ཞིང༌། བདེ་བའི་ལོངས་སྤྱོད་མཆོག་ལ་ཡོངས་སུ་ལོངས་སྤྱོད་པར་འགྱུར་ལགས་སོ། །དེ་ལྟར་འབྲས་བུ་རྣམ་པར་སྨིན་པ་མཆོག་<line/>
དམ་པ་ཐོབ་ནས་ཀྱང་སྐལ་བ་མཆོག་གང་ལགས་པ་དེས་དཀོན་མཆོག་གསུམ་ལ་མཆོད་ཅིང་བདག་ལའང་སྩལ་བར་བགྱིའོ། །ཆོས་ཀྱི་འདུས་པ་རྒྱ་ཆེར་<line/>
བཤམས་ནས་བཟའ་བ་དང༌། བཏུང་བ་རྣམས་སྦྱར་ཏེ་སྤོས་དང༌། མེ་ཏོག་གཅལ་དུ་བཀྲམ་ནས་མཆོད་པར་བགྱིའོ། །མཆོད་པར་བགྱིས་ནས་མཆོད་པར་<line/>
བགྱིས་པའི་ཟས་ལྷག་མ་ཅི་མཆིས་པ་བཙོངས་ཏེ་རིན་བླངས་ནས་ཡང་མཆོད་པར་བགྱིས་ན་བདག་ནམ་འཚོའི་བར་དུ་རྟག་ཏུ་དེར་གནས་ནས་གང་ཟག་དེ་<line/>
ལ་བསྲུང་ཞིང་བསྐྱབ་པ་དང༌། ཕོངས་ཤིང་བྲེལ་བ་མ་མཆིས་པ་དང༌། སྨོན་པ་རྣམས་ཡིད་བཞིན་དུ་འགྲུབ་པར་བགྱིད་དོ། །དུས་དུས་སུ་དབུལ་ཕོངས་པ་<line/>
</page>
<page index="307" id="154B">རྣམས་ལའང་སྩལ་བར་བགྱི་ཞིང་བདག་གཅིག་པུའི་ཆེད་དུ་སེར་སྣས་ཕངས་པར་མི་བགྱིའོ། །རྟག་པར་མདོ་སྡེ་འདི་བཀླགས་ནས་རྒྱུན་ཆད་པ་མ་མཆིས་པར་མཆོད་<line/>
པར་བགྱི་སྟེ། བསོད་ནམས་ཅི་མཆིས་པ་དེའང་ཐམས་ཅད་ལ་ཡང་གཏོང་ཞིང་བྱང་ཆུབ་ཏུ་ཡོངས་སུ་བསྔོས་ནས་འཁོར་བ་ལ་ངེས་པར་འབྱུང་ཞིང་མྱུར་དུ་རྣམ་<line/>
པར་གྲོལ་བ་འཐོབ་པར་འགྱུར་བར་སྨོན་པར་བགྱིའོ། །དེ་ནས་བཅོམ་ལྡན་འདས་ཀྱིས་དཔལ་གྱི་ལྷ་མོ་ཁྱོད་ཀྱིས་དེ་ལྟར་མདོ་སྡེ་འདི་རྒྱ་ཆེར་སྤེལ་ནས་བདག་དང༌།<line/>
གཞན་གཉིས་ཀ་ལ་ཕན་པ་བསམ་གྱིས་མི་ཁྱབ་པ་བྱས་པ་ལེགས་སོ། །ལེགས་སོ་ཞེས་བསྔགས་པ་བརྗོད་པར་གྱུར་ཏོ། །གསེར་འོད་དམ་པ་མཆོག་ཏུ་རྣམ་<line/>
པར་རྒྱལ་བ་མདོ་སྡེའི་རྒྱལ་པོ་ལས། དཔལ་གྱི་ལྷ་མོས་ནོར་འཕེལ་བར་བྱེད་པའི་ལེའུ་སྟེ་བཅུ་བདུན་པའོ།། །།དེ་ནས་སའི་ལྷ་མོ་བརྟན་མ་འཁོར་<line/>
མང་པོའི་ནང་ནས་སྟན་ལས་ལངས་ཏེ་གུས་པས་ཐལ་མོ་སྦྱར་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། གསེར་འོད་དམ་པ་<line/>
མཆོག་ཏུ་རྣམ་པར་རྒྱལ་བ་མདོ་སྡེའི་རྒྱལ་པོ་འདི་ད་ལྟར་རམ། སླད་མའི་དུས་ཀྱི་ཚེ་གལ་ཏེ་གྲོང་ངམ། གྲོང་ཁྱེར་རམ། གྲོང་རྡལ་ལམ། རྒྱལ་པོའི་ཕོ་བྲང་ངམ། དགོན་<line/>
</page>
<page index="308" id="155A">༄༅། །པའི་གནས་སམ། རིའམ། ཕུག་གམ། ནགས་ཚལ་དག་ནའང་རུང་སྟེ་མདོ་སྡེའི་རྒྱལ་པོ་འདི་སྤེལ་བར་བགྱིད་ན། བཅོམ་ལྡན་འདས།<line/>
བདག་དེར་མཆིས་ནས་མཆོད་པ་དང༌། བཀུར་སྟི་དང༌། ཡོངས་སུ་བསྲུང་བ་དང༌། ཡོངས་སུ་བསྐྱབ་པར་བགྱིས་ཏེ་རྒྱ་ཆེར་སྤེལ་བར་བགྱིད་དོ། །ས་ཕྱོགས་གང་<line/>
ཡང་རུང་བ་དག་ཏུ་ཆོས་སྨྲ་བའི་མཁན་པོའི་ཆེད་དུ་ཁྲི་མཐོན་པོ་བཙུགས་ཏེ་མདོ་སྡེ་འདི་འཆད་པར་བྱེད་ན་བདག་རྫུ་འཕྲུལ་གྱི་མཐུས་ལུས་མི་འདའ་བར་<line/>
བགྱིས་ནས་དེར་མཆིས་ཏེ་དེའི་རྐང་པ་ནས་སྤྱི་བོས་འདེགས་པར་བགྱིད་དོ། །བདག་ཆོས་ཐོས་པར་གྱུར་ནས་ཀྱང་ཤིན་ཏུ་དང་བའི་བསམ་པས་རབ་ཏུ་དགའ་<line/>
བར་བགྱིད་དོ། །ཆོས་ཀྱི་རོ་ཐོབ་པའི་དབང་གིས་གཟི་བྱིན་འཕེལ་བར་འགྱུར་བས་མགུ་བ་ཚད་མ་མཆིས་པ་ཐོབ་པར་འགྱུར་ཏེ། བདག་དེ་ལྟ་བུའི་ཕན་ཡོན་ཐོབ་<line/>
པ་ཉིད་ཀྱིས་ས་ཆེན་པོ་འདིའང་དཔག་ཚད་བརྒྱ་ཕྲག་བརྒྱད་ཅུ་རྡོ་རྗེའི་དཀྱིལ་འཁོར་ལ་ཐུག་པ་ཚུན་ཆད་སའི་བཅུད་ཐམས་ཅད་རབ་ཏུ་འཕེལ་བར་བགྱིད་དོ། །<line/>
རྒྱ་མཚོ་བཞི་ཚུན་ཆད་ཀྱི་ས་ཆེན་པོ་ཇི་སྙེད་པ་དེ་དག་སའི་བཅུད་རྒྱས་ཤིང་རབ་ཏུ་གཤིན་པས་སྔོན་བས་ཀྱང་ལྷག་པ་དང༌། ཆེད་ཁྱད་པར་དུ་འཕགས་པར་<line/>
</page>
<page index="309" id="155B">བགྱིད་དོ། །འཛམ་བུའི་གླིང་འདི་ན་ཆུ་བོ་དང༌། རྫིང་དང༌། རྫིང་བུ་དང༌། ལྗོན་ཤིང་དང༌། སྨན་དང༌། ནགས་ཚལ་དང༌། མེ་ཏོག་དང༌། འབྲས་བུ་དང༌། རྩ་བ་དང༌། སྡོང་<line/>
བུ་དང༌། ཡལ་ག་དང༌། ལོ་མ་དང༌། འབྲུ་རྣམ་པ་སྣ་ཚོགས་ཅི་མཆིས་པ་དེ་དག་ཀྱང་དབྱིབས་མཛེས་ཤིང་ཡིད་དུ་མཆི་བ་དང༌། མང་པོ་ཀུན་གྱིས་བལྟ་བར་མོས་པ་<line/>
དང༌། ཁ་དོག་དང༌། དྲི་ཕུན་སུམ་ཚོགས་པ་དང༌། ལོངས་སྤྱོད་དུ་རུང་བར་བགྱིད་དེ། སེམས་ཅན་གང་གིས་བཟའ་བ་དང༌། བཏུང་བ་མཆོག་དེ་ལྟ་བུ་དེ་དག་ལ་ལོངས་<line/>
སྤྱོད་པ་རྣམས་ཀྱང་ཚེ་རིང་ཞིང་ཁ་དོག་དང༌། སྟོབས་དང་ལྡན་པ་དང༌། དབང་པོ་རྣམས་བདེ་ཞིང་གཟི་བྱིན་འཕེལ་བ་དང༌། བྲོ་ནད་རྣམས་མཆིས་པ་དང༌། སེམས་ཀྱི་<line/>
ཤེས་རབ་དཔའ་ཞིང་རྩོལ་རྔོ་ཐོགས་པར་འགྱུར་ལགས་སོ། །གཞན་ཡང༌། ས་ཆེན་པོ་འདི་ལས་ཇི་ཙམ་དུ་ཡོངས་སུ་སྤྱད་པར་བགྱི་བའི་དངོས་པོ་བརྒྱ་སྟོང་ཇི་སྙེད་<line/>
པ་ཐམས་ཅད་ཀྱང་ཕུན་སུམ་ཚོགས་པར་བགྱིད་ལགས་སོ། །བཅོམ་ལྡན་འདས། རྒྱུ་དང༌། རྐྱེན་དེས་ན་འཛམ་བུའི་གླིང་རྣམས་རབ་ཏུ་བདེ་ཞིང་ལོ་ལེགས་པ་དང༌།<line/>
མི་རྣམས་དར་ཞིང་རྒྱས་པ་དང༌། གནོད་པ་རྣམས་མ་མཆིས་པས་སེམས་ཅན་ཇི་སྙེད་མཆིས་པ་དེ་དག་ཐམས་ཅད་བདེ་བ་མྱོང་བར་འགྱུར་ལགས་སོ། །དེ་ལྟར་ལུས་<line/>
</page>
<page index="310" id="156A">༄༅། །དང༌། སེམས་ཀྱི་བདེ་བ་མྱོང་བར་གྱུར་ནས་ཀྱང་མདོ་སྡེའི་རྒྱལ་པོ་འདི་ལ་ཤིན་ཏུ་གུས་པ་བསྐྱེད་ནས་གང་དུ་གནས་ཀྱང་རུང་སྟེ། ཐམས་ཅད་<line/>
ཀྱིས་ཡོངས་སུ་བཟུང་བ་དང༌། མཆོད་པ་དང༌། བཀུར་སྟི་དང༌། བླ་མར་བགྱི་ཞིང་བསྔགས་པ་བརྗོད་པར་སྨོན་པར་བགྱིའོ། །གཞན་ཡང༌། ཆོས་འཆད་པའི་<line/>
མཁན་པོ་ཆེན་པོ་དེ་དག་གང་དུ་ཆོས་འཆད་པའི་གནས་དེར་ཡང་མཆིས་ཏེ། སེམས་ཅན་རྣམས་ཀྱི་ཆེད་དུ་མདོ་སྡེའི་རྒྱལ་པོ་དམ་པ་འདི་འཆད་པར་གསོལ་<line/>
བ་གདབ་པར་བགྱིད་དོ། །དེ་ཅིའི་སླད་དུ་ཞེ་ན། བཅོམ་ལྡན་འདས། མདོ་སྡེ་འདི་བཤད་པའི་དབང་གིས་བདག་ཅག་འཁོར་དང་བཅས་པ་ཐམས་ཅད་ལ་སྨན་<line/>
པར་འགྱུར་ཞིང་འོད་དང༌། ཁ་དོག་དང༌། མཐུ་སྟོབས་དང༌། དཔའ་ཞིང་གཟི་བྱིན་དང་ལྡན་པ་དང༌། བྱད་བཞིན་ཤིན་ཏུ་སྡུག་ཅིང་སྔོན་བས་ཆེས་ཁྱད་པར་དུ་<line/>
འཕགས་པར་འགྱུར་བས་སོ། །བཅོམ་ལྡན་འདས། བདག་སའི་ལྷ་མོ་བརྟན་མའང་ཆོས་ཀྱི་རོས་ཚིམ་པར་གྱུར་པའི་དབུང་གིས་འཛམ་བུའི་གླིང་དཔག་ཚད་<line/>
བདུན་སྟོང་ཚུན་ཆད་ས་ཐམས་ཅད་བཅུད་དང་ལྡན་པ་དང༌། སྔ་མ་བཞིན་དུ་སེམས་ཅན་ཇི་སྙེད་པ་ཐམས་ཅད་བདེ་བ་མྱོང་བར་བགྱིད་ལགས་སོ། །དེ་ལྟ་བས་<line/>
</page>
<page index="311" id="156B">ན། བཅོམ་ལྡན་འདས། དེའི་ཚེ་སེམས་ཅན་དེ་དག་གིས་ཀྱང་བདག་གི་དྲིན་གསབ་པའི་སླད་དུ་བདག་ཅག་གདོན་མི་ཟ་བར་མདོ་སྡེ་འདི་མཉན་ནས་བཀུར་སྟི་དང༌།<line/>
རིམ་གྲོ་དང༌། མཆོད་པ་དང༌། བླ་མར་བགྱིས་ནས་བསྔགས་པ་བརྗོད་པར་བགྱིའོ་སྙམ་དུ་བསམ་པར་བགྱིའོ། །དེ་ལྟར་བསམས་ནས་ཀྱང་གནས་ནས་བྱུང་སྟེ་<line/>
གྲོང་དང༌། གྲོང་ཁྱེར་དང༌། གྲོང་རྡལ་དང༌། ཁང་ཁྱིམ་དང༌། དགོན་པའི་གནས་གང་དུ་ཆོས་བཤད་པའི་འདུས་པ་དེར་མཆིས་ཏེ་ཆོས་བཤད་པའི་མཁན་པོ་ལ་སྤྱི་<line/>
བོས་བཏུད་དེ་ཕྱག་བགྱིས་ནས་མདོ་སྡེ་འདི་མཉན་པར་བགྱིའོ། །མདོ་སྡེ་འདི་མཉན་ནས་ཀྱང་སོ་སོ་ནས་རང་གི་གནས་སུ་མཆིས་ཏེ་རབ་ཏུ་དགའ་བའི་སེམས་<line/>
བསྐྱེད་དེ། འདི་སྐད་དུ། བདག་ཅག་དེང་ཤིན་ཏུ་བྲབ་[?] ཅིང་བླ་ན་མ་མཆིས་པའི་ཆོས་གྱ་ནོམ་པ་ཐོས་པས་འདི་ནི་བསོད་ནམས་ཀྱི་ཕུང་པོ་བསམ་གྱིས་མི་ཁྱབ་<line/>
པ་སྙེད་ཡོངས་སུ་བསྡུས་པར་གྱུར་ཏོ། །མདོ་སྡེའི་མཐུ་སྟོབས་ཀྱི་དབང་གིས་བདག་ཅག་སངས་རྒྱས་བྱེ་བ་ཁྲག་ཁྲིག་བརྒྱ་སྟོང་ཚད་མ་མཆིས་ཤིང་མཐའ་མ་<line/>
མཆིས་པ་སྙེད་ལ་མཆོད་ཅིང་རིམ་གྲོ་བགྱིས་པས་ངན་སོང་གསུམ་གྱི་སྡུག་བསྔལ་མི་བཟད་པ་དང་བྲལ་བར་གྱུར་ཏོ། །མ་འོངས་པའི་ཆོ་རབས་བརྒྱ་སྟོང་གི་<line/>
</page>
<page index="312" id="157A">༄༅། །བར་དུའང་རྟག་པར་མཐོ་རིས་དང༌། མིའི་ནང་དུ་སྐྱེས་ནས་བདེ་བ་མཆོག་མྱོང་བར་འགྱུར་རོ་ཞེས་བརྗོད་པར་འགྱུར་རོ། །དེའི་ཆོས་[?] པོ་དེ་<line/>
དག་སོ་སོ་ནས་སླར་རང་གི་གནས་སུ་མཆིས་ནས་སྐྱེ་བོ་མང་པོ་རྣམས་ལ་མདོ་སྡེའི་རྒྱལ་པོ་འདི་ལས་གསུངས་པའི་དཔེ་གཅིག་ཙམ་མམ། ལེའུ་གཅིག་ཙམ་<line/>
མམ། སྔོན་གྱི་གཏམ་རྒྱུད་གཅིག་ཙམ་མམ། དེ་བཞིན་གཤེགས་པ་གཅིག་གི་མཚན་ཙམ་མམ། བྱང་ཆུབ་སེམས་དཔའ་གཅིག་གི་མིང་ཙམ་མམ། ཚིག་<line/>
བཞི་པའི་ཚིགས་སུ་བཅད་པ་གཅིག་ཙམ་མམ། ཡང་ན་ཚིག་གཅིག་ཙམ་ཞིག་སེམས་ཅན་རྣམས་ལ་ཡང་དག་པར་སྟོན་པར་བགྱིད་དམ། ཐ་ན་མདོ་སྡེ་འདིའི་མཚན་<line/>
ཙམ་ཞིག་བརྗོད་པར་བགྱིད་ན། བཅོམ་ལྡན་འདས། སེམས་ཅན་དེ་དག་གང་ན་གནས་པའི་ས་ཕྱོགས་དེ་དག་ཐམས་ཅད་བཅུད་དང་ལྡན་ཞིང་གཞན་པས་ལྷག་པར་<line/>
འགྱུར་བ་དང༌། ས་ཆེན་པོ་ལས་སྐྱེ་བར་འགྱུར་བའི་དངོས་པོ་ཐམས་ཅད་ཀྱང་རྒྱ་ཆེར་རབ་ཏུ་འཕེལ་ཞིང་རབ་ཏུ་རྒྱས་པར་འགྱུར་བས་སེམས་ཅན་རྣམས་ཤིན་ཏུ་བདེ་<line/>
བའི་ལོངས་སྤྱོད་མྱོང་བར་འགྱུར་རོ། །རིན་པོ་ཆེ་དང༌། ནོར་མང་བར་འགྱུར། སྦྱིན་པ་ལེགས་པར་གཏོང་བར་འགྱུར། རྟག་པར་སེམས་བརྟན་ཞིང་དཀོན་མཆོག་གསུམ་<line/>
</page>
<page index="313" id="157B">ལ་ཤིན་ཏུ་མངོན་པར་ཡིད་ཆེས་པར་འགྱུར་ལགས་སོ། །དེ་སྐད་ཅེས་གསོལ་པ་དང༌། དེ་ནས་བཅོམ་ལྡན་འདས་ཀྱིས་ལྷ་མོ་བརྟན་མ་ལ་འདི་སྐད་ཅེས་བཀའ་སྩལ་ཏོ། །<span class="conversion-problem" title="129: Cannot convert ACIP {SEMs} because s is not an ACIP consonant.">SEMs</span>་<line/>
ཅན་གང་ལ་ལ་ཞིག་གསེར་འོད་དམ་པ་མཆོག་ཏུ་རྣམ་པར་རྒྱལ་བ་མདོ་སྡེའི་རྒྱལ་པོ་འདི་ལས་ཐ་ན་ཚིག་གཅིག་ཙམ་ཞིག་ཐོས་པར་གྱུར་ནའང་ཚེ་འཕོས་པའི་འོག་<line/>
ཏུ་སུམ་ཅུ་རྩ་གསུམ་དང༌། ལྷའི་གནས་གཞན་དག་ཏུ་སྐྱེ་བར་འགྱུར་རོ། །སེམས་ཅན་གང་ལ་ལ་ཞིག་མདོ་སྡེའི་རྒྱལ་པོ་འདི་མཆོད་པར་འདོད་པའི་ཕྱིར་ཁང་ཁྱིམ་<line/>
དག་རབ་ཏུ་བརྒྱན་ནས་བླ་རེ་གཅིག་བྲེ་བར་བྱེད་དམ། པ་དན་རིམ་གཅིག་ཙམ་སྦྱོར་བར་བྱེད་ན་རྒྱུ་དེ་དང༌། རྐྱེན་དེས་ལྷའི་རིས་དྲུག་པོ་དག་ཏུ་ཇི་ལྟར་བསམས་པ་བཞིན་<line/>
དུ་སྐྱེ་བར་འགྱུར་བས་རིན་པོ་ཆེ་སྣ་བདུན་གྱི་གཞལ་མེད་ཁང་མཆོག་དམ་པ་དག་ལ་ཡིད་བཞིན་དུ་ལོངས་སྤྱོད་པར་འགྱུར། སོ་སོ་ནས་ལྷའི་བུ་མོ་བདུན་སྟོང་དང་<line/>
ཕན་ཚུན་ལྷན་ཅིག་རྩེ་ཞིང་ཉིན་མཚན་རྟག་པར་ཁྱད་པར་དུ་འཕགས་པའི་བདེ་བ་བསམ་གྱིས་མི་ཁྱབ་པ་དག་ལ་ལོངས་སྤྱོད་པར་འགྱུར་རོ། །དེ་སྐད་ཅེས་བཀའ་སྩལ་<line/>
པ་དང༌། དེ་ནས་བཅོམ་ལྡན་འདས་ལ་སའི་ལྷ་མོ་བརྟན་མས་འདི་སྐད་ཅེས་གསོལ་ཏོ། །བཅོམ་ལྡན་འདས། རྒྱུ་དང༌། རྐྱེན་དེས་ན་འཁོར་བཞི་པོ་ལས་གང་ལ་ལ་<line/>
</page>
<page index="314" id="158A">༄༅། །ཞིག་ཆོས་ཀྱི་སྟན་ལ་མཆིས་ནས་ཆོས་འདི་ཡང་དག་པར་སྟོན་པ་ན། བདག་གདུགས་མཚན་དུ་གང་ཟག་དེ་ལ་ཡོངས་སུ་སྲུང་ཞིང་སྐྱོབ་པར་<line/>
བགྱིད་ན། རང་གི་ལུས་མི་གདའ་བར་བགྱིས་ནས་ཆོས་ཀྱི་སྟན་གྱི་དྲུང་དུ་མཆིས་ཏེ་དེའི་རྐང་པ་ལ་འདེགས་པར་བགྱིད་ལགས་སོ། །བཅོམ་ལྡན་འདས། མདོ་སྡེ་<line/>
འདི་ལྟ་བུ་འདི་ནི་སེམས་ཅན་དེ་དག་གིས་སངས་རྒྱས་བརྒྱ་སྟོང་དུ་མ་ལས་དགེ་བའི་རྩ་བ་བསྐྲུན་པས་ན་འཛམ་བུའི་གླིང་འདིར་རྒྱ་ཆེར་འཕེལ་ཞིང་ནུབ་པར་མི་འགྱུར་<line/>
བ་ལགས་སོ། །སེམས་ཅན་གང་གིས་མདོ་སྡེ་འདི་མཉན་པར་བགྱིད་པ་དེ་དག་ནི་སླད་མའི་དུས་ཀྱི་ཚེ་བསྐལ་པ་བྱེ་བ་ཁྲག་ཁྲིག་བརྒྱ་སྟོང་ཚད་མ་མཆིས་པ་སྙེད་<line/>
ཀྱི་བར་དུ་ལྷ་དང༌། མིའི་ནང་དུ་རྟག་པར་བདེ་བ་མཆོག་ལ་ལོངས་སྤྱོད་པར་འགྱུར། སངས་རྒྱས་མང་པོ་དང་མཇལ་ནས་མྱུར་དུ་བླ་ན་མེད་པ་ཡང་དག་པར་རྫོགས་<line/>
པའི་བྱང་ཆུབ་མངོན་པར་རྫོགས་པར་འཚང་རྒྱ་བར་འགྱུར། ངན་སོང་གསུམ་དང༌། འཁོར་བའི་སྡུག་བསྔལ་མྱོང་བར་མི་འགྱུར་ལགས་སོ། །དེ་ནས་བཅོམ་<line/>
འདས་ལ་སའི་ལྷ་མོ་བརྟན་མས་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་ལ་སྔགས་ཀྱི་སྙིང་པོ་ལྷ་དང༌། མི་རྣམས་ལ་ཕན་འདོགས་ཤིང་<span class="conversion-problem" title="129: Cannot convert ACIP {THAMs} because s is not an ACIP consonant.">THAMs</span>་<line/>
</page>
<page index="315" id="158B">ཅད་ལ་བདེ་པར་བགྱིད་པ་མཆིས་ཏེ། སྐྱེས་པ་དང༌། བུད་མེད་དང༌། འཁོར་བཞི་པོ་དག་ལས་གང་ལ་ལ་ཞིག་བདག་གིས་ལུས་ཡང་དག་པར་མངོན་སུམ་དུ་མཐོང་<line/>
བར་འཚལ་བ་དེས་སེམས་རྩེ་གཅིག་ཏུ་གཟུངས་འདི་ཡོངས་སུ་འཛིན་པར་བྱེད་ན། ཇི་ལྟར་སྨོན་པ་ཐམས་ཅད་ཡིད་བཞིན་དུ་འགྲུབ་པར་བགྱིད་དོ། །འདི་ལྟ་སྟེ། ནོར་<line/>
དང༌། རིན་པོ་ཆེའི་གཏེར་དང༌། མངོན་པར་ཤེས་པ་དང༌། ཚེ་རིང་བའི་སྨན་དམ་པ་གཉེར་བ་དང༌། སེམས་ཅན་གྱི་ནད་མང་པོ་གསོ་བ་དང༌། ཕྱིར་རྒོལ་བའི་དགྲ་<line/>
ཕ་མ་པར་བགྱི་བ་དང༌། ཐ་དད་པར་སྨྲ་བ་རྣམས་ཚར་གཅོད་པར་འཚལ་ན་ཁང་པ་གཙང་མར་བགྱིས་ཏེ་དཀྱིལ་འཁོར་བགྱིའོ། །ལུས་བཀྲུས་ཏེ་གོས་སར་པ་གཙང་<line/>
མ་བགོས་ནས་རྩཱ་བཏིང་བའི་སྟེང་དུ་མཆིས་ཏེ་རིང་བསྲེལ་དང༌། སྐུ་གཟུགས་ཀྱི་སྤྱན་སྔར་རམ། ཡང་ན་རིང་བསྲེལ་དང་བཅས་པའི་མཆོད་རྟེན་གྱི་དྲུང་དུ་བདུག་པ་<line/>
བསྲེགས་ཏེ་མེ་ཏོག་གཏོར་ནས་བཟའ་བ་དང༌། བཏུང་བ་དག་གིས་མཆོད་པ་བགྱིས་ཏེ། ཟླ་བ་ཡར་གྱི་ངོ་ཚེས་བརྒྱད་ལ་སྐར་མ་རྒྱལ་རྫོགས་པ་ན་གཡར་འདྲེན་པའི་<line/>
སྔགས་འདི་བཟླ་བར་བགྱིའོ། །ཏདྱ་ཐཱ། ཙི་ལི་ཙི་ལི། ཙུ་རུ་ཙུ་རུ། ཀུ་རུ་ཀུ་རུ། ཀུ་ཊུ་ཀུ་ཊུ། ཏོ་ཊུ་ཏོ་ཊུ། བ་ཧ་བ་ཧ། བ་རི་ཤ་བ་རི་ཤ་སྭཱ་ཧཱ། བཅོམ་ལྡན་འདས། རིགས་<span class="conversion-problem" title="129: Cannot convert ACIP {SNGAGs} because s is not an ACIP consonant.">SNGAGs</span>་<line/>
</page>
<page index="316" id="159A">༄༅། །འདི་འཁོར་བཞི་པོ་ལས་གང་ལ་ལ་ཞིག་གིས་ལན་བརྒྱ་རྩ་བརྒྱད་བཟླས་ནས་བདག་གཡར་འདྲེན་པར་བགྱིས་ན་བདག་གིས་དེའི་ཆེད་དུ་གཡར་<line/>
འདྲེན་པ་དེར་མཆི་བར་འགྱུར་ལགས་སོ། །གཞན་ཡང༌། བཅོམ་ལྡན་འདས། སེམས་ཅན་གང་ལ་ལ་ཞིག་བདག་དངོས་པོ་མངོན་སུམ་དུ་མངོན་པར་མཐོང་ཞིང་ལྷན་ཅིག་<line/>
གཏམ་བགྱི་བར་འཚལ་ནའང་སྔ་མ་བཞིན་དུ་ཆོ་ག་བཤམས་ནས་གཟུངས་འདི་བཟླས་པར་བགྱིའོ། །ཏདྱ་ཐཱ། ཨཉྩ་ནི། ཀྱ་ལི་ཀཥ་མི། ཤི་ཤི་དྷ་ནི། ཧ་ཧ་ཧི་ཧི། ཀུ་རུ་བ་རེ་<line/>
སྭཱ་ཧཱ། བཅོམ་ལྡན་འདས། གང་ལ་ལ་ཞིག་སྔགས་འདི་འདོན་པ་ན་ལན་བརྒྱ་རྩ་བརྒྱད་བཟླས་ནས་སྔགས་སྔ་མའང་འདོན་པར་བགྱིད་ན། བདག་གདོན་མི་<line/>
འཚལ་བར་ལུས་མངོན་དུ་བསྟན་ནས་དེས་ཇི་ལྟར་སྨོན་པ་ཐམས་ཅད་ཡོངས་སུ་རྫོགས་པར་བགྱིད་པས་ནམ་ཡང་ཆབ་འཚལ་བར་མི་བགྱིད་དོ། །གལ་ཏེ་སྔགས་<line/>
འདི་འདོན་པར་འཚལ་ན་སྔར་ལུས་བསྲུང་བའི་སྔགས་འདི་གདོན་པར་བགྱིའོ། །ཏདྱ་ཐཱ། ཤི་རི་ཤི་རི། པཱ་ཤ་ཀ་ཏི། ཏ་ཏི་ཀུ་ཀུཊྚི་པཱུ་ཏ། པཱུ་དེ་རི། པཱུ་དེ་རི། ཊི་ཊེ་པ་ཊི། ཀུ་ཀུ་ཊི།<line/>
ཀ་བ་ཙི་ལི་སྭཱཧཱ། བཅོམ་ལྡན་འདས། སྔགས་འདི་འདོན་པའི་ཚེ་ཚོན་སྣ་ལྔའི་སྐུད་པ་བླངས་ནས་སྔགས་ལ་ནི་ཉི་ཤུ་རྩ་གཅིག་བཟླས་ཏེ་དཔུང་པ་གཡོན་པ་ལ་<span class="conversion-problem" title="129: Cannot convert ACIP {BCINGs} because s is not an ACIP consonant.">BCINGs</span>་<line/>
</page>
<page index="317" id="159B">པ་[?] སླན་[?] ཆད་ལུས་བསྲུང་བར་བགྱིས་པས་འཇིགས་པ་མ་མཆིས་པར་འགྱུར་རོ། །གང་ལ་ལ་ཞིག་སེམས་རྩེ་གཅིག་ཏུ་སྔགས་འདི་ཟློས་པར་བྱེད་ན་བསམས་པ་རྣམས་<line/>
ཡིད་བཞིན་དུ་འགྲུབ་པར་འགྱུར་ཏེ། བདག་ཤོ་བེ་མི་མཆི་སྟེ་བདག་གི་དཔང་དུ་སངས་རྒྱས་དང༌། ཆོས་དང༌། དགེ་འདུན་དཀོན་མཆོག་གསུམ་བཞུགས་པས་<line/>
མེད་པ་ཉིད་དུ་རབ་ཏུ་མཁྱེན་པར་འགྱུར་ལགས་སོ། །དེ་ནས་བཅོམ་ལྡན་འདས་ཀྱིས་སའི་ལྷ་མོ་ལ་བཀའ་སྩལ་པ། ཁྱོད་ཡང་དག་པའི་བདེན་ཆིག་[?] གི་སྔགས་<line/>
ཀྱིས་མདོ་སྡེའི་རྒྱལ་པོ་འདི་དང༌། ཆོས་སྨྲ་བ་དག་ལ་ཡོངས་སུ་བསྲུང་བར་བྱས་པ་ལེགས་སོ། །ལེགས་སོ། །རྒྱུ་དང༌། རྐྱེན་འདིས་ཁྱེད་བསོད་ནམས་ཀྱི་རྣམ་<line/>
པར་སྨིན་པ་ཚད་མེད་པ་སྙེད་ཐོབ་པར་འགྱུར་རོ། །གསེར་འོད་དམ་པ་མཆོག་ཏུ་རྣམ་པར་རྒྱལ་བ་མདོ་སྡེའི་རྒྱལ་པོ་ལས། སའི་ལྷ་མོ་བརྟན་མའི་ལེའུ་སྟེ་བཅོ་<line/>
བརྒྱད་པའོ།། །།དེ་ནས་གནོད་སྦྱིན་གྱི་སྡེ་དཔོན་ཆེན་པོ་ཡང་དག་ཤེས་ཞེས་བྱ་བ་གནོད་སྦྱིན་གྱི་སྡེ་དཔོན་ཉི་ཤུ་རྩ་བརྒྱད་དང་ལྷན་ཅིག་ཏུ་འཁོར་<line/>
མང་པོའི་ནང་ནས་སྟན་ལས་ལངས་ཏེ་བླ་གོས་ཕྲག་པ་གཅིག་ལ་གཟར་ནས་པུས་མོ་གཡས་པའི་ལྷ་ངས་ལ་བཙུགས་ཏེ། བཅོམ་ལྡན་འདས་ག་ལ་བ་དེ་ལོགས་སུ།<line/>
</page>
<page index="318" id="160A">༄༅། །ཐལ་མོ་སྦྱར་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། གསེར་འོད་དམ་པ་མཆོག་ཏུ་རྣམ་པར་<line/>
རྒྱལ་བ་མདོ་སྡེའི་རྒྱལ་པོ་འདི་ད་ལྟར་རམ། སླད་མའི་དུས་ཀྱི་ཚེ་གྲོང་ངམ། གྲོང་ཁྱེར་རམ། གྲོང་རྡལ་ལམ། ལྗོངས་སམ། རིའམ། དགོན་པའམ། ནགས་<line/>
ཚལ་[?] ལམ། རྒྱལ་པོའི་ཕོ་བྲང་ངམ། །དགེ་འདུན་གནས་པའི་གནས་དག་ཏུའང་རུང་སྟེ་ཡང་དག་པར་བསྟན་ནས་རྒྱ་ཆེར་སྤེལ་བར་བགྱིད་ན། བཅོམ་ལྡན་འདས།<line/>
བདག་གནོད་སྦྱིན་གྱི་སྡེ་དཔོན་ཆེན་པོ་ཡང་དག་ཤེས་གནོད་སྦྱིན་གྱི་སྡེ་དཔོན་ཉི་ཤུ་རྩ་བརྒྱད་དང་ལྷན་ཅིག་ཏུ་དེར་མཆིས་ནས་སོ་སོ་ནས་རང་གི་ལུས་མི་གདའ་<line/>
བར་བགྱིས་ཏེ་ཅི་རིགས་པར་ཆོས་སྨྲ་བའི་མཁན་པོ་དེ་དང༌། ཆོས་ཉན་པའི་འཁོར་དེ་དག་ལ་ཡོངས་སུ་བསྲུངས་ནས་གནོད་པ་རྣམས་སྤངས་ཏེ་རྟག་པར་བདེ་<line/>
མ་མྱོང་བར་བགྱིད་དོ། །སྐྱེས་པའམ། བུད་མེད་དམ། ཁྱེའུ་འམ། བུ་མོ་གང་ལ་ལ་ཞིག་མདོ་སྡེ་འདི་ལས་ཐ་ན་ཚིག་བཞི་པའི་ཚིགས་སུ་བཅད་པ་གཅིག་ཙམ་<line/>
ཡང་དག་པར་འཛིན་པར་བགྱིད་དམ། ཚིག་གཅིག་ཙམ་ཡང་དག་པར་འཛིན་པར་བགྱིད་དམ། མདོ་སྡེའི་རྒྱལ་པོ་འདིའི་མཚན་ཙམ་སྨོས་པར་བགྱིད་<line/>
</page>
<page index="319" id="160B">དམ། མདོ་སྡེ་འདི་ལས་གསུངས་པའི་དེ་བཞིན་གཤེགས་པ་གཅིག་གི་མཚན་ཙམ་མམ། བྱང་ཆུབ་སེམས་དཔའ་གཅིག་གི་མིང་ཙམ་བརྗོད་པར་སེམས་བསྐྱེད་<line/>
ནས་གུས་པར་རིམ་གྲོ་དང༌། མཆོད་པར་བགྱིད་ན་བདག་གིས་ཡོངས་སུ་བསྲུང་ཞིང་བྱིན་གྱིས་བརླབས་ནས་གནོད་པ་མ་མཆིས་པར་བགྱིས་སྟེ་སྡུག་བསྔལ་<line/>
སྤངས་ནས་བདེ་བ་ཐོབ་པར་འགྱུར་རོ། །བཅོམ་ལྡན་འདས། ཅིའི་སླད་དུ་བདག་གི་མིང་ཡང་དག་ཤེས་ཞེས་བགྱི་བའི་རྒྱུ་དང༌། རྐྱེན་གང་ལགས་པ་དེ་ནི་བཅོམ་ལྡན་<line/>
འདས་ཉིད་ཀྱིས་མངོན་སུམ་དུ་མཁྱེན་པ་ལགས་ཏེ་བདག་གིས་ཆོས་རྣམས་རིག་པ་དང༌། བདག་གིས་ཆོས་ཐམས་ཅད་ཀྱི་ཇི་སྙེད་པ་དང༌། ཆོས་ཐམས་ཅད་ཀྱི་ཇི་<line/>
ལྟ་བ་དང༌། ཆོས་ཐམས་ཅད་ཀྱི་རྣམ་པ་དང༌། ངོ་བོ་ཉིད་དང༌། བྱེ་བྲག་ཇི་སྙེད་པ་ཐམས་ཅད་གསལ་བར་རྟོགས་པ་ལགས་ཏེ། བཅོམ་ལྡན་འདས། འདི་ལྟར་ཆོས་<line/>
རྣམས་བདག་དཔག་པར་དཀའ་བའི་ཡེ་ཤེས་ཀྱི་སྣང་བ་དང་ལྡན་པ་དང༌། བདག་དཔག་པར་དཀའ་བའི་ཡེ་ཤེས་ཀྱི་སྒྲོན་མ་དང་ལྡན་པ་དང༌། བདག་དཔག་པར་<line/>
དཀའ་བའི་ཡེ་ཤེས་ཀྱི་སྤྱོད་པ་དང་ལྡན་པ་དང༌། བདག་དཔག་པར་དཀའ་བའི་ཡེ་ཤེས་ཀྱི་ཕུང་པོ་དང་ལྡན་པ་དང༌། བདག་དཔག་པར་དཀའ་བའི་ཡེ་ཤེས་སྤྱོད་ཡུལ་<line/>
</page>
<page index="320" id="161A">༄༅། །རྣམས་མངོན་པར་རྟོགས་པར་གྱུར་པ་ལགས་སོ། །བཅོམ་ལྡན་འདས། བདག་གིས་འདི་ལྟར་ཆོས་ཐམས་ཅད་ཡང་དག་པར་<line/>
རིག །ཡང་དག་པར་གསལ་བར་རྟོགས། ཡང་དག་པར་ཁོང་དུ་ཆུད། ཡང་དག་པར་སོ་སོར་རྟོགས་པར་བགྱིད་པས། བཅོམ་ལྡན་འདས། རྒྱུ་དང༌། རྐྱེན་<line/>
དེའི་སླད་དུ་གནོད་སྦྱིན་གྱི་སྡེ་དཔོན་ཆེན་པོ་ཡང་དག་ཤེས་ཞེས་བགྱི་བ་ལགས་ཏེ་དོན་དེའི་སླད་དུ་བདག་གིས་ཆོས་སྨྲ་བའི་མཁན་པོ་དེའི་ཚིག་གི་<line/>
སྤོབས་པ་གསལ་ཞིང་རྒྱན་དང་ལྡན་པ་དང༌། གཟི་བྱིན་དང༌། མདངས་བ་སྤུའི་བུ་ག་ཀུན་ནས་འཇུག་པ་དང༌། ལུས་ཀྱི་མཐུ་སྟོབས་དང་ལྡན་པ་དང༌།<line/>
གཟི་བྱིན་དང་ལྡན་ཞིང་དཔའ་བ་དང༌། དཔག་པར་དཀའ་བའི་ཡེ་ཤེས་ཀྱི་སྣང་བ་ཐམས་ཅད་ཕུན་སུམ་ཚོགས་པ་དང༌། ཡང་དག་པར་དྲན་པ་ཐོབ་ནས་<line/>
སྤ་གོང་བ་མ་མཆིས་པ་དང༌། དེའི་ལུས་ལ་ཕན་འདོགས་ཤིང་ཉམས་པ་མ་མཆིས་པ་དང༌། དབང་པོ་རྣམས་བདེ་ཞིང་རྟག་པར་དགའ་བ་བསྐྱེད་པར་<line/>
བགྱིའོ། །རྒྱུ་དང༌། རྐྱེན་དེའི་སླད་དུ་སེམས་ཅན་གང་དག་སངས་རྒྱས་བརྒྱ་སྟོང་དུ་མ་ལས་དགེ་བའི་རྩ་བ་བསྐྱེད་ནས་བསོད་ནམས་ཀྱི་ལས་མངོན་པར་<line/>
</page>
<page index="321" id="161B">སྒྲུབ་པ་དག་གི་ཆེད་དུ་འཛམ་བུའི་གླིང་དག་ཏུ་རྒྱ་ཆེར་སྤེལ་ནས་མྱུར་དུ་ནུབ་པར་མི་འགྱུར་བར་བགྱིད་པས་སེམས་ཅན་དེ་དག་གིས་མདོ་སྡེ་འདི་ཐོས་ནས་བསམ་<line/>
གྱིས་མི་ཁྱབ་པའི་ཡེ་ཤེས་ཀྱི་སྣང་བ་ཆེན་པོ་དང༌། བསོད་ནམས་ཀྱི་ཕུང་པོ་ཚད་མ་མཆིས་པ་ཐོབ་པར་འགྱུར་ཞིང་སླད་མའི་དུས་ཀྱི་ཚེའང་བསྐལ་པ་བྱེ་བ་ཁྲག་<line/>
ཁྲིག་ཚད་མ་མཆིས་པའི་བར་དུ་བསམ་གྱི་མི་ཁྱབ་པའི་ལྷ་དང༌། མིའི་བདེ་བ་མྱོང་བ་དང༌། རྟག་པར་སངས་རྒྱས་མང་པོ་དང་མཇལ་ནས་མྱུར་དུ་བླ་ན་མེད་པ་<line/>
ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་འགྱུར་བས་གཤིན་རྗེའི་འཇིག་རྟེན་དང༌། ངན་སོང་གསུམ་གྱི་སྡུག་བསྔལ་ཤིན་ཏུ་མི་<line/>
བཟད་པ་དག་ཀྱང་མྱོང་བར་མི་འགྱུར་ལགས་སོ། །དེ་ནས་བཅོམ་ལྡན་འདས་ལ་གནོད་སྦྱིན་གྱི་སྡེ་དཔོན་ཆེན་པོ་ཡང་དག་ཤེས་ཀྱིས་འདི་སྐད་ཅེས་གསོལ་ཏོ། །<line/>
བཅོམ་ལྡན་འདས། བདག་ལ་གཟུངས་མཆིས་ཏེ་སེམས་ཅན་རྣམས་ལ་སྨན་པར་བགྱི་ཞིང་བརྩེ་བའི་སླད་དུ་དེང་བཅོམ་ལྡན་འདས་ཀྱི་སྤྱན་སྔར་བདག་ཉིད་ཀྱིས་<line/>
བཤད་པར་བགྱིའོ། །དེ་ནས་སྔགས་སྨྲས་པ། ན་མོ་བུདྡྷ་ཡ། ན་མོ་དྷརྨཱ་ཡ། ན་མཿསཾ་གྷཱ་ཡ། ན་མོ་བྲཧྨཱ་ཡ། ན་མ་ཨིནྡྲ་ཡ། ན་མ་ཤྩ་ཏུརྨཧཱ་རཱ་ཛཱ་ནཱཾ། ཏདྱ་ཐཱ། ཧི་ལི་<line/>
</page>
<page index="322" id="162A">༄༅། །ཧི་ལི། མི་ལི་མི་ལི། གཽ་རི་མཧཱ་གཽ་རི། གནྡྷ་རི། མཧཱ་གནྡྷ་རི། དྲི་མི་ཌི། མཧཱ་དྲི་མི་ཌི། དཎྜ་ཁུ་ཁུནྟི། ཧ་ཧ་ཧ་ཧ་ཧ། ཧི་ཧི་ཧི་ཧི་ཧི། ཧོ་ཧོ་ཧོ་ཧོ་ཧོ།<line/>
ཧ་ལོ་དྷ་མེ། གུ་དྷ་མེ། ཙ་ཙ་ཙ་ཙ། ཙི་ཙི་ཙི་ཙི། ཙུ་ཙུ་ཙུ་ཙུ། དཎྜེ་ཤྭ་ར། ཤི་ཁ་ར་ཤི་ཁ་ར། ཨུཏིཥྛཱ་ཧེ། བྷ་ག་བཱ་ན། སཾ་བིད་ཛྙཱ་ཡ་སྭཱཧཱ། གང་ལ་ལ་ཞིག་རིག་སྔགས་<line/>
འདི་འཛིན་པར་བགྱིད་ན་བདག་གིས་འཚོ་བའི་ཡོ་བྱད་སྨན་དང༌། བཟའ་བ་དང༌། བཏུང་བ་དང༌། གོས་དང༌། མེ་ཏོག་དང༌། འབྲས་བུ་དང༌། རིན་པོ་ཆེ་ངོ་མཚར་<line/>
བ་དག་གི་རིམ་གྲོ་བགྱིད་དོ། །གལ་ཏེ་སྐྱེས་པ་དང༌། བུད་མེད་དང༌། ཁྱེའུ་དང༌། བུ་མོ་དང༌། གསེར་དང༌། དངུལ་དང༌། རིན་པོ་ཆེ་དང༌། རྒྱན་ཕྲེང་གི་རྣམ་པ་<line/>
རྣམས་ཡོངས་སུ་གཉེར་བར་བགྱིད་ནའང་བདག་གི་ཐམས་ཅད་སྦྱར་ནས་ཇི་ལྟར་སྨོན་པ་བཞིན་དུ་རྒུད་ཅིང་ཕོངས་པ་མ་མཆིས་པར་བགྱིད་དོ། །རིག་<span class="conversion-problem" title="129: Cannot convert ACIP {SNGAGs} because s is not an ACIP consonant.">SNGAGs</span>་<line/>
འདི་མཐུ་ཆེན་པོ་དང་ལྡན་པས་སྔགས་འདོན་པའི་ཚེ། བདག་མྱུར་དུ་དེའི་ཐད་དུ་མཆིས་ནས་ཐོགས་པ་མ་མཆིས་པར་ཡིད་བཞིན་དུ་འགྲུབ་པར་བགྱིད་<line/>
དོ༑ ༑སྔགས་འདི་འདོན་པའི་ཚེ་ཆོ་ག་ཅི་རིགས་པར་བགྱིས་ནས་ཐོག་མ་ཁོ་ནར་གནོད་སྦྱིན་ཡང་དག་ཤེས་ཀྱི་གཟུགས་འཕང་དུ་ཆག་བཞི་ལྔ་ཙམ་མཆིས་<line/>
</page>
<page index="323" id="162B">པ༑ སུག་པར་དགྲ་སྟ་ཐོགས་པ་རི་མོར་བྲི་བར་བྱའོ། །གཟུགས་བརྙན་དེའི་མདུན་དུ་དཀྱིལ་འཁོར་གྲུ་བཞི་པ་བགྱིས་ནས་བུམ་པ་བཞི་སྦྲང་རྩིའི་ཆབ་བམ། བུ་རམ་གྱི་<line/>
ཆབ་ཀྱིས་བཀང་སྟེ་བཞག་ནས་བྱུག་སྤོས་དང༌། ཕྱེ་མ་དང༌། བདུག་སྤོས་དང༌། མེ་ཏོག་དང༌། ཕྲེང་བ་རྣམས་ཀྱང་བཀྲམ་པར་བགྱིའོ། །གཞན་ཡང༌། དཀྱིལ་འཁོར་<line/>
གྱི་མདུན་དུ་ཐབ་གཅིག་བགྱིས་ཏེ་དེའི་ནང་དུ་སོལ་བའི་ཞུགས་སྩལ་ནས་མར་དང༌། ཡུངས་ཀར་བསྲེགས་ཏེ་སྔ་མའི་སྔགས་དེ་ལན་བརྒྱ་རྩ་བརྒྱད་བཟླས་ནས་<line/>
སྔགས་ལན་རེ་ཞིང་ལན་གཅིག་བསྲེགས་ན་བདག་གནོད་སྦྱིན་གྱི་སྡེ་དཔོན་ཆེན་པོ་རང་ཉིད་དྲུང་དུ་མཆིས་ནས་ལུས་མངོན་དུ་བསྟན་ཏེ་སྔགས་འདོན་པའི་མི་དེ་<line/>
ལ་ཁྱོད་ཅི་དང༌། ཅི་དགོས་པ་དང༌། ཡིད་ལ་ཅི་འདོད་པའི་དངོས་པོ་གང་ཡིན་པ་དེ་སྨྲོས་ཤིག་ཅེས་འདྲི་བར་བགྱིད་དོ། །བདག་གིས་ཇི་སྐད་མཆི་བ་བཞིན་ཡོངས་<line/>
སུ་གཉེར་བའི་དངོས་པོ་རྣམ་པ་ཐམས་ཅད་ཕུན་སུམ་ཚོགས་པར་བགྱིད་དོ། །གལ་ཏེ་གསེར་དང༌། དངུལ་དང༌། གཏེར་འཚལ་བར་གྱུར་ཏམ། ཡང་ན་ལྷའི་དྲང་<line/>
སྲོང་དུ་གྱུར་ནས་ནམ་མཁའ་ལ་མཆི་བར་འཚལ་ལམ། ལྷའི་མིག་གིས་མངོན་པར་ཤེས་པ་དང༌། གཞན་གྱི་སེམས་འཚལ་བ་དང༌། སེམས་ཅན་ཐམས་ཅད་<line/>
</page>
<page index="324" id="163A">༄༅། །ལ་ཡིད་བཞིན་དུ་རང་དབང་ཐོབ་ནས་ཉོན་མོངས་པ་བཅད་དེ་མྱུར་དུ་རྣམ་པར་གྲོལ་བ་ཐོབ་པ་ལ་དགོད་པར་འཚལ་ནའང་ཐམས་ཅད་ཕུན་<line/>
སུམ་ཚོགས་པར་བགྱིད་དོ། །དེ་ནས་བཅོམ་ལྡན་འདས་ཀྱིས་གནོད་སྦྱིན་གྱི་སྡེ་དཔོན་ཆེན་པོ་ཡང་དག་ཤེས་ལ་བཀའ་སྩལ་པ། ཁྱོད་ཀྱིས་འདི་ལྟར་སེམས་ཅན་<line/>
ཐམས་ཅད་ལ་ཕན་གདགས་པའི་ཕྱིར་རིག་སྔགས་འདི་བཤད་དེ། ཡང་དག་པའི་ཆོས་ཡོངས་སུ་བསྲུངས་ནས་བསོད་ནམས་ཀྱིས་མཐའ་ཡས་པ་རྣམས་ལ་ཕན་<line/>
བཏགས་པ་ལེགས་སོ། །ལེགས་སོ། །གསེར་འོད་དམ་པ་མཆོག་ཏུ་རྣམ་པར་རྒྱལ་བ་མདོ་སྡེའི་རྒྱལ་པོ་ལས། གནོད་སྦྱིན་གྱི་སྡེ་དཔོན་ཆེན་པོ་ཡང་དག་<line/>
ཤེས་ཀྱི་ལེའུ་སྟེ་བཅུ་དགུ་པའོ།། །།དེ་ནས་སའི་ལྷ་མོ་བརྟན་མ་ཞེས་བྱ་བ་འཁོར་མང་པོའི་ནང་ནས་སྟན་ལས་ལངས་ཏེ་བཅོམ་ལྡན་འདས་<line/>
ཀྱི་ཞབས་ལ་མགོ་བོས་ཕྱག་བྱས་ནས་གུས་པས་ཐལ་མོ་སྦྱར་ཏེ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། ཡུལ་རྣམས་སུ་<line/>
མིའི་རྒྱལ་པོ་བགྱིད་པ་ལ་གལ་ཏེ་ཡང་དག་པའི་ཆོས་མ་མཆིས་པར་གྱུར་ན་ཡུལ་སྐྱོང་ཞིང་སྐྱེ་བོ་མང་པོ་རྣམས་ཀྱང་གསོ་བའི་རྔོ་མི་ཐོགས་ལ། བདག་<line/>
</page>
<page index="325" id="163B">ཉིད་ཀྱང་ཡུན་རིང་དུ་ཁྱད་པར་དུ་འཕགས་པའི་རྒྱལ་ཐབས་ལ་གནས་པར་མི་འགྱུར་ན། བཅོམ་ལྡན་འདས། བྱམས་པ་དང༌། ཐུགས་རྗེས་ཐུགས་བརྩེ་བར་དགོངས་<line/>
ཏེ་བདག་ལ་རྒྱལ་བས་ཆོས་ཡང་དག་པའི་བསྟན་བཅོས་ཡུལ་སྐྱོང་བར་བགྱིད་པའི་དོན་གང་ལགས་པ་བཀས་བཤད་དུ་གསོལ། དེ་ནས་མིའི་རྒྱལ་པོ་རྣམས་<line/>
ཆོས་འདི་ཐོས་པའི་དབང་གིས་ཇི་སྐད་བསྟན་པ་བཞིན་དུ་མངོན་པར་སྒྲུབ་ཅིང་ཡང་དག་པར་འཇིག་རྟེན་འདུལ་བ་དང༌། ཁྱད་པར་འཕགས་པའི་རྒྱལ་ཐབས་<line/>
གཏན་དུ་བདེ་ཞིང་ཞི་བ་དང༌། ཡུལ་ན་གནས་པའི་སྐྱེ་བོ་ཐམས་ཅད་ལའང་སྨན་པར་འགྱུར་ལགས་སོ། །དེ་ནས་བཅོམ་ལྡན་འདས་ཀྱིས་འཁོར་མང་པོའི་ནང་དུ་<line/>
སའི་ལྷ་མོ་བརྟན་མ་ལ་བཀའ་སྩལ་པ། ཁྱོད་ལེགས་པར་ཉོན་ཅིག །སྔོན་འདས་པའི་དུས་ཀྱི་ཚེ་རྒྱལ་པོ་སྟོབས་ཀྱི་གཙོ་བོའི་ཏོག་ཅེས་བྱ་བ་བྱུང་ངོ༌། །རྒྱལ་པོ་དེ་ལ་<line/>
བུ་མཛེས་པའི་ཏོག་ཅེས་བྱ་བ་ཞིག་ཡོད་དེ། སྤྱི་བོ་ནས་དབང་བསྐུར་ནས་རིང་པོ་མ་ལོན་པར་དེ་ནས་རྒྱལ་པོ་ཡབ་ཀྱིས་མཛེས་པའི་ཏོག་ལ་འདི་སྐད་ཅེས་སྨྲས་<line/>
སོ༑ ༑རྒྱལ་པོའི་ཆོས་ལུགས་ཡང་དག་པའི་བསྟན་བཅོས་ལྷའི་བདག་པོའི་མན་ངག་ཅེས་བྱ་བ་ཡོད་དེ། ང་སྔོན་སྤྱི་བོ་ནས་དབང་བསྐུར་ནས་ཡུལ་གྱི་བདག་པོ་བྱས་<line/>
</page>
<page index="326" id="164A">༄༅། །པའི་ཚེ་ངའི་ཡབ་ཤེས་པའི་སྟོབས་ཀྱི་གཙོ་བོའི་ཏོག་ཅེས་བྱ་བས་ང་ལ་རྒྱལ་པོའི་ཆོས་ལུགས་ཡང་དག་པའི་བསྟན་བཅོས་འདི་བསྟན་པས་<line/>
ངས་བསྟན་བཅོས་འདི་ལ་བརྟེན་ནས་ལོ་ཉི་ཁྲིའི་བར་དུ་ཡུལ་ལེགས་པར་བསྐྱངས་ཏེ་ངས་སྐད་ཅིག་གཅིག་ཙམ་གྱི་བར་དུའང་ཆོས་མ་ཡིན་པ་སྤྱད་པར་བྱའོ་<line/>
སྙམ་པའི་བསམ་པ་བྱུང་མ་མྱོང་ངོ༌། །དེང་ཁྱོད་ཀྱང་དེ་བཞིན་དུ་ཆོས་མ་ཡིན་པས་ཡུལ་སྐྱོང་བར་མ་བྱེད་ཅིག །ཅིའི་ཕྱིར་རྒྱལ་པོའི་ཆོས་ལུགས་ཡང་དག་པའི་<line/>
བསྟན་བཅོས་ཞེས་བྱ་ཞེ་ན། ཁྱོད་དེང་ལེགས་པར་ཉོན་ཅིག་དང་ཁྱོད་ལ་དེང་ལེགས་པར་བསྟན་པར་བྱའོ། །དེ་ནས་དེའི་ཚེ་རྒྱལ་པོ་སྟོབས་ཀྱི་གཙོ་བོའི་ཏོག་གིས་<line/>
རྒྱལ་བུ་དེ་ལ་ཚིགས་སུ་བཅད་པ་གྱ་ནོམ་པ་དག་གིས་ཡང་དག་པའི་བསྟན་བཅོས་མངོན་པར་བསྟན་པ། ངས་ནི་སེམས་ཅན་བདེ་བྱ་དང༌། །འཇིག་རྟེན་ཐེ་ཚོམ་<line/>
བཅད་པ་དང༌། །ཉེས་དམིགས་མང་པོ་བསལ་བའི་ཕྱིར། །རྒྱལ་ཁྲིམས་བསྟན་བཅོས་བཤད་པར་བྱ། །ལྷ་ཡི་བདག་པོ་ཐམས་ཅད་དང༌། །མི་ཡི་རྒྱལ་པོ་གང་<line/>
ཡིན་པ། །དགའ་བའི་སེམས་ནི་རབ་བསྐྱེད་ལ། །ཐལ་མོ་སྦྱར་ནས་ངས་བཤད་ཉོན། །སྔོན་བྱུང་ལྷ་འཁོར་མང་པོ་རྣམས། །རྡོ་རྗེའི་རི་ལ་འདུས་པ་ན། །རྒྱལ་བཞི་<line/>
</page>
<page index="327" id="164B">སྟན་ལས་ལངས་ནས་ནི། །ཚངས་ཆེན་ལ་ནི་འདི་སྐད་ཞུས། །ཚངས་བདག་མཆོག་ཏུ་གཙོར་གྱུར་ཅིང༌། །ལྷ་ཡི་ནང་ན་དབང་ཕྱུག་ཆེ། །བདག་ཅག་ལ་ནི་བརྩེར་<line/>
དགོངས་ནས། །ཐེ་ཚོམ་རྣམས་ནི་གཅད་དུ་གསོལ། །ཇི་ལྟར་མི་ཡི་འཇིག་རྟེན་སྐྱེས། །རྒྱལ་པོ་ཞེས་ནི་བགྱི་བར་འགྱུར། །གཞན་ཡང་རྒྱུ་རྐྱེན་གང་གི་སླད། །ལྷ་<line/>
ཡི་བུ་ཞེས་བགྱི་བར་གྱུར། །ཇི་ལྟར་མིར་ནི་སྐྱེས་པ་ལ། །གཅིག་པུ་མི་ཡི་བདག་པོ་འཐོབ། །ཇི་ལྟར་མཐོ་རིས་གནས་དག་ཏུ། །ལྷ་ཡི་རྒྱལ་པོ་བགྱིད་པར་འགྱུར།།<line/>
དེ་ལྟར་འཇིག་རྟེན་སྐྱོང་དག་གིས། །ཚངས་རྒྱལ་དེ་ལ་ཞུས་པ་དང༌། །དེ་ཚེ་ཚངས་པའི་བདག་པོ་ཡིས། །དེ་དག་ལ་ནི་འདི་སྐད་སྨྲས། །འཇིག་རྟེན་སྐྱོང་ཁྱོད་ཤེས་<line/>
པར་བྱོས། །སེམས་ཅན་ལ་ནི་ཕན་བྱའི་ཕྱིར། །ང་ལ་ཡུལ་སྐྱོང་ཆོས་དྲིས་བས། །ངས་བཤད་ཁྱོད་ཀྱིས་ལེགས་པར་ཉོན། །སྔོན་གྱི་ལས་ཀྱི་མཐུ་ཡིས་ནི། །ལྷར་<line/>
སྐྱེས་རྒྱལ་པོར་གྱུར་པ་ཡིན། །གལ་ཏེ་མི་ནང་གནས་གྱུར་ནས། །དབང་སྡུད་མི་ཡི་བདག་པོ་བྱེད། །ལྷ་རྣམས་ལྷན་ཅིག་བྱིན་རླབས་ནས། །དེ་འོག་མ་ཡི་མངལ་<line/>
དུ་འཇུག །མ་ཡི་མངལ་ན་གནས་པ་ན། །ལྷ་རྣམས་ཀྱིས་ནི་སྲུང་བར་བྱེད། །མི་ཡི་འཇིག་རྟེན་སྐྱེས་གྱུར་ཀྱང༌། །གཙོ་མཆོག་གྱུར་ཕྱིར་ལྷ་ཞེས་བྱ། །ལྷ་རྣམས་<line/>
</page>
<page index="328" id="165A">༄༅། །ཀྱིས་ནི་བསྲུངས་པས་ན། །ལྷ་ཡི་བུ་ཞེས་བརྗོད་པ་ཡིན། །སུམ་ཅུ་རྩ་གསུམ་བདག་པོ་ཡིས། །སྟོབས་བགོས་མིའི་རྒྱལ་གཏོང་བར་བྱེད། །<line/>
ལྷ་ནི་མང་པོ་ཐམས་ཅད་ཀྱིས། །རང་དབང་སྟོབས་ནི་རབ་བསྟངས་ནས། །ཆོས་མིན་ཀུན་ནི་རབ་བསལ་ཏེ། །སྡིག་པའི་ལས་ནི་སྐྱེད་མི་བྱེད། །སེམས་ཅན་དགེ་བ་<line/>
སྒྲུབ་བསྐུལ་ནས། །མཐོ་རིས་གནས་སུ་སྐྱེ་བར་བྱེད། །མི་དང་ལྷ་མིན་འཁོར་དག་དང༌། །དྲི་ཟ་དང་ནི་སྲིན་པོ་དང༌། །གདོལ་པ་ལ་སོགས་ཐམས་ཅད་ཀྱིས། །<line/>
སྟོབས་ཀྱི་ཕྱེད་ནི་གཏོང་བར་བྱེད། །ཕ་མས་སྟོབས་ཕྱེད་བསྟངས་ནས་ནི། །སྡིག་སྤོང་དགེ་བ་སྒྲུབ་ལ་འཛུད། །ལྷ་རྣམས་ལྷན་ཅིག་རབ་བསྲུངས་ནས། །དགེ་<line/>
སྡིག་རྣམ་སྨིན་སྟོན་པར་བྱེད། །དགེ་སྡིག་ལས་ནི་བྱས་གྱུར་ན། །དེ་ལྟར་ཚེ་འདི་ཉིད་ལ་ནི། །ལྷ་རྣམས་ལྷན་ཅིག་རབ་བསྲུངས་ནས། །དགེ་སྡིག་རྣམ་སྨིན་སྟོན་པར་<line/>
བྱེད། །ཡུལ་མིས་སྡིག་པའི་ལས་བྱས་ལ། །རྒྱལ་སྤངས་ནན་ཏུར་མི་བྱེད་ན། །འདི་ནི་ཡང་དག་རིགས་པ་མིན། །ཆོས་བཞིན་ཆད་པས་གཅད་པར་བྱ། །གལ་ཏེ་<line/>
ཉེས་མཐོང་མི་འགོག་ན། །ཆོས་མིན་རབ་ཏུ་འཕེལ་འགྱུར་བས། །རྒྱལ་པོ་དེ་ཡི་ཡུལ་ཁམས་སུ། །གཡོ་སྒྱུ་མང་དུ་འཕེལ་བར་འགྱུར། །རྒྱལ་པོས་ཉེས་བྱེད་<line/>
</page>
<page index="329" id="165B">མཐོང་གྱུར་ལ། །གལ་ཏེ་ཟློག་པར་མི་བྱེད་ན། །སུམ་ཅུ་རྩ་གསུམ་ལྷ་འཁོར་རྣམས། །ཐམས་ཅད་ཁོང་ཁྲོའི་སེམས་སྐྱེ་འགྱུར། །རྒྱུ་ངེས་རྒྱལ་ཁྲིམས་ཉམས་འགྱུར་ཞིང༌།།<line/>
གཡོ་སྒྱུ་འཇིག་རྟེན་འཕེལ་འགྱུར་བས། །ཕ་རོལ་དགྲ་འཁོར་དག་གིས་ནི། །ཡུལ་དེ་བཅོམ་ནས་འཇིག་པར་བྱེད། །གནས་པའི་ཁྱིམ་དང་ཡོ་བྱད་དང༌། །ནོར་བསགས་<line/>
ཐམས་ཅད་སྟོར་བར་འགྱུར། །གཡོ་སྒྱུ་སྣ་ཚོགས་སྐྱེས་པ་ན། །ཕན་ཚུན་གཅིག་ལ་གཅིག་ཀྱང་འཕྲོག །ཡང་དག་ཆོས་ཀྱིས་རྒྱལ་ཐོབ་ཀྱང༌། །ཆོས་བཞིན་དུ་ནི་མི་<line/>
སྤྱོད་པས། །ཡུལ་མི་ཐམས་ཅད་འཐོར་འགྱུར་ཏེ། །གླང་པོས་པདྨའི་རྫིང་བརྫིས་འདྲ། །རླུང་དྲག་ལྡང་ལ་དུས་ཀྱང་མེད། །མི་འཕྲོད་ཆར་ནི་དུས་མིན་འབབ། །རྒྱུ་སྐར་ལྟས་<line/>
ངན་མང་པོ་སྟོན། །ཉི་ཟླ་གཅན་ཟིན་འོད་ཀྱང་མེད། །རྒྱལ་པོས་ཡང་དག་ཆོས་སྤངས་པས། །འབྲུ་རྣམས་མེ་ཏོག་འབྲས་བུ་དང༌། །ལོ་ཐོག་ཐམས་ཅད་མི་སྨིན་ཅིང༌། །<line/>
ཡུལ་ན་མུ་གེ་འབྱུང་བར་འགྱུར། །རྒྱལ་པོས་ཡང་དག་ཆོས་སྤངས་ནས། །སྡིག་ཆོས་མི་ནི་སྟོན་བྱེད་ན། །གཞལ་མེད་ཁང་གནས་ལྷ་རྣམས་ཀྱིས། །མཐོང་ནས་མྱ་ངན་<line/>
སྐྱེ་བར་འགྱུར། །ལྷ་རྒྱལ་འཁོར་བཅས་དེ་དག་གིས། །འདི་སྐད་དུ་ནི་སྨྲ་བར་འགྱུར། །རྒྱལ་འདིས་ཆོས་མིན་རབ་སྤྱད་ནས། །སྡིག་པའི་གྲོགས་པོ་བསྟེན་པས་ན། །རྒྱལ་<line/>
</page>
<page index="330" id="166A">༄༅། །སྲིད་ཡུན་རིང་བརྟན་མི་འགྱུར། །ལྷ་རྣམས་ཐམས་ཅད་རབ་མི་དགའ། །དེ་དག་ཁྲོས་པར་གྱུར་པའི་ཕྱིར། །ཡུལ་དེ་འཇིག་པར་འགྱུར་ཞེ་[?]<line/>
ཟེར། །ཆོས་མིན་མི་ནི་རབ་བརྟེན་པས། །འཐབ་རྩོད་གཡོ་སྒྱུ་མང་པོར་འགྱུར། །རིམས་ནད་སྡུག་བསྔལ་མང་པོ་སྐྱེ། །ལྷ་ཡི་བདག་པོ་སྲུང་མི་བྱེད། །ལྷ་གཞན་[?]<line/>
ཐམས་ཅད་སྤོང་བར་བྱེད། །དེ་ཡི་ཡུལ་ནི་རང་ཞིག་ནས། །རྒྱལ་པོ་སྡུག་བསྔལ་མྱོང་བར་འགྱུར། །ཕ་མ་ཆུང་མ་བུ་རྣམས་དང༌། ཕུ་ནུ་དང་ནི་སྲིང་མོ་རྣམས།[?]<line/>
ཅིག་ཅར་སྡུག་དང་བྲལ་འགྱུར་ཞིང༌། །ཐ་མར་བདག་ཀྱང་འཆི་བར་འགྱུར། །ལྟས་ངན་སྐར་མདའ་དག་ཀྱང་ལྟུང༌། །ཉི་མ་གཉིས་ནི་ཅིག་ཅར་འཆར། །ཕ་རོལ་<line/>
དགྲ་ནི་ཉེར་འོངས་པས། །ཡུལ་མི་འཆི་དང་འཁྲུག་ཕྲད་འགྱུར། །ཡུལ་བཀུར་བློན་པོ་ཆེན་པོ་རྣམས། །ཉེས་མེད་གློ་བུར་འཆི་བར་འགྱུར། །གླང་པོ་རྟ་སོགས་<line/>
གཅེས་པ་རྣམས། །ཐམས་ཅད་འཐོར་ཞིང་སྟོངས་པར་འགྱུར། །ཡུལ་ཡུལ་ཀུན་ཏུ་དགྲ་ཡོད་པས། །མི་ནི་ཕལ་ཆེར་དུས་མིན་འཆི། །འདྲེ་སྲིན་མ་རུངས་ཡུལ་<line/>
ཞུགས་པས། །རིམས་ནད་ཀུན་ཏུ་འཕེལ་བར་འགྱུར། །ཡུལ་གྱི་བློན་པོ་ཆེན་པོ་དང༌། །ཉེ་ཕན་མང་པོ་ཐམས་ཅད་ཀུན། །སེམས་ནི་གཡོ་རྒྱུ་བཅས་པས་ན།།<line/>
</page>
<page index="331" id="166B">ཐམས་ཅད་ཆོས་མིན་སྤྱོད་པར་འགྱུར། །ཆོས་མིན་སྤྱོད་པ་མཐོང་གྱུར་ན། །སྙིང་དུ་སྡུག་ཅིང་བཀུར་བར་བྱེད། །དགེ་ཆོས་སྤྱོད་པའི་མི་དག་ལ། །སྡུག་བསྔལ་ཉོན་མོངས་<line/>
ཆད་པས་གཅོད། །མ་རུངས་བྱམས་ཤིང་བཀུར་བ་དང༌། །དགེ་བ་ཆད་པས་བཅད་པའི་ཕྱིར། །གཟའ་སྐར་རླུང་དང་ཆར་པ་རྣམས། །ཐམས་ཅད་དུས་སུ་རྒྱུ་མི་འགྱུར། །<line/>
ཉས་དམིགས་རྣམ་གསུམ་སྐྱེ་འགྱུར་བས། །ཡང་དག་ཆེས་ནི་ནུབ་འགྱུར་ཞིང༌། །སེམས་ཅན་ཁ་དོག་འོད་མི་ལྡན། །ས་ཡི་བཅུད་ནི་ཐུར་དུ་འབབ། །སྡིག་བཀུར་དགེ་ལ་<line/>
བརྙས་པས་ན། །གཞན་ཡང་ཉེས་དམིགས་རྣམ་གསུམ་འབྱུང༌། །དུས་མིན་སད་དང་སེར་བ་འབབ། །མུ་གེའི་སྡུག་བསྔལ་ཀུན་ཏུ་ཁྱབ། །ལོ་ཐོག་འབྲས་བུ་མང་པོ་<line/>
རྣམས། །ཐམས་ཅད་རོ་ཞིམ་ཉམས་པར་འགྱུར། །དེ་དག་གི་ནི་ཡུལ་ཁམས་ན། །སེམས་ཅན་ཕལ་ཆེར་ན་བར་འགྱུར། །དེ་ཡི་ཡུལ་ན་ལྗོན་ཤིང་རྣམས། །སྔོན་ཆད་<line/>
འབྲས་བུ་ཞིམ་ཆགས་པ། །དེ་ཡི་དབང་གིས་ཉམས་འགྱུར་བས། །ཁ་རྩུབ་རོ་མཆོག་མེད་པར་འགྱུར། །སྔོན་གྱི་ཀུན་དགའ་ནགས་ཚལ་མཆོག །སྙིང་དུ་སྡུག་<line/>
ཅིང་རྩེ་བའི་གནས། །ཐམས་ཅད་བསྐམས་ཤིང་རྙིངས་འགྱུར་བས། །མཐོང་བ་ཀུན་གྱིས་མྱ་ངན་སྐྱེ། །སཱ་ལུ་ནས་དང་ལོ་ཏོག་རྣམས། །རོ་ཞིམ་ཁད་ཀྱིས་མེད་འགྱུར་<line/>
</page>
<page index="332" id="167A">༄༅། །བས། །བཟའ་ཚེ་སེམས་ཀྱང་མི་དགའ་ན། །འབྱུང་ཆེན་འཕེལ་བྱེད་ག་ལ་ནུས། །སེམས་ཅན་ཁ་དོག་འོད་ཉམས་ཤིང༌། །མཐུ་སྟོབས་ཟད་ཅིང་ཉམས་<line/>
པར་འགྱུར། །ཁ་ཟས་མང་དུ་ཟོས་ཀྱང་ནི། །འགྲངས་པ་ཉིད་དུ་ཡོང་མི་འགྱུར། །ཡུལ་ཁམས་དེ་ན་ཡོད་པ་ཡི། །སེམས་ཅན་རྣམ་པ་ཇི་སྙེད་པ། །སྟོབས་ཆུང་དཔའ་བཤོར་མེད་<line/>
པས་ན། །བྱ་བ་དག་ནི་བྱེད་མི་ནུས། །ཡུལ་མི་ཕལ་ཆེར་ནད་ཐེབས་པས། །སྡུག་བསྔལ་སྣ་ཚོགས་ལུས་གཟིར་འགྱུར། །འདྲེ་སྲིན་ཀུན་ཏུ་ཁྱབ་བས་ན། །ཐམས་ཅད་<line/>
ཀུན་ཏུ་སྲིན་པོར་སྐྱེ། །རྒྱལ་པོས་ཆོས་མིན་རབ་སྤྱད་པས། །མི་དགེའི་གྲོགས་པོ་བསྟེན་པས་ན། །འཇིག་རྟེན་རྣམ་པ་གསུམ་པོ་ཀུན། །དེས་ན་གནོད་པ་སྣ་ཚོགས་<line/>
མྱོང༌། །དེ་འདྲའི་ཉེས་དམིགས་མཐའ་མེད་པས། །ཡུལ་ནས་འབྱུང་བར་འགྱུར་བ་ཡང༌། །སྡིག་ཅན་མི་ནི་མཐོང་གྱུར་ཀྱང༌། །ཡལ་བོར་མ་བསྐྲད་པ་ལས་གྱུར། །ལྷ་རྣམས་<line/>
ཀུན་གྱིས་བྱིན་བརླབས་ནས། །ཡུལ་གྱི་རྒྱལ་པོ་བྱས་གྱུར་ཀྱང༌། །ཡང་དག་དམ་པའི་ཆོས་དག་གིས། །ཡུལ་ཁམས་ཡོངས་སུ་སྲུང་མི་བྱེད། །གང་ཞིག་དགེ་སྤྱོད་འགྲུབ་<line/>
བྱེད་ན། །རྟག་ཏུ་མཐོ་རིས་གནས་སུ་སྐྱེ། །གལ་ཏེ་སྡིག་པའི་ལས་བྱས་པ། །ཚེ་འཕོས་ངེས་པར་ངན་འགྲོར་ལྟུང༌། །གལ་ཏེ་རྒྱལ་པོས་ཡུལ་མི་རྣམས། །ཐལ་རངས་ཉེས་པ་བྱེད་<line/>
</page>
<page index="333" id="167B">འཇུག་ན། །སུམ་ཅུ་རྩ་གསུམ་ལྷ་ཚོགས་རྣམས། །ཐམས་ཅད་རབ་གདུངས་སེམས་སྐྱེ་འགྱུར། །ལྷ་རྣམས་དང་ནི་ཕ་མ་ཡི། །བསྟན་དག་བཞིན་དུ་མི་བྱེད་པ། །འདི་ནི་ཆོས་མིན་<line/>
མི་ཡིན་པས། །རྒྱལ་པོ་སྲི་ཞུའི་བུ་མ་ཡིན། །གལ་ཏེ་རང་གི་ཡུལ་ཁམས་སུ། །ཆོས་མིན་སྤྱོད་པ་མཐོང་བའི་ཚེ། །ཆོས་བཞིན་ཆད་པས་གཅོད་བྱེད་ཅིང༌། །ཡལ་དོར་<span class="conversion-problem" title="129: Cannot convert ACIP {SEMs} because s is not an ACIP consonant.">SEMs</span>་<line/>
ནི་མི་བསྐྱེད་ན། །དེ་ཕྱིར་ལྷ་ཚོགས་མང་པོ་ཀུན། །རྒྱལ་པོ་དེ་ལ་སྐྱོབ་པར་བྱེད། །བྱང་ཆུབ་སྤྱོད་པ་བསྒྲུབ་པའི་ཕྱིར། །སྡིག་པའི་ཆོས་རྣམས་ཞི་བྱེད་ན། །རྒྱལ་པོ་ཚེ་འདི་ཉིད་ལ་ནི།<line/>
།མཐོང་བའི་རྣམ་སྨིན་ངེས་པར་མྱོང༌། །དགེ་དང་མི་དགེའི་ལས་དག་ལ། །སྤྱོད་སྤོང་སེམས་ཅན་བསྐུལ་ནས་ནི། །དགེ་སྡིག་རྣམ་སྨིན་བསྟན་པས་ན། །དེ་ཕྱིར་མི་<line/>
རྒྱལ་ཐོབ་ནས་ཀྱང༌། །ལྷ་རྣམས་ལྷན་ཅིག་བྱིན་བརླབས་ནས། །ཐམས་ཅད་ཡི་རང་འགྱུར་བ་ཡིན། །བདག་དང་གཞན་ལ་ཕན་གདགས་ཕྱིར། །ཡང་དག་ཆོས་ཀྱིས་ཡུལ་བསྐྱང་<line/>
བྱ༑ ༑གཡོ་སྒྱུ་བྱེད་པ་མཐོང་གྱུར་ན། །ཆོས་བཞིན་ཆད་པས་གཅད་པར་བྱ། །གལ་ཏེ་རྒྱལ་ཐབས་གཏོར་བ་དང༌། །སྲོག་འབབ་རྐྱེན་ཞིག་བྱུང་ན་ཡང༌། །ནམ་ཡང་སྡིག་སྤྱོད་མི་སྤྱོད་ཅིང༌།།<line/>
སྡིག་པ་མཐོང་ན་སྤང་བར་བྱ། །གནོད་པའི་ནང་ན་མཆོག་ལྕི་བས། །རྒྱལ་སྲིད་གཏོར་ལས་ལྷག་པ་མེད། །འདི་ཀུན་གཡོ་སྒྱུ་མི་ལས་བྱུང༌། །དེས་ན་ཆད་པ་གཅད་པར་བྱ། །གཡོ་<line/>
</page>
<page index="334" id="168A">༄༅། །སྒྱུ་བྱེད་པ་ཡོད་གྱུར་ན། །རྒྱལ་སྲིད་དག་ཀྱང་གཏོར་འགྱུར་ཞིང༌། །རྒྱལ་སྲིད་དག་ཀྱང་ཉམས་འགྱུར་བས། །གླང་ཆེན་མེ་ཏོག་ཚལ་ཞུགས་འདྲ། །དེ་ཡིས་<line/>
མི་རྒྱལ་བྱས་ཀྱང་ནི། །ཆོས་ཀྱི་ས་ཡུལ་ནི་མ་བསྐྱངས་པས། །ལྷ་དབང་ཐམས་ཅད་མི་དགའ་ཞིང༌། །ལྷ་མ་ཡིན་ཡང་དེ་བཞིན་ནོ། །དེ་ལྟ་བས་ན་ཆོས་བཞིན་དུ། །སྡིག་<line/>
པ་བྱེད་པ་ཆད་པས་གཅད། །དགེ་བས་སེམས་ཅན་གདུལ་བྱ་ཞིང༌། །ཆོས་མིན་རྗེས་སུ་འབྲང་མི་བྱ། །ལུས་དང་སྲོག་ནི་སྤང་སླ་ཡི། །མི་དགེ་གྲོགས་རྗེས་འབྲང་<line/>
མི་བྱ། །ཉེ་བ་དང་ནི་ཉེ་མིན་པ། །ཐམས་ཅད་མཉམ་པ་ཉིད་དུ་བལྟ། །ཡང་དག་ཆོས་ཀྱིས་རྒྱལ་བྱེད་ན། །ཡུལ་མི་མི་དྲང་མེད་པའི་ཕྱིར། །ཆོས་རྒྱལ་གྲགས་དང་<line/>
ལྡན་འགྱུར་བས། །ཁམས་གསུམ་ཀུན་ཏུ་གྲགས་པར་འགྱུར། །སུམ་ཅུ་རྩ་གསུམ་ལྷ་ཚོགས་རྣམས། །དགའ་ནས་འདི་སྐད་སྨྲ་བར་འགྱུར། །འཛམ་གླིང་<line/>
ཆོས་རྒྱལ་གང་ཡིན་པ། །དེ་ནི་བདག་གི་བུ་ཡིན་ཏེ། །དགེ་བས་སེམས་ཅན་འདུལ་བྱེད་ཅིང༌། །ཡང་དག་ཆོས་ཀྱིས་ཡུལ་བསྐྱངས་ན། །ཡང་དག་ཆོས་སྤྱོད་<line/>
བསྐུལ་བས་ན། །བདག་ཅག་གནས་སུ་སྐྱེ་འགྱུར་ཟེར། །ལྷ་དང་མི་ཡི་བུ་རྣམས་དང༌། །ལྷ་མ་ཡིན་གྱི་འཁོར་རྣམས་ཀྱང༌། །རྒྱལ་པོ་ཡང་དག་ཆོས་འདུལ་<line/>
</page>
<page index="335" id="168B">རྒྱུས། །རྟག་ཏུ་སེམས་ནི་དགའ་བར་འགྱུར། །ལྷ་ཚོགས་ཐམས་ཅད་རབ་དགའ་ནས། །མི་རྒྱལ་དེ་ལ་སྲུང་བར་བྱེད། །གཟའ་སྐར་རང་གི་ལམ་རྒྱུ་ཞིང༌། །ཉི་ཟླ་ཚད་ལས་འདའ་<line/>
མི་བྱེད། །རླུང་ནི་རྟག་པར་དུས་བཞིན་ལྡང༌། །བདུད་རྩིའི་ཆར་ནི་དུས་བཞིན་འབབ། །ལོ་ཏོག་ཐམས་ཅད་སྨིན་ལེགས་པས། །མི་རྣམས་མུ་གེ་མེད་པར་འགྱུར། །ལྷ་<line/>
ཚོགས་མང་པོ་ཐམས་ཅད་ཀུན། །རང་གི་ཕོ་བྲང་གང་འགྱུར་བས། །དེ་ཕྱིར་མི་རྗེ་ཁྱོད་ཀྱིས་ནི། །ལུས་སྤངས་ཡང་དག་ཆོས་སྦེལ་བྱོས། །རིན་ཆེན་ཆོས་ལ་བཀུར་བྱེད་<line/>
ན༑ ༑དེས་ན་ཐམས་ཅད་བདེ་འགྱུར་བས། །རྟག་པར་ཡང་དག་ཆོས་བསྟེན་ནས། །ཡོན་ཏན་བདག་ཉིད་བརྒྱན་པར་བྱ། །འཁོར་རྣམས་རྟག་པར་རབ་དགའ་ཞིང༌། །སྡིག་<line/>
པ་རྣམས་ནི་སྤོང་བར་བྱེད། །ཆོས་ཀྱིས་སེམས་ཅན་འདུལ་བྱེད་པས། །རྒྱུན་དུ་བདེ་བ་འཐོབ་པར་འགྱུར། །མི་རྣམས་དེ་དག་ཐམས་ཅད་ཀུན། །དགེ་བ་བཅུ་ནི་སྤྱོད་<line/>
བྱེད་ན། །ཡུལ་ཁམས་རྟག་པར་ལོ་ལེགས་ཤིང༌། །ཡུལ་ནི་ཞི་བ་ཉིད་དུ་གྱུར། །རྒྱལ་པོ་ཆོས་ཀྱིས་མི་འདུལ་ཞིང༌། །དགེ་བས་སྡིག་སྤྱོད་འདུལ་བྱེད་ན། །སྙན་པའི་<line/>
གྲགས་པ་ཐོབ་འགྱུར་ཞིང༌། །སེམས་ཅན་རྣམས་ནི་བདེ་བར་བྱེད། །དེ་ནས་དེའི་ཚེ་ས་ཆེན་པོ་ལ་གནས་པའི་མིའི་རྒྱལ་པོ་ཐམས་ཅད་དང༌། འཁོར་མང་པོ་<span class="conversion-problem" title="129: Cannot convert ACIP {RNAMs} because s is not an ACIP consonant.">RNAMs</span>་<line/>
</page>
<page index="336" id="169A">༄༅། །བཅོམ་ལྡན་འདས་ཀྱིས་སྔོན་གྱི་རྒྱལ་པོས་ཡུལ་བསྐྱངས་པའི་ཆོས་ཀྱིས་དོན་བཀས་བཤད་པ་ཐོས་པ་དང༌། ཐམས་ཅད་ངོ་མཚར་རྨད་དུ་<line/>
གྱུར་པ་དང༌། རབ་ཏུ་དགའ་བ་ཐོབ་པར་གྱུར་པས་ཤིན་ཏུ་དང་བའི་མངོན་པར་ཡིད་ཆེས་པ་དག་གིས་བཀའ་ཡང་དག་པར་བླངས་ཏེ་སྤྱོད་པར་གྱུར་ཏོ། །གསེར་འོད་དམ་པ་<line/>
མཆོག་ཏུ་རྣམ་པར་རྒྱལ་བ་མདོ་སྡེའི་རྒྱལ་པོ་ལས། རྒྱལ་པོའི་ཆོས་ལུགས་ཡང་དག་པའི་བསྟན་བཅོས་བསྟན་པའི་ལེའུ་སྟེ་ཉི་ཤུ་པའོ།། །།གསེར་འོད་<line/>
དམ་པ་མཆོག་ཏུ་རྣམ་པར་རྒྱལ་བ་མདོ་སྡེའི་རྒྱལ་པོ། བམ་པོ་དགུ་པ། དེ་ནས་བཅོམ་ལྡན་འདས་ཀྱིས་འཁོར་མང་པོ་རྣམས་ལ་རྒྱལ་པོའི་ཆོས་ལུགས་ཡང་<line/>
དག་པའི་བསྟན་བཅོས་བཀས་བཤད་ནས་ཡང་འཁོར་མང་པོ་རྣམས་ལ་བཀའ་སྩལ་པ། ཁྱོད་ལ་སོགས་པ་ལེགས་པར་ཉོན་ཅིག་དང༌། ངས་དེང་ཁྱོད་ལ་སྔོན་ཆོས་<line/>
ཡང་དག་པར་སྤྱོད་པའི་རྒྱུ་དང༌། རྐྱེན་བཤད་པར་བྱའོ། །དེ་ནས་དེའི་ཚེ་ཚིགས་སུ་བཅད་དེ་བཀའ་སྩལ་པ། ངས་སྔོན་འཁོར་ལོས་བསྒྱུར་རྒྱལ་བྱས་པ་ན། །ས་ཆེན་འདི་དང་རྒྱ་མཚོར་བཅས་པ་<line/>
དང༌། །གླིང་བཞི་རིན་ཆེན་གྱིས་ནི་རབ་བཀང་བ། །ཐམས་ཅད་དེ་བཞིན་གཤེགས་པ་རྣམས་ལ་མཆོད། །ངས་སྔོན་བསྐལ་པ་དག་ནི་ཚད་<line/>
</page>
<page index="337" id="169B">མེད་སྙེད། །རྣམ་དག་ཡང་དག་ཆོས་སྐུ་གཉེར་བའི་ཕྱིར། །ཕོངས་པའི་ནོར་དང་རང་གི་ལུས་སྲོག་ཀྱང༌། །སེར་སྣ་མེད་པའི་སེམས་ཀྱིས་ཡོངས་སུ་བཏང༌། །གཞན་ཡང་<line/>
འདས་པའི་བསྐལ་པ་བསམ་དཀའ་ན། །ཡང་དག་མཁྱེན་པ་རིན་ཆེན་གཙུག་ཕུད་བྱུང༌། །དེ་བཞིན་གཤེགས་པ་མྱ་ངན་འདས་པའི་འོག །རྒྱལ་པོ་ལེགས་སྐྱེས་<line/>
ཞེས་བྱ་འཇིག་རྟེན་བྱུང༌། །འཁོར་ལོས་བསྒྱུར་རྒྱལ་བྱས་ནས་གླིང་བཞི་བཏུལ། །རྒྱ་མཚོ་མཐར་ཐུག་ཚུན་ཆད་སྐྱབས་སུ་དོང༌། །གྲོང་ཁྱེར་མིང་ནི་གྱ་ནོམ་སྒྲ་ཞེས་བྱ། །དེ་<line/>
ཚེ་འཁོར་ལོས་བསྒྱུར་རྒྱལ་དེ་ན་གནས། །རྨི་ལམ་སངས་རྒྱས་བསོད་ནམས་ཡེ་ཤེས་ཐོས། །ཆོས་སྨྲ་རིན་ཆེན་བརྩེགས་པ་ཞེས་བྱ་བ། །ཉི་མའི་དཀྱིལ་འཁོར་ལྟར་<line/>
མཛེས་སྟན་འདུག་ནས། །གསེར་འོད་དམ་པའི་མདོ་སྡེ་འཆད་པའང་མཐོང༌། །དེའི་ཚེ་རྒྱལ་པོ་རྨི་ལམ་སད་པ་དང༌། །རབ་ཏུ་དགའ་བ་སྐྱེས་ནས་ལུས་ཀུན་ཁྱབ།།<line/>
ནམ་ལངས་རྒྱལ་པོའི་ཕོ་བྲང་ཕྱིར་བྱུང་ནས། །དགེ་སློང་དགེ་འདུན་རྣམས་ཀྱི་ཐད་དུ་སོང༌། །འཕགས་པའི་ཚོགས་ལ་གུས་པས་རབ་མཆོད་ནས། །ཚོགས་ཆེན་<line/>
མང་པོ་དེ་ལ་འདི་སྐད་དྲིས། །ཆོས་སྨྲ་རིན་ཆེན་བརྩེགས་པ་ཞེས་བགྱི་བ། །ཡོན་ཏན་ཕུན་ཚོགས་གཟི་བརྗིད་རབ་འབར་ཞིང༌། །གསེར་འོད་དམ་པའི་མདོ་སྡེ་འཆད་པའང་<line/>
</page>
<page index="338" id="170A">༄༅། །མཐོང༌། །དེའི་ཚེ་ཆོས་སྨྲ་ཆེན་པོ་རིན་ཆེན་བརྩེགས། །གནས་ཁང་གཅིག་པུར་ཡང་དག་གནས་ནས་ནི། །དྲན་པ་ཉེར་གཞག་མདོ་སྡེ་འདི་བཏོན་<line/>
པས། །དྲང་འདུག་མི་གཡོ་ལུས་དང་སེམས་ཀྱང་བདེ། །དེ་ཚེ་དགེ་སློང་ཞིག་གིས་རྒྱལ་ཁྲིད་ནས། །རིན་ཆེན་བརྩེགས་པ་དེ་ཡི་གནས་སུ་ཕྱིན། །གནས་ཁང་ནང་དུ་<line/>
ལུས་ནི་དྲང་བསྲང་སྟེ། །འོད་དང་མཚན་མཆོག་ལུས་ཀུན་ཁྱབ་པ་མཐོང༌། །རྒྱལ་པོ་དེ་ལ་འདི་ནི་རིན་ཆེན་བརྩེགས། །མདོ་སྡེའི་རྒྱལ་པོ་མཆོག་གྱུར་འདི་ལྟ་སྟེ། །<line/>
གསེར་འོད་དམ་པ་ཤིན་ཏུ་གྱ་ནོམ་མཆོག །སངས་རྒྱས་སྤྱོད་ཡུལ་ཟབ་མོ་འཛིན་ཅེས་སྨྲས། །རྒྱལ་པོས་རིན་ཆེན་བརྩེགས་ལ་ཕྱག་བྱས་ནས། །གུས་པས་<line/>
ཐལ་མོ་སྦྱར་ནས་འདི་སྐད་སྨྲས། །ཟླ་བ་ཉ་ལྟར་ཞལ་མདོག་མཛེས་གྱུར་པ། །གསེར་འོད་དམ་པའི་ཆོས་འདི་བཤད་དུ་གསོལ། །རིན་ཆེན་བརྩེགས་ཀྱིས་རྒྱལ་པོའི་<line/>
ཚིག་མཉན་ནས། །གསེར་འོད་དམ་པ་འདི་ནི་བཤད་གནང་བས། །སྟོང་གསུམ་འཇིག་རྟེན་ཁམས་ནི་ཀུན་ཁྱབ་པའི། །ལྷ་མི་ཐམས་ཅད་རབ་ཏུ་དགའ་བར་གྱུར།།<line/>
རྒྱལ་པོ་ས་ཕྱོགས་ཡངས་ཤིང་གཙང་མའི་གནས། །རིན་ཆེན་གྱ་ནོམ་མཆོག་གིས་རབ་བརྒྱན་ཏེ། །སྤོས་ཆུ་དམ་པ་དག་གིས་ཆག་ཆག་བཏབ། །མེ་ཏོག་སྣ་<line/>
</page>
<page index="339" id="170B">ཚོགས་མཆོག་ནི་གཅལ་དུ་བཀྲམ། །གནས་མཆོག་དེར་ནི་སྟན་མཐོ་རབ་བཏིང་སྟེ། །བ་དན་བླ་རེ་བྲེས་ནས་མཛེས་པར་བྱས། །ཕྱེ་མ་བྱུག་སྤོས་རྣམ་པ་སྣ་ཚོགས་<line/>
ཀྱིས། །བདུག་པ་དག་གིས་ཀུན་ཏུ་ཁྱབ་པར་བྱས། །ལྷ་ཀླུ་ལྷ་མ་ཡིན་དང་མི་འམ་ཅི། །ལྟོ་འཕྱེ་ཆེན་པོ་དང་ནི་གནོད་སྦྱིན་དང༌། །ལྷ་རྣམས་མན་དཱ་ར་བའི་ཆར་ཕབ་ནས། །<span class="conversion-problem" title="129: Cannot convert ACIP {THAMs} because s is not an ACIP consonant.">THAMs</span>་<line/>
ཅད་ཉེར་འོངས་སྟོན་མཆོག་དེ་ལ་མཆོད། །གཞན་ཡང་ལྷ་ནི་འབུམ་ཕྲག་བརྒྱ་སྟོང་རྣམས། །དམ་ཆོས་ཉན་མོས་ཐམས་ཅད་དེ་ན་འདུས། །ཆོས་སྨྲ་དང་པོ་སྟན་ལས་<line/>
ལངས་པའི་ཚེ། །ཐམས་ཅད་ལྷ་ཡི་མེ་ཏོག་དག་གིས་མཆོད། །དེ་ཚེ་ཆོས་སྨྲ་ཆེན་པོ་རིན་ཆེན་བརྩེགས། །ཤིན་ཏུ་ལུས་བཀྲུས་གོས་གཙང་རབ་བགོས་ཏེ། །ཚོགས་ཆེན་<line/>
ཆོས་སྟན་དེ་དྲུང་སོང་ནས་ནི། །ཐལ་སྦྱར་རྩེ་གཅིག་སེམས་ཀྱིས་གུས་ཕྱག་བྱས། །ལྷ་དབང་ལྷ་ཚོགས་ལྷ་ཡི་བུ་མོ་རྣམས། །ཐམས་ཅད་མེ་ཏོག་མན་དཱ་ར་ཡང་<line/>
གཏོར། །ལྷ་ཡི་རོལ་མོ་བརྒྱ་སྟོང་བསམ་མི་ཁྱབ། །མཁའ་ལ་གནས་ནས་སྒྲ་དབྱངས་སྙན་པ་ཕྱུང༌། །དེ་ཚེ་ཆོས་སྨྲ་ཆེན་པོ་རིན་ཆེན་བརྩེགས། །སྟན་ལ་འདུག་སྟེ་<line/>
སྐྱིལ་མོ་ཀྲུང་བཅས་ནས། །ཕྱོགས་བཅུའི་ཞིང་ན་བཞུགས་པའི་བྱམས་ཆེན་གཙོ། །བྱེ་བ་བརྒྱ་སྟོང་དེ་དག་ཡིད་ལ་བསམས། །སྡུག་བསྔལ་སེམས་ཅན་ཐམས་ཅད་<line/>
</page>
<page index="340" id="171A">༄༅། །ཇི་སྙེད་པ། །ཐམས་ཅད་བྱམས་སེམས་མཉམ་པ་ཉེར་གཞག་ནས། །གསོལ་འདེབས་བདག་པོ་རྒྱལ་པོ་ལེགས་སྐྱེས་ཕྱིར། །གསེར་<line/>
འོད་དམ་པའི་མདོ་སྡེ་རབ་ཏུ་བཤད། །རྒྱལ་པོས་དེ་འདྲའི་ཆོས་ནི་ཐོས་གྱུར་ནས། །ཐལ་སྦྱར་རྩེ་གཅིག་རྗེས་སུ་ཡི་རང་སྨྲས། །ཡ་མཚན་ཆོས་ཐོས་མཆི་མ་<line/>
བླགས་ཏེ་དུས། །ལུས་དང་སེམས་ནི་དགའ་ཆེན་ཀུན་ཁྱབ་གྱུར། །དེ་ཚེ་ཡུལ་བདག་རྒྱལ་པོ་ལེགས་སྐྱེས་གྱིས། །མདོ་སྡེ་འདི་ནི་མཆོད་པར་འདོད་པའི་ཕྱིར། །ལག་<line/>
ན་ཡིད་བཞིན་ནོར་བུ་ཐོགས་ནས་ནི། །སེམས་ཅན་ཀུན་ཕྱིར་སྨོན་ལམ་འདི་སྐད་བཏབ། །འཛམ་གླིང་འདི་ནི་ཀུན་ཏུ་ཁྱབ་པར་ཡང༌། །རིན་ཆེན་རྒྱན་ཕྲེང་དག་གི་<line/>
ཆར་ཕབ་ནས། །ནོར་དང་ཡོ་བྱད་རྒུད་ཕོངས་ཇི་སྙེད་པ། །ཐམས་ཅད་ཡིད་བཞིན་བདེ་ལ་མྱོང་བར་ཤོག །དེ་ནས་རིན་ཆེན་སྣ་བདུན་ཆར་ཕབ་ནས། །གླིང་བཞི་<line/>
ཀུན་ཏུ་ཆོག་ཅིང་ཚིམ་བྱས་པས། །ལུས་ཀྱི་རྒྱན་ཕྲེང་གོས་དང་ཟས་སྐོམ་དང༌། །ཅི་དང་ཅི་འདོད་ཕོངས་པ་མེད་པར་གྱུར། །དེ་ཚེ་ཡུལ་བདག་རྒྱལ་པོ་ལེགས་<line/>
སྐྱེས་ཀྱིས། །གླིང་བཞི་རིན་ཆེན་ཆར་ཕབ་མཐོང་བ་དང༌། །སེམས་ཅན་སངས་རྒྱས་རིན་ཆེན་གཙུག་ཕུད་ཀྱི། །བསྟན་ལ་ཞུགས་པའི་དགེ་སློང་དགེ་འདུན་<line/>
</page>
<page index="341" id="171B">མཆོད། །འདས་པའི་རྒྱལ་པོ་ལེགས་སྐྱེས་གང་ཡིན་པ། །ཤཱཀྱ་ཐུབ་པ་ང་ཡིན་ཤེས་པར་བྱོས། །སྔོན་ཡང་ས་ཆེན་མང་པོ་རབ་བཏང་སྟེ། །རིན་ཆེན་དག་གིས་<line/>
གླིང་བཞི་ཡོངས་སུ་བཀང༌། །སྔོན་ཚེ་ཆོས་མཁན་ཆེན་པོ་རིན་ཆེན་བརྩེགས། །ལེགས་སྐྱེས་དེ་ལ་གྱ་ནོམ་ཆོས་བཤད་དེ། །མདོ་སྡེའི་རྒྱལ་པོ་རྣམ་ཕྱེ་བཤད་པའི་<line/>
ཕྱིར། །ཤར་ཕྱོགས་སངས་རྒྱས་མི་འཁྲུགས་གྲུབ་པ་ཡིན། །ངས་ནི་མདོ་སྡེའི་རྒྱལ་པོ་འདི་མཉན་ནས། །ཐལ་སྦྱར་རྩེ་གཅིག་ཡི་རང་བརྗོད་པ་དང༌། །རིན་ཆེན་སྣ་<line/>
བདུན་བཏང་བའི་བསོད་ནམས་ཀྱིས། །རྡོ་རྗེ་སྐུ་མཆོག་འདི་ནི་བརྙེས་པ་ཡིན། །གསེར་འོད་བསོད་ནམས་བརྒྱ་ཡི་མཚན་བརྒྱན་པས། །མཐོང་བ་ཐམས་ཅད་ཀུན་ནི་<line/>
རབ་དགའ་ཞིང༌། །སེམས་ཅན་ཐམས་ཅད་ཀུན་གྱི་སྙིང་དུ་སྡུག །ལྷ་ཚོགས་མང་པོ་བྱེ་བ་ཀུན་དེ་བཞིན། །འདས་ཚེ་བསྐལ་པ་བྱེ་བ་དགུ་བཅུ་དགུ། །འཁོར་ལོས་བསྒྱུར་<line/>
བའི་རྒྱལ་པོ་དག་ཀྱང་བྱས། །ཡུལ་ཁམས་ཆུང་ངུར་མི་ཡི་རྒྱལ་པོ་བྱས། །གཞན་ཡང་བསྐལ་པ་བརྒྱ་སྟོང་ཚད་མེད་སྙེད། །བརྒྱ་བྱིན་ལྷ་ཡི་དབང་པོ་དག་ཀྱང་<line/>
བྱས། །ཚངས་པའི་རྒྱལ་པོ་ཆེན་པོ་དག་བྱས་ཏེ། །ཕྱོགས་བཅུའི་བྱམས་ཆེན་གཙོ་ལ་མཆོད་པ་ཡི། །དེ་ཡི་གྲངས་ཚད་ཤིན་ཏུ་མཐའ་ཐུག་དཀའ། །ངས་སྔོན་མདོ་<line/>
</page>
<page index="342" id="172A">༄༅། །ཐོས་རྗེས་སུ་ཡི་རང་དགེ །བསོད་ནམས་ཕུང་པོ་ཅི་ཡོད་ཚད་ཤེས་དཀའ། །བསོད་ནམས་དེ་དབང་བྱང་ཆུབ་མངོན་རྟོགས་ནས། །ཆོས་སྐུ་ཡང་<line/>
དག་ཡེ་ཤེས་དམ་པ་བརྙེས། །དེ་ནས་འཁོར་མང་པོ་རྣམས་དེ་སྐད་ཅེས་བཀའ་སྩལ་པ་ཐོས་པ་དང༌། ངོ་མཚར་རྨད་དུ་གྱུར་ནས་ཐམས་ཅད་ཀྱིས་མདོ་སྡེ་གསེར་འོད་དམ་པ་<line/>
སྤེལ་ཞིང་རྒྱུན་མི་འཆད་པར་སྤྱད་པར་མོས་པར་གྱུར་ཏོ། །གསེར་འོད་དམ་པ་མཆོག་ཏུ་རྣམ་པར་རྒྱལ་བ་མདོ་སྡེའི་རྒྱལ་པོ་ལས། རྒྱལ་པོ་ལེགས་སྐྱེས་ཀྱི་ལེའུ་སྟེ་ཉི་<line/>
ཤུ་གཅིག་པའོ།། །།དེ་ནས་བཅོམ་ལྡན་འདས་ཀྱིས་དཔལ་གྱི་ལྷ་མོ་ཆེན་མོ་ལ་འདི་སྐད་ཅེས་བཀའ་སྩལ་ཏོ། །ཤིན་ཏུ་དང་བའི་དད་པ་དང་ལྡན་<line/>
པའི་རིགས་ཀྱི་བུའམ། རིགས་ཀྱི་བུ་མོ་གང་ལ་ལ་ཞིག་གིས་འདས་པ་དང༌། མ་བྱོན་པ་དང༌། ད་ལྟར་བཞུགས་པའི་སངས་རྒྱས་རྣམས་ལ་མཆོད་པའི་ཡོ་བྱད་བསམ་<line/>
གྱིས་མི་ཁྱབ་པ་དང༌། ཡངས་ཤིང་རྒྱ་ཆེ་བ་དག་གིས་མཆོད་པར་བྱེད་པར་འདོད་པ་དང༌། དུས་གསུམ་གྱི་སངས་རྒྱས་ཀྱི་སྤྱོད་ཡུལ་ཟབ་མོ་ཤེས་ཤིང་རྟོགས་པར་འདོད་<line/>
པ་གང་ཡིན་པ་དེས་གདོན་མི་ཟ་བར་སེམས་རྩེ་གཅིག་ཏུ་མདོ་སྡེའི་རྒྱལ་པོ་འདི་གྲོང་ཁྱེར་རམ། གྲོང་རྡལ་ལམ། རིའམ། ནགས་ཚལ་གང་ཡང་རུང་སྟེ་གནས་དེ་དང༌། དེ་<line/>
</page>
<page index="343" id="172B">དག་ཏུ་སེམས་ཅན་རྣམས་ལ་རྒྱ་ཆེར་ཡང་དག་པར་བསྟན་ནས་ཡོངས་སུ་སྤེལ་བར་བྱའོ། །ཆོས་ཉན་པ་གང་ཡིན་པ་དེའང་རྣམ་པར་གཡེང་བའི་འདུ་ཤེས་སྤངས་ནས་རྣ་བ་<span class="conversion-problem" title="129: Cannot convert ACIP {BLAGs} because s is not an ACIP consonant.">BLAGs</span>་<line/>
ཏེ་སེམས་རྩེ་གཅིག་ཏུ་གཞག་པར་བྱའོ། །དེ་ནས་བཅོམ་ལྡན་འདས་ཀྱིས་ལྷ་མོ་དེ་དང༌། འཁོར་མང་པོ་རྣམས་ལ་ཚིགས་སུ་བཅད་དེ་བཀའ་སྩལ་པ། གང་ཞིག་སངས་<line/>
རྒྱས་མང་པོ་ལ། །བསམ་གྱིས་མི་ཁྱབ་མཆོད་པ་དང༌། །དེ་བཞིན་གཤེགས་པ་ཐམས་ཅད་ཀྱི། །སྤྱོད་ཡུལ་ཟབ་མོ་ཤེས་འདོད་ན། །གལ་ཏེ་གསེར་འོད་དམ་པ་འདི། །ཡང་དག་<line/>
ཕྱེ་བཤད་མཐོང་གྱུར་ན། །དེ་ཡི་ཕྱོགས་སུ་ཉེར་སོང་ནས། །དེ་ཡི་དྲུང་དུ་འགྲོ་བར་བྱ། །མདོ་འདི་བསམ་གྱིས་མི་ཁྱབ་པས། །ཡོན་ཏན་མང་པོ་སྐྱེད་བྱེད་ཅིང༌། །སྡུག་བསྔལ་<line/>
རྒྱ་མཚོ་མཐའ་མེད་ལས། །སེམས་ཅན་རྣམས་ནི་ཐར་བར་བྱེད། །ང་ཡི་མདོ་འདི་རྣམ་བལྟས་ན། །ཐོག་མ་བར་དང་ཐ་མར་དགེ །ཤིན་ཏུ་ཟབ་པས་དཔག་པར་དཀའ། །དཔེ་<line/>
དག་གིས་ནི་ཟླ་བྱར་མེད། །གངྒཱའི་བྱེ་མ་ས་ཆེན་རྡུལ། །རྒྱ་མཚོ་ཆུ་དང་ནམ་མཁའ་དང༌། །རི་བྲག་ཐམས་ཅད་གང་གིས་ཀྱང༌། །ཆ་ཤས་ཙམ་ཡང་དཔེ་བྱར་མེད། །<line/>
ཆོས་<span class="conversion-problem" title="129: Cannot convert ACIP {DBYINGs} because s is not an ACIP consonant.">DBYINGs</span>་ཟབ་མོར་འཇུག་འདོད་ན། །མདོ་སྡེ་སྔར་ནི་མཉན་པར་བྱ། །ཆོས་ཉིད་མཆོད་རྟེན་གང་ན་བར། །ཟབ་མོ་ཤིན་ཏུ་བདེ་བར་གནས། །མཆོད་རྟེན་འདི་ཡི་ནང་<line/>
</page>
<page index="344" id="173A">༄༅། །དག་ཏུ། །ཤཱཀྱ་ཐུབ་པ་ང་ཡིས་ནི། །ཡིད་འོང་སྒྲ་དབྱངས་དམ་བ་ཡིས། །མདོ་སྡེ་བཤད་པ་མཐོང་བར་འགྱུར། །དེ་ནས་གྲངས་ཚད་བསམ་དཀའ་<line/>
བའི། །བསྐལ་པ་བྱེ་བ་སྙེད་དུ་ནི། །ལྷ་དང་མི་ཡི་ནང་སྐྱེས་ནས། །རྟག་ཏུ་བདེ་པ་མཆོག་མྱོང་འགྱུར། །མདོ་སྡེ་འདི་ནི་ཉན་པ་ཡིས། །བདག་ནི་བསམ་གྱིས་མི་ཁྱབ་པའི།།<line/>
བསོད་ནམས་ཕུང་པོ་འཐོབ་འགྱུར་ཞེས། །དེ་སྙམ་དུ་ནི་བསམ་པར་བྱ། །གལ་ཏེ་མེ་ཆེན་ཕུང་པོ་དག །དཔག་ཚད་བརྒྱ་ནི་གང་གྱུར་ཀྱང༌། །མདོ་སྡེ་རྒྱལ་པོ་འདི་ཉན་<line/>
ཕྱིར། །དཀའ་བ་མེད་པར་འགྲོ་བར་བྱ། །དེ་ཡི་གནས་སུ་ཕྱིན་ནས་ནི། །འདི་འདྲའི་མདོ་འདི་ཐོས་གྱུར་ན། །སྡིག་པའི་ལས་རྣམས་འབྱང་འགྱུར་ཞིང༌། །རྨི་ལམ་ངན་པ་<line/>
སེལ་བར་འགྱུར། །གཟའ་སྐར་མ་རུངས་ལྟས་ངན་དང༌། །བྱད་སྟེམས་ལོག་པའི་གདོན་ལ་སོགས། །མདོ་སྡེ་འདི་ནི་ཐོས་པའི་ཚེ། །སྡིག་པ་མང་པོ་སྤོང་བར་བྱེད། །སྟན་<line/>
མཐོ་མཆོག་ནི་རབ་བརྒྱན་ནས། །རབ་གཙང་པདྨ་འདྲ་བ་ལ། །ཆོས་སྨྲ་སྟེང་དུ་ཕྱིན་ནས་ནི། །ཀླུ་ཆེན་ལྟ་བུར་འདུག་པར་བྱ། །དེ་ལ་བདེ་བར་འདུག་ནས་ནི། །ཟབ་མོའི་མདོ་<line/>
འདི་བཤད་པར་བྱ། །ཡི་གེར་བྲིས་ནས་ཀློག་འཛིན་དང༌། །དེ་ཡི་དོན་ནི་བཤད་པར་བྱ། །ཆོས་སྨྲ་སྟན་ནི་སྤངས་ནས་ནི། །ཕྱོགས་གཞན་དག་ཏུ་སོང་གྱུར་ཀྱང༌། །ཁྲི་སྟན་<line/>
</page>
<page index="345" id="173B">མཐོན་པོ་དེ་ལས་ནི། །ཆོ་འཕྲུལ་མཚན་མ་མང་བྱུང་བ། །རེས་འགའ་ཆོས་སྨྲ་མཁན་པོའི་གཟུགས། །སྟན་མཐོའི་སྟེང་ན་འདུག་པར་མཐོང༌། །རེས་འགའ་སངས་རྒྱས་བཅོམ་<line/>
ལྡན་འདས། །བྱང་ཆུབ་སེམས་དཔའ་རྣམས་ཀྱང་མཐོང༌། །རེས་འགའ་ཀུན་ཏུ་བཟང་པོའི་གཟུགས། །རེས་འགའ་འཇམ་དཔལ་ལྟ་བུ་དང༌། །རེས་འགའ་བྱམས་པ་གཙོ་པོའི་<line/>
གཟུགས། །སྟན་མཐོའི་སྟེང་ན་འདུག་པར་མཐོང༌། །རེས་འགའ་ཡ་མཚན་མཚན་མ་དང༌། །ལྷ་ནི་མང་པོ་རྣམས་ཀྱི་གཟུགས། །ཡུད་ཙམ་དུ་ནི་མཐོང་གྱུར་ཀྱང༌། །དེ་མ་ཐག་<line/>
ཏུ་མི་སྣང་འགྱུར། །བཀྲ་ཤིས་མང་པོ་རྫོགས་བྱེད་པས། །བྱས་པ་ཐམས་ཅད་ཡིད་བཞིན་འགྲུབ། །ཡོན་ཏན་རྣམས་ནི་ཡོངས་རྫོགས་པར། །བཅོམ་ལྡན་འདས་ཀྱིས་དེ་<line/>
སྐད་གསུངས། །མཆོག་ཏུ་རྣམ་རྒྱལ་གྲགས་ལྡན་དང༌། །ཉོན་མོངས་མང་པོ་ཞི་བར་བྱེད། །ཕ་རོལ་དགྲ་རྣམས་རབ་ཏུ་སེལ། །གཡུལ་འགྱེད་ཚེ་ན་རྟག་པར་རྒྱལ། །རྨི་ལམ་<line/>
ངན་པ་ཐམས་ཅད་མེད། །དུག་དང་གནོད་པ་མང་པོ་ཞིག །ལན་གསུམ་སྡིག་པ་ཅི་བྱས་པས། མདོ་སྡེའི་མཐུ་ཡིས་བྱང་བར་བྱེད། །འཛམ་བུའི་གླིང་ནི་འདི་དག་ཏུ། །<span class="conversion-problem" title="129: Cannot convert ACIP {GRAGs} because s is not an ACIP consonant.">GRAGs</span>་<line/>
པ་ཀུན་ཏུ་རྒྱས་པར་འགྱུར། །འཁོན་འཛིན་དགྲ་ནི་ཇི་སྙེད་པ། །ཕན་ཚུན་འཁོར་ནི་གཏོང་བར་འགྱུར། །གལ་ཏེ་དགྲ་ནི་ཕྱིན་གྱུར་ཀྱང༌། །མིང་ཐོས་ཙམ་གྱིས་ལྡོག་འགྱུར་<line/>
</page>
<page index="346" id="174A">༄༅། །བས། །མཚོན་ཆ་གཡོ་བར་མི་ལྟོས་པར། །དགྲ་ཉིད་དགའ་བསྐྱེ་བར་འགྱུར། །ཚངས་རྒྱལ་དང་ནི་བརྒྱ་བྱིན་དབང༌། །འཇིག་རྟེན་སྐྱོང་དང་རྒྱལ་<line/>
པོ་བཞི། །ལག་ན་རྡོ་རྗེ་གནོད་སྦྱིན་དང༌། །སྡེ་དཔོན་ཆེན་པོ་ཡང་དག་ཤེས། །ཀླུ་ཡི་རྒྱལ་པོ་མ་དྲོས་དང༌། །ཀླུ་ཡི་རྒྱལ་པོ་རྒྱ་མཚོ་དང༌། །མི་འམ་ཅི་དང་རོལ་མོའི་ལྷ། །<line/>
ལྷ་མ་ཡིན་དང་གསེར་འདབ་བདག །ལྷ་མོ་སྤོབས་པ་ཆེན་མོ་དང༌། །དཔལ་གྱི་ལྷ་མོ་ཆེན་མོ་དང༌། །འདི་ལ་སོགས་པ་ལྷ་ཡི་གཙོ། །སོ་སོར་ལྷ་ཚོགས་ཁྲིད་ནས་ནི། །<line/>
སངས་རྒྱས་རྣམས་ལ་མཆོད་པར་བྱེད། །དཀོན་མཆོག་ཆོས་ནི་བསམ་མི་ཁྱབ། །རྟག་པར་དགའ་བའི་སེམས་ཀྱིས་ནི། །མདོ་སྡེ་ལ་ནི་བཀུར་སྟི་བྱེད། །འདི་ལ་<line/>
སོགས་བའི་ལྷ་མང་པོ། །ཐམས་ཅད་ལྷན་ཅིག་འགྲོགས་ནས་ནི། །བསོད་ནམས་སྒྲུབ་པ་རྣམས་བལྟས་ནས། །ལྷན་ཅིག་འདི་སྐད་སྨྲ་བར་བྱེད། །སེམས་ཅན་<line/>
འདི་དག་རབ་ཏུ་ལྟོས། །བསོད་ནམས་ཡོན་ཏན་ཆེ་ལྡན་ཞིང༌། །དགེ་རྩ་བརྩོན་འགྲུས་སྟོབས་ཀྱིས་ནི། །བདག་ཅག་ལྷ་གནས་སྐྱེ་འགྱུར་ཞེས། །མདོ་སྡེ་ཟབ་མོ་<line/>
མཉན་པའི་ཕྱིར། །གུས་པའི་སེམས་ཀྱིས་དེར་འོངས་ནས། །ཡང་དག་ཆོས་ནི་བཀུར་བའི་ཕྱིར། །ཆོས་ཀྱི་མཆོད་རྟེན་མཆོད་པར་བྱེད། །སེམས་ཅན་ཀུན་ལ་སྙིང་<line/>
</page>
<page index="347" id="174B">བརྩེ་བས། །ཕན་པ་ཆེན་པོ་བྱེད་པས་ན། །མདོ་སྡེ་ཟབ་མོ་འདི་དག་གི །ཆོས་ཀྱི་རིན་ཆེན་སྣོད་ཀྱང་བྱེད། །ཆོས་ཀྱི་སྒོ་འདིར་གང་[?] བཞུགས་པ། །ཆོས་ཉིད་ལ་ནི་འཇུག་འགྱུར་བས།།<line/>
མདོ་སྡེ་གསེར་འོད་དམ་པ་འདི། །རྩེ་གཅིག་སེམས་ཀྱིས་མཉན་པར་བྱ། །སངས་རྒྱས་བརྒྱ་སྟོང་ཚད་མེད་ལ། །གང་ཟག་དེ་དག་མཆོད་པས་ན། །དགེ་བའི་རྩ་བ་དེ་དབང་གིས། །<line/>
མདོ་སྡེ་འདི་ནི་ཐོས་པ་ཡིན། །འདི་ལྟར་ལྷ་ཡི་བདག་པོ་དང༌། །ལྷ་མོ་སྤོབས་པ་ཆེན་པོ་དང༌། །དཔལ་གྱི་ལྷ་མོ་དེ་དང་ནི། །རྒྱལ་ཆེན་རིས་བཞིའི་ལྷ་རྣམས་དང༌། །གནོད་སྦྱིན་<line/>
འཁོར་ནི་གྲངས་མེད་པ། །དཔའ་ཞིང་རྫུ་འཕྲུལ་ལྡན་པ་རྣམས། །སོ་སོར་ཕྱོགས་བཞི་དག་ནས་ནི། །རྟག་ཏུ་འོངས་ནས་སྐྱོབ་པར་བྱེད། །ཉི་ཟླ་བརྒྱ་བྱིན་ལྷ་དབང་དང༌། །རླུང་དང་ཆུ་<line/>
དང་མེ་ཡི་ལྷ། །ཁྱབ་འཇུག་དང་ནི་ཕྲག་ཆེན་དང༌། །གཤིན་རྗེ་སྤོབས་པ་ལྷ་མོ་དང༌། །འཇིག་རྟེན་མགོན་པོ་ལ་སོགས་པ། །རབ་དཔལ་གཟི་ལྡན་ཐམས་ཅད་ཀུན། །མདོ་<line/>
སྡེ་འཛིན་པ་སྲུང་བྱེད་པས། །ཉིན་མཚན་རྟག་པར་ཡོང་མི་འབྲལ། །གནོད་སྦྱིན་རྒྱལ་པོ་སྟོབས་པོ་ཆེ། །མཐུ་ཆེན་དང་ནི་དབང་ཕྱུག་དང༌། །གཙོ་བོ་ཡང་དག་ཤེས་ལ་<line/>
སོགས། །གནོད་སྦྱིན་ཉི་ཤུ་རྩ་བརྒྱད་དང༌། །གཞན་ཡང་གནོད་སྦྱིན་བརྒྱ་སྟོང་རྣམས། །རྫུ་འཕྲུལ་སྟོབས་དང་ལྡན་པ་དག །རྟག་པར་འཇིགས་པའི་གནས་རྣམས་<line/>
</page>
<page index="348" id="175A">༄༅། །སུ༑ ༑ཉེར་འོངས་གང་ཟག་དེ་སྲུང་བྱེད། །ལག་ན་རྡོ་རྗེ་གནོད་སྦྱིན་རྒྱལ། །འཁོར་ནི་ལྔ་བརྒྱ་བཅས་པ་དང༌། །བྱང་ཆུབ་སེམས་དཔའ་ཆེན་པོའི་ཚོགས།།<line/>
རྟག་པར་ཉེར་འོངས་དེ་སྲུང་བྱེད། །རིན་ཆེན་རྒྱལ་པོ་གནོད་སྦྱིན་དབང༌། །དེ་བཞིན་རྫོགས་སངས་རྒྱལ་པོ་དང༌། །འབྲོག་དགོན་དང་ནི་ཀུ་བེ་ར། །ཟས་སྦྱིན་ཁ་དོག་སེར་པོ་<line/>
དང༌། །འདི་ལ་སོགས་པའི་གནོད་སྦྱིན་དང༌། །སོ་སོར་གཡོག་འཁོར་ལྔ་བརྒྱ་བཅས། །ཐམས་ཅད་ཉེར་འོངས་སྲུང་བར་བྱེད། །སྣ་ཚོགས་སྡེ་དང་དྲི་ཟ་དང༌། །འདམ་བུ་<line/>
རྒྱལ་པོ་རྟག་ཏུ་རྒྱལ། །ནོར་བུ་གཙུག་དང་ནེ་གན་དང༌། །ཆར་པའི་དབང་པོ་དེ་དག་དང༌། །མཆོག་ཏུ་རྒྱལ་བ་ནག་པོ་ཆེ། །སུ་བརྟ་དང་ཀེ་ཤ་དང༌། །པཉྕ་ཀ་དང་ར་<line/>
རྐང་དང༌། །དེ་བཞིན་སྐལ་བ་ཆེན་པོ་དང༌། །པྲ་མ་ལེ་ཆུང་ཆོས་སྐྱོང་དང༌། །སྤྲེའུ་རྣམས་ཀྱི་ནི་རྒྱལ་པོ་དང༌། །ཁབ་སྤུ་དང་ནི་ཉི་མའི་གཉེན། །རིན་ཆེན་གཙུག་ཕུད་<line/>
སྲུང་བར་བྱེད། །པྲ་ན་ལི་ཆེན་ན་ཀུ་ལ། །བདུན་པ་དང་ནི་འདོད་མཆོག་དང༌། །མཐུ་བོ་ཆེ་དང་གངས་རི་དང༌། །བདེ་བའི་རི་ཡང་དེ་བཞིན་ཏེ། །ཐམས་ཅད་རྫུ་འཕྲུལ་ཆེ་ལྡན་<line/>
ཞིང༌། །རབ་དབའ་མཐུ་སྟོབས་ལྡན་པ་ཡང༌། །མདོ་སྡེ་འདི་འཛིན་མཐོང་འགྱུར་ན། །ཐམས་ཅད་འོངས་ནས་སྲུང་བར་བྱེད། །མ་དྲོས་ཀླུ་ཡི་རྒྱལ་པོ་དང༌། །ཀླུ་ཡི་རྒྱལ་པོ་<line/>
</page>
<page index="349" id="175B">རྒྱ་མཚོ་དང༌། །བཏང་བཟུང་དང་ནི་ཨེ་ལའི་འདབ། །དགའ་བོ་དང་ནི་ཉེ་དགའ་བོ། །ཀླུ་ནི་བརྒྱ་སྟོང་མང་པོའི་ནང༌། །རྫུ་འཕྲུལ་དང་ནི་གཟི་བྱིན་ལྡན། །མདོ་སྡེ་འཛིན་པ་སྲུང་བྱེད་པས།།<line/>
ཉིན་མཚན་རྟག་པར་ཡོང་མི་འབྲལ། །བ་ལང་དང་ནི་སྒྲ་གཅན་དང༌། །ཐག་བཟངས་རིས་དང་སྡོམ་པ་པ། །བོང་བུ་དཔུང་དང་ཕྲག་ཆེན་དང༌། །དེ་བཞིན་དུ་ནི་རབ་དགའ་<line/>
དང༌། །ལྷ་མིན་མང་པོ་གཞན་རྣམས་དང༌། །ལྷ་ཡི་ཚོགས་ནི་གྲངས་མེད་པ། །སྟོབས་ཆེན་རབ་ཏུ་དཔའ་བ་རྣམས། །ཐམས་ཅད་འོངས་ནས་དེ་སྲུང་བྱེད། །འཕྲོག་མ་<line/>
འབྱུང་པོ་རྣམས་ཀྱི་མ། །གནོད་སྦྱིན་འཁོར་ནི་ལྔ་བརྒྱ་རྣམས། །མི་དེ་གཉིད་ལོག་སད་ཀྱང་རུང༌། །རྟག་པར་འོངས་ནས་སྲུང་བར་བྱེད། །མ་རུངས་པ་དང་གདུག་པ་དང༌། །<line/>
གནོད་སྦྱིན་ལག་ན་དབྱུག་ཐོགས་དང༌། །དུང་ཆེན་དང་ནི་སོ་བརྩེགས་མ། །སེམས་ཅན་ཀུན་གྱི་མདངས་འཕྲོག་པ། །དེ་འདྲའི་ལྷ་ཚོགས་མང་པོ་རྣམས། །མཐུ་ཆེན་རྫུ་འཕྲུལ་<line/>
ལྡན་པ་ཀུན། །མདོ་སྡེ་འཛིན་པ་རྟག་བསྲུངས་པས། །ཉིན་མཚན་རྟག་པར་ཡོང་མི་འབྲལ། །ལྷ་མོ་སྤོབས་པ་ཆེན་མོ་དང༌། །ལྷ་ཡི་བུ་མོ་ཚད་མེད་དང༌། །དཔལ་གྱི་<line/>
ལྷ་མོ་གཙོ་མོ་དང༌། །དེ་ཡི་འཁོར་ནི་མང་པོ་དང༌། །ས་ཆེན་འདི་ཡི་ལྷ་མོ་དང༌། །ལོ་ཏོག་ཀུན་དགའ་ནགས་ཚལ་ལྷ། །ཤིང་གི་ལྷ་དང་རླུང་ལྷ་དང༌། །མཆོད་རྟེན་ལྷ་ལ་སོགས་<line/>
</page>
<page index="350" id="176A">༄༅། །པ་དང༌། །དེ་ལ་སོགས་པའི་ལྷ་མང་པོ། །དགའ་ཆེན་སེམས་ནི་རབ་བསྐྱེད་ནས། །མདོ་སྡེ་འདི་ནི་འཛིན་པ་ལ། །ཐམས་ཅད་འོངས་ནས་སྲུང་བར་<line/>
བྱེད། །མདོ་སྡེ་འཛིན་པ་མཐོང་གྱུར་ན། །ཚེ་དང་ཁ་དོག་སྟོབས་འཕེལ་བྱེད། །གཟི་བྱིན་དང་ནི་ཡོན་ཏན་དང༌། །མཚན་མཆོག་གིས་ནི་བརྒྱན་པར་གྱུར། །གཟའ་སྐར་<line/>
ལྟས་ངན་སྟོན་པ་དང༌། །དེ་ལ་ཉམ་ཐག་བྱུར་བྱུང་དང༌། །རྨི་ལམ་ལྟས་ངན་མཐོང་བ་ཡང༌། །ཐམས་ཅད་རབ་ཏུ་ཞི་བར་བྱེད། །ས་ཆེན་འདི་ཡི་ལྷ་མོ་ཡང༌། །རབ་<line/>
བརྟན་གཟི་བྱིན་མཐུ་སྟོབས་ལྡན། །མདོ་སྡེ་འདི་ཡི་མཐུ་ཡིས་ནི། །ཆོས་ཀྱི་རོ་ཡིས་རྟག་ཚིམ་པ། །ས་བཅུད་ཐུར་དུ་སོང་བ་ཡང༌། །དཔག་ཚད་བརྒྱ་ནི་ཡན་<line/>
ཆད་དུ། །ས་བཅུད་གྱེན་དུ་འཕགས་བྱས་ནས། །ས་ཆེན་འདི་ནི་སྣུམ་པར་བྱེད། །ས་ཡི་རྔམས་སུ་དཔག་ཚད་ནི། །འབུམ་ཕྲག་དྲུག་ཅུ་རྩ་བརྒྱད་ནས། །རྡོ་རྗེའི་གཞི་<line/>
ལ་ཐུག་པའི་བར། །ས་བཅུད་ཐམས་ཅད་གྱེན་དུ་འཕགས། །མདོ་སྡེ་རྒྱལ་པོ་འདི་ཐོས་དབང༌། །བསོད་ནམས་ཕུང་པོ་ཆེ་ཐོབ་པས། །ལྷ་ཡི་འཁོར་ནི་མང་པོ་རྣམས། །<line/>
ཐམས་ཅད་ཕན་ཡོན་ཐོབ་པར་འགྱུར། །གཞན་ཡང་ལྷ་ཚོགས་མང་པོ་རྣམས། །མཐུ་སྟོབས་འོད་དང་ལྡན་འགྱུར་ཞིང༌། །རབ་དགའ་རྟག་ཏུ་བདེ་བྱེད་པས། །ཉམས་པའི་མཚན་<line/>
</page>
<page index="351" id="176B">མ་སྤོང་བར་འགྱུར། །འཛམ་བུའི་གླིང་ནི་འདི་ནང་གི །ནགས་ཚལ་འབྲས་བུ་ལོ་ཏོག་ལྷ། །མདོ་སྡེ་འདི་ཡི་བྱིན་བརླབས་ཀྱིས། །སེམས་ནི་རྟག་ཏུ་དགའ་ཐོབ་པས། །ལོ་ཏོག་ཐམས་<line/>
ཅད་ལེགས་འགྱུར་ཞིང༌། །ཀུན་ཏུ་མེ་ཏོག་དམ་པ་དང༌། །འབྲུ་རྣམས་ཐམས་ཅད་འཕེལ་འགྱུར་བས། །ས་ཆེན་ཀུན་ཏུ་རྒྱས་པར་འགྱུར། །འབྲས་བུའི་ལྗོན་ཤིང་མང་པོ་དང༌།།<line/>
ཀུན་དགའ་ནགས་ཚལ་མང་པོ་ཀུན། །ཐམས་ཅད་ལོ་ཏོག་མཆོག་སྐྱེས་ནས། །དྲི་ཞིམ་རྟག་པར་ཀུན་ཏུ་འཐུལ། །རྩྭ་མང་ལྗོན་ཤིང་རྣམས་ལས་ཀྱང༌། །མེ་ཏོག་དམ་པ་སྐྱེ་འགྱུར་<line/>
ཞིང༌། །འབྲས་བུ་ཞིམ་པོ་སྐྱེ་འགྱུར་བས། །ཐམས་ཅད་ཀུན་ཏུ་གང་བར་འགྱུར། །འཛམ་བུའི་གླིང་ནི་འདི་དག་ཏུ། །ཀླུ་ཡི་བུ་མོ་ཚད་མེད་སྙེད། །རབ་ཏུ་དགའ་བའི་སེམས་བསྐྱེད་<line/>
ནས། །ཐམས་ཅད་ཀུན་ཏུ་ཞུགས་ནས་ནི། །མེ་ཏོག་རྣམ་པ་དུ་མ་དང༌། །དེ་བཞིན་པདྨ་དཀར་པོ་དང༌། །པདྨ་སྔོན་པོ་དམར་པོ་གཉིས། །སྐྱེས་ནས་རྫིང་ཀུན་གང་བར་འགྱུར། །མདོ་<line/>
སྡེ་འདི་ཡི་བྱིན་རླབས་ཀྱིས། །ནམ་མཁའ་གང་ཞིག་སྒྲིབ་བ་མེད། །སྤྲིན་དང་ཁུག་རྣ་ཡོངས་སུ་སེལ། །མུན་ནག་ཐམས་ཅད་སྣང་བར་འགྱུར། །ཉི་མའི་འོད་ཟེར་སྟོང་འགྱེད་པས།།<line/>
དྲི་མེད་འོད་ནི་རྣམ་པར་དག །མདོ་སྡེའི་རྒྱལ་པོ་འདྲི་ཡི་མཐུས། །གླིང་བཞི་ཡོངས་བསྐོར་གསལ་བར་བྱེད། །མདོ་སྡེ་འདི་ཡི་བྱིན་བརླབས་ཀྱིས། །ལྷ་ཡི་བུ་རྣམས་བསྟངས་པས་<line/>
</page>
<page index="352" id="177A">༄༅། །ན༑ ༑ཐམས་ཅད་འཛམ་བུའི་གསེར་དག་གིས། །གཞལ་མེད་ཁང་ནི་བྱེད་པར་འགྱུར། །ཉི་ཟླ་དང་པོ་འཆར་བའི་ཆེ། །གླིང་འདི་མཐོང་ན་རབ་དགའ་བས།།<line/>
རྟག་པར་སྣང་བ་ཆེན་པོ་ཡིས། །ཐམས་ཅད་ཀུན་ཏུ་གསལ་བར་བྱེད། །ས་ཆེན་འདི་ལ་ཡོད་པ་ཡི། །པདྨའི་རྫིང་ནི་ཇི་སྙེད་པ། །ཉི་མས་དུས་བཞིན་གསལ་བྱེད་པས། །ཁ་ནི་<line/>
མི་འབྱེད་གང་ཡང་མེད། །འཛམ་བུའི་གླིང་ནི་འདི་དག་ཏུ། །མེ་ཏོག་འབྲས་བུ་སྨན་རྣམས་ཀུན། །ཐམས་ཅད་ལེགས་ཤིང་སྨིན་འགྱུར་བས། །ས་ཆེན་ཀུན་ཏུ་གང་བར་འགྱུར། །<line/>
མདོ་སྡེ་འདི་ཡི་བྱིན་བརླབས་ཀྱིས། །ཉི་ཟླ་སྣང་བར་བྱེད་པའི་གནས། །རྒྱུ་སྐར་ཚད་ལས་མི་འདའ་ཞིང༌། །རླུང་ཆར་དུས་བཞིན་ལྡང་འབབ་པས། །འཛམ་གླིང་འདི་དག་ཀུན་ཏུ་<line/>
ཡང༌། །ཡུལ་རྣམས་ལོ་ལེགས་སྐྱིད་པར་འགྱུར། །གང་ན་མདེ་སྡེ་འདི་བཞུགས་པ། །ཕྱོགས་གཞན་དག་ལས་ཁྱད་པར་འཕགས། །གསེར་འོད་དམ་པའི་མདོ་སྡེ་འདི། །<line/>
གང་དུ་སྤེལ་ཞིང་འདོན་པ་དང༌། །རྣམ་ཕྱེ་འཆད་པར་བྱེད་པའི་གནས། །བསོད་ནམས་གོང་དུ་ཐོབ་པར་འགྱུར། །དེ་ནས་དཔལ་གྱི་ལྷ་མོ་ཆེན་མོ་དང༌། ལྷ་ལ་སོགས་པ་<line/>
མང་པོ་དེ་དག་བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་པ་ཐོས་པ་དང༌། ཐམས་ཅད་རབ་ཏུ་དགའ་བས་མདོ་སྡེའི་རྒྱལ་པོ་འདི་དག་ཡོངས་སུ་འཛིན་པར་བྱེད་པ་<line/>
</page>
<page index="353" id="177B">དེ་དག་ལ་སེམས་རྩེ་གཅིག་ཏུ་ཡོངས་སུ་བསྲུངས་ནས་མྱ་ངན་གྱི་གནོད་པ་མེད་ཅིང་རྟག་ཏུ་བདེ་བ་འཐོབ་པར་འགྱུར་བས་མོས་པར་འགྱུར། གསེར་འོད་དམ་པ་མཆོག་ཏུ་རྣམ་<line/>
པར་རྒྱལ་བ་མདོ་སྡེའི་རྒྱལ་པོ་ལས། ལྷ་དང༌། གནོད་སྦྱིན་རྣམས་ཀྱིས་ཡོངས་སུ་བསྲུང་ཞིང་འཛིན་པར་བྱེད་པའི་ལེའུ་སྟེ་ཉི་ཤུ་གཉིས་པའོ།། །།དེ་ནས་དེ་<line/>
བཞིན་གཤེགས་པས་འཁོར་མང་པོའི་ནང་དུ་རྒྱ་ཆེར་ཡང་དག་པར་བཤད་ནས་བྱང་ཆུབ་སེམས་དཔའ་མཛེས་པའི་ཏོག་དང༌། དེ་ཡི་བུ་གཉིས་པོ་དངུལ་གྱི་ཏོག་དང༌།<line/>
དངུལ་གྱི་འོད་ཅེས་བྱ་བ་གཉིས་པོ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་བསྟན་པར་བཞེད་པར་གྱུར་པ་དང༌། དེའི་ཚེ་ལྷའི་བུ་སྟོང་ཕྲག་བཅུ་མཆོག་ཏུ་<line/>
རྒྱལ་བའི་འོད་ཅེས་བྱ་བ་གཙོ་བོར་གྱུར་པ་དང་ལྷན་ཅིག་ཏུ་སུམ་ཅུ་རྩ་གསུམ་ལྷའི་གནས་ནས་བབས་ཏེ་བཅོམ་ལྡན་འདས་ཀྱི་སྤྱན་སྔར་ལྷགས་ནས་བཅོམ་ལྡན་འདས་<line/>
ཀྱི་ཞབས་ལ་མགོ་བོས་ཕྱག་བྱས་ཏེ་ཕྱོགས་གཅིག་ཏུ་འཁོད་ནས་བཅོམ་ལྡན་འདས་ཀྱི་བཀས་ཆོས་བཤད་པ་ཉན་པར་གྱུར་ཏོ། །དེ་ནས་བཅོམ་ལྡན་འདས་ཀྱིས་བྱང་ཆུབ་<line/>
སེམས་དཔའ་མཛེས་པའི་ཏོག་ལ་འདི་སྐད་ཅེས་བཀའ་སྩལ་ཏོ། །ཁྱོད་མ་འོངས་པའི་དུས་བསྐལ་པ་བྱེ་བ་ཁྲག་ཁྲིག་འབུམ་ཕྲག་བརྒྱ་སྟོང་ཚད་མེད་གྲངས་མེད་པ་སྙེད་<line/>
</page>
<page index="354" id="178A">༄༅། །འདས་པ་ན་གསེར་འོད་ཅེས་བྱ་བའི་འཇིག་རྟེན་གྱི་ཁམས་སུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་<line/>
འགྱུར་བས་དེ་བཞིན་གཤེགས་པ། དགྲ་བཅོམ་པ། ཡང་དག་པར་རྫོགས་པའི་སངས་རྒྱས། རིག་པ་དང༌། ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་<line/>
པ་དང༌། བླ་ན་མེད་པའི་སྐྱེས་བུ་ཁ་ལོ་སྒྱུར་བ། ལྷ་དང༌། མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་གསེར་དང༌། རིན་པོ་ཆེའི་རི་བོའི་རྒྱལ་པོ་ཞེས་བྱ་བར་<line/>
གྱུར་ནས་འཇིག་རྟེན་དུ་འབྱུང་བར་འགྱུར་རོ། །དེ་བཞིན་གཤེགས་པ་དེ་ཡོངས་སུ་མྱ་ངན་ལས་འདས་པའི་འོག་ཏུ་བསྟན་པའི་ཆོས་རྣམས་ནུབ་པར་གྱུར་པ་དང༌། དེའི་<line/>
ཚེ་འདིའི་བུ་ཆེན་པོ་དངུལ་གྱི་ཏོག་ཅེས་བྱ་བ་འཇིག་རྟེན་གྱི་ཁམས་དེ་ཉིད་དུ་དེ་བཞིན་གཤེགས་པའི་རྒྱལ་ཚབ་ཏུ་གྱུར་ཏེ་དེའི་ཚེ་དེའི་མིང་བསྒྱུར་ནས་རྣམ་དག་ཏོག་<line/>
ཅེས་བྱ་བར་འགྱུར་ཞིང་མངོན་པར་རྫོགས་པར་འཚང་རྒྱ་བར་འགྱུར་བས་དེ་བཞིན་གཤེགས་པ། དགྲ་བཅོམ་པ། ཡང་དག་པར་རྫོགས་པའི་སངས་རྒྱས། རིག་པ་དང༌།<line/>
ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། བླ་ན་མེད་པའི་སྐྱེས་བུ་ཁ་ལོ་སྒྱུར་བ། ལྷ་དང༌། མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་<line/>
</page>
<page index="355" id="178B">གསེར་ཏོག་འོད་ཅེས་བྱ་བར་འགྱུར་རོ། །དེའི་ཚེ་དེ་བཞིན་གཤེགས་པ་དེ་ཡོངས་སུ་མྱ་ངན་ལས་འདས་པའི་འོག་ཏུ་བསྟན་པའི་ཆོས་རྣམས་ནུབ་པར་གྱུར་པ་དང༌། འདིའི་<line/>
བུ་ཆུང་དུ་དངུལ་གྱི་འོད་དེ་བཞིན་གཤེགས་པའི་རྒྱལ་ཚབ་ཏུ་འགྱུར་བས་འཇིག་རྟེན་གྱི་ཁམས་ད་ཉིད་དུ་མངོན་པར་རྫོགས་པར་འཚང་རྒྱ་བར་འགྱུར་ཏེ། དེ་བཞིན་གཤེགས་<line/>
པ༑ དགྲ་བཅོམ་པ། ཡང་དག་པར་རྫོགས་པའི་སངས་རྒྱས། རིག་པ་དང༌། ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། བླ་ན་མེད་པའི་སྐྱེས་བུ་ཁ་<line/>
ལོ་སྒྱུར་བ། ལྷ་དང༌། མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་གསེར་འོད་ཅེས་བྱ་བར་འགྱུར་རོ་ཞེས་ལུང་བསྟན་ཏོ། །དེ་ནས་དེའི་ཚེ་ལྷའི་བུ་སྟོང་ཕྲག་བཅུ་<line/>
པོ་དེ་དག་གིས་སྐྱེས་བུ་ཆེན་པོ་གསུམ་པོ་དེ་དག་ལས་ལུང་བསྟན་པའང་ཐོས། འདི་ལྟར་མདོ་སྡེའི་རྒྱལ་པོ་མཆོག་དམ་པ་འདིའང་ཐོས་པས་སེམས་རབ་ཏུ་དགའ་བ་<line/>
སྐྱེས་ནས་རྣམ་པར་དག་ཅིང་དྲི་མ་མེད་པར་གྱུར་པས། དཔེར་ན། ནམ་མཁའ་ལྟ་བུར་གྱུར་ཏོ། །དེ་ནས་དེ་བཞིན་གཤེགས་པས་ལྷའི་བུ་སྟོང་ཕྲག་བཅུ་པོ་དེ་དག་དགེ་<line/>
བའི་རྩ་བ་དེ་དག་ཡོངས་སུ་སྨིན་པ་ཐུགས་ཀྱི་མཁྱེན་པས་བྱང་ཆུབ་ཆེན་པོར་ལུང་བསྟན་ནས། འདི་སྐད་དུ། ལྷའི་བུ་ཁྱེད་ཅག་མ་འོངས་པའི་བསྐལ་པ་བྱེ་བ་ཁྲག་ཁྲིག་<line/>
</page>
<page index="356" id="179A">༄༅། །འབུམ་ཕྲག་བརྒྱ་སྟོང་ཚད་མེད་གྲངས་མེད་པ་སྙེད་འདས་པ་ན་འཇིག་རྟེན་གྱི་ཁམས་དབང་པོའི་ཏོག་མངོན་པར་འཕགས་པ་ཞེས་བྱ་བར་<line/>
བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་འགྱུར་ཏེ། རུས་རིགས་ཀྱང་མཐུན། མིང་མཐུན་པར་འགྱུར་བས་ཐམས་ཅད་<line/>
ཞལ་དང༌། སྤྱན་རྣམ་པར་དག་ཅིང༌། ཨུཏྤ་ལའི་དྲིའི་རི་མོ་ཞེས་བྱ་བ། མཚན་རྣམ་པ་བཅུ་ཕུན་སུམ་ཚོགས་པར་འགྱུར་ཏེ་འདི་ལྟར་རིམ་བཞིན་དུ་སངས་རྒྱས་སྟོང་<line/>
ཕྲག་བཅུ་འཇིག་རྟེན་དུ་འབྱུང་བར་འགྱུར་རོ་ཞེས་ལུང་བསྟན་ཏོ། །དེ་ནས་བཅོམ་ལྡན་འདས་ལ་བྱང་ཆུབ་ཀྱི་ཤིང་གི་ལྷ་མོས་འདི་སྐད་ཅེས་གསོལ་ཏོ། །བཅོམ་<line/>
ལྡན་འདས། ལྷའི་བུ་སྟོང་ཕྲག་བཅུ་པོ་འདི་དག་ནི་སུམ་ཅུ་རྩ་གསུམ་ལྷའི་གནས་ནས་ཆོས་ཉན་པའི་སླད་དུ་བཅོམ་ལྡན་འདས་ཀྱི་སྤྱན་སྔར་མཆིས་པ་ལགས་ན་<line/>
ཅིའི་སླད་དུ་དེ་བཞིན་གཤེགས་པས་མངོན་པར་འཚང་རྒྱ་བར་འགྱུར་རོ་ཞེས་ལུང་བསྟན་པར་མཛད་ལགས། བདག་གིས་ནི་ལྷའི་བུ་འདི་དག་ཕ་རོལ་ཏུ་ཕྱིན་པ་<line/>
དྲུག་ཕུན་སུམ་ཚོགས་པར་བསྒོམས་ནས་དཀའ་བ་སྤྱད་དེ་ལག་པ་དང༌། རྐང་པ་དང༌། མགོ་དང༌། མིག་དང༌། རྐང་དང༌། ཀླད་རྒྱས་དང༌། གཡོག་འཁོར་དང༌། བུ་དང༌།<line/>
</page>
<page index="357" id="179B">མཆིས་བྲང་དང༌། གླང་པོ་ཆེ་དང༌། རྟ་དང༌། ཤིང་རྟ་དང༌། བྲན་པོ་དང༌། བྲན་མོ་དང༌། མངག་གཞུག་བགྱིད་པ་དང༌། ཁང་ཁྱིམ་དང༌། ཀུན་དགའ་རབ་དང༌། ནགས་ཚལ་དང༌། གསེར་<line/>
དང༌། དངུལ་དང༌། བཻ་ཌཱུཪྻ་དང༌། སྤུག་དང༌། རྡོའི་སྙིང་པོ་དང༌། བྱུ་རུ་དང༌། མན་ཤེལ་དང༌། དུང་དང༌། བཟའ་བ་དང༌། བཏུང་བ་དང༌། གོས་དང༌། མལ་ཆ་དང༌། གསོས་སྨན་<line/>
དག་སྦྱིན་པ་ཡོངས་སུ་གཏོང་བའང་མ་ཐོས་ཏེ་བྱང་ཆུབ་སེམས་དཔའ་བརྒྱ་སྟོང་ཚད་མ་མཆིས་[?] པ་གཞན་དག་ནི་མཆོད་པའི་ཡོ་བྱད་མང་པོས་འདས་པའི་སངས་རྒྱས་<line/>
འབུམ་ཕྲག་ཁྲག་ཁྲིག་བརྒྱ་སྟོང་གྲངས་མ་མཆིས་པ་སྙེད་ལ་མཆོད་པ་བགྱིས་ནས་འདི་ལྟར་བྱང་ཆུབ་སེམས་དཔའ་དེ་དག་སོ་སོ་ནས་བསྐལ་པ་ཚད་མ་མཆིས་<line/>
ཤིང་མཐའ་མ་མཆིས་པ་སྙེད་ལོན་ནས་གདོད་དེའི་རྗེས་ལ་བྱང་ཆུབ་ཏུ་ལུང་བསྟན་པ་འཐོབ་པར་འགྱུར་ལགས་ན། བཅོམ་ལྡན་འདས། ལྷའི་བུ་འདི་དག་རྒྱུ་རྐྱེན་ནི་གང་<line/>
སྤྱོད་པ་མཆོག་ནི་ཇི་ལྟ་བུ་ཞིག་མངོན་པར་བསྒྲུབས། དགེ་བའི་རྩ་བ་ནི་ཇི་ལྟ་བུ་ཞིག་བསྐྲུན་ན། ལྷའི་གནས་དེ་ནས་འདིར་མཆིས་ཏེ་ཡུད་ཙམ་ཞིག་ཆོས་ཐོས་པ་ཉིད་ཀྱིས་ལུང་བསྟན་པ་<line/>
ཐོབ་པར་འགྱུར་བ་ལགས། བཅོམ་ལྡན་འདས་ཀྱིས་བདག་ལ་བཀས་བཤད་དེ་ཐེ་ཚོམ་གྱི་དྲ་བ་བཅད་དུ་གསོལ། བཅོམ་ལྡན་འདས་ཀྱིས་ཤིང་གི་ལྷ་མོ་ལ་བཀའ་སྩལ་པ། རིགས་<line/>
</page>
<page index="358" id="180A">༄༅། །ཀྱི་ལྷ་མོ། ཁྱོད་ཀྱིས་ཇི་སྐད་སྨྲས་པ་བཞིན་ཏེ་འདི་དག་ཐམས་ཅད་ནི་དགེ་བའི་རྩ་བ་མཆོག་དམ་པའི་རྒྱུ་དང༌། རྐྱེན་དང༌། ནན་ཏན་བརྩོན་འགྲུས་ཀྱི་<line/>
དཀའ་བ་བསྒྲུབས་ནས་གདོད་ལུང་བསྟན་པ་ཐོབ་པ་ཡིན་པས་ལྷའི་བུ་མང་པོ་འདི་དག་ལྷའི་གཞལ་མེད་ཁང་མཆོག་དམ་པ་ནས་འདོད་པ་ལྔའི་བདེ་བ་སྤངས་ཏེ་ཆེད་<line/>
དུ་གསེར་འོད་དམ་པའི་མདོ་སྡེ་འདི་མཉན་དུ་འོངས་པ་ཡིན་པས་ཆོས་ཐོས་པར་གྱུར་ནས་ཀྱང་མདོ་སྡེ་འདི་ལ་སེམས་ཀྱིས་གུས་པ་བསྐྱེད་དེ་བཻ་ཌཱུཪྻ་ཡོངས་སུ་དག་པ་<line/>
ལྟར་སྐྱོན་གྱི་དྲི་མ་མེད་པར་གྱུར་པ་དང༌། གཞན་ཡང༌། བྱང་ཆུབ་སེམས་དཔའ་སེམས་དཔའ་ཆེན་པོ་གསུམ་པོ་འདི་དག་ལ་ལུང་བསྟན་པའི་དངོས་པོའང་ཐོས་པ་དང༌།<line/>
གཞན་ཡང༌། འདས་པའི་དུས་ཀྱི་ཚེ་ཡུན་རིང་པོར་ཡང་དག་པ་སྤྱོད་པ་བསྒྲུབས་ནས་ཡི་དམ་ཆེན་པོ་བླངས་པའི་རྒྱུ་དང༌། རྐྱེན་དེའི་ཕྱིར་ངས་མ་འོངས་པའི་དུས་ན་བླ་<line/>
ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པ་འཚང་རྒྱ་བར་འགྱུར་རོ་ཞེས་ལུང་བསྟན་པ་ཡིན་ནོ། །དེ་ནས་ཤིང་གི་ལྷ་མོ་དེས་བཅོམ་ལྡན་འདས་<line/>
ཀྱིས་དེ་སྐད་ཅེས་བཀའ་སྩལ་པ་ཐོས་པ་དང༌། རབ་ཏུ་དགའ་བས་མངོན་བར་ཡིད་ཆེས་པར་གྱུར་ཏོ། །གསེར་འོད་དམ་པ་མཆོག་ཏུ་རྣམ་པར་རྒྱལ་བ་མདོ་སྡེའི་རྒྱལ་པོ་ལས།<line/>
</page>
<page index="359" id="180B">ལུང་བསྟན་པའི་ལེའུ་སྟེ་ཉི་ཤུ་གསུམ་པའོ།། །།བཅོམ་ལྡན་འདས་ཀྱིས་བྱང་ཆུབ་ཀྱི་ཤིང་གི་ལྷ་མོ་ལ་བཀའ་སྩལ་པ། རིགས་ཀྱི་ལྷ་མོ། ལེགས་པར་ཉོན་ལ་ཤིན་ཏུ་<line/>
ཡིད་ལ་ཟུངས་ཤིག་དང༌། ལྷའི་བུ་སྟོང་ཕྲག་བཅུ་པོ་འདི་དག་གི་སྔོན་གྱི་སྨོན་ལམ་གྱི་རྒྱུ་དང༌། རྐྱེན་གང་ཡིན་པ་དེང་ཁྱོད་ལ་བཤད་པར་བྱའོ། །རིགས་ཀྱི་ལྷ་མོ། སྔོན་བྱུང་བ་<line/>
འདས་པའི་དུས་ཀྱི་བསྐལ་པ་གྲངས་མེད་པ་ཚད་མེད་ཅིང་བསམ་གྱིས་མི་ཁྱབ་པ་དེའི་ཚེ་དེའི་དུས་ན་དེ་བཞིན་གཤེགས་པ། དགྲ་བཅོམ་པ། ཡང་དག་པར་རྫོགས་པའི་<line/>
སངས་རྒྱས༑ རིག་པ་དང༌། ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། བླ་ན་མེད་པའི་སྐྱེས་བུ་ཁ་ལོ་སྒྱུར་བ། ལྷ་དང༌། མི་རྣམས་ཀྱི་སྟོན་པ། སངས་རྒྱས་<line/>
བཅོམ་ལྡན་འདས་རིན་ཆེན་གཙུག་ཕུད་ཅེས་བྱ་བ་འཇིག་རྟེན་དུ་བྱུང་སྟེ། རིགས་ཀྱི་ལྷ་མོ། དེའི་ཚེ་བཅོམ་ལྡན་འདས་དེ་ཡོངས་སུ་མྱ་ངན་ལས་འདས་པའི་འོག་ཏུ་ཡང་དག་པའི་<line/>
ཆོས་ནུབ་པར་གྱུར་ནས་གཟུགས་བརྙན་གྱི་ཆོས་ཀྱི་ཚེ་རྒྱལ་པོ་ལྷའི་དབང་ཕྱུག་འོད་ཅེས་བྱ་བ་ཞིག་ཡོད་དེ། རྟག་པར་ཡང་དག་པའི་ཆོས་ཀྱིས་ཕ་མ་བཞིན་དུ་མི་རྣམས་ལ་རྗེས་<line/>
སུ་འཛིན་པར་བྱེད་དོ། །རྒྱལ་པོ་དེའི་ཡུལ་ན་ཚོང་དཔོན་ཆུ་འཛིན་ཅེས་བྱ་བ་སྨན་གྱི་རིགས་ལ་ཤིན་ཏུ་མཁས་པ་ཤེས་པའི་ཡན་ལག་བརྒྱད་ལེགས་པར་ཁོང་དུ་ཆུད་པ་སེམས་<line/>
</page>
<page index="360" id="181A">༄༅། །ཅན་གྱི་ནད་ཀྱི་སྡུག་བསྔལ་འབྱུང་བ་ཆེན་པོ་བཞི་མི་མཐུན་པ་ལས་གྱུར་པ་ཐམས་ཅད་ཡོངས་སུ་སྐྱོབ་ཅིང་གསོ་བར་བྱེད་པ་ཞིག་ཡོད་དོ། རིགས་ཀྱི་ལྷ་<line/>
མོ། དེའི་ཚེ་ཚོང་དཔོན་ཆུ་འཛིན་དེ་ལ་བུ་ཆུ་འབེབས་ཤེས་བྱ་བ་བྱད་བཞིན་སྡུག་ཅིང་མཛེས་པ། མང་པོ་ཀུན་གྱིས་མོས་པར་བལྟ་བར་མོས་པ། རང་བཞིན་གྱི་སེམས་མྱུར་<line/>
བ༑ གཙུག་ལག་རྣམས་ལེགས་པར་རྟོགས་པ། ཡི་གེ་དང༌། རི་མོ་དང༌། རྩིས་དང༌། གྲངས་རྣམས་མངོན་པར་མི་རྟོགས་པ་གང་ཡང་མེད་པ་ཞིག་ཡོད་པར་གྱུར་ཏོ། །དེའི་<line/>
ཚེ་རྒྱལ་པོ་དེའི་ཡུལ་ཁམས་ན་སེམས་ཅན་བརྒྱ་སྟོང་ཚད་མེད་པ་སྙེད་ནད་ཀྱི་སྡུག་བསྔལ་སྣ་ཚོགས་ཀྱིས་རབ་ཏུ་གཟིར་བར་གྱུར་པས་ཐ་ན་དགའ་བའི་སེམས་ཅུང་ཟད་<line/>
ཙམ་ཡང་མེད་པར་གྱུར་ཏོ། །དེ་ནས་ཚོང་དཔོན་གྱི་བུ་ཆུ་འབེབས་སེམས་ཅན་བརྒྱ་སྟོང་ཚད་མེད་པ་དེ་དག་ནད་ཀྱི་སྡུག་བསྔལ་མྱོང་བར་གྱུར་པ་མཐོང་བ་དང༌། སྙིང་རྗེ་<line/>
ཆེན་པོའི་སེམས་བསྐྱེད་ནས་འདི་སྙམ་དུ་སེམས་ཅན་ཚད་མེད་པ་འདི་སྙེད་སྡུག་བསྔལ་མི་བཟད་པས་ཉོན་མོངས་པར་གྱུར་ཏེ་བདག་གི་ཕ་ཚོང་དཔོན་སྨན་དཔྱད་ལ་ཤིན་ཏུ་<line/>
མཁས་ཤིང་ཤེས་པའི་ཡན་ལག་བརྒྱད་ལེགས་པར་ཁོང་དུ་ཆུད་དེ། འབྱུང་བ་ཆེན་པོ་བཞི་འཕེལ་ཞིང་འགྲིབ་པ་ལས་བྱུང་བའི་ནད་སྣ་ཚོགས་གསོ་བར་ནུས་ཀྱང༌། རྒས་འ་[?]<line/>
</page>
<page index="361" id="181B">པས་ལུས་ཀྱི་ཉམ་ཆུང་ཞིང་རྨྱ་བ་དང༌། འཁར་བ་ལ་བརྟེན་ནས་གདོད་འགྲོ་བས་གྲོང་དང༌། གྲོང་ཁྱེར་དང༌། གྲོང་རྡལ་རྣམས་སུ་སོང་ནས་ནད་ཀྱི་སྡུག་བསྔལ་རྣམས་ཡོངས་སུ་<line/>
སྐྱོབ་པར་བྱེད་མི་ནུས་ལ། དེང་སེམས་ཅན་བརྒྱ་སྟོང་ཚད་མེད་པ་སྙེད་ནི་ནད་ཚབས་ཆེན་པོས་ཐེབས་པས་ཡོངས་སུ་སྐྱོབ་པར་ནུས་པ་མེད་ན་དེང་བདག་པ་སྨན་པ་ཆེན་པོའི་<line/>
དྲུང་དུ་སོང་ལ་ནད་གསོ་བའི་སྨན་དཔྱད་གསང་བ་དྲིས་ཏེ་གལ་ཏེ་ཤེས་པར་གྱུར་ན་གྲོང་དང༌། གྲོང་ཁྱེར་དང༌། གྲོང་རྡལ་དག་ཏུ་སོང་ལ་སེམས་ཅན་རྣམས་ཀྱི་ནད་རྣམ་པ་སྣ་<line/>
ཚོགས་གསོས་ཏེ་ཡུན་རིང་པོར་བདེ་བ་མྱོང་བར་བྱའོ་སྙམ་མོ། །དེ་ནས་ཚོང་དཔོན་གྱི་བུས་དེ་སྙམ་དུ་བསམ་ནས་ཕའི་ཐད་དུ་སོང་སྟེ་རྐང་པ་ལ་མགོ་བོས་གཏུགས་ནས་<line/>
ཕྱག་བྱས་ཏེ་གུས་པས་ཐལ་མོ་སྦྱར་ནས་ཕྱོགས་གཅིག་ཏུ་འཁོད་དེ་ཚིགས་སུ་བཅད་པ་དག་གིས་ཕ་ལ་འདི་སྐད་ཅེས་དྲིས་སོ། །བདག་ནི་སེམས་ཅན་བསྐྱབ་པའི་སླད། །སྨན་<line/>
དཔྱད་རྣམས་ནི་ཞུ་ལགས་ན། །བྱམས་པའི་ཡབ་ཀྱིས་བརྩེར་དགོངས་ཏེ། །བདག་ལ་བཀས་ནི་བཤད་དུ་གསོལ། །ཇི་ལྟར་ལུས་ནི་འཇིག་པ་ན། །འབྱུང་ཆེན་རྣམས་ནི་འཕེལ་འགྲིབ་<line/>
འགྱུར། །གཞན་ཡང་དུས་ནི་གང་གི་ཚེ། །ནད་མང་རྣམས་ནི་སྐྱེ་འགྱུར་ལགས། །ཇི་ལྟར་ཟས་སྐོམ་འཚལ་འགྱུར་ན། །བདེ་བ་དག་ནི་མང་འགྱུར་ཞིང༌། །ལུས་ཀྱི་ནང་ན་མེ་ཡི་མཐུ། །<line/>
</page>
<page index="362" id="182A">༄༅། །ཉམས་ཤིང་གནོད་པར་མི་འགྱུར་ལགས། །སེམས་ཅན་ནད་ནི་བཞི་མཆིས་ཏེ། །རླུང་དང་མཁྲིས་པ་བད་ཀན་དང༌། །ཀུན་འདུས་པ་ཡི་ནད་ལགས་ན། །དེ་<line/>
དག་ཇི་ལྟར་གསོ་བར་བགྱི། །གང་གི་ཚེ་ནི་རླུང་ནད་ལྡང༌། །གང་གི་ཚེ་ནི་མཁྲིས་ནད་སློང༌། །གང་གི་ཚེ་ནི་བད་ཀན་གཡོ། །གང་གི་ཚེ་ནི་ཀུན་འདུས་སྐྱེ། །དེ་ནས་ཚོང་དཔོན་གྱི་བུས་<line/>
གསོལ་བ་བཏབ་པ་ཐོས་པ་དང༌། ཚིགས་སུ་བཅད་དེ་སྨྲས་པ། ངས་དེ་དྲང་སྲོང་སྙིང་པོ་ཡི། །ནད་གསོ་དཔྱད་ལ་བརྟེན་ནས་ནི། །རིམ་བཞིན་ཁྱོད་ལ་རབ་བསྟན་གྱི། །<line/>
ལེགས་པར་ཉོན་ལ་སེམས་ཅན་སྐྱོབས། །ཟླ་བ་གསུམ་ནི་དཔྱིད་ཀྱི་དུས། །ཟླ་བ་གསུམ་ནི་དབྱར་ཞེས་བྱ། །ཟླ་བ་གསུམ་ནི་སྟོན་གྱི་ཕྱོགས། །ཟླ་བ་གསུམ་ནི་དགུན་ཞེས་བྱ།།<line/>
འདི་ནི་ལོ་གཅིག་ལས་བརྩམས་པས། །གསུམ་གསུམ་སོ་སོར་བཤད་པར་བྱ། །གཉིས་གཉིས་དུས་ཚིགས་གཅིག་བྱས་ནས། །ལོ་གཅིག་དུས་ནི་དྲུག་ཏུ་འགྱུར། །དང་པོ་གཉིས་<line/>
ནི་མེ་ཏོག་དུས། །གསུམ་དང་བཞི་ནི་ཚ་བའི་དུས། །ལྔ་དང་དྲུག་པ་ཆར་པའི་དུས། །བདུན་དང་བརྒྱད་པ་སྟོན་གྱི་དུས། །དགུ་དང་བཅུ་པ་གྲང་བའི་དུས། །ཕྱི་མ་གཉིས་ནི་ཁ་བའི་དུས།།<line/>
དེ་ལྟར་བྱེ་བྲག་ཤེས་གྱུར་ན། །འགལ་བ་མེད་པར་སྨན་གཏང་བྱ། །དུས་ནི་འདི་དག་རྗེས་མཐུན་པར། །ཟས་སྐོམ་ལེགས་པར་སྦྱོར་བྱེད་ན། །ལྟོར་ནི་མྱུར་དུ་འཇུ་འགྱུར་བས། །ནད་མང་<line/>
</page>
<page index="363" id="182B">དག་ནི་སྐྱེ་མི་འགྱུར། །དུས་ཚིགས་གལ་ཏེ་ལོག་འགྱུར་ཞིང༌། །འབྱུང་ཆེན་བཞི་ནི་འཕོས་གྱུར་ལ། །དེ་ཚེ་གསོས་སྨན་མེད་གྱུར་ན། །ངེས་པར་ནད་ཀྱི་སྡུག་བསྔལ་སྐྱེ། །སྨན་པས་དུས་<line/>
བཞི་ཤེས་བྱ་ཞིང༌། །དུས་ཚིགས་དག་ཀྱང་ཤེས་པར་བྱ། །ལུས་ཀྱི་ཁམས་བདུན་རིག་བྱས་ནས། །འགལ་བ་མེད་པར་ཟས་སྨན་གཏོང༌། །རོ་ཡི་ཁམས་དང་ཁྲག་དང་ཤ། རུས་དང་རྐང་<line/>
དང་ཀླད་རྒྱས་སུ། །ནད་ནི་འདི་དག་ཞུགས་པའི་སྟེ། །གསོར་རུང་མི་རུང་ཤེས་པར་བྱ། །ནད་ནི་ཐ་དད་རྣམ་བཞི་ཡོད། །རླུང་དང་མཁྲིས་པ་བད་ཀན་དང༌། །ཀུན་འདུས་པ་ཡི་<line/>
ནད་ཡིན་ཏེ། །གཡོ་བའི་དུས་ནི་ཤེས་པར་བྱ། །དཔྱིད་ཀའི་དུས་ནི་བད་ཀན་གཡོ། །དབྱར་ནི་རླུང་ནད་སྐྱེ་བར་འགྱུར། །སྟོན་གྱི་དུས་སུ་མཁྲིས་པ་རྒྱས། །དགུན་ནི་གསུམ་པོ་<line/>
ཅིག་ཅར་ལྡང༌། །དཔྱིད་ནི་ཚ་རྩུབ་དྲོ་བ་བཟའ། །དབྱར་ནི་སྣུམ་དྲོ་ལན་ཚྭ་སྐྱུར། །སྟོན་ནི་གྲང་དང་མངར་དང་སྣུམ། །དགུན་ནི་རྩུབ་སྐྱུར་སྣུམ་དང་མངར། །དུས་ནི་བཞི་པོ་འདི་<line/>
དག་ཏུ། །སྨན་དང་ཟས་སྐོམ་གང་བཟའ་བ། །གལ་ཏེ་དེ་བཞིན་ཟ་བྱེད་ན། །ནད་མང་དག་ནི་སྐྱེ་མི་འགྱུར། །ཟོས་འོག་ན་བ་བད་ཀན་དང༌། །ཞུ་ཚེ་ན་བ་མཁྲིས་ལས་གྱུར། །ཞུ་<line/>
འོག་ལྡང་བ་རླུང་གི་དབང༌། །དུས་དང་སྦྱར་ལ་ནད་ཤེས་བྱ། །ནད་ཀྱི་རྩ་བ་ཤེས་གྱུར་ནས། །ནད་ནི་ཇི་བཞིན་སྨན་གཏང་བྱ། །ནད་དབྱིབས་བྱེ་བྲག་ཐ་དད་ཀྱང༌། །སྔར་ནི་<line/>
</page>
<page index="364" id="183A">༄༅། །རྩ་བ་ཤེས་པར་བྱ། །རླུང་ནད་དག་ལ་སྣུམ་བག་བཏང༌། །མཁྲིས་པའི་ནད་ནི་འཁྲུ་ན་བཟང༌། །བད་ཀན་ནད་ནི་སྐྱུག་པར་བྱ། །ཀུན་འདུས་ལ་ནི་སྨན་<line/>
གསུམ་དགོས། །རླུང་མཁྲིས་བད་ཀན་གསུམ་ལྡན་པ། །དེ་ནི་ཀུན་འདུས་པར་ཤེས་བྱ། །ནད་ལྡང་དུས་ནི་ཤེས་གྱུར་ཀྱང༌། །རང་བཞིན་དག་ནི་ཤེས་པར་བྱ། །དེ་ལྟར་<line/>
བརྟགས་ཏེ་ཤེས་གྱུར་ནས། །དུས་བཞིན་དུ་ནི་སྨན་དཔྱད་བྱ། །ཟས་སྐོམ་སྨན་ནི་འགལ་མེད་པ། །དེ་ནི་སྨན་པ་མཁས་ཞེས་བྱ། །ཤེས་པའི་ཡན་ལག་བརྒྱད་རིག་ནས།།<line/>
སྨན་དཔྱད་རྣམས་ནི་ཀུན་བསྡུད་པ། །འདི་དག་ལ་ནི་གསལ་བྱས་ནས། །སེམས་ཅན་ནད་ནི་གསོ་བར་བྱ། །གཏར་བ་དང་ནི་རྨས་སྣད་དང༌། །ལུས་ཀྱི་ནད་དང་འདྲེ་<line/>
གདོན་དང༌། །མ་རུངས་དུག་དང་བྱིས་པ་དང༌། །ཚེ་བསྲིང་དང་ནི་མཐུ་སྐྱེད་ཡིན། །སྔར་ནི་དེ་ཡི་ཁ་དོག་དང༌། །སྨྲ་ཚིག་རང་བཞིན་རབ་བརྟགས་ནས། །དེ་འོག་རྨི་<line/>
ལམ་དྲིས་གྱུར་ན། །རླུང་མཁྲིས་བད་ཀན་བྱེ་བྲག་ཤེས། །སྐེམ་རིད་མགོ་ཡི་སྐྲ་ངན་ཅིང༌། །སེམས་ཀྱི་རང་བཞིན་མི་བརྟན་པ། །ཚིག་མང་རྨི་ལམ་འཕུར་མཐོང་<line/>
ན༑ །དེ་ནི་རླུང་གི་རང་བཞིན་ཅན། །གཞོན་ནུར་སྐྲ་དཀར་སྐྱེ་བ་དང༌། །རྔུལ་ཆེ་གཤེར་བ་མང་བ་དང༌། །ཡིད་གཞུངས་རྨི་ལམ་མེ་མཐོང་བ། །དེ་ནི་མཁྲིས་པའི་རང་<line/>
</page>
<page index="365" id="183B">བཞིན་ཅན། །སེམས་བརྟན་ལུས་ནི་མཉམ་ལ་དྲང༌། །ཞིབ་རྟོག་མགོ་དག་སྣུམ་ཞིང་རླན། །རྨི་ལམ་ཆུ་དང་རྫས་དཀར་མཐོང༌། །བད་ཀན་རང་བཞིན་ཤེས་པར་བྱ། །<line/>
ཀུན་འདུས་རང་བཞིན་ཀུན་ལྡན་པས། །ཁ་ཅིག་གཉིས་དང་གསུམ་ལྡན་པས། །ཕྱོགས་གཅིག་ལྷག་པར་གང་མང་བ། །དེ་ཡི་རང་བཞིན་ཤེས་པར་བྱོས། །རང་<line/>
བཞིན་རིག་པར་གྱུར་ནས་ནི། །ནད་བཞིན་སྨན་ནི་གཏང་བར་བྱ། །འཆི་བའི་མཚན་མ་མེད་གྱུར་ན། །མི་དེ་གསོར་རུང་བ་ཞེས་བྱ། །དབང་པོས་ལོག་པ་ལ་འཛིན་<line/>
ཅིང༌། །བླ་མ་སྨན་པ་དག་ལ་བརྙས། །ཉེ་དུ་དག་ལ་ཁོང་ཁྲོ་ན། །འཆི་བའི་མཚན་མར་ཤེས་པར་བྱ། །མིག་ཡོན་ཁ་དོག་དཀར་འགྱུར་ཞིང༌། །ལྕེ་གནག་སྣ་ཟུར་ཡོ་བ་<line/>
དང༌། །རྣ་བའི་འཁོར་ལོ་སྔོ་ལས་གྱུར། །མ་མཆུ་ཐུར་འཕྱང་ཆི་བའི་མཚན། །ཨ་རུ་ར་ནི་རྣམ་གཅིག་ལ། །རོ་ཡི་རྣམ་པ་དྲུག་ལྡན་ཏེ། །ནད་ནི་ཐམས་ཅད་སེལ་བྱེད་<line/>
པས། །ཉེས་མེད་སྨན་རྣམས་ཀུན་གྱིས་རྒྱལ། །འབྲས་བུ་གསུམ་དང་ཚ་བ་གསུམ། །སྨན་རྣམས་ནང་ན་རྙེད་པར་སླ། །བུ་རམ་སྦྲང་རྩི་འོ་མ་མར། །འདི་དག་ནད་<line/>
མང་གསོ་བར་ནུས། །དེ་ལས་གཞན་པའི་སྨན་རྣམས་ནི། །ནད་དང་སྦྱར་ཏེ་བསྐྱེད་པར་བྱ། །སྔར་ནི་བརྩེ་བའི་སེམས་བསྐྱེད་ནས། །ནོར་དང་ཁེ་ལ་བལྟ་མི་བྱ། །ངས་ནི་<line/>
</page>
<page index="366" id="184A">༄༅། །ཁྱོད་ལ་ནད་གསོ་བའི། །གཅེས་པའི་དོན་ནི་བསྟན་པ་ཡིན། །འདི་ཡིས་སེམས་ཅན་གསོ་བྱས་ན། །མཐའ་མེད་འབྲས་བུ་ཐོབ་པར་གྱུར།།<line/>
རིགས་ཀྱི་ལྷ་མོ། དེ་ནས་ཚོང་དཔོན་གྱི་བུ་ཆུ་འབེབས་ཕ་ལས་མངོན་སུམ་དུ་ཤེས་པའི་ཡན་ལག་བརྒྱད་ཀྱི་དོན་ཤེས་པ་དང༌། འབྱུང་བ་ཆེན་པོ་བཞི་འཕེལ་<line/>
ཞིང་འགྲིབ་པ་དང༌། དུས་ཚིགས་མི་མཐུན་པ་དང༌། སྨན་དཔྱད་ཀྱི་ཆོ་ག་ཐོས་པས་ལེགས་པར་ཁོང་དུ་ཆུད་པར་གྱུར་ནས་བདག་ཉིད་ནད་མང་པོ་<line/>
གསོ་ནུས་པར་རིག་པར་གྱུར་པས་གྲོང་དང༌། གྲོང་ཁྱེར་དང༌། གྲོང་རྡལ་ཀུན་ཏུ་ཁྱབ་པར་དེ་དང་དེ་དག་ཏུ་སོང་སྟེ། ནད་ཀྱི་སྡུག་བསྔལ་དང་ལྡན་པའི་<line/>
སེམས་ཅན་འབུམ་ཕྲག་སྟོང་དུ་མ་དེའི་ཐད་དུ་ལྷགས་པ་རྣམས་ལ་ལེགས་པའི་ཚིག་གིས་སྤྲོ་བ་བསྐྱེད་ནས། འདི་སྐད་དུ། བདག་ནི་སྨན་པའོ། །བདག་<line/>
ནི་སྨན་པ་སྟེ། སྨན་དཔྱད་ལ་ཤིན་ཏུ་མཁས་པས་དེང་ཁྱེད་ཅག་གི་ནད་མང་པོ་གསོས་ནས་ཐམས་ཅད་སོས་པར་བྱའོ་ཞེས་སྨྲས་སོ། །རིགས་ཀྱི་ལྷ་<line/>
མོ༑ དེའི་ཚེ་མི་མང་པོ་རྣམས་ཚོང་དཔོན་གྱི་བུས་ལེགས་པའི་ཚིག་གིས་སྤྲོ་བ་བསྐྱེད་ནས་ནད་གསོ་བར་གནང་བ་ཐོས་པ་དང༌། དེ་ནས་སེམས་ཅན་ནང་<line/>
</page>
<page index="367" id="184B">ཚབས་ཆེན་པོས་བཏབ་པ་བརྒྱ་སྟོང་ཚད་མེད་པ་སྙེད་ཅིག་ཚིག་དེ་སྐད་སྨྲས་པ་ཐོས་ནས་ལུས་དང༌། སེམས་དགའ་མགུ་ར་ངས་ཤིང་ངོ་མཚར་རྨད་དུ་བྱུང་བ་<line/>
ཐོས་པར་གྱུར་པས་རྒྱུ་དང༌། རྐྱེན་དེས་ནད་ཀྱི་སྡུག་བསྔལ་ཇི་སྙེད་པ་ཐམས་ཅད་སོས་ཤིང་ཞི་བར་གྱུར་པས་ཉམས་སྟོབས་རྟས་ཏེ་སྔ་མཁོ་བཞིན་དུ་སོས་<line/>
པར་གྱུར་ཏོ། །རིགས་ཀྱི་ལྷ་མོ། དེའི་ཚེ། གཞན་ཡང༌། ནད་ཀྱི་སྡུག་བསྔལ་ཤིན་ཏུ་ལྕི་ཞིང་གསོ་བར་དཀའ་བའི་སེམས་ཅན་བརྒྱ་སྟོང་ཚད་མེད་པ་རྣམས་ཀྱང་<line/>
ལྷན་ཅིག་ཚོང་དཔོན་གྱི་བུ་དེའི་ཐད་དུ་ལྷགས་ནས་ཡང་ནད་[?]གསོ་བར་གསོལ་བ་བཏབ་པ་དང༌། དེའི་ཚེ་ཚོང་དཔོན་གྱི་བུས་སྨན་གྱི་ནོམ་པ་དག་བཏང་ནས་ཐམས་<line/>
ཅད་སོས་པར་གྱུར་ཏེ། རིགས་ཀྱི་ལྷ་མོ། དེའི་ཚེ་ཚོང་དཔོན་གྱི་བུ་དེས་ཡུལ་ཁམས་དེ་ཀུན་གྱི་ནད་ཀྱི་སྡུག་བསྔལ་གྱིས་ཉེན་པའི་སེམས་ཅན་བྱེ་བ་ཁྲག་ཁྲིག་བརྒྱ་<line/>
སྟོང་དུ་མ་སོས་པར་བྱས་སོ། །གསེར་འོད་དམ་པ་མཆོག་ཏུ་རྣམ་པར་རྒྱལ་བ་མདོ་སྡེའི་རྒྱལ་པོ་ལས། ནད་རབ་ཏུ་ཞི་བར་བྱས་པའི་ལེའུ་སྟེ་ཉི་ཤུ་བཞི་པའོ།། །།<line/>
དེ་ནས་བཅོམ་ལྡན་འདས་ཀྱིས་བྱང་ཆུབ་ཀྱི་ཤིང་གི་ལྷ་མོ་ལ་འདི་སྐད་ཅེས་བཀའ་སྩལ་ཏོ། །རིགས་ཀྱི་ལྷ་མོ། དེའི་ཚེ་ཚོང་དཔོན་གྱི་བུ་ཆུ་འབེབས་ཀྱིས་སྔོན་གྱི་རྒྱལ་<line/>
</page>
<page index="368" id="185A">༄༅། །པོ་ལྷའི་དབང་ཕྱུག་འོད་ཀྱི་ཡུལ་ཁམས་སུ་སེམས་ཅན་གྱི་ནད་ཀྱི་སྡུག་བསྔལ་ཇི་སྙེད་ཡོད་པ་དག་གསོས་ནས་སྔ་མཁོ་བཞིན་དུ་རྟས་ཏེ་བདེ་<line/>
བ་མྱོང་བར་གྱུར་པ་དང༌། དེའི་ཚེ་སེམས་ཅན་མང་པོ་དེ་དག་ནད་སོས་པར་གྱུར་པའི་ཕྱིར་བསོད་ནམས་ཀྱི་ལས་མང་དུ་བསགས་ནས་སྦྱིན་པ་རྒྱ་ཆེར་བཏང་བ་ལ་བདག་<line/>
ཉིད་ལོངས་སྤྱོད་པར་གྱུར་པས་ཐམས་ཅད་ལྷན་ཅིག་ཚོང་དཔོན་གྱི་བུའི་ཐད་དུ་དོང་སྟེ་ཐམས་ཅད་གུས་པ་བསྐྱེད་ནས། འདི་སྐད་དུ། ཚོང་དཔོན་ཆེན་<line/>
པོའི་བུ། བསོད་ནམས་ཀྱི་དངོས་པོ་ཤིན་ཏུ་ལེགས་པར་བསྐྱེད་དེ་བདག་ཅག་ལ་ཕན་བཏགས་ནས་བདེ་བར་འཚོ་བར་བྱས་པ་ལེགས་སོ། །ལེགས་<line/>
སོ༑ ༑ཁྱོད་ནི་ཡང་དག་པའི་མཐུ་ཆེན་པོ་དང་ལྡན་པའི་སྨན་པའི་རྒྱལ་པོ་བྱམས་པ་དང༌། སྙིང་རྗེ་དང་ལྡན་པའི་བྱང་ཆུབ་སེམས་དཔའ་ཡིན་ཏེ་སྨན་དཔྱད་<line/>
ལ་ཤིན་ཏུ་མཁས་པས་སེམས་ཅན་གྱི་ནད་ཀྱི་སྡུག་བསྔལ་ཚད་མེད་པ་དག་ལེགས་པར་གསོས་སོ་ཞེས་གྲོང་ཁྱེར་ཀུན་ཏུ་ཁྱབ་པར་དེ་ལྟར་བསྔགས་<line/>
པ་བརྗོད་པར་གྱུར་ཏོ། །རིགས་ཀྱི་ལྷ་མོ། དེའི་ཚེ་ཚོང་དཔོན་གྱི་བུ་དེའི་ཆུང་བ་ཆུའི་པདྨའི་མཛོད་ཅེས་བྱ་བ་ལ་བུ་གཉིས་ཡོད་དེ། དེ་གཅིག་གི་མིང་ནི་ཆུ་<line/>
</page>
<page index="369" id="185B">རྒྱས་ཞེས་བྱའོ། །གཅིག་གི་མིང་ནི་ཆུའི་མཛོད་ཅེས་བྱའོ། །དེ་ནས་ཆུ་འབེབས་ཀྱིས་བུ་གཉིས་ཁྲིད་ནས་མཐར་གྱིས་གྲོང་དང༌། གྲོང་ཁྱེར་དང༌། གྲོང་རྡལ་རྒྱུ་ཞིང་དོང་<line/>
བ་ལས་དགོན་པའི་གནས་ཤིན་ཏུ་ཉམ་ང་བ་ཞིག་འདས་པ་དང༌། དེ་ན་འཕར་བ་དང༌། སྤྱང་ཀི་དང༌། ཝ་དང༌། སྤྲ་ཆེན་དང༌། བྱ་རྒོད་ལ་སོགས་པ་གཅན་གཟན་<line/>
གྱི་རྣམ་པ་ཤ་ཁྲག་ཟ་ཞིང་འཐུང་བ་མང་པོ་ཕྱོགས་གཅིག་ཏུ་རྒྱུག་ཅིང་འཕུར་ཏེ་དོང་བ་མཐོང་ངོ༌། །དེ་ནས་ཚོང་དཔོན་གྱི་བུ་དེ་འདི་སྙམ་དུ་གཅན་གཟན་འདི་དག་རྒྱུ་དང༌།<line/>
རྐྱེན་གང་གི་ཕྱིར་ཕྱོགས་གཅིག་ཏུ་འཕུར་ཞིང་རྒྱུག་པར་གྱུར། བདག་གིས་སྐད་ཅིག་ཕྱི་བཞིན་དུ་བརྟག་གོ་སྙམ་དུ་བསམས་ནས་ཕྱི་བཞིན་དུ་སོང་བ་ལས་རྫིང་ཆེན་པོ་དགོན་<line/>
པ་སྐྱེས་ཞེས་བྱ་བ་དེ་ནི་ཆུ་ཟད་ལ་ཐུག་པས་རྫིང་དེའི་ནང་ན་ཉ་མང་པོ་ཡོད་པ་མཐོང་བར་གྱུར་ཏོ། །ཆུ་འབེབས་ཀྱིས་མཐོང་ནས་ཀྱང་སྙིང་རྗེ་ཆེན་པོའི་སེམས་སྐྱེས་པ་<line/>
དང༌། དེའི་ཚེ་ཤིང་གི་ལྷ་ཞིག་ལུས་ཕྱེད་ཙམ་བསྟན་ནས། འདི་སྐད་དུ་ལེགས་སོ། །ལེགས་སོ། །རིགས་ཀྱི་བུ། ཁྱོད་ནི་ཡང་དག་པའི་དོན་དང་ལྡན་པའི་ཕྱིར་ཆུ་འབེབས་ཞེས་<line/>
བྱ་བས་ཉ་འདི་དག་ལ་སྙིང་བརྩེབས་ཆུ་སྦྱིན་པའི་རིགས་སོ། །རྒྱུ་དང༌། རྐྱེན་རྣམ་པ་གཉིས་དང་ལྡན་པའི་ཕྱིར་ཆུ་འབེབས་ཞེས་བྱ་སྟེ། ཆུ་འབབ་པར་བྱེད་པ་དང༌། ཆུ་སྦྱིན་པར་བྱེད་པའོ། །<line/>
</page>
<page index="370" id="186A">༄༅། །དེར་ཁྱོད་ཀྱིས་མིང་ཇི་ལྟ་བ་བཞིན་དུ་བྱོས་ཤིག །དེ་ནས་ཆུ་འབེབས་ཀྱིས་ཤིང་གི་ལྷ་མོ་ལ་སྨྲས་པ། ཉ་འདི་དག་གི་གྲངས་ཇི་ཙམ་ཞིག་ཡོད། ཤིང་<line/>
གི་ལྷ་མོས་སྨྲས་པ། གྲངས་ནི་སྟོང་ཕྲག་བཅུ་ཚང་བ་སྙེད་ཡོད་དོ། །རིགས་ཀྱི་ལྷ་མོ། དེ་ནས་ཚོང་དཔོན་གྱི་བུས་གྲངས་དེ་སྙེད་ཡོད་པར་ཐོས་པ་དང༌། ལྷག་པར་སྙིང་རྗེའི་<line/>
བསམ་པ་སྐྱེས་པར་གྱུར་ཏོ། །དེའི་ཚེ་རྫིང་ཆེན་པོ་དེ་ཡང་ཉི་མས་གདུངས་ནས་ཆུའི་ལྷག་མ་ཅུང་ཟད་ཅིག་ལུས་པར་གྱུར་པས་ཉ་སྟོང་ཕྲག་བཅུ་པོ་དེ་དག་ཀྱང་འཆི་བའི་<line/>
སྒོར་ཞུགས་ཏེ་ལུས་ཀྱིས་འགྲེ་ལྡོག་བྱས་པ་ན་ཚོང་དཔོན་དེ་མཐོང་བ་དང༌། སེམས་ལ་རེ་བ་དང་བཅས་མིག་མི་འཛུམས་པར་རྗེས་སུ་འབྲང་ཞིང་བལྟ་བར་གྱུར་ཏོ། །<line/>
དེ་ནས་ཚོང་དཔོན་གྱི་བུས་དངོས་པོ་དེ་མཐོང་ནས་ཕྱོགས་བཞིར་རྒྱུགས་ཏེ་ཆུ་བཙལ་བར་འདོད་ཀྱང་རྙེད་པར་མ་གྱུར་པས་ཡང་ཕྱོགས་གཅིག་ཏུ་རྣམ་པར་བལྟས་པ་ལས་<line/>
ལྗོན་ཤིང་ཆེན་པོ་ཞིག་མཐོང་བ་དང༌། སྟེང་དུ་འཛེགས་ནས་ཡལ་ག་དང༌། ལོ་མ་བཅད་དེ་བསིལ་གྲིབ་བྱས་སོ། །གཞན་ཡང༌། རྫིང་འདིའི་ཆུ་གང་ནས་འོངས་ཞེས་<span class="conversion-problem" title="129: Cannot convert ACIP {YONGs} because s is not an ACIP consonant.">YONGs</span>་<line/>
སུ་བཙལ་བ་ལས་ཆུ་བོ་ཆེན་པོ་ཆུ་སྐྱེས་ཞེས་བྱ་བ་ཞིག་མཐོང་ངོ༌། །དེའི་ཚེ་ཆུ་བོ་དེའི་འགྲམ་ན་ཉ་པ་མང་པོ་ཡོད་པས་ཉ་བླང་བའི་ཕྱིར་ཆུ་བོ་དེའི་གོང་དུ་གཡང་ས་ཆེན་པོ་<line/>
</page>
<page index="371" id="186B">ཡོད་པའི་གནས་སུ་ཆུ་བོ་ནས་འབབ་ཏུ་མི་སྟེར་བས་ཆུ་དྲལ་བའི་གནས་དེ་ཡང་ཤིན་ཏུ་བཅོས་དཀའ་བར་གྱུར་པས་འདི་སྙམ་དུ་གད་པ་འདི་ནི་ཤིན་ཏུ་ཟབ་ཅིང་གཡང་ས་ཆེ་<line/>
བས་མི་བརྒྱ་སྟོང་གིས་ཟླ་བ་གསུམ་གྱི་བར་དུའང་གཅོད་པར་མི་ནུས་ན། བདག་གཅིག་པུས་མི་ནུས་པ་ལྟ་སྨོས་ཀྱང་ཅི་དགོས་སྙམ་མོ། །དེ་ནས་ཚོང་དཔོན་གྱི་བུ་མྱུར་དུ་<line/>
རང་གི་གྲོང་ཁྱེར་དུ་སོང་སྟེ་རྒྱལ་པོ་ཆེན་པོའི་དྲུང་དུ་ཕྱིན་ནས། མགོ་བོས་རྐང་པ་ལ་ཕྱག་བྱས་ཏེ་ཕྱོགས་གཅིག་ཏུ་འཁོད་ནས་གུས་པས་ཐལ་མོ་སྦྱར་ཏེ། འདི་སྐད་དུ།<line/>
བདག་གིས་རྒྱལ་པོ་ཆེན་པོའི་མངའ་རིས་ན་འབངས་ལ་བྲོ་ནད་སྣ་ཚོགས་ཅི་མཆིས་པ་གསོས་ནས་ཐམས་ཅད་བདེ་བར་བགྱིས་ཏེ། མཐར་གྱི་ལྗོངས་རྒྱུར་མཆིས་པ་<line/>
ལས་འབྲོག་དགོན་པ་ཞིག་ཏུ་མཆིས་པ་དང༌། རྫིང་དགོན་པ་ཆུ་སྐྱེས་ཞེས་བགྱི་བ་དེའི་ཆབ་བས་སུ་ཉེ་བས་དེ་ན་ཉ་སྟོང་ཕྲག་བཅུ་མཆིས་པ་ཡང་གདུགས་ཀྱིས་བསྐམས་<line/>
པས་རིངས་པོ་མི་ཐོགས་པར་འགུམ་པར་འགྱུར་བ་དག་མཐོང་ལགས་ན། རྒྱལ་པོ་ཆེན་པོ། བྱམས་པ་དང༌། ཐུགས་རྗེས་ཐུགས་བརྩེ་བར་དགོངས་ཏེ་གླང་པོ་ཆེ་ཉི་ཤུ་ཞིག་<line/>
ཆབ་དགལ་བར་སྐད་ཅིག་སྩལ་དུ་གསོལ། ཇི་ལྟར་བདག་གིས་ནད་པ་མང་པོ་ལ་སྲོག་སྩལ་པ་དེ་བཞིན་དུ་ཉ་དེ་དག་གི་སྲོག་གི་སྐྱབས་བགྱིད་པ་ལགས་སོ་ཞེས་གསོལ་<line/>
</page>
<page index="372" id="187A">༄༅། །ཏོ༑ ༑དེ་ནས་རྒྱལ་པོ་ཆེན་པོས་ཀྱང་བློན་པོ་ཆེན་པོ་ལ་སྨན་པའི་རྒྱལ་པོ་འདི་ལ་གླང་པོ་ཆེ་བྱིན་ཅིག་ཅེས་བསྒོའོ། །དེའི་ཚེ་བློན་པོ་ཆེན་པོས་ཀྱང་རྒྱལ་<line/>
པོའི་བཀའ་ཁྱེར་ནས་ཚོང་དཔོན་གྱི་བུ་ལ་འདི་སྐད་ཅེས་སྨྲས་སོ། །ཀྱེ་སྐྱེས་བུ་ཆེན་པོ། ལེགས་སོ། །ཁྱོད་བདག་ཉིད་གླང་པོ་ཆེའི་ལྷས་སུ་སོང་སྟེ་ཡིད་ལ་ཇི་ལྟར་འདོད་པ་<line/>
བཞིན་དུ་གླང་པོ་ཆེ་ཉི་ཤུ་ཞིག་འདམས་ཏེ་ཁྱེར་ལ་སེམས་ཅན་ལ་ཕན་བཏགས་ནས་བདེ་བ་ཐོབ་པར་གྱིས་ཤིག །དེ་ནས་ཆུ་འབེབས་བུ་གཉིས་དང་ལྷན་ཅིག་ཏུ་གླང་པོ་ཆེ་<line/>
ཉི་ཤུ་ཁྲིད་དེ་ཚོང་པའི་ཁྱིམ་ནས་རྒྱལ་བ་མང་པོ་གཡར་ཏེ། ཆུ་དྲལ་བའི་གནས་སུ་ཕྱིན་ནས་རྐྱལ་པ་ཆུས་བཀང་སྟེ་གླང་པོ་ཆེ་ལ་བཀལ་ནས་རྫིང་གི་དྲུང་དུ་ཕྱིན་ཏེ།<line/>
རྫིང་གི་ནང་དུ་བླུགས་པ་དང༌། སྔ་མཁོ་བཞིན་དུ་གང་ཞིང་རྒྱས་པར་གྱུར་ཏོ། །རིགས་ཀྱི་ལྷ་མོ། དེའི་ཚེ་ཚོང་དཔོན་གྱི་བུས་རྫིང་གི་ངོས་བཞིར་འཁོར་བར་བལྟས་པ་<line/>
དང༑ དེ་ནས་ཉ་མང་པོ་དེ་དག་ཀྱང་ཕྱི་བཞིན་དུ་འབྲང་ནས་འགྲམ་དུ་རྒྱུ་བར་གྱུར་ཏོ། །དེ་ནས་ཚོང་དཔོན་གྱི་བུ་ཡང་འདི་སྙམ་དུ་ཉ་མང་པོ་འདི་དག་ཅིའི་ཕྱིར་བདག་གི་ཕྱི་<line/>
བཞིན་འབྲང༌། གདོན་མི་ཟ་བར་བཀྲེས་པའི་མེས་གདུངས་ནས་བདག་ལ་ཟས་སློང་བ་ཡིན་པས་བདག་གིས་སྦྱིན་པར་བྱའོ་སྙམ་དུ་བསམས་ནས། ཚོང་དཔོན་གྱི་བུ་<line/>
</page>
<page index="373" id="187B">ཆུ་འབེབས་ཀྱིས་བུ་ལ་འདི་སྐད་སྨྲས་སོ། ཁྱོད་ཀྱིས་གླང་པོ་ཆེ་མཆོག་ཏུ་སྟོབས་དང་ལྡན་པ་ཞིག་བླངས་ཏེ་མྱུར་དུ་ཁྱིམ་དུ་དེང་ལ་ཡབ་ཚོང་དཔོན་ལ་གསོལ་ཏེ་ཁྱིམ་ན་<line/>
བཟར་རུང་བའི་དངོས་པོ་ཅི་ཡོད་པ་དང༌། ཕ་མ་ཟ་བའི་སྐལ་བ་དང༌། བུ་དང༌། ཆུང་མ་དང༌། བྲན་མོ་དང༌། བྲན་ཕོའི་སྐལ་བ་ཅི་ཡོད་པ་ཐམས་ཅད་ཀྱང་བསྡུས་ཏེ་ཁྱེར་ལ་<line/>
ཤོག་ཅིག །དེ་ནས་བུ་གཉིས་པས་བསྟན་པ་མཉན་ནས་གླང་པོ་ཆེ་མཆོག་ལ་ཞོན་ཏེ་རིངས་པར་ཁྱིམ་དུ་སོང་ནས། མེས་པོའི་དྲུང་དུ་ཕྱིན་པ་དང༌། དངོས་པོ་གོང་མ་<line/>
རྒྱས་པར་སྨྲས་ནས། ཁྱིམ་ན་བཟར་རུང་བའི་དངོས་པོ་ཅི་ཡོད་པ་བླངས་ཏེ་གླང་པོ་ཆེ་ལ་བཀལ་ནས། མྱུར་ཞིང་རིངས་པར་ཕ་འདུག་པའི་རྫིང་དྲུང་དུ་ཕྱིན་པ་དང༌། དེ་ནས་<line/>
ཆུ་འབེབས་བུ་འོངས་པ་མཐོང་ནས་ལུས་དང༌། སེམས་དགའ་མགུ་རངས་པར་གྱུར་ཏེ་ཟས་རྣམས་བླངས་ནས་རྫིང་ཀུན་ཏུ་ཁྱབ་པར་གཏོར་བ་དང༌། ཉ་རྣམས་ཟས་ཐོབ་<line/>
པས་ཐམས་ཅད་འགྲངས་ཤིང་ཚིམ་པར་གྱུར་ཏོ། །ཡང་འདི་སྙམ་དུ་དེང་བདག་གིས་ཟས་ཡོངས་སུ་བཏང་ནས་ཉ་རྣམས་སྲོག་ཐོབ་པར་གྱུར་པས་མ་འོངས་པའི་དུས་<line/>
ཀྱི་ཚེའང་ཆོས་ཀྱི་ཟས་ཡོངས་སུ་བཏང་ནས་སེམས་ཅན་མཐའ་ཡས་པ་རྣམས་ཚིམ་པར་བྱེད་པར་གྱུར་ཅིག་སྙམ་མོ། །གཞན་ཡང༌། འདི་སྙམ་དུ་བདག་གིས་<line/>
</page>
<page index="374" id="188A">༄༅། །སྔོན་དགོན་པའི་ནགས་ཚལ་ན་དགེ་སློང་ཞིག་ཐེག་པ་ཆེན་པོའི་མདོ་སྡེ་ཀློག་པ་ལས། རྟེན་ཅིང་འབྲེལ་པར་འབྱུང་བ་ཡན་ལག་བཅུ་གཉིས་<line/>
པའི་ཆོས་ཟབ་མོའི་དོན་གཅེས་པ་སྟོན་པ་ཡང་མཐོང་ཞིང་ཐོས། གཞན་ཡང༌། མདོ་སྡེ་ལས་སེམས་ཅན་གང་ལ་ལ་ཞིག་འཆི་ཀའི་དུས་ཀྱི་ཚེ་དེ་བཞིན་གཤེགས་<line/>
པ་རིན་ཆེན་གཙུག་ཕུད་ཀྱི་མཚན་ཐོས་པར་གྱུར་ན་མཐོ་རིས་སུ་སྐྱེ་བར་འགྱུར་རོ་ཞེས་གསུངས་པས། དེང་བདག་གིས་ཉ་སྟོང་ཕྲག་བཅུ་པོ་དེ་དག་ལ་རྟེན་ཅིང་<line/>
འབྲེལ་པར་འབྱུང་བ་ཡན་ལག་བཅུ་གཉིས་པའི་ཆོས་ཟབ་མོ་ཡང་བསྟན་ལ་དེ་བཞིན་གཤེགས་པ་རིན་ཆེན་གཙུག་ཕུད་ཀྱི་མཚན་ཡང་བརྗོད་པར་བྱའོ། །འཛམ་<line/>
བུའི་གླིང་འདི་ན་སེམས་ཅན་རྣམ་པ་གཉིས་ཡོད་དེ། ཐེག་པ་ཆེན་པོ་ལ་ཤིན་ཏུ་མངོན་པར་ཡིད་ཆེས་པ་དང༌། ཡིད་མི་ཆེས་ཤིང་སྨོད་པར་བྱེད་པ་སྟེ། དེ་དག་<line/>
ཀྱང་མངོན་པར་ཡིད་ཆེས་པའི་སེམས་འཕེལ་བར་བྱའོ་སྙམ་མོ། །དེའི་ཚེ་ཚོང་དཔོན་གྱི་བུ་འདི་སྙམ་དུ་བདག་རྫིང་གི་ནང་དུ་ཞུགས་ཏེ་ཉ་མང་པོ་དེ་དག་ལ་ཆོས་<line/>
ཟབ་མོ་ཤིན་ཏུ་གྱ་ནོམ་པ་བཤད་པར་བྱའོ་སྙམ་དུ་བསམས་ནས་ཆུའི་ནང་དུ་ཞུགས་ཏེ། འདི་སྐད་ཅེས། འདས་པའི་དེ་བཞིན་གཤེགས་པ། དགྲ་བཅོམ་<line/>
</page>
<page index="375" id="188B">པ༑ ཡང་དག་པར་རྫོགས་པའི་སངས་རྒྱས། རིག་པ་དང༌། ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། བླ་ན་མེད་པའི་སྐྱེས་བུ་ཁ་ལོ་སྒྱུར་བ། ལྷ་<line/>
དང༑ མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་རིན་ཆེན་གཙུག་ཕུད་ལ་ཕྱག་འཚལ་ལོ། །དེ་བཞིན་གཤེགས་པ་འདི་སྔོན་བྱང་ཆུབ་སེམས་དཔའི་སྤྱད་པ་<line/>
སྤྱོད་པ་ན་འདི་ལྟར་ཐུགས་དམ་བཞེས་ཏེ། ཕྱོགས་བཅུའི་འཇིག་རྟེན་གྱི་ཁམས་ན་སེམས་ཅན་ཇི་སྙེད་པ་གང་དག་འཆི་ཀའི་དུས་ཀྱི་ཚེ། ངའི་མིང་ཐོས་པར་གྱུར་ན་ཤི་<line/>
འཕོས་པའི་འོག་ཏུ་སུམ་ཅུ་རྩ་གསུམ་གྱི་ལྷར་སྐྱེ་བར་འགྱུར་རོ་ཞེས་བཀའ་སྩལ་ཏོ་ཞེས་བསྒྲགས་སོ། །དེ་ནས་ཆུ་འབེབས་ཀྱིས་རྫིང་གི་ཉ་དེ་དག་ལ་ཆོས་ཟབ་མོ་གྱ་ནོམ་<line/>
པ་ཡང༌། འདི་སྐད་དུ། འདི་ཡོད་པའི་ཕྱིར་དེ་ཡོད། འདི་སྐྱེས་པའི་ཕྱིར་དེ་སྐྱེ་བར་འགྱུར་བ། འདི་ལྟ་སྟེ། མ་རིག་པའི་རྐྱེན་གྱིས་འདུ་བྱེད། འདུ་བྱེད་ཀྱི་རྐྱེན་གྱིས་རྣམ་<line/>
པར་ཤེས་པ། རྣམ་པར་ཤེས་པའི་རྐྱེན་གྱིས་མིང་དང་གཟུགས། མིང་དང་གཟུགས་ཀྱི་རྐྱེན་གྱིས་སྐྱེ་མཆེད་དྲུག །སྐྱེ་མཆེད་དྲུག་གི་རྐྱེན་གྱིས་རེག་པ། རེག་པའི་<line/>
རྐྱེན་གྱིས་ཚོར་བ། ཚོར་བའི་རྐྱེན་གྱིས་སྲེད་པ། སྲེད་པའི་རྐྱེན་གྱིས་ལེན་པ། ལེན་པའི་རྐྱེན་གྱིས་སྲིད་པ། སྲིད་པའི་རྐྱེན་གྱིས་སྐྱེ་བ། སྐྱེ་བའི་རྐྱེན་གྱིས་རྒ་ཤི་དང༌།<line/>
</page>
<page index="376" id="189A">༄༅། །མྱ་ངན་དང༌། སྨྲེ་སྔགས་འདོན་པ་དང༌། སྡུག་བསྔལ་བ་དང༌། འཁྲུག་པ་འབྱུང་སྟེ། སྡུག་བསྔལ་གྱི་ཕུང་པོ་ཆེན་པོ་འདི་འང་ཞིག་འབྱུང་<line/>
བར་འགྱུར་རོ། །འདི་འགགས་པའི་ཕྱིར་དེ་འགག་པར་འགྱུར་པ། འདི་ལྟ་སྟེ། མ་རིག་པ་འགགས་པས་འདུ་བྱེད་འགག །འདུ་བྱེད་འགགས་པས་རྣམ་པར་<line/>
ཤེས་པ་འགག །རྣམ་པར་ཤེས་པ་འགགས་པས། མིང་དང་གཟུགས་འགག །མིང་དང་གཟུགས་འགགས་པས་སྐྱེ་མཆེད་དྲུག་འགག །སྐྱེ་མཆེད་དྲུག་<line/>
འགགས་པས་རེག་པ་འགག །རེག་པ་འགགས་པས་ཚོར་བ་འགག །ཚོར་བ་འགགས་པས་སྲེད་པ་འགག །སྲེད་པ་འགགས་པས་ལེན་པ་འགག །ལེན་<line/>
པ་འགགས་པས་སྲིད་པ་འགག །སྲིད་པ་འགགས་པས་སྐྱེ་བ་འགག །སྐྱེ་བ་འགགས་པས་རྒ་ཤི་འགག །རྒ་ཤི་འགགས་པས་མྱ་ངན་དང༌། སྨྲེ་སྔགས་<line/>
འདོན་པ་དང༌། སྡུག་བསྔལ་བ་དང༌། འཁྲུག་པ་རྣམས་འགག་པར་འགྱུར་ཏེ། འདི་ལྟར་སྡུག་བསྔལ་གྱི་ཕུང་པོ་འདི་འབའ་ཞིག་འགག་པར་འགྱུར་རོ་ཞེས་<line/>
བཤད་དོ། །ཆོས་འདི་དག་བཤད་ནས། གཞན་ཡང༌། རྟེན་ཅིང་འབྲེལ་པར་འབྱུང་བའི་ཡན་ལག་བཅུ་གཉིས་དང་མཚུངས་པར་ལྡན་པའི་གཟུངས་འདི་<line/>
</page>
<page index="377" id="189B">བསྟན་ཏོ། །ཏདྱ་ཐཱ། བི་ཙ་ནི། བི་ཙ་ནི། བི་ཙ་ནི། སཾ་ཤྩ་ནི། སཾ་ཤྩ་ནི། སཾ་ཤྩ་ནི། བྷི་ཤི་ནི། བྷི་ཤི་ནི། བྷི་ཤི་ནི་སྭཱ་ཧཱ། ཏདྱ་ཐཱ། ན་མི་ནི། ན་མི་ནི། ན་མི་ནི། ཤ་དྷི་ནི། ཤ་དྷི་ནི།<line/>
ཤ་དྷི་ནི། སྲ་པྲ་ཤི་ནི། སྲ་པྲ་ཤི་ནི། སྲ་པྲ་ཤི་ནི་སྭཱ་ཧཱ། ཏདྱ་ཐཱ། བེ་ཏྲ་ནི། བེ་ཏྲ་ནི། བེ་ཏྲ་ནི། ཏྲི་ཤི་ནི་ནི། ཏྲི་ཤི་ནི་ནི། ཏྲི་ཤི་ནི་ནི། ཨུ་པ་དྷི་ནི། ཨུ་པ་དྷི་ནི། ཨུ་པ་དྷི་ནི་སྭཱ་ཧཱ།<line/>
ཏདྱ་ཐཱ། བྷ་བི་ནི། བྷ་བི་ནི། བྷ་བི་ནི། ཤ་ཏི་ནི། ཤ་ཏི་ནི། ཤ་ཏི་ནི། ཤ་མ་ནི་ནི། ཤ་མ་ནི་ནི། ཤ་མ་ནི་ནི་སྭཱ་ཧཱ། །དེའི་ཚེ་བཅོམ་ལྡན་འདས་ཀྱིས་འཁོར་མང་པོ་རྣམས་ལ་ཚོང་<line/>
དཔོན་གྱི་བུའི་སྔོན་གྱི་རྒྱུ་འདི་བསྟན་པ་ན་ལྷ་དང༌། མིའི་འཁོར་རྣམས་ཤིན་ཏུ་ངོ་མཚར་ཆེའོ་ཞེས་བསྔགས་པ་བརྗོད་པར་གྱུར་ཏོ། །དེ་ནས་རྒྱལ་པོ་ཆེན་པོ་བཞི་པོ་དག་སོ་<line/>
སོ་ནས་གནས་དེ་ཉིད་དུ་མགྲིན་གཅིག་ཏུ་འདི་སྐད་ཅེས་སྨྲས་སོ། །ལེགས་སོ་ཤཱཀྱ་ཐུབ་པའི་གཙོ། །ཡན་ལག་བཅུ་གཉིས་མཚུངས་ལྡན་པ། །དམ་ཆོས་རིག་སྔགས་<line/>
བཀས་བཤད་ནས། །སྡིག་བསལ་བསོད་ནམས་འཕེལ་བར་མཛད། །བདག་ཅག་ཀྱང་ནི་སྔགས་བརྗོད་པ། །དམ་པའི་ཆོས་ནི་སྲུང་བར་བགྱིད། །གང་ཞིག་འགལ་བར་<line/>
བགྱིས་ནས་ནི། །ལེགས་པར་རྗེས་སུ་མི་འབྲང་ན། །ཨརྫ་ཀ་ཡི་ཡལ་ག་བཞིན། །མགོ་ནི་ཚལ་པ་བདུན་དུ་འགས། །བདག་ཅག་བཅོམ་ལྡན་སྤྱན་སྔར་ནི། །རིག་<span class="conversion-problem" title="129: Cannot convert ACIP {SNGAGs} because s is not an ACIP consonant.">SNGAGs</span>་<line/>
</page>
<page index="378" id="190A">༄༅། །ལན་ཅིག་བརྗོད་པར་བགྱིད། །ཏདྱ་ཐཱ། ཧི་རི་མི་གཱ་ཏེ། གན་དྷ་རི། ཙན་དྷ་རི། དྷ་རི་ཛེ་བྷ་རེ། ཤི་ཧི་བྷ་རེ། པུ་རེ་པུ་རེ། གུ་གུ་མ་ཏི། ཁ་ར་མ་ཏི།<line/>
ད་དྷི་མུ་ཁི། ལཽ་རུ་བྷ། མུ་རུ་བྷི། ཀུ་ཙ་མུ་རུ་གནྟེ། ཏུ་རུ་ཏུ་རུ་ཏུ་རུ་བཱིདྱེ། ཨ་དྷི་སིདྡྷི་ད་བ་བྱེ། དྷ་ད་བ་བྱེ། ཨུ་སྟེ། ཨུ་སྟེ་བད་དྷེ། ཨ་ན་ལེ་བད་དྷེ། བ་དུ་བད་དྷེ། ཨ་<line/>
སུ་མ་བད་དྷེ་སྭཱ་ཧཱ། །བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་ལྷ་མོ། དེའི་ཚེ་ཚོང་དཔོན་གྱི་བུ་ཆུ་འབེབས་དང༌། བུ་གཉིས་ཀྱིས་རྫིང་དེའི་ཉ་ངག་ལ་ཆུ་<line/>
དང༑ ཟས་བྱིན་ནས་[?] ཆོས་བཤད་དེ་སླར་རང་གི་ཁྱིམ་དུ་དོང་ངོ༌། །ཚོང་དཔོན་གྱི་བུ་ཆུ་འབེབས་དེ་དུས་གཞན་ཞིག་ན་སྟོན་མོ་ལ་འདུས་ཏེ་སྟོན་མོ་སྣ་ཚོགས་བྱས་<line/>
ནས་ཆང་གིས་ར་རོ་སྟེ་ཉལ་བ་དང༌། དེའི་ཚེ་ཉ་སྟོང་ཕྲག་བཅུ་པོ་དེ་དག་དུས་གཅིག་ཏུ་ཚེ་འདས་ནས་སུམ་ཅུ་རྩ་གསུམ་གྱི་ལྷར་སྐྱེས་པས་དེ་དག་འདི་སྙམ་དུ་བདག་<line/>
ཅག་གི་དགེ་བའི་ལས་ཀྱི་རྒྱུ་དང༌། རྐྱེན་གང་གིས་ལྷའི་གནས་འདིར་སྐྱེས་པར་གྱུར་ཅེས་བསམས་ནས་ཕན་ཚུན་གཅིག་ལ་གཅིག །འདི་སྐད་དུ། བདག་ཅག་ནི་<line/>
སྔོན་འཛམ་བུའི་གླིང་དུ་དུད་འགྲོའི་སྐྱེ་གནས་སུ་ལྷུང་ནས་ཉའི་ལུས་བླངས་པ་ལས། ཚོང་དཔོན་གྱི་བུ་ཆུ་འབེབས་ཀྱིས་བདག་ཅག་ལ་ཆུ་དང༌། ཟས་བྱིན་ནས།<line/>
</page>
<page index="379" id="190B">གཞན་ཡང༌། བདག་ཅག་ལ་རྟེན་ཅིང་འབྲེལ་པར་འབྱུང་བ་ཡན་ལག་བཅུ་གཉིས་པའི་ཆོས་ཟབ་མོ་དང༌། གཟུངས་ཀྱང་བཤད། དེ་བཞིན་གཤེགས་པ་རིན་ཆེན་<line/>
གཙུག་ཕུད་ཀྱི་མཚན་ནས་ཀྱང་བརྗོད་པའི་རྒྱུ་དང༌། རྐྱེན་དེས་བདག་ཅག་ལྷའི་གནས་འདིར་སྐྱེས་པ་ཡིན་པས། དེའི་ཕྱིར་བདག་ཅག་ཐམས་ཅད་ཚོང་དཔོན་གྱི་བུ་དེའི་<line/>
ཐད་དུ་དོང་ལ་དྲིན་བསབ་པའི་ཕྱིར་མཆོད་པ་བྱ་བའི་རིགས་སོ་ཞེས་སྨྲས་སོ། །དེ་ནས་ལྷའི་བུ་སྟོང་ཕྲག་བཅུ་པོ་དེ་དག་ལྷའི་གནས་དེ་ནས་མི་སྣང་བར་གྱུར་ཏེ་འཛམ་<line/>
བུའི་གླིང་དུ་སྨན་པའི་རྒྱལ་པོ་ཆེན་པོའི་ཐད་དུ་ལྷགས་སོ། །དེའི་ཚེ་ཚོང་དཔོན་གྱི་བུ་དེ་ཡང་ཐོག་མཐོན་པོའི་སྟེང་དུ་བདེ་བར་གཉིད་ལོག་པ་ལས་ལྷའི་བུ་སྟོང་ཕྲག་བཅུ་<line/>
པོ་དེ་དག་གིས་མུ་ཏིག་གི་ཕྲེང་བ་སྟོང་ཕྲག་བཅུ་ནི་མགོ་དྲུང་དུ་བཞག །ཡང་སྟོང་ཕྲག་བཅུ་ནི་རྐང་པའི་དྲུང་དུ་བཞག །ཡང་སྟོང་ཕྲག་བཅུ་ནི་གཡས་ལོགས་སུ་<line/>
བཞག །ཡང་སྟོང་ཕྲག་བཅུ་ནི་གཡོན་ལོགས་སུ་བཞག་སྟེ། མེ་ཏོག་མན་དཱ་ར་བ་དང༌། མན་དཱ་ར་བ་ཆེན་པོའི་ཆར་པ་པུས་ནུབ་ཙམ་དུ་ཕབ་ནས་འོད་ཀྱིས་ཀུན་<line/>
སྣང་བར་བྱས་ཏེ། ལྷའི་རོལ་མོ་རྣམ་པ་སྣ་ཚོགས་ལས་སྒྲ་དབྱངས་སྙན་པ་དག་བྱུང་བས་འཛམ་བུའི་གླིང་དུ་གཉིད་ལོག་པ་ཐམས་ཅད་སད་པར་བྱས་སོ། །ཚོང་<line/>
</page>
<page index="380" id="191A">༄༅། །དཔོན་གྱི་བུ་ཆུ་འབབས་ཀྱང་གཉིད་ལོག་པ་ལས་སད་པར་གྱུར་པ་དང༌། དེ་ནས་ལྷའི་བུ་སྟོང་ཕྲག་བཅུ་པོ་དེ་དག་གིས་མཆོད་པ་བྱས་ནས་ནམ་<line/>
མཁའ་ལ་འཕུར་ཏེ་དོང་ངོ༌། །རྒྱལ་པོ་ལྷའི་དབང་ཕྱུག་གི་འོད་ཀྱི་ཡུལ་ཁམས་སུའང་གནས་དེ་དང༌། དེ་དག་ཐམས་ཅད་དུ་ལྷའི་མེ་ཏོག་པདྨ་དམ་པའི་ཆར་མངོན་<line/>
པར་ཕབ་བོ། །ལྷའི་བུ་མང་པོ་དེ་དག་སྔོན་གྱི་གནས་དགོན་པའི་རྫིང་དྲུང་དུ་དོང་ནས་ལྷའི་མེ་ཏོག་སྣ་ཚོགས་ཀྱི་ཆར་མངོན་པར་ཕབ་སྟེ། དེ་ནས་མི་སྣང་བར་གྱུར་ནས་སླར་<line/>
ལྷའི་གནས་སུ་སོང་སྟེ། ཡིད་བཞིན་དུ་ཅི་དགའ་བར་འདོད་པ་ལྔའི་བདེ་བ་དག་ལ་ལོངས་སྤྱོད་པར་གྱུར་ཏོ། །རྒྱལ་པོ་ལྷའི་དབང་ཕྱུག་གི་འོད་ཀྱང་ནམ་ལངས་པ་དང༌།<line/>
བློན་པོ་ཆེན་པོ་དེ་དག་ལ། མདང་སུམ་རྒྱུ་དང༌། རྐྱེན་གང་གི་ཕྱིར་ཡ་མཚན་གྱི་མཚན་མ་དེ་ལྟ་བུ་དག་སྣང་ཞིང་འོད་ཟེར་ཆེན་པོ་དག་ཀྱང་བཀྱེ་བར་གྱུར་ཅེས་སྨྲས་<line/>
སོ༑ ༑བློན་པོ་ཆེན་པོས་སྤྲས་པ། རྒྱལ་པོ་ཆེན་པོ། མཁྱེན་པར་མཛོད་ཅིག །ལྷའི་ཚོགས་མང་པོ་རྣམས་ཀྱིས་ཚོང་དཔོན་གྱི་བུ་ཆུ་འབེབས་ཀྱི་སྡུམ་པར་མུ་ཏིག་གི་<line/>
ཕྲེང་བ་འབུམ་ཕྲག་བཅུ་དང༌། མེ་ཏོག་མན་དཱ་ར་བའི་ཆར་མངོན་པར་ཕབ་པ་པུས་ནུབ་ཙམ་དུ་བགྱིས་ལགས་སོ། །རྒྱལ་པོས་བློན་པོ་ལ་བསྒོ་པ། ཚོང་དཔོན་གྱི་<line/>
</page>
<page index="381" id="191B">ཁྱིམ་དུ་སོང་ལ་དེའི་བུ་བོས་ཤིག །བློན་པོ་ཆེན་པོས་བཀའ་མཉན་ནས་དེའི་ཁྱིམ་དུ་སོང་སྟེ། རྒྱལ་པོའི་བཀའ་བཟླས་ནས། ཚོང་དཔོན་གྱི་བུལ་གུག་[?] གོ །དེ་ནས་ཚོང་དཔོན་<line/>
གྱི་བུ་རྒྱལ་པོའི་དྲུང་དུ་ཕྱིན་པ་དང༌། མདང་གསུམ་རྒྱུ་དང༌། རྐྱེན་གང་གི་ཕྱིར་ཡ་མཚན་ཆེ་བའི་མཚན་མ་དེ་ལྟ་བུ་བྱུང་བར་གྱུར་ཅེས་དྲིས་སོ། །ཚོང་དཔོན་གྱིས་བུས་སྨྲས་<line/>
པ༑ བདག་གིས་དཔྱད་པ་ལྟར་ན། གདོན་མི་འཚལ་བར་རྫིང་དེའི་ནང་གི་ཉ་མང་པོ་དེ་དག་མདོ་སྡེ་ལས་གསུངས་པ་བཞིན་དུ་ཚེ་འདས་ནས་སུམ་ཅུ་རྩ་གསུམ་གྱི་ལྷར་<line/>
སྐྱེས་པས་དེ་དག་དྲིན་ལན་གླན་པའི་སླད་དུ་ཡ་མཚན་ཆེ་བའི་མཚན་མ་དེ་ལྟ་བུ་བསྟན་སྙམ་བགྱིད་ལགས་སོ། །རྒྱལ་པོས་སྨྲས་པ། ཇི་ལྟར་ཤེས། ཆུ་འབེབས་ཀྱིས་སྨྲས་<line/>
པ༑ ལྷས་ཕོ་ཉ་འགའ་ཞིག་དང༌། བདག་གི་བུ་གཉིས་རྫིང་ཆེན་པོའི་དྲུང་དུ་བཏང་སྟེ། ཉ་སྟོང་ཕྲག་བཅུ་པོ་དེ་དག་གུམ་མམ། འཚོ་བ་བརྟགས་ན་མད་དམ། མི་མད་<line/>
མཁྱེན་པར་འགྱུར་ལགས་སོ། །རྒྱལ་པོས་དེ་སྐད་སྨྲས་པ་ཐོས་ནས། ཕོ་ཉ་དང༌། དེའི་བུ་གཉིས་རྫིང་དེའི་དྲུང་དུ་བཏང་བ་ལས་རྫིང་དེའི་ནང་ན་མེ་ཏོག་མན་དཱ་ར་བ་མང་པོ་<line/>
ཕུང་པོ་ཆེན་པོས་གང་བར་གྱུར་པ་དང༌། ཉ་མང་པོ་ཐམས་ཅད་དུས་ལས་འདས་པར་མཐོང་ངོ༌། །མཐོང་ནས་ཀྱང་སླར་མྱུར་དུ་ལོག་སྟེ་རྒྱས་པར་རྒྱལ་པོ་ལ་གསོལ་བ་དང༌།<line/>
</page>
<page index="382" id="192A">༄༅། །རྒྱལ་པོའང་དེ་ལྟར་གྱུར་པ་ཐོས་པས་རབ་ཏུ་དགའ་བར་གྱུར་ནས་སྔོན་དེ་ལྟ་བུ་མ་བྱུང་ངོ་ཞེས་བསྔགས་པ་བརྗོད་པར་གྱུར་ཏོ། །དེ་ནས་བཅོམ་ལྡན་<line/>
འདས་ཀྱིས་བྱང་ཆུབ་ཀྱི་ཤིང་གི་ལྷ་མོ་ལ་འདི་སྐད་ཅེས་བཀའ་སྩལ་ཏོ། །རིགས་ཀྱི་ལྷ་མོ། ཁྱོད་ཀྱིས་འདི་ལྟར་ཤེས་པར་བྱ་སྟེ། སྔོན་བྱུང་བ་ཚོང་དཔོན་གྱི་བུ་ཆུ་འབེབས་ཞེས་<line/>
བྱ་བ་དེ་ནི་ང་ཉིད་ཡིན་ནོ། །ཚོང་དཔོན་གྱི་བུ་ཆུ་འཛིན་ཞེས་བྱ་བ་དེ་ནི་མཛེས་པའི་ཏོག་ཡིན་ནོ། །དེའི་བུ་གཉིས་ལས་བུ་ཆེན་པོ་ཆུ་རྒྱས་ཞེས་བྱ་བ་དེ་ནི་དངུལ་གྱི་ཏོག་ཅེས་བྱ་བ་<line/>
འདི་ཉིད་ཡིན་ནོ། །དེའི་བུ་ཆུང་ངུ་ཆུའི་མཛོད་ཅེས་བྱ་བ་དེ་ནི་དངུལ་གྱི་འོད་ཅེས་བྱ་བ་འདི་ཉིད་ཡིན་ནོ། །རྒྱལ་པོ་ལྷའི་དབང་ཕྱུག་གི་འོད་ཅེས་བྱ་བ་དེ་བྱང་ཆུབ་ཀྱི་ཤིང་གི་ལྷ་མོ་<line/>
ཁྱོད་ཉིད་ཡིན་ནོ། །ཉ་སྟོང་ཕྲག་བཅུ་པོ་དེ་དག་ནི་ལྷའི་བུ་སྟོང་ཕྲག་བཅུ་པོ་འདི་དག་ཉིད་ཡིན་ནོ། །ངས་སྔོན་ཉ་དེ་དག་ལ་ཆུ་དང༌། ཟས་བྱིན་ཏེ་ཚིམ་པར་བྱས་ནས་རྟེན་ཅིང་<line/>
འབྲེལ་པར་འབྱུང་བ་ཡན་ལག་བཅུ་གཉིས་པའི་ཆོས་ཟབ་མོ་དང་ལྡན་པའི་གཟུངས་འདི་བཤད་པའི་རྒྱུ་དེ་དང༌། གཞན་ཡང༌། དེ་བཞིན་གཤེགས་པ་རིན་ཆེན་<line/>
གཙུག་ཕུད་དེའི་མཚན་ནས་བརྗོད་དེ་བསྟན་པའི་དགེ་བའི་རྩ་བ་དེའི་རྒྱུས་མཐོ་རིས་སུ་སྐྱེས་པར་གྱུར་པས། དེང་ངའི་ཐད་དུ་འོངས་ནས་རབ་ཏུ་དགའ་བས་ཆོས་མཉན་<line/>
</page>
<page index="383" id="192B">བས་ངས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་བསྟན་ནས་དེ་དག་གི་མིང་བསྟན་པ་ཡིན་ནོ། །རིགས་ཀྱི་ལྷ་མོ། ཇི་ལྟར་ངས་སྔོན་སྲིད་པ་རྣམས་སུ་འཁོར་<line/>
བ་ན་འཁོར་བའི་ཚེ་སེམས་ཅན་ཚད་མེད་པ་སྙེད་ལ་རྒྱ་ཆེར་ཕན་བཏགས་ནས་ཐམས་ཅད་རིམ་གྱིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་བསྟན་པ་དེ་<line/>
བཞིན་དུ་ཁྱོད་ཅག་ཐམས་ཅད་ཀྱིས་ཀྱང་ནན་ཏན་བརྩོན་འགྲུས་ཀྱིས་ངེས་པར་འབྱུང་བ་ཡོངས་སུ་གཉེར་ནས་བག་མེད་པར་མི་བྱའོ། །དེ་ནས་འཁོར་མང་པོ་རྣམས་དེ་སྐད་<line/>
ཅེས་བཀའ་སྩལ་པ་ཐོས་པ་དང༌། ཐམས་ཅད་ཀྱིས་བྱམས་པ་དང༌། སྙིང་རྗེ་ཆེན་པོས་ཐམས་ཅད་ཡོངས་སུ་སྐྱོ་བ་དང༌། ནན་ཏན་བརྩོན་འགྲུས་ཀྱི་དཀའ་བ་སྤྱད་ནས་<line/>
གདོང་བླ་ན་མེད་པའི་བྱང་ཆུབ་རྟོགས་ཤིང་མངོན་དུ་བྱེད་པར་འགྱུར་བར་ཁོང་དུ་ཆུད་པར་གྱུར་པས་ཤིན་ཏུ་དང་བའི་སེམས་ཀྱིས་མངོན་པར་ཡིད་ཆེས་ཤིང་རབ་ཏུ་དགའ་<line/>
བར་གྱུར་ཏོ། །གསེར་འོད་དམ་པ་མཆོག་ཏུ་རྣམ་པར་རྒྱལ་བ་མདོ་སྡེའི་རྒྱལ་པོས་ལས། ཚོང་དཔོན་གྱི་བུ་ཆུ་འབེབས་ཀྱི་ལེའུ་སྟེ་ཉི་ཤུ་ལྔ་པའོ།། །།གསེར་<line/>
འོད་དམ་པ་མཆོག་ཏུ་རྣམ་པར་རྒྱལ་བ་མདོ་སྡེའི་རྒྱལ་པོ་བམ་པོ་བཅུ་པ་སྟེ་ཐ་མ། དེ་ནས་བཅོམ་ལྡན་འདས་ཀྱིས་འཁོར་མང་པོ་རྣམས་ལ་ལྷའི་བུ་སྟོང་ཕྲག་བཅུ་<line/>
</page>
<page index="384" id="193A">༄༅། །པོ་དེ་དག་གི་སྔོན་གྱི་རྒྱུ་དང༌། རྐྱེན་བཀས་བཤད་ནས། ཡང་བྱང་ཆུབ་ཀྱི་ཤིང་གི་ལྷ་མོ་དང༌། འཁོར་མང་པོ་རྣམས་ལ་བཀའ་སྩལ་པ། ངས་<line/>
འདས་པའི་དུས་ཀྱི་ཚེ་བྱང་ཆུབ་སེམས་དཔའ་པའི་ལམ་སྤྱོད་པ་ན་ཆུ་དང༌། ཟས་སྦྱིན་པ་བཏང་ནས་ཉ་དེ་དག་གི་སྲོག་ལ་ཕན་བཏགས་པ་འབའ་ཞིག་བྱས་པ་མ་ཡིན་<line/>
གྱི༑ ཤིན་ཏུ་ཕངས་པའི་ལུས་ཀྱང་ཡོངས་སུ་བཏང་སྟེ། དེའི་རྒྱུ་དང༌། རྐྱེན་གང་ཡིན་པ་ལྷན་ཅིག་བལྟ་བར་བྱའོ། །དེ་ནས་དེ་བཞིན་གཤེགས་པ་དགྲ་བཅོམ་པ་<line/>
ཡང་དག་པར་རྫོགས་པའི་སངས་རྒྱས་ལྷའི་གནས་ཀྱི་སྟེང་དང༌། ལྷའི་གནས་ཀྱི་འོག་ཐམས་ཅད་ན་མཆོག་ཏུ་རྣམ་པར་རྒྱལ་ཞིང་མཆོག་ཏུ་བཙུན་པ། འོད་<line/>
ཟེར་བརྒྱ་སྟོང་དུ་མས་ཕྱོགས་བཅུའི་འཇིག་རྟེན་གྱི་ཁམས་གསལ་བར་མཛད་པ། མཁྱེན་པ་ཐམས་ཅད་ཕུན་སུམ་ཚོགས་པར་གྱུར་པ། ཡོན་ཏན་ཡོངས་སུ་<line/>
རྫོགས་པར་གྱུར་པ་དེས་དགེ་སློང་རྣམས་དང༌། འཁོར་མང་པོ་རྣམས་དང་ཐབས་གཅིག་ཏུ་པཉྩ་ལའི་ལྗོངས་སུ་བྱོན་ནས། ནགས་ཚལ་ས་གཞི་ཤིན་ཏུ་མཉམ་<line/>
ལ་ཚེར་མ་རྣམས་མེད་པ། མེ་ཏོག་མཆོག་དམ་པ་དང༌། རྩྭ་འཇམ་པོ་དག་གིས་ཀུན་ཏུ་ཁྱབ་པར་བཀྲམ་པར་གཤེགས་ཏེ། བཅོམ་ལྡན་འདས་ཀྱིས་ཚེ་དང་ལྡན་<line/>
</page>
<page index="385" id="193B">པ་ཀུན་དགའ་བོ་ལ་བཀའ་སྩལ་པ། ཁྱོད་ཀྱིས་ཤིང་འདིའི་དྲུང་དུ་ངའི་ཆེད་དུ་སྟན་ཐིངས་ཤིག །དེ་ནས་ཚེ་དང་ལྡན་པ་ཀུན་དགའ་བོས་བཀའ་མཉན་ནས་གདན་བཏིང་ངོ་[?]། །བཏིང་<line/>
ཟིན་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། གདན་བཤམས་ལགས་ན། འཕགས་པས་དུས་མཁྱེན་པར་མཛད་དུ་གསོལ། །དེ་ནས་བཅོམ་<line/>
ལྡན་འདས་གདན་གྱི་སྟེང་དུ་སྐྱིལ་མོ་ཀྲུང་བཅས་ཏེ་སྐུ་དྲང་པོར་བསྲང་ནས། ཡང་དག་པའི་དྲན་པ་ཉེ་བར་གཞག་སྟེ་བཞུགས་ནས་དགེ་སློང་རྣམས་ལ་བཀའ་སྩལ་པ། ཁྱེད་<line/>
ཅག་སྔོན་དཀའ་བ་སྤྱད་པའི་བྱང་ཆུབ་སེམས་དཔའི་སྔོན་གྱི་ལུས་ཀྱི་རིང་བསྲེལ་བལྟ་བར་འདོད་དམ། དགེ་སློང་རྣམས་ཀྱིས་གསོལ་པ། བདག་ཅག་མཐོང་བར་མོས་ལགས་<line/>
སོ༑ ༑དེ་ནས་བཅོམ་ལྡན་འདས་བསོད་ནམས་བརྒྱས་རབ་ཏུ་བརྒྱན་པ། མཚན་དང༌། དཔེ་བྱད་དང་ལྡན་པའི་ཕྱག་གིས་ས་ལ་བསྣུན་པ་དང༌། དེའི་ཚེ་ས་ཆེན་པོ་རྣམ་པ་དྲུག་ཏུ་<line/>
རབ་ཏུ་གཡོས་པར་གྱུར་པས་ས་གས་ཤིང་བྱེ་བར་གྱུར་པ་དང༌། རིན་པོ་ཆེ་སྣ་བདུན་གྱི་མཆོད་རྟེན་རིན་པོ་ཆེ་སྣ་ཚོགས་ཀྱི་དྲ་བས་རབ་ཏུ་བརྒྱན་པ་ཞིག་མངོན་པར་འཕགས་ཏེ་བྱུང་<line/>
བ་འཁོར་མང་པོ་ཀུན་གྱིས་མཐོང་ནས་ངོ་མཚར་ཆེ་བའི་བསམ་པ་སྐྱེས་པར་གྱུར་ཏོ། །དེ་ནས་བཅོམ་ལྡན་འདས་གདན་ལས་བཞེངས་ཏེ། ཕྱག་མཛད་ནས་གཡས་<span class="conversion-problem" title="129: Cannot convert ACIP {PHYOGs} because s is not an ACIP consonant.">PHYOGs</span>་<line/>
</page>
<page index="386" id="194A">༄༅། །སུ་བསྐོར་བ་མཛད་དེ་སླར་གདན་ལ་བཞུགས་ནས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཁྱོད་ཀྱིས་མཆོད་རྟེན་འདིའི་སྒོ་ཕྱེ་ཞིག །དེ་<line/>
ནས་ཚེ་དང་ལྡན་པ་ཀུན་དགའ་བོས་སྒོ་ཕྱེ་སྟེ། རིན་པོ་ཆེ་སྣ་བདུན་ལས་བྱས་པའི་སྒྲོམ་བུ་རིན་པོ་ཆེ་མཆོག་དམ་པས་བརྒྱན་པ་ཞིག་མཐོང་བ་དང༌། བཅོམ་ལྡན་འདས་<line/>
ལ་འདི་སྐད་ཅེས་གསོལ་ཏོ། །བཅོམ་ལྡན་འདས། རིན་པོ་ཆེ་སྣ་བདུན་ལས་བགྱིས་པའི་སྒྲོམ་བུ་རིན་པོ་ཆེ་རྣམ་པ་སྣ་ཚོགས་ཀྱིས་རབ་ཏུ་བརྒྱན་པ་ཞིག་གདའ་ལགས་<line/>
སོ༑ ༑བཅོམ་ལྡན་འདས་ཀྱིས་བཀའ་སྩལ་པ། ཁྱོད་ཀྱིས་སྒྲོམ་[?] ཕྱེ་ཞིག །དེ་ནས་ཚེ་དང་ལྡན་པ་ཀུན་དགའ་བོས་བཀའ་མཉན་ནས་ཕྱེ་བ་དང་རིང་བསྲེལ་ཁ་དོག་དུང་<line/>
དང༑ མེ་ཏོག་ཀུ་མུ་ད་འདྲ་བ་ཞིག་མཐོང་ནས་བཅོམ་ལྡན་འདས་ལ་གསོལ་པ། སྒྲོམ་གྱི་ནང་ན་རིང་བསྲེལ་ཁ་དོག་དམ་པ་གཞན་ལས་ཁྱད་པར་དུ་འཕགས་པ་<line/>
ཞིག་གདའ་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། ཀུན་དགའ་བོ། ཁྱོད་ཀྱིས་སྐྱེས་བུ་ཆེན་པོའི་རུས་པ་འདིར་ཁྱེར་ཏེ་ཤོག་ཅིག །དེ་ནས་ཚེ་དང་<line/>
ལྡན་པ་ཀུན་དགའ་བོས་རིང་བསྲེལ་དེ་བླངས་ནས། བཅོམ་ལྡན་འདས་ལ་ཕུལ་ལོ། །བཅོམ་ལྡན་འདས་ཀྱིས་བཞེས་ནས་དགེ་སློང་རྣམས་ལ་ཁྱེད་ཀྱིས་དཀའ་བ་<line/>
</page>
<page index="387" id="194B">སྤྱད་པའི་བྱང་ཆུབ་སེམས་དཔའི་ལུས་ཀྱི་རིང་བསྲེལ་བཞག་པ་ལ་ལྟོས་ཤིག་ཅེས་བཀའ་སྩལ་ནས་ཚིགས་སུ་བཅད་དེ་བཀའ་སྩལ་པ། བྱང་ཆུབ་སེམས་དཔའ་ཡོན་ཏན་<line/>
མཆོག་ལྡན་བློ། །རབ་དཔའ་བརྩོན་པས་ཕ་རོལ་ཕྱིན་དྲུག་རྫོགས། །རྟག་སྒོམ་བྱང་ཆུབ་ཕྱིར་ནི་རྒྱུན་ཆད་མེད། །བཏང་སྙོམས་ཆེ་བརྟན་སེམས་ལ་ངལ་བ་མེད། །དགེ་སློང་<line/>
དག་༑ཁྱེད་ཅག་ཐམས་ཅད་ཀྱིས་བྱང་ཆུབ་སེམས་དཔའི་སྔོན་གྱི་ལུས་ལ་གུས་པས་ཕྱག་བྱོས་ཤིག །རིང་བསྲེལ་འདི་ནི་ཚུལ་ཁྲིམས་དང༌། ཏིང་ངེ་འཛིན་དང༌། ཤེས་<line/>
རབ་ཀྱི་དྲི་ཚད་མེད་པ་དག་གིས་ཡོངས་སུ་བདུགས་པ། བསོད་ནམས་ཀྱི་ཞིང་མཆོག་དམ་པ་ཡིན་པས་ཤིན་ཏུ་ཕྲད་པར་དཀའོ། །དེ་ནས་དགེ་སློང་རྣམས་དང༌། འཁོར་<line/>
མང་པོ་རྣམས་ཀྱིས་སེམས་རྩེ་གཅིག་ཏུ་གུས་པས་ཐལ་མོ་སྦྱར་ཏེ། མགོ་བོས་རིང་བསྲེལ་ལ་ཕྱག་བྱས་ནས་སྔོན་ཆད་ནམ་ཡང་དེ་ལྟ་བུ་མ་བྱུང་ངོ་ཞེས་བསྔགས་པ་བརྗོད་<line/>
པར་གྱུར་ཏོ། །དེ་ནས་ཚེ་དང་ལྡན་པ་ཀུན་དགའ་བོ་མདུན་དུ་འཕགས་ཏེ། བཅོམ་ལྡན་འདས་ཀྱི་ཞབས་ལ་ཕྱག་བྱས་ནས་བཅོམ་ལྡན་འདས་ལ་འདི་སྐད་ཅེས་གསོལ་<line/>
ཏོ༑ ༑བཅོམ་ལྡན་འདས། དེ་བཞིན་གཤེགས་པ་སྟོན་པ་ཆེན་པོ་ནི་ཐམས་ཅད་ལས་མངོན་པར་འཕགས་པ་ལགས་པས་སེམས་ཅན་ཀུན་གྱིས་བསྙེན་བཀུར་བགྱི་<line/>
</page>
<page index="388" id="195A">༄༅། །བ་ལགས་ན། རྒྱུ་དང༌། རྐྱེན་གང་གི་སླད་དུ་ལུས་ཀྱི་རུས་པ་འདི་ལ་ཕྱག་མཛད་ལགས། བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་<line/>
ལ་བཀའ་སྩལ་པ། ཀུན་དགའ་བོ། ང་ནི་རུས་པ་འདིའི་རྒྱུས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་པར་གྱུར་པས་སྔོན་གྱི་<line/>
དྲིན་བསབ་པའི་ཕྱིར་དེང་ངས་ཕྱག་བྱས་པ་ཡིན་ནོ། །ཡང་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ངས་དེང་ཁྱོད་དང༌། འཁོར་མང་པོའི་ཐེ་ཚོམ་དང༌། སོམ་<line/>
ཉི་གཅོད་པའི་ཕྱིར་རིང་བསྲེལ་འདིའི་སྔོན་གྱི་རྒྱུ་དང༌། རྐྱེན་གང་ཡིན་པ་ཡང་དག་པར་བཤད་ཀྱི། ཁྱེད་ཅག་ལེགས་པར་ཡིད་ལ་བྱོས་ལ་སེམས་རྩེ་གཅིག་ཏུ་ཉོན་<line/>
ཅིག་༑ཚེ་དང་ལྡན་པ་ཀུན་དགའ་བོས་གསོལ་པ། བདག་ཅག་ཤིན་ཏུ་ཐོས་པར་མོས་ལགས་ན་རྣམ་པར་ཕྱེ་སྟེ་བཀས་བཤད་དུ་གསོལ། ཀུན་དགའ་བོ། སྔོན་བྱུང་<line/>
བ་འདས་པའི་དུས་ཀྱི་ཚེ། ཡུལ་ཅིག་གི་རྒྱལ་པོ་ཤིང་རྟ་ཆེན་པོ་ཞེས་བྱ་བ་ཤིན་ཏུ་ཕྱུག་ཅིང་ནོར་མང་བ། བང་མཛོད་རྒྱས་པ། དམག་གི་དཔུང་རབ་ཏུ་དཔའ་བ།<line/>
མང་པོ་ཀུན་གྱིས་བཀུར་ཞིང་ངག་ཉན་པ། རྟག་པར་ཡང་དག་པའི་ཆོས་ཀྱིས་སྐྱེ་བོ་འདུལ་བ། མི་རྣམས་ངར་ཞིང་རྒྱས་པ། ཕྱིར་རྒོལ་བའི་དགྲ་མེད་པ་ཞིག་<line/>
</page>
<page index="389" id="195B">ཡོད་དེ་བཙུན་མོ་དམ་པ་བྱད་བཞིན་ཤིན་ཏུ་སྡུག་ཅིང་མཛེས་པ། མང་པོ་ཀུན་གྱིས་བལྟ་བར་མོས་པའི་བུ་གསུམ་ཡོད་དོ། །བུ་ཆེན་པོའི་མིང་ནི་སྒྲ་ཆེན་པོ་ཞེས་བྱའོ། །བུ་<line/>
འབྲིང་པོའི་མིང་ནི་ལྷ་ཆེན་པོ་ཞེས་བྱའོ། །བུ་ཐ་ཆུང་གི་མིང་ནི་སེམས་ཅན་ཆེན་པོ་ཞེས་བྱའོ། །དེའི་ཚེ་རྒྱལ་པོ་ཆེན་པོ་དེ་རྩེ་ཞིང་ལྟད་མོ་བལྟ་བའི་ཕྱིར་རི་དང༌། ནགས་<line/>
ཚལ་ཀུན་ཏུ་བལྟ་བར་ཆས་པ་དང༌། བུ་གསུམ་པོ་དེའང་ཕྱི་བཞིན་དུ་དོང་ངོ༌། །མེ་ཏོག་དང༌། འབྲས་བུ་བཙལ་བའི་ཕྱིར་ཕ་སྤངས་ཏེ་ཀུན་ཏུ་འཁྱམ་པ་ལས་འོད་མའི་<line/>
ཚལ་ཆེན་པོ་ཞིག་ཏུ་ཕྱིན་ཏེ་ངལ་བསོས་སོ། །དེ་ན་རྒྱལ་བུ་ཆེན་པོས། འདི་སྐད་དུ། དེང་བདག་ནི་སེམས་སྐྲག་ཅིང་འཇིགས་པར་གྱུར་ན། ནགས་ཚལ་འདིར་གཅན་<line/>
གཟན་མ་རུངས་པ་དག་གིས་བདག་ཅག་གསོད་པར་མི་འགྱུར་རམ་ཞེས་སྨྲས་སོ། །རྒྱལ་བུ་འབྲིང་པོས་ཡང༌། འདི་སྐད་དུ། བདག་ནི་རང་གི་ལུས་ལ་དང་པོ་ནས་ཕངས་<line/>
པ་མེད་ན་སྙིང་དུ་སྡུག་པ་འདི་དང་འབྲལ་བའི་སྡུག་བསྔལ་ཞིག་འབྱུང་དུ་དོགས་སོ་ཞེས་སྨྲས་སོ། །རྒྱལ་བུ་ཐ་ཆུང་གིས་ཕུ་བོ་གཉིས་ལ་སྨྲས་པ། འདི་ནི་ལྷ་དང་དྲང་<line/>
སྲོང་འདུ་བའི་གནས། །བདག་ལ་འཇིགས་དངངས་འབྲལ་བའི་མྱ་ངན་མེད། །ལུས་སེམས་ཀུན་ཁྱབ་དགའ་བ་སྐྱེས་པ་ན། །ཁྱད་པར་འཕགས་པའི་ཡོན་ཏན་འཐོབ་<line/>
</page>
<page index="390" id="196A">༄༅། །པར་འགྱུར། །དེའི་ཆེ་རྒྱལ་བུ་རྣམས་སོ་སོ་ནས་རང་གི་སེམས་ལ་ཅི་བསམས་པའི་དངོས་པོ་དག་སྨྲས་ནས་མཐར་གྱིས་མདུན་དུ་སོང་བ་ལས་<line/>
སྟག་མོ་ཞིག་བུ་བདུན་བཙས་ནས་ཞག་བདུན་ལོན་པ་བུ་རྣམས་ཀྱིས་བསྐོར་བ། བཀྲེས་པ་དང༌། སྐོམ་པ་དག་གིས་རབ་ཏུ་གཟིར་བ། ལུས་རིད་ཅིང་ཉམ་ཆུང་བ་<line/>
རིང་པོར་མི་ཐོགས་པར་འཆི་བར་འགྱུར་བ་ཞིག་མཐོང་བ་དང༌། རྒྱལ་བུ་ཆེན་བོས། འདི་སྐད་དུ། ཀྱེ་མ་སྟག་མོ་འདི་ནི་བུ་བཙས་ནས་ཞག་བདུན་ལོན་ཏེ། བུ་བདུན་<line/>
གྱིས་ཡོངས་སུ་བསྐོར་བས་ཟས་བཙལ་བ་ཡང་མི་ཁོམ་སྟེ། བཀྲེས་པ་དང༌། སྐོམ་པ་དག་གིས་རབ་ཏུ་གཟིར་བས་གདོན་མི་ཟ་བར་བུ་རྣམས་ཟ་བར་འགྱུར་རོ་ཞེས་སྨྲས་<line/>
སོ༑ ༑རྒྱལ་བུ་སེམས་ཅན་ཆེན་པོས་སྨྲས་པ། སྟག་འདི་དག་རྟག་པར་ཟས་ཇི་ལྟ་བུ་ཞིག་ཟ། རྒྱལ་བུ་ཆེན་པོས་སྨྲས་པ། སྟག་དང་སེངྒ་འཕར་སྤྱད་རྣམས། །ཤ་ཁྲག་<line/>
དྲོན་མོ་འབའ་ཞིག་ཟ། །དེ་བས་གཞན་པའི་ཟས་སྐོམ་གྱིས། །འདི་ནི་ཉམ་ཆུང་སེལ་མི་ནུས། །རྒྱལ་བུ་འབྲེང་པོས་དེ་སྐད་སྨྲས་པ་ཐོས་པ་དང་འདི་སྐད་ཅེས་སྨྲས་<line/>
སོ༑ ༑སྟག་མོ་འདི་ནི་རིད་ཅིང་ཉམ་ཆུང་ལ་བཀྲེས་སྐོམ་གྱིས་ཉོན་མོངས་པས་སྲོག་གི་ལྷག་མ་ཅུང་ཟད་ཙམ་ཞིག་ལུས་ན། བདག་ཅག་གིས་ཇི་ལྟར་རྙེད་པར་<line/>
</page>
<page index="391" id="196B">དཀའ་བའི་ཟས་དང༌། སྐོམ་བཙལ་[?] བར་ནུས། སུ་ཞིག་ནི་འདི་དག་གི་ཆེད་དུ་རང་གི་ལུས་དང༌། སྲོག་སྤངས་ནས་བཀྲེས་པ་དང༌། སྐོམ་པའི་སྡུག་བསྔལ་སེལ་བར་བྱེད།<line/>
རྒྱལ་བུ་ཆེན་པོས་སྨྲས་པ། སྤང་བར་དཀའ་བ་ཐམས་ཅད་ཀྱི་ནང་ན་བདག་གི་ལུས་ལས་ལྷག་པ་གང་ཡང་མེད་དོ། །རྒྱལ་བུ་སེམས་ཅན་ཆེན་པོས་སྨྲས་པ། དེང་བདག་<line/>
ཅག་ནི་སོ་སོ་ནས་རང་གི་ལུས་ལ་སྲེད་ཅིང་མངོན་པར་ཞེན་པ་དང༌། ཤེས་རབ་མེད་པས་གཞན་རྣམས་ལ་ཕན་འདོགས་མི་ནུས་ཀྱི། སྐྱེས་བུ་དམ་པ་དག་ནི་སྙིང་<line/>
རྗེ་ཆེན་པོའི་སེམས་དང་ལྡན་པས་རྟག་པར་གཞན་ལ་ཕན་གདགས་པའི་ཕྱིར་རང་གི་ལུས་ཁྱད་དུ་བསད་ནས་སེམས་ཅན་རྣམས་ལ་ཕན་འདོགས་པར་བྱེད་དོ། །<line/>
གཞན་ཡང༌། འདི་སྙམ་དུ་བདག་གི་ལུས་འདི་ནི་ཚེ་རབས་བརྒྱ་སྟོང་དུ་མའི་བར་དུ་དོན་མེད་པར་རུལ་ཞིང་མྱགས་ཏེ་བོར་བས་ཕན་པ་ཅིའང་བྱས་པ་མེད་ན། ཅིའི་ཕྱིར་<line/>
དེང་མཆིལ་སྣབས་བཞིན་དུ་ཡོངས་སུ་སྤངས་ནས། བཀྲེས་པ་དག་གིས་ཉེན་པའི་སྡུག་བསྔལ་སེལ་བར་མི་བྱེད་སྙམ་མོ། །དེའི་ཚེ་རྒྱལ་བུ་དེ་དག་ཚིག་དེ་ལྟ་བུ་དག་<line/>
སྨྲས་ནས་སོ་སོ་ནས་བྱམས་ཤིང་བརྩེ་བའི་སེམས་བསྐྱེད་དེ། སྟག་མོ་ཉམ་ཆུང་བ་དེ་ལ་མིག་མི་གཡེང་བར་བལྟས་ནས་རིང་ཞིག་ཏུ་བསྐོར་ཏེ་ཅིག་ཆར་སྤངས་ནས་<line/>
</page>
<page index="392" id="197A">༄༅། །དོང་ངོ༌། །དེ་ནས་རྒྱལ་བུ་སེམས་ཅན་ཆེན་པོ་འདི་སྙམ་དུ། བདག་གིས་ལུས་སྲོག་བཏང་བའི་དུས་ནི་དང་ཡིན་ཏེ། དི་ཅིའི་ཕྱིར་ཞེ་ན། བདག་<line/>
གིས་ཡུན་རིང་ལུས་འདི་རབ་བཟུང་ཡང༌། །མི་གཙང་མ་ནམ་ལ་རྣག་འཛག་ཡིད་མི་འོང༌། །ཡོ་བྱད་གོས་ཟས་ཤིང་རྟ་གླང་པོ་རྟ། །ནོར་དང་རིན་ཆེན་རིམ་གྲོ་བྱས་ཀྱང་<line/>
ནི༑ ༑འགྱུར་ཞིང་འཇིག་ཆོས་ངོ་བོ་ཉིད་མི་རྟག །རྟག་ཚོལ་དགང་[?] དཀའ་བསྲུང་བར་རབ་ཏུ་དཀའ། །རྟག་ཏུ་མཆོད་ཅིང་རིམ་གྲོ་བྱས་ཀྱང་ནི། །ནམས་ཀྱང་བདག་འདོར་<line/>
བྱས་བའི་དྲིན་མི་ཤེས། །གཞན་ཡང༌། ལུས་འདི་ནི་མི་བརྟན་པས་བདག་ལ་ཕན་པ་མེད་པ། འཇིགས་སུ་རུང་བས་དགྲ་དང་འདྲ་བ། མི་གཙང་བས་ལུད་དང་<line/>
མཚུངས་པ་ཡིན་པས། དེང་བདག་གི་ལུས་འདིས་ཡངས་ཤིང་རྒྱ་ཆེ་བའི་ལས་མངོན་པར་བསྒྲུབས་ནས་སྐྱེ་ཤིའི་རྒྱ་མཚོར་གྲུ་གཟིངས་ཆེན་པོ་བྱས་ཏེ། འཁོར་བ་<line/>
ཡོངས་སུ་སྤངས་ནས་ངེས་པར་འབྱུང་བ་ཐོབ་པར་བྱའོ་སྙམ་མོ། །གཞན་ཡང༌། འདི་སྙམ་དུ། གལ་ཏེ་ལུས་འདི་སྤངས་པར་གྱུར་ན་འདི་ཉིད་འབྲས་དང༌། ནད་མ་<line/>
རུངས་པ་ཚད་མེད་པ་དང༌། འཇིགས་ཤིང་སྐྲག་པ་བརྒྱ་སྟོང་དུ་མ་སྤངས་པ་ཡིན་ནོ། །ལུས་འདི་ནི་བཤང་གཅི་འབའ་ཞིག་དང་ལྡན་པ། ཆུ་བུར་ལྟ་བུར་མི་བརྟན་<line/>
</page>
<page index="393" id="197B">པ༑ ༑སྲིན་བུ་མང་པོ་འདུས་པ། རྩ་རྒྱུས་དང་རུས་པ་ཕན་ཚུན་འབྲེལ་པ། ཤིན་ཏུ་ཡོངས་སུ་སྐྱོ་བར་བྱ་བའི་ཉེས་དམིགས་དང་བཅས་པ་ཡིན་པས། དེའི་ཕྱིར་དེང་བདག་གིས་<line/>
ལུས་ཡོངས་སུ་སྤངས་ནས། བླ་ན་མེད་པ་མཐར་ཕྱིན་པ་མྱ་ངན་ལས་འདས་པ་ཡོངས་སུ་བཙལ་ཏེ། མྱ་ངན་གྱི་ཉེས་པ་དང༌། མི་རྟག་པའི་སྡུག་བསྔལ་དང༌། འཁྲུག་ཕ་<line/>
གཏན་དུ་སྤངས་ནས་འཁོར་བ་རྒྱུན་བཅད་དེ། ཉེས་པ་རྣམས་སྤངས་ནས་ཏིང་ངེ་འཛིན་དང༌། ཤེས་རབ་ཀྱི་སྟོབས་ཀྱིས་ཕུན་སུམ་ཚོགས་པར་བསྒོམས་ནས་བསོད་<line/>
ནམས་བརྒྱ་སྟོང་མང་པོས་བརྒྱན་པ། ཐམས་ཅད་མཁྱེན་པར་གྱུར་པ། སངས་རྒྱས་མང་པོས་རབ་ཏུ་བསྔགས་པའི་ཆོས་ཀྱི་སྐུ་ཤིན་ཏུ་གྱ་ནོམ་པ་ཐོབ་པར་བྱའོ། །ཐོབ་པར་<line/>
གྱུར་ནས་ཀྱང་སེམས་ཅན་རྣམས་ལ་ཆོས་ཀྱི་སྨན་ཚད་མེད་པ་གཏང་བར་བྱའོ་སྙམ་མོ། །དེའི་ཚེ་རྒྱལ་བུ་དེ་ཤིན་ཏུ་བརྟུལ་བའི་དཔའ་སྲན་དང༌། སྨོན་ལམ་ཆེན་པོ་<line/>
བཏབ་ནས་སྙིང་རྗེ་ཆེན་པོའི་བསམ་པས་སེམས་རྟས་ཤིང་འཕེལ་བར་གྱུར་ཀྱང་ཕུ་བོ་གཉིས་སྐྲག་ཅིང་དངངས་པས་བར་ཆད་ཀྱི་བགེགས་བྱས་ནས་སྨོན་པ་མི་འགྲུབ་<line/>
པར་དྭོགས་པས། ཕུ་བོ་གཉིས་ལ་གཅེན་གཉིས་སྔར་གཤེགས་ཤིག །བདག་རེ་ཞིག་སླར་མཆི་འོ་ཞེས་སྨྲས་སོ། །དེ་ནས་རྒྱལ་བུ་སེམས་ཅན་ཆེན་པོ་སླར་<line/>
</page>
<page index="394" id="198A">༄༅། །ཚལ་གྱི་ནང་དུ་ཞུགས་ནས་སྟག་མོའི་དྲུང་དུ་ཕྱིན་ཏེ། གོས་ཕུད་ནས་འོད་མའི་སྟེང་དུ་བཞག་སྟེ་སྨོན་ལམ་འདི་སྐད་བཏབ་བོ། །བདག་ནི་ཆོས་<line/>
མཁས་སེམས་ཅན་ཀུན་གྱི་ཕྱིར། །བླ་མེད་བྱང་ཆུབ་གནས་ནི་གཉེར་བས་ན། །སྙིང་རྗེ་ཆེན་པོའི་སེམས་བསྐྱེད་གཡོ་བ་མེད། །སྐྱེ་བོས་ཕངས་པའི་ལུས་ནི་གཏོང་བར་<line/>
བྱེད༑ ༑བྱང་ཆུབ་ནད་མེད་གདུང་བ་མེད་པས་ན། །བློ་དང་ལྡན་པ་ཀུན་གྱིས་རབ་ཏུ་མོས། །ཁམས་གསུམ་སྡུག་བསྔལ་རྒྱ་མཚོའི་སེམས་ཅན་ཀུན། །དེང་བདག་དྲངས་ནས་<line/>
བདེ་ལ་འགོད་པར་ཤོག །དེ་ནས་རྒྱལ་བུས་ཚིག་དེ་སྐད་སྨྲས་ནས་སྟག་མོ་ལྟོགས་པའི་མདུན་དུ་ལུས་བོར་ཏེ་ཉལ་བ་དང་བྱང་ཆུབ་སེམས་དཔའ་དེའི་བྱམས་པ་དང༌། སྙིང་<line/>
རྗེའི་གཟི་བྱིན་གྱི་མཐུས་སྟག་མོས་ཅི་ཡང་བྱེད་མ་ནུས་སོ། །བྱང་ཆུབ་སེམས་དཔའ་དེ་ལྟ་བུ་མཐོང་པ་དང་རི་མཐོན་པོའི་སྟེང་དུ་འཛོགས་ཏེ་ལུས་བོར་ནས་ཡང་འདི་སྙམ་དུ་<line/>
སྟག་མོ་འདི་ནི་ཉམ་ཆུང་ཞིང་རྨྱ་བས་བདག་ལ་བཟའ་བར་མི་ནུས་སོ་སྙམ་དུ་བསམས་ནས་ལངས་ཏེ། མཚོན་བཙལ་ཡང་མ་རྙེད་པས་འོད་མ་སྐམ་པོའི་ཚལ་བས་<line/>
ལྐོག་མར་ཁྲག་ཕྱུང་སྟེ་མཐར་གྱིས་སྟག་མོའི་དྲུང་དུ་ཉེ་བར་བསྙེན་པ་དང༌། དེའི་ཚེ་ཇི་ལྟར་རླུང་གིས་ཆུ་བོ་བསྐྱོད་པ་བཞིན་དུ་ས་ཆེན་པོ་ཡང་རྣམ་པ་དྲུག་ཏུ་རབ་ཏུ་<line/>
</page>
<page index="395" id="198B">གཡོས་པར་གྱུར། ཉི་མའང་སྒྲ་གཅན་གྱིས་བསྒྲིབས་པ་བཞིན་དུ་འོད་དང་མི་ལྡན་པས་ཕྱོགས་བཅུ་ཀུན་ཏུ་མུན་ནག་ཏུ་གྱུར་ནས་ལྷ་རྣམས་ཀྱིས་ཀྱང་མེ་ཏོག་དམ་པ་དང༌། སྤོས་<line/>
མཆོག་དམ་པའི་ཆར་ཡང་མངོན་པར་ཕབས་པས་ཚལ་གྱི་ནང་དུ་ཀུན་ཏུ་ཁྱབ་ཅིང་གང་བར་གྱུར་ཏོ། །དེའི་ཚེ་བར་སྣང་ལ་གནས་པའི་ལྷ་ཚོགས་མང་པོ་རྣམས་ཀྱིས་དངོས་པོ་དེ་<line/>
ལྟ་བུ་མཐོང་བ་དང༌། རྗེས་སུ་ཡི་རང་བའི་སེམས་བསྐྱེད་ནས་སྔོན་ཆད་ནམ་ཡང་འདི་ལྟ་བུ་མ་བྱུང་ངོ་ཞེས་བསྡགས་པ་བརྗོད་དེ་ཐམས་ཅད་ཀྱིས་སྐྱེས་བུ་ཆེན་པོ་ལེགས་སོ། །<line/>
ལེགས་སོ་ཞེས་བསྔགས་པ་བརྗོད་ནས་ཚིགས་སུ་བཅད་དེ་སྨྲས་པ། སྐྱེས་བུ་ཆེན་པོ། ཡོངས་སུ་སྐྱོབ་པ་སྙིང་རྗེའི་སེམས་བསྐྱེད་ནས། །བུ་གཅིག་བཞིན་དུ་སེམས་ཅན་<line/>
མཉམ་པར་ལྟ། །རབ་དཔའ་དགའ་ཆེན་སེམས་ལ་འཇུངས་མེད་པས། །ལུས་སྤང་ཕོངས་སྐྱོབ་བསོད་ནམས་དཔག་པར་དཀའ། །ངེས་པར་རྟག་བདེ་གྱ་ནོམ་གནས་ཕྱིན་<line/>
ནས༑ ༑འཁོར་བའི་འཆིང་བ་མང་པོ་གཏན་དུ་སྤོང༌། །རིང་པོ་མི་ཐོགས་བྱང་ཆུབ་འབྲས་ཐོབ་ནས། །ཉེར་ཞི་བདེ་བ་སྐྱེ་མེད་མངོན་རྟོགས་འགྱུར། །དེའི་ཚེ་སྟག་མོ་ལྟོགས་པ་<line/>
དེས་བྱང་ཆུབ་སེམས་དཔའི་ལྐོག་མ་ནས་ཁྲག་ཟག་པ་མཐོང་བ་དང༌། ཁྲག་བལྡགས་ཏེ་ཤ་མ་ལུས་བཟོས་པས་རུས་པ་འབའ་ཞིག་ལུས་པར་བྱས་སོ། །དེ་ནས་རྒྱལ་<line/>
</page>
<page index="396" id="199A">༄༅། །བུ་ཆེན་པོས་ས་གཡོས་པ་མཐོང་བ་དང༌། ནུབ་ལ་སྨྲས་པ། ས་ཆེན་རི་ཀླུང་ཀུན་ཀྱང་རབ་ཏུ་གཡོས། །ཕྱོགས་ཀུན་མུན་ནག་ཉི་མའི་འོད་མ་ལྡན།<line/>
ལྷ་ཡི་མེ་ཏོག་ལྷུང་བས་མཁའ་ཁྱབ་པས། །འདི་ནི་ནུ་བོས་རེས་པར་ལུས་ཝངྶ་[?] རྟགས། །རྒྱལ་བུ་འབྲིར་པོས་ཕུ་བོས་དེ་སྐད་སྨྲས་པ་ཐོས་པ་དང༌། ཚིགས་སུ་བཅད་དེ་སྨྲས་<line/>
པ༑ སྟག་མོ་ལུས་ལྟོགས་ཤིན་ཏུ་ཉམ་ཆུང་བ། །བཀྲེས་གཟིར་བུ་ཕྲུག་བཟའ་དྭོགས་མཐོར་ནས་ནི། །སེམས་ཅན་ཆེན་པོ་སྨྲེ་བ་བདག་ཐོས་ནས། །ནུ་བོས་ལུས་བཏང་དེང་<line/>
བདག་ཐེ་ཚོམ་འཆལ་[?]། །དེ་ནས་རྒྱལ་བུ་གཉིས་མྱ་ངན་དང༌། སྡུག་བསྔལ་ཆེན་པོ་སྐྱེས་པས་སྨྲེ་སྔགས་བཏོན་ཏེ་དུས་ནས་གཉིས་ཀ་ལྷན་ཅིག་ཏུ་སླར་སྟག་མོའི་དྲུང་<line/>
དུ་ཕྱིན་ཏེ། ནུ་བོའི་གོས་ནི་འོད་མའི་ཡལ་ག་ལ་བཀལ། རུས་པ་དང༌། སྐྲ་ནི་ཀུན་ཏུ་འཐོར། །ཁྲག་བབས་བས་ནི་རྫབ་ཏུ་གྱུར་ནས་ས་གཞི་ཀུན་ཏུ་ཁྱབ་པར་གྱུར་པ་<line/>
མཐོང་བ་དང༌། བརྒྱལ་ནས་རང་གི་ལུས་ཀྱང་གཟུང་མ་ནུས་པས་རུས་པའི་དྲུང་དུ་ལུས་བརྡབས་ཏེ་རིང་ཞིག་ལོན་ནས་དྲན་པ་སླར་ཐོབ་པ་དང༌། ལངས་ནས་ལག་<line/>
པ་བཏེག་སྟེ་རབ་ཏུ་དུས་ནས་སྨྲེ་སྔགས་བཏོན་པ། བདག་ཅག་ནུ་བོ་བྱད་སྡུག་མཛེས། །ཕ་མ་གཉིས་ཀ་ལྷག་པར་བྱམས། །ཅི་ཕྱིར་ལྷན་ཅིག་ཕྱིར་བྱུང་ནས། །ལུས་<line/>
</page>
<page index="397" id="199B">སྤངས་སླར་ནི་ལྡོག་མ་གྱུར། །གལ་ཏེ་ཕ་མས་དྲིས་གྱུར་ན། །བདག་ཅག་ལན་ནི་ཇི་སྐད་གདབ། །ལྷན་ཅིག་སྲོག་ནི་བཏང་སླ་ན། །རང་གི་ལུས་ནི་ཅི་ཕྱིར་བཞག །དེ་ནས་རྒྱལ་<line/>
བུ་གཉིས་སྨྲེ་སྔགས་བཏོན་ཏེ་དུས་ནས་ཡིད་ལ་གཅགས་བཞིན་དུ་མཐར་གྱིས་སྤངས་ཏེ་དོང་ངོ༌། །དེའི་ཚེ་རྒྱལ་བུ་ཐ་ཆུང་གིས་ཁྲིད་པའི་གཡོག་འཁོར་རྣམས་ཕན་ཚུན་<line/>
གཅིག་ལ་གཅིག་འདི་སྐད་དུ། རྒྱལ་བུ་གང་ན་ཡོད་པ་ལྷན་ཅིག་བཙལ་བའི་རིགས་སོ་ཞེས་སྨྲས་པར་གྱུར་ཏོ། །དེའི་ཚེ་རྒྱལ་བུའི་བཙུན་མོ་དམ་པའང་ཡང་ཐོག་མཐོན་པོའི་<line/>
སྟེང་དུ་ཉལ་བའི་རྨི་ལམ་ན་ལྟས་ངན་པའི་མཚན་མ་མཐོང་བ། འདི་ལྟ་སྟེ། ནུ་མ་གཉིས་གཞན་གྱིས་བཅད་པ་དང༌། སོ་ལྷུང་བ་དང༌། ཕུག་རོན་གྱི་ཕྲུ་གུ་གསུམ་ཐོབ་པ་<line/>
ལས་གཅིག་ནི་ཁྲས་ཁྱེར། གཉིས་ནི་དངངས་ཤིང་སྐྲག་པར་གྱུར་པ་དག་མཐོང་བར་གྱུར་ཏོ། །ས་གཡོས་པའི་ཚེ་བཙུན་མོ་སད་དེ། སེམས་ལ་མྱ་ངན་ཆེན་པོ་སྐྱེས་ནས་<line/>
འདི་སྐད་དུ་སྨྲས་སོ། །ཅི་ཕྱིར་དེང་ནི་ས་ཆེན་རབ་ཏུ་གཡོས། །ཆུ་ཀླུང་ནགས་ཚལ་ལྗོན་ཤིང་ཀུན་ཀྱང་འགུལ། །ཉི་མ་འོད་མེད་གཡོས་ཤིང་བསྒྲིབས་པ་འདྲ། །མིག་<line/>
འགུལ་ནུ་གཡོ་སྔོན་ཆད་ཡོང་མི་འདྲ། །སྙིང་ལ་མདས་ཕོག་བཞིན་དུ་སྡུག་བསྔལ་གཟིར། །ལུས་ཀུན་རབ་གཡོ་བདེ་བ་ཅི་ཡང་མེད། །བདག་གིས་རྨི་ལམ་ལྟས་<line/>
</page>
<page index="398" id="200A">༄༅། །ངན་མཐོང་བས་ན། །ངེས་པར་སྔོན་མེད་ལྟས་ངན་དངོས་པོ་ཡོད། །བཙུན་མོའི་ནུ་མ་གཉིས་ལས་ནུ་ཞོ་ཟགས་པ་དང་འདི་སྙམ་དུ་འདི་ནི་གདོན་<line/>
མི་ཟ་བར་ལྟས་ངན་གྱི་དངོས་པོ་སྟོན་པ་ཡིན་ནོ་སྙམ་མོ། །དེའི་ཚེ་ནང་འཁོར་མ་ཞིག་ཕྱི་རོལ་གྱི་མི་རྣམས་རྒྱལ་བུ་བཙལ་བ་ལས་ད་དུང་མ་རྙེད་དོ་ཞེས་ཟེར་བ་ཐོས་པ་<line/>
དང༑ སེམས་ལ་ཤིན་ཏུ་སྐྲག་ཅིང་འཇིགས་པ་སྐྱེས་ནས་ཕོ་བྲང་གི་ནང་དུ་སོང་སྟེ་བཙུན་མོ་ལ་འདི་སྐད་ཅེས་སྨྲས་སོ། །ལྷ་མོ། མཁྱེན་ལགས་སམ། སླད་རོལ་གྱི་<line/>
མི་རྣམས་ལས་ཀུན་ཏུ་སོ་སོར་རྒྱལ་བུ་བཙལ་བ་ལས་ད་དུང་མ་རྙེད་ཅེས་མཆི་བ་ཐོས་ལགས་སོ། །དེ་ནས་བཙུན་མོ་དེས་ཚིག་དེ་སྐད་སྨྲས་པ་ཐོས་པ་དང༌། མྱ་ངན་<line/>
ཆེན་པོ་སྐྱེས་པས་སྨྲེ་སྔགས་བཏོན་ཏེ་མིག་མཆི་མས་གང་བཞིན་དུ་རྒྱལ་པོའི་དྲུང་དུ་ཕྱིན་ནས་རྒྱལ་པོ་ལ་འདི་སྐད་ཅེས་གསོལ་ཏོ། །ལྷ་ཆེན་པོ། བདག་གིས་སླད་<line/>
རོལ་གྱི་མི་རྣམས་ལས། འདི་སྐད་དུ། བདག་གིས་བུ་སྡུག་ཐ་ཆུང་སྟོར་ཅེས་མཆི་བ་ཐོས་ལགས་སོ། །རྒྱལ་པོས་ཚིག་དེ་ཐོས་པ་དང༌། ཤིན་ཏུ་སྐྲག་པར་གྱུར་པས་<line/>
བརྣངས་བཞིན་དུ་སྨྲེ་ཚིག་འདི་སྐད་དུ། ཀྱི་ཧུད་སྡུག་བསྔལ་ལོ། །དེང་ངའི་བུ་ཡིད་དུ་འོང་བ་སྟོར་བར་གྱུར་ཏོ་ཞེས་སྨྲས་ནས་མཆི་མ་ཕྱིས་ཏེ་བཙུན་མོ་ལ་སྤྲོ་<line/>
</page>
<page index="399" id="200B">བ་བསྐྱེད་ནས། འདི་སྐད་དུ། བཞིན་བཟང་མ། ཁྱོད་མྱ་ངན་མ་བྱེད་ཅིག །ངེད་དེང་ལྷན་ཅིག་ཕྱིར་བྱུང་སྟེ་བུ་སྡུག་བཙལ་པར་བྱའོ་ཞེས་སྨྲས་ནས། རྒྱལ་པོ་བཙུན་<line/>
མོ་དང༌། སྐྱེ་བོའི་ཚོགས་མང་པོ་དང་ལྷན་ཅིག་ཏུ་གྲོང་ཁྱེར་ནས་ཕྱིར་བྱུང་སྟེ་སོ་སོར་གྱིས་ཏེ་ཕྱོགས་ཀུན་ཏུ་བཙལ་བ་ལས་རིང་པོ་མ་ལོན་པར་བློན་པོ་ཆེན་པོ་ཞིག་ཉ་<line/>
བར་མདུན་དུ་འོངས་ཏེ། རྒྱལ་པོ་ལ་འདི་སྐད་ཅེས་གསོལ་ཏོ། །ལྷ། རྒྱལ་བུ་མི་བཞུགས་ཞེས་ཐོས་པས་ཐུགས་ངན་མི་མཛད་དུ་གསོལ། རྒྱལ་བུ་ཐ་ཆུང་ནི་ད་དུང་མི་<line/>
གདའ་ལགས་སོ། །རྒྱལ་པོས་ཚིག་དེ་ཐོས་པ་དང༌། སྨྲེ་སྔགས་བཏོན་ནས། འདི་སྐད་དུ། ཀྱི་ཧུད། ངའི་བུ་ཡིད་དུ་འོང་བ་སྟོར་བར་གྱུར་ཏོ་ཞེས་སྨྲས་པར་གྱུར་ཏོ། །དང་པོ་<line/>
བུ་ཡོད་པ་ན་དགའ་བ་ཆུང༌། །ཕྱིས་ནི་བུ་སྟོར་ཚེ་ན་སྡུག་བསྔལ་ཆེ། །གལ་ཏེ་ངའི་བུས་སྲོག་ནི་སླར་ཐོབ་ན། །ངའི་ལུས་ཤི་ཡང་སྡུག་བསྔལ་ཅི་ཡང་མེད། །བཙུན་མོས་<line/>
དེ་སྐད་ཐོས་པ་དང༌། དཔེར་ན། མདས་ཕོག་པ་བཞིན་དུ་མྱ་ངན་གྱིས་ཀུན་ཏུ་དཀྲིས་པར་གྱུར་པས་སྨྲེ་ཚིག་འདི་སྐད་ཅེས་སྨྲས་སོ། །བདག་གི་བུ་གསུམ་འཁོར་དང་<line/>
བཅས་པར་ནི། །ནགས་ཚལ་དོང་སྟེ་ལྷན་ཅིག་རྩེ་བ་ལས། །བུ་སྡུག་ཐ་ཆུང་གཅིག་པུ་མ་འོངས་པས། །ངེས་པར་འབྲལ་བའི་ལྟས་ངན་དངོས་ཡོད་འགྱུར། །དེའི་འོག་<line/>
</page>
<page index="400" id="201A">༄༅། །ཏུ་ཡང་བློན་པོ་འབྲིང་པོ་རྒྱལ་པོའི་དྲུང་དུ་ཉེ་བར་འོངས་པ་ལས་རྒྱལ་པོས་བློན་པོ་དེ་ལ་བུ་སྡུག་གང་ན་འདུག་ཅེས་པ་སྨྲོས་པ་ལས། བློན་པོ་<line/>
འབྲིང་པོས་དེ་ཡིད་ལ་བཅགས་ཏེ་དུས་པས་ལྐོག་མ་དང༌། ལྕེ་ཡང་བསྐམས་ནས་ཚིག་འབྱིན་ཅིང་ལན་འདེབས་ཀྱང་མ་ནུས་པ་དང་བཙུན་མོས་འདི་སྐད་ཅེས་<line/>
དྲིས་སོ། །བུ་ཆུང་ད་ལྟར་གང་ན་མྱུར་དུ་སྨྲོས། །བདག་གི་ལུས་གདུང་ཀུན་ཏུ་བསྲེགས་པར་གྱུར། །མྱོས་འཁྲུགས་རྨོངས་པས་ནང་གི་སེམས་ཉིད་སྟོར། །བདག་<line/>
གི་བྲང་ནི་དེ་རིང་གིས་[?] སྙམ་བྱེད། །དེ་ནས་བློན་པོ་འབྲིང་པོས་རྒྱལ་བུས་ལུས་ཡོངས་སུ་བཏང་བའི་དངོས་པོ་དེ་དག་ཞིབ་ཏུ་རྒྱལ་པོ་ལ་གསོལ་ཏེ་ཤེས་པར་བྱས་<line/>
པ་དང་རྒྱལ་པོ་དང༌། བཙུན་མོས་གཏམ་དེ་ཐོས་ནས་སྨྲེ་ཞིང་མཆི་མས་བརྣབ་ས་བཞིན་དུ་ལུས་ཡོངས་སུ་བཏང་བའི་ས་ཕྱོགས་སུ་མྱུར་ཞིང་རིངས་པར་དོང་སྟེ། འོད་<line/>
མའི་ཚལ་བྱང་ཆུབ་སེམས་དཔའ་ལུས་ཡོངས་སུ་བཏང་བའི་གནས་སུ་ཕྱིན་ནས་རུས་པ་རྣམས་ཀུན་ཏུ་འཐོར་བ་མཐོང་བ་དང་ཅིག་ཅར་ས་ལ་འགྱེལ་ཏེ་ཤི་བ་དང་<line/>
འདྲ་བར་བརྒྱལ་བར་གྱུར་པས། དཔེར་ན། རླུང་དྲག་པོས་ལྗོན་ཤིང་ཆེན་པོ་བསྒྱེལ་བ་བཞིན་དུ་སེམས་རྨོངས་ཤིང་དྲན་པ་སྟོར་བས་ཤེས་པ་ཅི་ཡང་མེད་པར་གྱུར་<line/>
</page>
<page index="401" id="201B">ཏོ༑ ༑དེ་ནས་བློན་པོ་ཆེན་པོ་ལ་སོགས་པས་ཆུས་ཀུན་ཏུ་གཏོར་བ་དང་རྒྱལ་པོ་དང༌། བཙུན་མོ་རིང་ཞིག་ལོན་ནས་གདོད་དྲན་པ་ཐོབ་པར་གྱུར་ཏོ། །དེ་ནས་ལག་པ་བཏེག་<line/>
སྟེ་འདུག་ནས་སྨྲེ་ཚིག་སྨྲས་པ། ཀྱེ་ཧུད། བུ་སྡུག་ཐ་ཆུང་མཛེས་པའི་མཚན་ལྡན་པ། །ཅིའི་ཕྱིར་འཆི་བའི་སྡུག་བསྔལ་སྔར་འོངས་གཙེས། །གལ་ཏེ་ཁྱོད་ཀྱི་མདུན་དུ་<line/>
བདག་ཤི་ན། །འདི་འདྲའི་སྡུག་བསྔལ་མཐོང་བར་ག་ལ་འགྱུར། །དེ་ནས་བཙུན་མོ་མྱོས་ཤིང་བརྒྱལ་བ་ཁད་ཀྱིས་ཞི་བར་གྱུར་ནས་ཀྱང་སྐྲ་ལོང་ལོང་པོར་གྱུར་ཏེ་ལག་<line/>
པ་གཉིས་ཀྱིས་བྲང་བརྡུངས་ནས་ཉ་སྐམས་ལ་འགྲེ་བ་བཞིན་དུ་ས་ལ་འགྲེས་ཏེ་ཕ་བུ་སྟོར་བ་བཞིན་དུ་ངུས་ནས་སྨྲེ་ཚིག་སྨྲས་པ། བདག་གི་བུ་ནི་སུས་གཏུབས་ན། །<line/>
རུས་པ་ལྷག་མ་ས་ལ་གཏོར། །བདག་གི་བུ་སྡུག་སྟོར་བས་ན། །མྱ་ངན་སྨྲེ་བ་རང་མི་ཐེག །ཀྱེ་ཧུད་བུ་ནི་སུས་བསད་ན། །མྱ་ངན་དངོས་པོ་འདི་འདྲ་མཐོང༌། །བདག་<line/>
སྙིང་རྡོ་ནི་མ་ཡིན་ནམ། །ཅི་ཡི་ཕྱིར་ན་གས་མ་གྱུར། །བདག་གི་རྨི་ལམ་ནུ་མ་གཉིས། །གཞན་དག་གིས་ནི་བཅད་པ་དང༌། །སོ་རྣམས་ལྷུང་བར་མཐོང་བས་ན། །དེང་<line/>
ནི་སྡུག་བསྔལ་ཆེན་པོ་མྱོང༌། །ཕུག་རོན་ཕྲུག་གུ་གསུམ་ལས་ནི། །གཅིག་ནི་ཁྲས་ཁྱེར་མཐོང་བས་ན། །དེང་ནི་བུ་སྡུག་སྟོར་གྱུར་པས། །ལྟས་ངན་སྟོན་ལ་མི་བདེན་<line/>
</page>
<page index="402" id="202A">༄༅། །མེད༑ ༑དེ་ནས་རྒྱལ་པོ་ཆེན་པོ་དེ་བཙུན་མོ་དང༌། བུ་གཉིས་དང་བཅས་པར་བརྩེ་བར་བཏུགས་ཏེ་ངུས་ནས་རྒྱན་ཐམས་ཅད་བཀྲོལ་ཏེ་སྐྱེ་བོའི་<line/>
ཚོགས་མང་པོ་དང་ལྷན་ཅིག་ཏུ་བྱང་ཆུབ་སེམས་དཔའ་བཞག་པའི་ལུས་ཀྱི་རིང་བསྲེལ་བསྡུས་ཏེ་མཆོད་པ་བྱ་བའི་ཕྱིར་མཆོད་རྟེན་གྱི་ནང་དུ་བཞག་གོ །ཀུན་<line/>
དགའ་བོ། ཁྱོད་ཀྱིས་འདི་ཉིད་ནི་བྱང་ཆུབ་སེམས་དཔའ་དེའི་རིང་བསྲེལ་ཡིན་པར་རིག་པར་བྱའོ། །ཡང་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ང་སྔོན་<line/>
འདོད་ཆགས་དང༌། ཞེ་སྡང་དང༌། གཏི་མུག་ལ་སོགས་པའི་ཉོན་མོངས་པ་དང་ལྡན་པའི་ཚེ་ནའང་སེམས་ཅན་དམྱལ་བ་དང༌། ཡི་དྭགས་དང༌། དུད་འགྲོའི་<line/>
སྐྱེ་གནས་ལ་སོགས་པའི་འགྲོ་བ་ལྔ་པོ་དག་ཏུའང་རྐྱེན་ཇི་ལྟ་བ་བཞིན་དུ་ཡོངས་སུ་བསྐྱབས་ནས་ཕན་བཏགས་ཏེ་ངེས་པར་འབྱུང་བ་ཐོབ་པར་བྱས་ན། ད་ལྟར་ཉོན་<line/>
མོངས་པ་ཐམས་ཅད་ཟད་ནས་བག་ཆགས་ཀྱི་ལྷག་མ་མེད་དེ། ལྷ་དང༌། མི་ཡི་སྟོན་པར་གྱུར་ནས་ཐམས་ཅད་མཁྱེན་པ་དང་ལྡན་པས་སེམས་ཅན་རེ་རེའི་ཕྱིར་<line/>
ཡང་བསྐལ་པ་མང་པོའི་བར་དུ་སེམས་ཅན་དམྱལ་བ་དང༌། གནས་གཞན་དག་ཏུ་གནས་ཏེ་སྡུག་བསྔལ་སྣ་ཚོགས་དང་དུ་བླངས་ནས་སྐྱེ་ཤི་དང༌། ཉོན་<line/>
</page>
<page index="403" id="202B">མོངས་པའི་འཁོར་བ་ལས་ངེས་པར་འབྱུང་བ་འཐོབ་པར་བྱེད་པ་ལྟ་སྨོས་ཀྱང་ཅི་དགོས་ཏེ། དེ་ནས་བཅོམ་ལྡན་འདས་ཀྱིས་དོན་དེ་ཉིད་ཡང་བསྟན་པའི་ཕྱིར་ཚིགས་སུ་བཅང་<line/>
དེ་བཀའ་སྩལ་པ། ང་སྔོན་འདས་པའི་དུས་ཀྱི་ཚེ། །བསྐལ་པ་གྲངས་མེད་ཚད་མེད་སྙེད། །རེས་འགའ་ཡུལ་གྱི་རྒྱལ་པོ་བྱས། །རྟག་པར་སྦྱིན་པ་ཆེ་བ་བཏང༌། །ཤིན་ཏུ་ཕངས་<line/>
བའི་ལུས་བཏང་ནས། །འཁོར་བ་ལས་ནི་ངེས་བྱུང་སྟེ། །བྱང་ཆུབ་དམ་པ་ཕྱིན་པར་སྨོན། །སྔོན་བྱུང་ཡུལ་ཆེན་ཞིག་ཏུ་ནི། །ཡུལ་བདག་ཤིང་རྟ་ཆེ་ཞེས་བྱ། །རྒྱལ་བུ་<line/>
དཔའ་བོ་ཞེས་བྱ་བ། །རྟག་པར་སྦྱིན་གཏོང་སེར་སྣ་མེད། །དེ་ལ་ཕུ་བོ་གཉིས་ཡོད་དེ། །སྒྲ་ཆེན་ལྷ་ཆེན་ཞེས་བྱ་བ། །གསུམ་པོ་ལྷན་ཅིག་ཕྱིར་བྱུང་སྟེ། །མཐར་གྱིས་རི་དང་<line/>
ནགས་ཚལ་ཕྱིན། །སྟག་མོ་བཀྲེས་པས་ཉེན་མཐོང་ནས། །འདི་འདྲའི་སེམས་ནི་སྐྱེས་པར་གྱུར། །སྟག་མོ་བཀྲེས་མེས་རབ་བསྲེགས་ཀྱང༌། །གཞན་བཟར་རུང་བ་ཅི་ཡང་<line/>
མེད༑ ༑སྐྱེས་ཆེན་འདི་འདྲ་མཐོང་ནས་ནི། །དེ་ཡིས་བུ་ནི་ཟོས་དོགས་ཕྱིར། །ཆགས་མེད་ལུས་ནི་རབ་བཏང་ནས། །བུ་སྐྱབས་རྨས་པ་མེད་པར་བྱས། །ས་ཆེན་དང་ནི་རི་<line/>
རྣམས་ཀྱང༌། །དུས་གཅིག་ཐམས་ཅད་རབ་ཏུ་གཡོས། །ཆུ་ཀླུང་རྒྱ་མཚོ་ཤིན་ཏུ་འཁྲུགས། །རླབས་དྲག་ཆུ་ནི་གྱེན་དུ་འབབ། །གནམ་ས་འོད་ནི་སྟོར་བས་ན། །མུན་ནག་ཅི་ཡང་མཐོང་བ་<line/>
</page>
<page index="404" id="203A">༄༅། །མེད། །ནགས་ཚལ་དགོན་པའི་གཅན་གཟན་རྣམས། །འཕུར་རྒྱུག་རྣམས་ནི་ཡོངས་སུ་སྤངས། །བུ་གཉིས་ཅིའི་ཕྱིར་མ་ལོག་ཅེས། །མྱ་ངན་བརྩེ་བའི་སྡུག་<line/>
བསྔལ་སྐྱེས། །གཡོག་འཁོར་མང་པོ་རྣམས་དང་ནི། །ནགས་ཚལ་ཀུན་ཏུ་ཡོངས་སུ་བཙལ། །སྤུན་གཉིས་ལྷན་ཅིག་རབ་འགྲོགས་ཏེ། །རི་གཟར་ནགས་སུ་ཕྱིན་ནས་ནི།།<line/>
ཕྱོགས་བཞིར་བལྟས་ཀྱང་ཅི་མ་མཐོང༌། །སྟག་མོ་མཐོང་བའི་ནགས་སྟོང་དུ། །མ་དང་བུ་བདུན་བཅས་པར་ནི། །ཐམས་ཅད་ཁྲག་གིས་ཁ་བསྐུས་དང༌། །རུས་པ་ལྷག་མ་སྐྲ་<line/>
རྣམས་ནི། །ས་ལ་ཀུན་ཏུ་འཐོར་བ་མཐོང༌། །གཞན་ཡང་ཁྲག་གི་ཟགས་པ་རྣམས། །འོད་མའི་ཚལ་ཀུན་སྦགས་པ་དག །ཕུ་བོ་གཉིས་ཀྱིས་མཐོང་ནས་ནི། །སེམས་ལ་<span class="conversion-problem" title="129: Cannot convert ACIP {'JIGs} because s is not an ACIP consonant.">'JIGs</span>་<line/>
སྐྲག་ཆེན་པོ་སྐྱེས། །གཉིས་ཀ་བརྒྱལ་ནས་ས་ལ་འགྱེལ། །འཁྲུགས་མྱོས་ཅི་ཡང་མི་དྲན་པས། །ས་རྡུལ་དག་གིས་ལུས་ཀུན་གོས། །རྣམ་ཤེས་དྲུག་ནི་དྲན་པ་ཉམས། །རྒྱལ་<line/>
བུ་གཡོག་ནི་མང་པོ་རྣམས། །དེ་ཚེ་སེམས་ལ་མྱ་ངན་སྐྱེས། །ཆུ་གཏོར་དྲན་པ་ཐོབ་ནས་ཀྱང༌། །ལག་བཏེག་སྐད་ཆེར་ཕྱུང་སྟེ་དུས། །བྱང་ཆུབ་སེམས་དཔའི་ལུས་བཏང་ཚེ། །<line/>
བྱམས་པའི་མ་ནི་ཕོ་བྲང་ན། །བུད་མེད་ལྔ་བརྒྱ་རྣམས་དང་ནི། །ལྷན་ཅིག་ལོངས་སྤྱོད་མྱོང་བ་ལས། །བཙུན་མོ་དམ་པའི་ནུ་མ་གཉིས། །རང་གི་ནུ་ཞོ་ཟགས་གྱུར་པས། །<line/>
</page>
<page index="405" id="203B">ལུས་ཀུན་ཁབ་ཀྱིས་ཕུག་པ་བཞིན། །ཤིན་ཏུ་སྡུག་བསྔལ་རབ་ཏུ་བྱེད། །བུ་སྟོར་འདུ་ཤེས་སྐྱེས་པས་ན། །མྱ་ངན་ཟུག་རྡུ་[?]སེམས་ལ་ཟུག །རྒྱལ་པོ་ཆེན་པོ་ཞེས་བྱས་ནས། །<line/>
སྡུག་བསྔལ་དངོས་པོ་དེ་དག་བཤད། །ཆོ་ངེས་སྨྲ་བ་མི་བཟོད་པས། །བརྩེ་བའི་སྐད་ཀྱིས་རྒྱལ་པོ་ལ། །རྒྱལ་པོ་ཆེན་པོ་མཁྱེན་པར་མཛོད། །དེང་བདག་སྡུག་བསྔལ་ཆེན་པོ་<line/>
སྐྱེས༑ ༑ནུ་བོ་གཉིས་ནི་རང་བྱུང་བས། །བཀག་ཀྱང་བསམ་པ་བཞིན་མ་གྲུབ། །ཁབ་ཀྱིས་ལུས་ཀུན་ཕུག་པ་བཞིན། །མྱ་ངན་བྲང་ནི་གས་ལ་ཐུག །བདག་ནི་གཡར་ལམ་སྔ་<line/>
ལྟས་ངན། །ངེས་པར་བུ་སྡུག་སྟོར་བར་གྱུར། །ལྷས་ནི་བདག་གི་སྲོག་སྐྱོབས་ལ། །དུ་ནི་གུམ་གསོན་མཁྱེན་པར་མཛོད། །གཡར་ལམ་ཕུག་རོན་གསུམ་མཐོང་བ། །ཆུང་ངུ་<line/>
དེ་ནི་བུ་སྡུག་ལགས། །ཁྲས་ནི་ཕྲོགས་ཏེ་འཚལ་བས་ནི། །མྱ་ངན་རྫོགས་པར་གསོལ་བར་དཀའ། །དེང་བདག་མྱ་ངན་མཚོར་བྱིང་བས། །འཆི་བར་འགྱུར་བ་རིང་མི་<line/>
ཐོགས། །བུ་སྲོག་མི་གསོན་བློ་བ་ཆུང༌། །མྱུར་བ་ཉིད་དུ་བཙལ་བར་གསོལ། །གཞན་ཡང་སླད་རོལ་མི་རྣམས་ལས། །བུ་ཆུང་མ་རྙེད་ཐོས་པས་ན། །དེང་བདག་སེམས་<line/>
ནི་རབ་མི་བདེ། །ལྷས་ནི་བདག་ལ་བརྩེ་བར་མཛོད། །བཙུན་མོས་དེ་སྐད་སྨྲས་ནས་ནི། །ལུས་བཏེགས་ས་ལ་རབ་ཏུ་བརྡབས། །རབ་ཏུ་བརྩེ་བས་སེམས་བརྒྱལ་<line/>
</page>
<page index="406" id="204A">༄༅། །མྱོས༑ ༑རབ་རྨོངས་ཤེས་པ་ཅི་ཡང་མེད། །ནང་འཁོར་བུད་མེད་བཙུན་མོ་དེ། །བརྒྱལ་ཏེ་ས་ལ་འགྱེལ་མཐོང་ནས། །སྐད་ཆེར་ཕྱུང་སྟེ་རབ་ཏུ་དུས།།<line/>
མྱ་ངན་སྔངས་སྐྲག་གནས་ཀྱང་སྟོར། །རྒྱལ་པོས་ཚིག་དེ་ཐོས་པས་ན། །མྱ་ངན་རང་ཉིད་གཟུང་མ་ནུས། །བློན་པོ་ཐམས་ཅད་བཀུག་ནས་ནི། །བུ་སྡུག་ཚོལ་བ་ཡོངས་<line/>
སུ་བཀྱེ། །ཐམས་ཅད་གྲོང་ཁྱེར་ཕྱིར་བྱུང་སྟེ། །དེ་དག་དེ་དག་ཀུན་ཏུ་བཙལ། །ངུས་ནས་མི་ནི་མང་པོ་ལ། །རྒྱལ་བུ་གང་ན་ཡོད་ཅེས་སྨྲས། །ད་ལྟར་གསོན་ནམ་འོན་ཏེ་<line/>
ཤི་༑གང་དུ་སོང་བ་སུ་ཡིས་ཤེས། །ཇི་ལྟར་བྱས་ན་མཐོང་གྱུར་ནས། །བདག་ཅག་མྱ་ངན་བསལ་བར་འགྱུར། །སྐྱེ་བོ་མང་པོ་ཐམས་ཅད་ཀུན། །རྒྱལ་བུ་དེ་ནི་ཤི་ཟེར་<line/>
བས༑ ༑ཐོས་པ་ཐམས་ཅད་རབ་ཏུ་གདུང༌། །སྨྲེ་སྔགས་སྡུག་བསྔལ་བརྗོད་པར་དཀའ། །དེ་ཚེ་རྒྱལ་པོ་ཤིང་རྟ་ཆེ། །ཆོ་ངེས་སྨྲས་ནས་སྟན་ལས་ལངས། །བཙུན་མོའི་དྲུང་<line/>
དུ་ཉེར་སོང་སྟེ། །དེ་ཡི་ལུས་ལ་ཆུས་ཀྱང་གཏོར། །བཙུན་མོ་ཆུས་ནི་གཏོར་བས་ན། །རིང་ཞིག་ལོན་ནས་དྲན་པ་ཐོབ། །རབ་སྨྲས་རྒྱལ་པོ་ལ་ཞུས་པ། །བདག་བུ་དེ་ལྟར་<line/>
གང་ན་མཆིས། །རྒྱལ་པོས་བཙུན་མོ་ལ་བསྒོ་བ། །ངས་ནི་ཕོ་ཉ་མང་བཀྱེ་སྟེ། །ཕྱོགས་བཞིར་རྒྱལ་བུ་ཚོལ་བཅུག་ན། །ད་དུང་གཏམ་སྐྱེལ་ཡོང་མ་འོངས། །རྒྱལ་<line/>
</page>
<page index="407" id="204B">པོས་བཙུན་མོ་ཡང་བསྒོ་བ། །ཁྱོད་ནི་མྱ་ངན་མ་བྱེད་པར། །རེ་ཞིག་རང་ཉིད་བདེ་བར་བྱོས། །ལྷན་ཅིག་ཕྱིར་བྱུང་བཙལ་བར་བྱ། །དེ་ནས་རྒྱལ་པོ་བཙུན་མོ་བཅས། །བཞོན་པ་<line/>
ཞོན་ནས་མདུན་དུ་ཆས། །སྨྲེ་བའི་སྐད་ཀྱིས་ཆོ་ངེས་བཏབ། །གདུང་སེམས་མེ་ནི་འབར་བ་འདྲ། །ཡ་རབས་མ་རབས་བརྒྱ་སྟོང་རྣམས། །རྒྱལ་པོའི་རྗེས་སུ་གྲོང་ཁྱེར་བྱུང༌། །<line/>
བརྩེ་བའི་ངུ་སྒྲ་མི་ཆད་པར། །སོ་སོར་རྒྱལ་བུ་ཡོངས་སུ་བཙལ། །རྒྱལ་པོས་བུ་སྡུག་བཙལ་བའི་ཕྱིར། །མིག་གིས་ཕྱོགས་བཞིར་བལྟས་པ་ལས། །སྐྲ་བཤིག་ཁྲག་གིས་<line/>
ལུས་བསྐུལ་ཏེ། །ལུས་ཀུན་རྡུལ་གྱིས་གོས་པ་དང༌། །དུས་ནས་མདུན་བཅད་འོང་བ་ཡི། །མི་ཞིག་ཀྱང་ནི་མཐོང་བར་གྱུར། །རྒྱལ་པོས་ལྟས་ངན་དེ་མཐོང་ནས། །ལྷག་པར་<line/>
མྱ་ངན་སྐྱེས་པར་གྱུར། །རྒྱལ་པོས་ལག་པ་གཉིས་བཏེག་ནས། །བརྩེ་བས་དུས་ཏེ་བཀག་མ་ནུས། །ཐོག་མར་བློན་པོ་ཆེན་པོ་ཞིག །རིངས་བརྟབས་རྒྱལ་པོ་དྲུང་འོངས་<line/>
ནས༑ ༑རྒྱལ་པོ་དེ་ལ་འདི་སྐད་སྨྲས། །ལྷ་ནི་ཐུགས་ངན་མི་མཛད་གསོལ། །ལྷ་ཡི་ཐུགས་བརྩེ་སྲས་བུ་དེ། །ད་དུང་རྙེད་པར་མ་གྱུར་ཀྱང༌། །རིང་པོར་མི་ཐོགས་ཕྱིན་པར་<line/>
མཆི༑ ༑ལྷ་ནི་ཐུགས་ངན་མི་མཛད་གསོལ། །རྒྱལ་པོ་ཡང་ནི་སོང་བ་ལས། །བློན་པོ་འབྲིང་པོ་འོངས་པ་མཐོང༌། །བློན་པོ་རྒྱལ་པོ་དྲུང་འོངས་ནས། །དུས་ཏེ་རྒྱལ་ལ་འདི་སྐད་<line/>
</page>
<page index="408" id="205A">༄༅། །སྨྲས༑ ༑རྒྱལ་བུ་གཉིས་ནི་བཞུགས་པ་ཡང༌། །མྱ་ངན་ཞུགས་ཀྱིས་ཡོངས་སུ་གདུངས། །རྒྱལ་བུ་ཐ་ཆུང་གང་ལགས་པ། །དེ་ནི་མི་རྟག་པ་ཡིས་<line/>
མེད༑ ༑བུ་བཙས་སྟག་མོ་ལྟོགས་པ་ཞིག །བུ་འཚལ་སྙམ་པ་གཟིགས་ནས་ནི། །རྒྱལ་བུ་སེམས་ཅན་ཆེན་པོ་ཡིས། །ཐུགས་རྗེ་ཆེན་པོའི་སེམས་བསྐྱེད་དེ། །བླ་མེད་<line/>
ལམ་ནི་གཉེར་བ་དང༌། །མང་པོ་ཐམས་ཅད་བཟླ་བའི་སླད། །བྱང་ཆུབ་མཆོག་ལ་འདུ་ཤེས་བཅིངས། །ཤིན་ཏུ་ཟབ་ཡངས་རྒྱ་མཚོ་བཞིན། །རི་མཐོ་རྩེ་ལ་འཛེགས་ནས་<line/>
ནི༑ ༑སྟག་མོ་ལྟོགས་མདུན་སྐུ་ཡང་བོར། །ཉམ་ཆུང་འཚལ་རྔོ་མ་ཐོགས་ནས། །འོད་མས་མགུར་དུ་ཁྲག་ཕྱུང་བས། །རྒྱལ་བུའི་སྐུ་ནི་འཚལ་བས་ནས། །སྐུ་གདུང་<line/>
ལྷག་མ་ཙམ་ཞིག་ལུས། །དེ་ཚེ་རྒྱལ་པོ་བཙུན་མོར་བཅས། །དེ་སྐད་ཐོས་ནས་བརྒྱལ་བར་གྱུར། །སེམས་ནི་མྱ་ངན་མཚོར་བྱིང་སྟེ། །ཉོན་མོངས་མེ་ཡིས་རབ་ཏུ་<span class="conversion-problem" title="129: Cannot convert ACIP {BSREGs} because s is not an ACIP consonant.">BSREGs</span>།<line/>
བློན་པོས་ཙནྡན་ཆུ་དག་གིས། །རྒྱལ་པོ་བཙུན་མོ་གཏོར་བས་ན། །ཅིག་ཅར་ལངས་ནས་རབ་ཏུ་དུས། །ལག་བཏེག་བྲང་དག་ལ་ཡང་བརྡུངས། །བློན་པོ་ཆུང་ངུ་འོངས་<line/>
ནས་ནི༑ ༑རྒྱལ་པོ་དེ་ལ་འདི་སྐད་སྨྲས། །བདག་གིས་རྒྱལ་བུ་གཉིས་པོ་ནི། །ཚལ་ན་བརྒྱལ་བར་གྱུར་པ་མཐོང༌། །བདག་གིས་ཆབ་གྲང་གཏོར་བས་ན། །དྲན་པ་<line/>
</page>
<page index="409" id="205B">ཅུང་ཟད་ཐོབ་པར་གྱུར། །ཕྱོགས་བཞི་དག་ཏུ་གཟིགས་པ་ནི། །རབ་ཏུ་འབར་མེ་ཀུན་ཁྱབ་འདྲ། །སྐད་ཅིག་བཞེངས་ཀྱང་སླར་ཡང་འགྱེལ། །ཆོ་ངེས་བདག་ཉིད་འཛིན་མི་སྤྱོད། །<line/>
ཕྱག་བཏེག་བརྩེ་བའི་ཚིག་དག་གིས། །གཅུང་གི་ཡ་མཚན་བསྔགས་པར་མཛད། །རྒྱལ་པོས་དེ་སྐད་ཐོས་ནས་ཀྱང༌། །མྱ་ངན་མེ་ཡི་ལྷག་པར་བཙོས། །བཙུན་མོས་རབ་ཏུ་དུས་ནས་<line/>
ནི༑ ༑སྐད་ཆེར་ཕྱུང་སྟེ་འདི་སྐད་སྨྲས། །བདག་གི་བུ་སྡུག་ལྷག་པར་བྱམས་པ་དེ། །མི་རྟག་སྲིན་པོ་དག་གིས་མེད་པར་གྱུར། །ད་ལྟར་བུ་གཉིས་ལུས་པར་གྱུར་པ་ཡང༌། །མྱ་ངན་<line/>
མེ་ཡིས་རབ་བསྲེགས་ཉོན་ཡང་མོངས། །བདག་དེང་རི་དྲུང་དག་ཏུ་མྱུར་སོང་ལ། །སྤྲོ་བསྐྱེད་སྲོག་གི་ལྷག་མ་བསྲུང་བར་བྱ། །དེ་ནས་བཞོན་ཞོན་ལམ་དུ་མྱུར་ཞུགས་ནས། །རྩེ་<line/>
གཅིག་སེམས་ཀྱིས་ལུས་སྤངས་བྲག་དྲུང་སོང༌། །བུ་གཉིས་ཡིད་བཅགས་བྲང་བརྡུངས་སྤྱོད་ཚུལ་ཉམས། །འགྲོ་བཞིན་ངུ་བ་དག་དང་ལམ་དུ་ཕྲད། །ཕ་མས་པང་བླངས་མྱ་<line/>
ངན་སྨྲེ་སྔགས་བཏོན། །ཅིག་ཅར་ལུས་བཏང་རི་དང་ནགས་སུ་དོང༌། །བྱང་ཆུབ་སེམས་དཔས་ལུས་སྤངས་ནགས་ཕྱིན་ནས། །ལྷན་ཅིག་འདུས་ནས་རབ་ངུས་སྡུག་བསྔལ་<line/>
ཆེ༑ ༑རྒྱན་ཕྲེང་བཀྲོལ་ཏེ་སྙིང་ཚིམས་དུས་ནས་ནི། །བྱང་ཆུབ་སེམས་དཔའི་རུས་བུ་ལྷག་མ་བསྡུས། །སྐྱེ་བོ་མང་པོས་ལྷན་ཅིག་མཆོད་པ་བྱས། །རིན་ཆེན་སྣ་བདུན་མཆོད་<line/>
</page>
<page index="410" id="206A">༄༅། །རྟེན་བརྩིགས་ནས་ནི། །རིང་བསྲེལ་དེ་ནི་སྒྲོམ་གྱི་ནང་དུ་བཞག །མྱ་ངན་བཅས་བཞིན་སླར་ནི་གྲོང་ཁྱེར་དོང༌། །ཀུན་དགའ་ལ་ནི་བཀའ་སྩལ་<line/>
པ༑ ༑སྔོན་བྱུང་སེམས་ཅན་ཆེན་པོ་ནི། །ཤཱཀྱ་ཐུབ་པ་ང་ཡིན་པས། །གཞན་ཡིན་སྙམ་དུ་བསམ་མི་བྱ། །རྒྱལ་པོ་ཟས་གཙང་ཡབ་ཡིན་ཏེ། །བཙུན་མོ་ང་ཡུམ་སྒྱུ་འཕྲུལ་<line/>
ཡིན༑ ༑རྒྱལ་བུ་ཆེན་པོ་བྱམས་པ་ཡིན། །རྒྱལ་བུ་འབྲིང་པོ་འཇམ་དཔལ་ཡིན། །སྟག་མོ་སྐྱེ་དགུའི་བདག་མོ་ཡིན། །བུ་ལྔ་དགེ་སློང་ལྔ་པོ་ཡིན། །གཅིག་ནི་མཽད་གལ་ཆེན་<line/>
པོའི་བུ། །གཅིག་ནི་ཤཱ་རིའི་བུ་ཡིན་ནོ། །ངས་ནི་ཁྱེད་ཅག་ཐམས་ཅད་ལ། །སྔོན་གཞན་ཕན་བཏགས་པ་ཡི་གཏམ། །བྱང་ཆུབ་སེམས་དཔའི་སྤྱོད་པ་བཤད། །སངས་<line/>
རྒྱས་འགྲུབ་རྒྱུ་འདི་སློབ་བྱོས། །བྱང་ཆུབ་སེམས་དཔས་ལུས་བཏང་ཚེ། །སྨོན་ལམ་རྒྱ་ཆེན་འདི་སྐད་བཏབ། །བདག་ལུས་རུས་པ་ལྷག་མ་ཡིས། །མ་འོངས་སེམས་ཅན་<line/>
ཕན་འདོགས་ཤོག །འདི་ནི་ལུས་བཏང་གནས་ཡིན་ཏེ། །རིན་ཆེན་སྣ་བདུན་མཆོད་རྟེན་དེ། །ལོ་ནི་ཚད་མེད་བར་དུ་གནས། །དེ་ནས་ས་འོག་བྱིང་བར་འགྱུར། །སྔོན་གྱི་<line/>
སྨོན་ལམ་མཐུ་སྟོབས་ཀྱིས། །རྐྱེན་ནི་ཇི་བཞིན་སེམས་ཅན་ཟློས། །ལྷ་མི་ཀུན་ལ་ཕན་གདགས་ཕྱིར། །ས་ལས་འཕགས་ཏེ་བྱུང་བ་ཡིན། །དེའི་ཚེ་བཅོམ་ལྡན་འདས་<line/>
</page>
<page index="411" id="206B">ཀྱིས་སྔོན་གྱི་རྒྱུད་འདི་བསྟན་པ་ན་ལྷ་དང༌། མིའི་སྐྱེ་བོའི་ཚོགས་ཚད་མེད་གྲངས་མེད་པ་སྙེད་ཡོངས་སུ་གདུང་བ་དང༌། དགའ་བ་ཆེན་པོ་སྐྱེས་ཏེ། སྔོན་ཆད་ནམ་ཡང་འདི་ལྟ་<line/>
བུ་མ་བྱུང་ངོ་ཞེས་བསྔགས་པ་བརྗོད་ནས་ཐམས་ཅད་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་པར་གྱུར་ཏོ། །བྱང་ཆུབ་ཀྱི་ཤིང་གི་ལྷ་མོ་ལ་ཡང་<line/>
བཀའ་སྩལ་པ། ངས་ནི་དྲིན་ལན་གླན་པའི་ཕྱིར་གུས་པས་ཕྱག་བྱས་པ་ཡིན་ནོ། །བཅོམ་ལྡན་འདས་ཀྱིས་རྫུ་འཕྲུལ་གྱི་མཐུ་མངོན་པར་བསྡུས་པ་དང༌། མཆོད་རྟེན་དེ་ཡང་<line/>
སླར་སའི་འོག་ཏུ་བྱིང་བར་གྱུར་ཏོ། །གསེར་འོད་དམ་པ་མཆོག་ཏུ་རྣམ་པར་རྒྱལ་བ་མདོ་སྡེའི་རྒྱལ་པོ་ལས། ལུས་ཡོངས་སུ་བཏང་བའི་ལེའུ་སྟེ་ཉི་ཤུ་དྲུག་པའོ།། །།<line/>
དེའི་ཚེ་དེ་བཞིན་གཤེགས་པ་ཤཱཀྱ་ཐུབ་པས་ཆོས་ཀྱི་རྣམ་གྲངས་འདི་བཀའ་སྩལ་པ་ན། ཕྱོགས་བཅུའི་འཇིག་རྟེན་གྱི་ཁམས་ནས་བྱང་ཆུབ་སེམས་དཔའི་ཚོགས་བྱེ་བ་ཁྲག་<line/>
ཁྲིག་བརྒྱ་སྟོང་ཚད་མེད་པ་སྙེད་སོ་སོ་ནས་རང་གི་ཞིང་ཁམས་ནས་བྱ་རྒོད་ཕུང་པོའི་རི་ལ་ཕྱིན་ཏེ། བཅོམ་ལྡན་འདས་ཀྱི་སྤྱན་སྔར་ལྷགས་ནས་ཡན་ལག་ལྔ་ས་ལ་<line/>
གཏུགས་ཏེ་བཅོམ་ལྡན་འདས་ལ་ཕྱག་བྱས་ནས་སེམས་རྩེ་གཅིག་ཏུ་ཐལ་མོ་སྦྱར་ཏེ་མགྲིན་གཅིག་ཏུ་ཚིགས་སུ་བཅད་པ་དག་གིས་མངོན་པར་བསྟོད་པ། བཅོམ་<line/>
</page>
<page index="412" id="207A">༄༅། །ལྡན་སྐུ་མཆོག་གསེར་གྱི་ཁ་དོག་ལྡན། །འོད་ཟེར་ཀུན་གསལ་གསེར་གྱི་རི་བོ་[?] འདྲ། །རྣམ་དག་རབ་མཉེན་པདྨ་དག་དང་མཚུངས། །མཚན་<line/>
མཆོག་དམ་པ་ཚད་མེད་ཀུན་ཏུ་བཀོད། །མཚན་ནི་སུམ་ཅུ་རྩ་གཉིས་རབ་བརྒྱན་ཏེ། །དཔེ་བྱད་བཟང་པོ་བརྒྱད་ཅུ་ཡོངས་སུ་རྫོགས། །འོད་ཟེར་རབ་གསལ་དཔེ་ཟླ་ཡོང་<line/>
མ་མཆིས། །དྲི་བྲལ་དཔེར་ན་རྣམ་དག་ཟླ་ཉ་འདྲ། །གསུང་དབྱངས་རབ་དང་ཤིན་ཏུ་གྱ་ནོམ་པས། །སེངྒེ་བཞིན་དུ་འབྲུག་སྒྲ་སྒྲོགས་པར་མཛད། །དམ་པ་རྣམ་བརྒྱད་<line/>
དབང་པོ་མཐུན་མཛད་པས། །ཀ་ལ་པིང་ཀའི་སྒྲ་སྒྲོགས་ཀུན་ལས་འཕགས། །བསོད་ནམས་བརྒྱ་ཡི་མཚན་མཆོག་སྐུ་བརྒྱན་པས། །འོད་ཟེར་ཕུན་ཚོགས་དྲི་མ་ཡོངས་<line/>
མི་མངའ། །མཁྱེན་བློ་རབ་གསལ་དཔེར་ན་རྒྱ་མཚོ་འདྲ། །ཡོན་ཏན་རྒྱ་ཆེན་ནམ་མཁའ་དག་དང་མཚུངས། །ཡོངས་རྫོགས་འོད་ཟེར་ཕྱོགས་བཅུའི་འཇིག་རྟེན་བཀང༌།།<line/>
རྐྱེན་ནི་ཇི་བཞིན་སེམས་ཅན་སྒྲོལ་བར་མཛད། །ཉོན་མོངས་སྲེད་པའི་བག་ཆགས་ཀུན་བསལ་བས། །ཆོས་ཀྱི་སྒྲོན་མ་རྟག་པར་རྒྱུན་མི་འཆད། །ཐུགས་བརྩེས་<line/>
སེམས་ཅན་དག་ལ་ཕན་འདོགས་པས། །ད་ལྟར་སླད་མའི་དུས་ཀྱི་བདེ་བ་སྩོལ། །རྟག་པར་དོན་མཆོག་དམ་པ་རབ་བཤད་ནས། །ཡང་དག་རབ་དབེན་མྱ་ངན་<line/>
</page>
<page index="413" id="207B">འདས་ལ་འགོད། །བཅོམ་ལྡན་བདུད་རྩིའི་ཆོས་མཆོག་རབ་བསྟན་ནས། །བདུད་རྩིའི་གྱ་ནོམ་དོན་ནི་སྩོལ་མཛད་པས། །བདུད་རྩིའི་གྲོང་ཁྱེར་དག་ཏུ་རབ་དྲངས་ནས། །བདུད་<line/>
རྩིའི་འདུས་མ་བྱས་ཀྱི་བདེ་ལ་འགོད། །རྟག་པར་འཁོར་པའི་རྒྱ་མཚོ་ཆེན་པོ་དང༌། །སྡུག་བསྔལ་སེམས་ཅན་ཐམས་ཅད་ཐར་བར་མཛོད། །དེ་དག་བདེ་བ་ཤུལ་དུ་རབ་<line/>
བཙུད་དེ། །ཡིད་བཞིན་བདེ་བ་བསམ་གྱིས་མི་ཁྱབ་སྩོལ། །བཅོམ་ལྡན་ཡོན་ཏན་རྒྱ་མཚོ་ཟབ་ལ་ཡངས། །དཔེ་ནི་མང་པོ་དག་གིས་རིག་མི་འགྱུར། །རྟག་པར་ཀུན་ལ་<line/>
ཐུགས་རྗེ་ཆེར་གཟིགས་པས། །ཐབས་མཁྱེན་བརྩོན་འགྲུས་དག་ནི་རྒྱུན་མི་འཆད། །བཅོམ་ལྡན་ཡོན་ཏན་རྒྱ་མཚོ་མཐའ་མ་མཆིས། །བསྐལ་པ་བྱེ་བ་བརྒྱ་སྟོང་བར་དུ་<line/>
ནི༑ ༑ལྷ་མི་ཐམས་ཅད་ལྷན་ཅིག་དཔག་བསམ་ཀྱང༌། །ཆ་ཤས་ཙམ་ཡང་རིག་པར་ཡང་མི་འགྱུར། །བདག་ཅག་སངས་རྒྱས་ཡོན་ཏན་རྒྱ་མཚོ་ལས། །ཐིགས་པ་འགའ་<line/>
ཞིག་བསྔགས་པ་བརྗོད་པ་ཡི། །བསོད་ནམས་དེ་དག་སྐྱེ་དགུ་ཡོངས་བསྒོས་ནས། །ཐམས་ཅད་བྱང་ཆུབ་འབྲས་བུ་མྱུར་ཐོབ་སྨོན། །དེ་ནས་བཅོམ་ལྡན་འདས་ཀྱིས་བྱང་ཆུབ་<line/>
སེམས་དཔའ་མང་པོ་དེ་དག་ལ་བཀའ་སྩལ་པ། ལེགས་སོ། །ལེགས་སོ། །ཁྱོད་ཀྱིས་འདི་ལྟར་དེ་བཞིན་གཤེགས་པའི་ཡོན་ཏན་གྱི་བསྔགས་པ་བརྗོད་པ་ཉིད་ཀྱིས་<span class="conversion-problem" title="129: Cannot convert ACIP {SEMs} because s is not an ACIP consonant.">SEMs</span>་<line/>
</page>
<page index="414" id="208A">༄༅། །ཅན་ལ་ཕན་འདོགས་ཤིང་སངས་རྒྱས་ཀྱི་མཛད་པ་རྒྱ་ཆེར་བྱེད་པར་འགྱུར་བས་སྡིག་པ་རྣམས་ཡོངས་སུ་བྱང་ནས་བསོད་ནམས་ཚད་མེད་པ་<line/>
སྙེད་སྐྱེ་བར་འགྱུར་རོ། །གསེར་འོད་དམ་པ་མཆོག་ཏུ་རྣམ་པར་རྒྱལ་བ་མདོ་སྡེའི་རྒྱལ་པོ་ལས། ཕྱོགས་བཅུའི་བྱང་ཆུབ་སེམས་དཔའ་རྣམས་ཀྱིས་བསྔགས་པ་བརྗོད་<line/>
པའི་ལེའུ་སྟེ་ཉི་ཤུ་བདུན་པའོ།། །།དེ་ནས་བྱང་ཆུབ་སེམས་དཔའ་མཛེས་པའི་ཏོག་སྟན་ལས་ལངས་ཏེ་བླ་གོས་ཕྲག་པ་གཅིག་ཏུ་གཟར་ནས། །པུས་<line/>
མོ་གཡས་པའི་ལྷ་ང་ས་ལ་བཙུགས་ཏེ་བཅོམ་ལྡན་འདས་གལ་བ་དེ་ལོགས་སུ་ཐལ་མོ་སྦྱར་ནས། ཚིགས་སུ་བཅད་པ་འདི་དག་གིས་མངོན་པར་བསྟོད་པ། ཐུབ་<line/>
པ་བསོད་ནམས་བརྒྱ་ཡི་མཚན་རྫོགས་ཤིང༌། །ཡོན་ཏན་ཚད་མ་མཆིས་པས་སྐུ་རབ་བརྒྱན། །རྣམ་དག་རྒྱ་ཆེན་སེམས་ཅན་ལྟ་མོས་པས། །ཉི་མ་སྟོང་བཞིན་འོད་<line/>
ཀྱིས་སྣང་བར་མཛད། །ཁ་དོག་མཐའ་ཡས་འོད་ནི་རབ་ཏུ་རྒྱས། །རིན་ཆེན་པདྨའི་ཕུང་བཞིན་མཚན་རྣམས་མཛེས། །དཔེར་ན་གདུགས་ཤར་ནམ་མཁའ་སྣང་<line/>
བཞིན་བགྱིད། །ཁ་དོག་དཀར་གསལ་གསེར་གྱི་མདོག་ཀྱང་གནོན། །གསེར་གྱི་རི་བཞིན་འོད་ཀྱིས་གསལ་མཛད་པས། །ཞིང་ནི་བརྒྱ་སྟོང་མང་པོ་ཀུན་ཏུ་ཁྱབ། །<line/>
</page>
<page index="415" id="208B">སེམས་ཅན་སྡུག་བསྔལ་ཚད་མེད་ཞི་མཛད་ནས། །བདེ་བ་དམ་པ་མཐའ་ཡས་སྩལ་བར་མཛད། །མཚན་རྣམས་ཕུན་ཚོགས་རྣམ་དག་རབ་མཛེས་པས། །སེམས་<line/>
ཅན་ལྟ་མོས་སྐྱོ་བ་ཡོངས་མ་མཆིས། །དབུ་སྐྲ་རབ་མཉེན་ཁ་དོག་མེ་ཏོག་བསྡུས་པ་འདྲ། །དགྱེས་དང་བཏང་སྙོམས་ཆེན་པོ་དག་པས་བརྒྱན། །བྱམས་དང་ཐུགས་རྗེ་<line/>
དག་ནི་ཕུན་སུམ་ཚོགས། །མཚན་དང་དཔེ་བྱད་དམ་པ་རབ་མཛེས་པ། །བྱང་ཆུབ་ཡན་ལག་ཆོས་ལས་གྲུབ་པ་ལགས། །བཅོམ་ལྡན་བསོད་ནམས་ཕན་ཡོན་མང་<line/>
བཏང་བས། །དེ་དག་རྟག་ཏུ་བདེ་བ་ཆེན་པོ་འཐོབ། །ཡོན་ཏན་དམ་པ་སྣ་ཚོགས་རབ་རྒྱལ་བས། །འོད་ཀྱིས་ཞིང་ནི་བརྒྱ་སྟོང་སྣང་བར་མཛད། །བཅོམ་ལྡན་འོད་ཟེར་<line/>
ཤིན་ཏུ་རྫོགས་པས་ན། །དཔེར་ན་གདུགས་ཀྱིས་ནམ་མཁའ་ཀུན་ཁྱབ་འདྲ། །བཅོམ་ལྡན་རི་རབ་བཞིན་དུ་ཡོན་ཏན་ལྡན། །ཕྱོགས་བཅུ་ཀུན་ཏུ་ཁྱབ་པར་སྟོན་པར་<line/>
མཛད༑ ༑བཅོམ་ལྡན་གསེར་ཞལ་དམ་པ་རབ་ཏུ་མཛེས། །ཚེམས་དཀར་གཏམས་པ་དུང་གི་ཁ་དོག་འདྲ། །བཅོམ་ལྡན་ཞལ་མཛེས་དཔེ་ཟླ་ཡོང་མ་མཆིས། །སྨིན་<line/>
མཚམས་བ་སྤུ་རྟག་པར་གཡས་སུ་འཁྱིལ། །འོད་མཉེན་དཀར་གསལ་ཆུ་ཤེལ་དག་དང་མཚུངས། །དཔེར་ན་ཟླ་ཉ་ནམ་མཁའི་ཁམས་གནས་འདྲ། །བཅོམ་<line/>
</page>
<page index="416" id="209A">༄༅། །ལྡན་འདས་ཀྱིས་བྱང་ཆུབ་སེམས་དཔའ་མཛེས་པའི་ཏོག་ལ་བཀའ་སྩལ་པ། ཁྱོད་ཀྱིས་འདི་ལྟར་དེ་བཞིན་གཤེགས་པའི་ཡོན་ཏན་གྱི་<line/>
བསྔགས་པ་བརྗོད་པ་ནི་བསམ་གྱི་མི་ཁྱབ་པ་ཡིན་པས། ཐམས་ཅད་ལ་ཕན་གདོགས་པར་འགྱུར་ཞིང༌། གང་དག་ཁོང་དུ་མ་ཆུད་པ་དེ་དག་ཀྱང་རྗེས་སུ་མཐུན་<line/>
པར་རྣལ་འབྱོར་སྒོམ་པ་ལ་སློབ་པར་འགྱུར་རོ། །གསེར་འོད་དམ་པ་མཆོག་ཏུ་རྣམ་པར་རྒྱལ་བ་མདོ་སྡེའི་རྒྱལ་པོ་ལས། བྱང་ཆུབ་སེམས་དཔའ་མཛེས་པའི་ཏོག་<line/>
གིས་བསྔགས་པ་བརྗོད་པའི་ལེའུ་སྟེ་ཉི་ཤུ་བརྒྱད་པའོ།། །།དེ་ནས་བྱང་ཆུབ་ཀྱི་ཤིང་གི་ལྷ་མོས་ཀྱང་ཚིགས་སུ་བཅད་པ་དག་གིས་བཅོམ་ལྡན་<line/>
འདས་ལ་མངོན་པར་བསྟོད་པ། བཅོམ་ལྡན་རྣམ་དག་བློ་ལ་གུས་ཕྱག་འཚལ། །རྣམ་དག་ཆོས་གཉེར་བློ་ལ་གུས་ཕྱག་འཚལ། །ཆོས་མིན་སྤོང་བའི་བློ་ལ་གུས་<line/>
ཕྱག་འཚལ། །ཀྱེ་མ་ངོ་མཚར་བཅོམ་ལྡན་མཐའ་ཡས་སྤྱོད། །ཀྱེ་མ་མཐོང་དཀའ་ཨུ་དུམ་བཱ་ར་འདྲ། །ཀྱེ་མ་ངོ་མཚར་རྒྱ་མཚོའི་རི་རྒྱལ་འདྲ། །ཀྱེ་མ་ངོ་མཚར་བདེ་<line/>
གཤེགས་འོད་ཚད་མེད། །ཀྱེ་མ་ངོ་མཚར་ཁ་བསྒྱུར་སྨོན་ལམ་ཆེ། །ཀྱེ་མ་ངོ་མཚར་ཤཱཀ་རིགས་ཉི་མ་འདིས། །འདི་འདྲའི་མདོ་སྡེ་དཀོན་མཆོག་བཀས་<line/>
</page>
<page index="417" id="209B">བཤད་ནས། །བརྩེ་བས་སྐྱེ་དགུ་རྣམས་ལ་ཕན་འདོགས་མཛད། །ཐུབ་པ་རབ་དབེན་དབང་པོ་མཉམ་འཇོག་པས། །རབ་ཞི་མྱ་ངན་འདས་པའི་གྲོང་ཁྱེར་གཤེགས། །<line/>
རབ་དབེན་གཟུངས་ཀྱི་སྒོ་ལ་རབ་ཞུགས་པས། །རབ་དབེན་སྤྱོད་ཡུལ་ཟབ་མོ་དག་ཀྱང་མཁྱེན། །རྐང་གཉིས་གཙོ་བོ་རབ་དབེན་བཞུགས་པས་ན། །ཉན་ཐོས་སློབ་མ་ལུས་ཀྱང་<line/>
དེ་བཞིན་སྟོང༌། །ཆས་རྣམས་ཐམས་ཅད་ངོ་བོ་མ་མཆིས་པས། །སེམས་ཅན་ཐམས་ཅད་ཀྱང་ནི་སྟོང་ཞིང་དབེན། །བདག་ནི་རྟག་ཏུ་བཅོམ་ལྡན་དྲན་པར་བགྱིད། །བདག་ནི་རྟག་ཏུ་<line/>
བཅོམ་ལྡན་མཐོང་བར་མོས། །བདག་ནི་རྟག་ཏུ་གུས་སེམས་བསྐྱེད་པས་ན། །རྟག་པར་དེ་བཞིན་གཤེགས་པའི་གདུགས་དང་མཇལ། །བདག་ནི་རྟག་ཏུ་བཅོམ་ལྡན་ཕྱག་བགྱིས་<line/>
ནས༑ ༑རྟག་པར་ཞལ་ལྟ་སེམས་ཀྱིས་མི་སྤོང་སྨོན། །རབ་ཏུ་གདུང་སེམས་བར་ཆད་མ་མཆིས་པར། །རྟག་པར་རིམ་གྲོ་བགྱིད་ཀྱང་སྐྱོ་མི་བགྱིད། །བཅོམ་ལྡན་ཐུགས་རྗེའི་<span class="conversion-problem" title="129: Cannot convert ACIP {THUGs} because s is not an ACIP consonant.">THUGs</span>་<line/>
ནི་རབ་བསྐྱེད་ནས། །མདངས་ལྡན་ཞལ་ནི་བདག་གིས་རྟག་མཐོང་མཛོད། །བཅོམ་ལྡན་ཉན་ཐོས་དགེ་འདུན་རྣམ་དག་པས། །རྟག་པར་ལྷ་མི་དག་ནི་བསྒྲལ་བར་སྨོན། །སྐུ་<line/>
ནི་རང་བཞིན་རྣམ་དག་ནམ་མཁའ་འདྲ། །སྒྱུ་མ་སྨིག་རྒྱུ་ཆབ་ཀྱི་ཟླ་བ་མཚུངས། །བདུད་རྩི་མྱ་ངན་འདས་པའི་ཆོས་བཤད་ནས། །ཡོན་ཏན་ཕུང་པོ་ཐམས་ཅད་སྐྱེད་པར་<line/>
</page>
<page index="418" id="210A">༄༅། །སྨོན༑ ༑བཅོམ་ལྡན་རྣམ་དག་སྤྱོད་ཡུལ་བྱམས་པ་དང༌། །བཅོམ་ལྡན་རྣམ་དག་སྤྱོད་ཡུལ་ངས་མ་མི་ལུས། །ཉན་ཐོས་རང་རྒྱལ་གཞལ་བར་<line/>
མི་འགྱུར་ཞིང༌། །དྲང་སྲོང་བྱང་ཆུབ་སེམས་དཔའི་དཔོག་མི་འགྱུར། །དེ་བཞིན་གཤེགས་པས་བདག་ལ་ཐུགས་བརྩེ་ནས། །ཐུགས་རྗེ་ཆེན་པོའི་སྐུ་ནི་རྟག་མཐོང་<line/>
སྨོན༑ ༑ལས་གསུམ་ངལ་མེད་བྱམས་གཙོ་མཆོད་ནས་ནི། །མྱུར་དུ་ངེས་འབྱུང་ཡང་དག་མཐའ་ཕྱོགས་སྨོན། །དེ་ནས་བཅོམ་ལྡན་འདས་ཀྱིས་དེ་སྐད་ཅེས་བསྔགས་པ་<line/>
བརྗོད་ནས། ཚངས་པའི་དབྱངས་ཀྱིས་ཤིང་གི་ལྷ་མོ་ལ་བཀའ་སྩལ་པ། རིགས་ཀྱི་ལྷ་མོ། ཁྱོད་ཀྱིས་ངའི་ཡང་དག་པའི་མི་བརྫུན་པའི་ཆོས་ཀྱི་སྐུ་རྣམ་པར་དག་པའི་<line/>
བསྔགས་པ་བརྗོད་ནས། བདག་དང༌། གཞན་ལ་ཕན་གདགས་པའི་ཕྱིར། མཚན་མཆོག་གྱ་ནོམ་པ་ཡང་དག་པར་བསྒྲགས་པ་ལེགས་སོ། །ལེགས་སོ། །བསོད་<line/>
ནམས་འདིས་ཁྱོད་མྱུར་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་འཚང་རྒྱ་བར་འགྱུར་ཞིང༌། སེམས་ཅན་ཐམས་ཅད་མཚུངས་པར་རྣལ་འབྱོར་<line/>
བསྒོམ་པར་འགྱུར་ལ་གང་གིས་ཐོས་པ་དེ་དག་ཐམས་ཅད་ཀྱང་བླ་ན་མེད་པའི་བདུད་རྩིའི་ཆོས་ཀྱི་སྒོར་འཇུག་པར་འགྱུར་རོ། །གསེར་འོད་དམ་པ་མཆོག་ཏུ་རྣམ་པར་<line/>
</page>
<page index="419" id="210B">རྒྱལ་བ་མདོ་སྡེའི་རྒྱལ་པོ་ལས། བྱང་ཆུབ་ཀྱི་ཤིང་གི་ལྷ་མོས་བསྔགས་པ་བརྗོད་པའི་ལེའུ་སྟེ་ཉི་ཤུ་དགུ་པའོ།། །།དེ་ནས་ལྷ་མོ་སྤོབས་པ་ཆེན་པོ་སྟན་ལས་ལངས་<line/>
ཏེ་གུས་པས་ཐལ་མོ་སྦྱར་ནས་ཡང་དག་པའི་ཚིག་གིས་བཅོམ་ལྡན་འདས་ལ་མངོན་པར་བསྟོད་པ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་<line/>
རྒྱས་ཤཱཀྱ་ཐུབ་པ་སྐུ་ཡང་དག་པར་གསེར་གྱི་ཁ་དོག་དང་ལྡན་པ། མགུར་དུང་གི་དབྱིབས་དང༌། ཞལ་ཟླ་བ་ཉ་བ་ལྟ་བུ། སྤྱན་པདྨ་སྔོན་པོ་དང་མཚུངས་པ། སྒྲོས་དམར་<line/>
ཞིང་བཟང་བ། ཆུ་ཤེལ་གྱི་ཁ་དོག་དང་འདྲ་བ། །ཤངས་ཀྱི་དབྱིབས་མཐོ་ཞིང་དྲང་བས་གསེར་གྱི་གར་བུ་བཅད་པ་ལྟ་བུར་གྱུར་པ། ཚེམས་དཀར་ཞིང་ཐགས་བཟང་བས་<line/>
མེ་ཏོག་ཀུ་མུ་ད་དང་མཚུངས། འོད་ཀྱིས་ཀུན་ཏུ་སྣང་བར་མཛད་པས་ཉི་མ་བརྒྱ་སྟོང་ལྟ་བུར་གྱུར་པ། འོད་ཀྱི་ཁ་དོག་ཀུན་ཏུ་ཁྱབ་པས་འཛམ་བུའི་གསེར་དང་འདྲ་བ།<line/>
ཚིག་གསུང་བ་ལ་ནོར་ཞིང་འཁྲུལ་པ་མི་མངའ་བ། རྣམ་པར་ཐར་པའི་སྒོ་གསུམ་ཡང་དག་པར་བསྟན་ནས་བྱང་ཆུབ་རྣམ་པ་གསུམ་གྱི་ལམ་ཡང་དག་པར་འབྱེད་པ།<line/>
ཐུགས་རྟག་ཏུ་རྣམ་པར་དག་ཅིང་ཐུགས་ཀྱི་མོས་པའང་དེ་བཞིན་དུ་གྱུར་པ། བཅོམ་ལྡན་འདས་བཞུགས་པའི་གནས་དང༌། སྤྱོད་ཡུལ་རྣམས་རྟག་པར་རྣམ་པར་དག་<line/>
</page>
<page index="420" id="211A">༄༅། །པར་གྱུར་པ། སྤྱོད་ལམ་མ་ལགས་པ་སྤངས་པས་གཤེགས་ཤིང་བཞུགས་པ་དག་ལ་འཁྲུལ་བ་མི་མངའ་བ། ལོ་དྲུག་དཀའ་བ་མཛད་<line/>
ནས་ཆོས་ཀྱི་འཁོར་ལོ་ལན་གསུམ་དུ་བསྐོར་བ། སྡུག་བསྔལ་བའི་སེམས་ཅན་ཡོངས་སུ་བཟླས་ནས་ཕ་རོལ་གྱི་འགྲམ་དུ་ཕྱིན་པར་མཛད་པ། སྐུའི་མཚན་ཡོངས་<line/>
སུ་རྫོགས་པ་ནྱ་གྲོ་དྷའི་ལྗོན་ཤིང་ལྟ་བུར་གྱུར་པ། ཕ་རོལ་ཏུ་ཕྱིན་པ་དྲུག་ཡོངས་སུ་བསྒོམས་པས་ཕྲིན་ལས་རྣམ་པ་གསུམ་ལ་སྐྱོན་མི་མངའ་བ། ཐམས་ཅད་མཁྱེན་<line/>
པ་དང་ལྡན་པས་བདག་དང༌། གཞན་གྱི་དོན་ཕུན་སུམ་ཚོགས་པར་མཛད་པ། གང་ཅི་གསུང་ཡང་རུང་སྟེ་རྟག་པར་སེམས་ཅན་གྱི་དོན་དུ་འགྱུར་བར་མཛད་པས་<line/>
དོན་མ་མཆིས་པར་མི་གསུང་བ། ཤཱཀྱའི་རིགས་ཀྱི་ནང་ནས་སེང་གེ་ཆེན་པོར་གྱུར་པས་རབ་ཏུ་བརྟན་ཅིང་དཔའ་པ། རྣམ་པར་ཐར་པ་བརྒྱད་ཕུན་སུམ་ཚོགས་པར་<line/>
གྱུར་པ་ལ་ཕྱག་འཚལ་ལོ། །དེང་བདག་གི་ཉམས་ཀྱིས་ཅི་ཙམ་ལྕོགས་པའི་རྗེས་སུ་དེ་བཞིན་གཤེགས་པའི་ཡོན་ཏན་གྱི་ཕྱོགས་ལས་ཅུང་ཟད་ཙམ་ཞིག་བསྔགས་<line/>
པ་བརྗོད་པ་ནི། འདི་ལྟ་སྟེ། དཔེར་ན་སྦྲང་བུས་རྒྱ་མཚོ་ཆེན་པོའི་ཆབ་འཚལ་བ་དང་འདྲ་ཡང་བསོད་ནམས་དེའི་དབང་གིས་སེམས་ཅན་ཐམས་ཅད་འཁོར་བ་གཏན་<line/>
</page>
<page index="421" id="211B">དུ་སྤངས་ནས་བླ་ན་མེད་པའི་ལམ་མངོན་པར་གྲུབ་པར་སྨོན་ནོ། །དེ་ནས་བཅོམ་ལྡན་འདས་ཀྱིས་ལྷ་མོ་སྤོབས་པ་ཆེན་མོ་ལ་བཀའ་སྩལ་པ། ཁྱོད་ཀྱིས་ཡུན་རིང་པོ་ནས་བསྒོམས་<line/>
པ་ལས་སྤོབས་པ་ཆེན་པོ་དང་ལྡན་པར་གྱུར་ནས། དེད་ངའི་ཡོན་ཏན་རྒྱ་ཆེར་བསྔགས་པ་བརྗོད་པ་ལེགས་སོ། །ལེགས་སོ། །འདིའི་དབང་གིས་ཁྱོད་མྱུར་དུ་བླ་ན་མེད་པའི་ཆོས་<line/>
ཀྱི་སྒོ་མོ་མངོན་པར་རྟོགས་ནས་མཚན་དང༌། དཔེ་བྱད་བཟང་པོ་ཕུན་སུམ་ཚོགས་པར་གྱུར་ཏེ་ཐམས་ཅད་ལ་རྒྱ་ཆེར་ཕན་འདོགས་པར་གྱུར་ཏོ། །གསེར་འོད་དམ་པ་མཆོག་<line/>
ཏུ་རྣམ་པར་རྒྱལ་བ་མདོ་སྡེའི་རྒྱལ་པོ་ལས། ལྷ་མོ་སྤོབས་པ་ཆེན་མོས་བསྔགས་པ་བརྗོད་པའི་ལེའུ་སྟེ་སུམ་ཅུ་པའོ།། །།དེ་ནས་བཅོམ་ལྡན་འདས་ཀྱིས་<line/>
བྱང་ཆུབ་སེམས་དཔའ་ཚད་མེད་པ་སྙེད་རྣམས་དང༌། ལྷ་དང༌། མི་རྣམས་དང༌། འཁོར་མང་པོ་རྣམས་ལ་བཀའ་སྩལ་པ། ཁྱོད་ཀྱིས་འདི་ལྟར་རིག་པར་བྱ་སྟེ། ངས་<line/>
བསྐལ་བ་ཆེན་པོ་ཚད་མེད་གྲངས་མེད་པ་ནས་ནན་ཏན་བརྩོན་འགྲུས་ཀྱིས་དཀའ་བ་སྤྱད་དེ་ཐོབ་པའི་ཆོས་ཤིན་ཏུ་ཟབ་པ། བྱང་ཆུབ་ཀྱི་རྒྱུ་ཡང་དག་པ་གང་ཡིན་པ་དེ་ནི།<line/>
བྱེད་ལ་ཡང་དག་པར་བསྟན་ཟིན་ན། ཁྱེད་ཅག་ལས་སུ་ཞིག་རབ་ཏུ་བརྟུལ་བའི་སེམས་བསྐྱེད་ནས་ང་ཡོངས་སུ་མྱ་ངན་ལས་འདས་པའི་འོག་ཏུ་ཆོས་ཀྱི་རྣམ་གྲངས་<line/>
</page>
<page index="422" id="212A">༄༅། །འདི་གུས་པས་ཡོངས་སུ་བསྲུངས་ནས་རྒྱ་ཆེར་ཡང་དག་པར་སྤེལ་ཏེ། ཡང་དག་པའི་ཆོས་འཇིག་རྟེན་ན་ཡུན་རིང་དུ་གནས་པར་བྱེད། དེ་ནས་<line/>
འཁོར་མང་པོའི་ནང་ནས་བྱང་ཆུབ་སེམས་དཔའ་ཆེན་པོ་བྱེ་བ་ཕྲག་དྲུག་ཅུ་དང༌། ལྷའི་འཁོར་ཕལ་མང་པོ་བྱེ་བ་ཕྲག་དྲུག་ཅུ་མགྲིན་གཅིག་ཏུ། འདི་སྐད་ཅེས། བཅོམ་<line/>
ལྡན་འདས། བདག་ཅག་ཐམས་ཅད་ལའང་མོས་བའི་སེམས་མཆིས་པས། བཅོམ་ལྡན་འདས་ཀྱིས་བསྐལ་པ་ཚད་མ་མཆིས་པ་ནས་ནན་ཏན་བརྩོན་འགྲུས་ཀྱིས་<line/>
དཀའ་བ་མཛད་དེ་བརྙེས་པའི་ཆོས་ཤིན་ཏུ་ཟབ་པའི་བྱང་ཆུབ་ཀྱི་རྒྱུ་ཡང་དག་པར་གང་ལགས་པ་དེ་ལ་གུས་པས་ཡོངས་སུ་བསྲུངས་ནས། བཅོམ་ལྡན་འདས་ཡོངས་<line/>
སུ་མྱ་ངན་ལས་འདས་པའི་སླད་ནའང་ལུས་དང༌། སྲོག་ལ་ཕངས་པ་མ་མཆིས་པར་ཆོས་ཀྱི་རྣམ་གྲངས་འདི་རྒྱ་ཆེར་སྤེལ་ཏེ། ཡང་དག་པའི་ཆོས་འཇིག་རྟེན་ན་<line/>
ཡུན་རིང་དུ་གནས་པར་བགྱིད་དོ་ཞེས་གསོལ་ཏོ། །དེ་ནས་བྱང་ཆུབ་སེམས་དཔའ་མང་པོ་དེ་དག་གིས་བཅོམ་ལྡན་འདས་ཀྱི་སྤྱན་སྔར་ཚིགས་སུ་བཅད་དེ་གསོལ་<line/>
པ༑ བཅོམ་ལྡན་ཡང་དག་བདེན་ཚིག་གསུང༌། །ཡང་དག་ཆོས་ལ་རབ་ཏུ་ཞུགས། །ཡང་དག་བདེན་པ་དེ་དབང་གིས། །མདོ་སྡེ་འདི་ནི་སྲུང་འཛིན་བགྱིད། །ཐུགས་<line/>
</page>
<page index="423" id="212B">རྗེ་ཆེན་པོའི་གོ་མན་བས་ནས། །ཐུགས་རྗེ་ཆེ་ལ་རབ་ཏུ་བཞུགས། །ད་དུང་ཐུགས་རྗེ་དེ་སྟོབས་ཀྱིས། །མདོ་སྡེ་འདི་ནི་སྲུང་འཛིན་བགྱིད། །བསོད་ནམས་ཚོགས་ནི་ཡོངས་<line/>
རྫོགས་ནས། །ཡེ་ཤེས་ཚོགས་ནི་རབ་ཏུ་བསྐྱེད། །ཚོགས་རྣམས་ཡོངས་སུ་རྫོགས་པའི་སླད། །མདོ་སྡེ་འདི་ནི་སྲུང་འཛིན་བགྱིད། །བདུད་རྣམས་ཐམས་ཅད་རབ་བརྟུལ་ཏེ། །<line/>
ལོག་སྨྲ་ཐམས་ཅད་རྣམ་པར་བཤིག །ངན་ལྟ་ཐམས་ཅད་བསལ་བའི་སླད། །མདོ་སྡེ་འདི་ནི་སྲུང་འཛིན་བགྱིད། །འཇིག་རྟེན་སྐྱོང་དང་བརྒྱ་བྱིན་དང༌། །ཚངས་པ་དང་ནི་ལྷ་མ་<line/>
ཡིན༑ ༑ཀླུ་དང་གནོད་སྦྱིན་ལ་སོགས་པས། །མདོ་སྡེ་འདི་ནི་སྲུང་འཛིན་བགྱིའོ། །ས་ཡི་སྟེང་དང་མཁའ་གནས་པ། །ཡུན་རིང་འདིར་ནི་གནས་པ་རྣམས། །བཅོམ་ལྡན་བསྟན་<line/>
པ་འཛིན་བགྱིད་པས། །མདོ་སྡེ་འདི་ནི་སྲུང་འཛིན་བགྱིད། །ཚངས་པའི་གནས་བཞི་མཚུངས་ལྡན་ཞིང༌། །འཕགས་བདེན་བཞི་ཡིས་རབ་བརྒྱན་ནས། །བདུད་རྣམས་དག་ནི་<line/>
ཕམ་མཛད་སླད། །མདོ་སྡེ་འདི་ནི་སྲུང་འཛིན་བགྱིད། །ནམ་མཁའ་ཐོགས་བཅས་འགྱུར་ཡང་སྲིད། །ཐོགས་བཅས་ནམ་མཁར་འགྱུར་སྲིད་ཀྱི། །སངས་རྒྱས་རྣམས་ཀྱིས་<line/>
སྲུང་བཟུང་བ། །སུས་ཀྱང་བསྒུལ་ཞིང་བསྐྱོད་མི་འགྱུར། །དེ་ནས་རྒྱལ་པོ་ཆེན་པོ་བཞི་བཅོམ་ལྡན་འདས་ཀྱིས་དམ་པའི་ཆོས་འདི་བསྲུང་བ་བཀས་བཤད་པ་ཐོས་པ་དང༌།<line/>
</page>
<page index="424" id="213A">༄༅། །སོ་སོ་ནས་རྗེས་སུ་ཡི་རང་བའི་སེམས་བསྐྱེད་ནས་ཡང་དག་པའི་ཆོས་ཡོངས་སུ་བསྲུང་བའི་སེམས་ཀྱིས་ཅིག་ཆར་མགྲིན་གཅིག་ཏུ་ཚིགས་སུ་<line/>
བཅད་དེ་གསོལ་པ། །བདག་ཅག་མདོ་སྡེ་འདི་ལ་ནི། །བུ་དང་བུ་མོ་འཁོར་དང་བཅས། །ཐམས་ཅད་རྩེ་གཅིག་རབ་བསྲུངས་ནས། །རྒྱ་ཆེར་ཡང་དག་སྤེལ་བར་བགྱིད། །<line/>
གང་ཞིག་མདོ་འདི་རབ་བཟུང་ནས། །བྱང་ཆུབ་རྒྱུ་ནི་སྒྲུབ་བགྱིད་ན། །བདག་ཅག་རྟག་པར་ཕྱོགས་བཞི་ནས། །སྲུང་སྐྱོབ་རིམ་གྲོ་དག་ཀྱང་བགྱིད། །དེ་ནས་བརྒྱ་བྱིན་ལྷའི་<line/>
དབང་པོས་གུས་པས་ཐལ་མོ་སྦྱར་ནས་ཚིགས་སུ་བཅད་དེ་གསོལ་བ། སངས་རྒྱས་ཆོས་ནི་ཐུགས་ཆུད་ནས། །དྲིན་ནི་བསབ་པར་བཞེད་པ་དང༌། །བྱང་ཆུབ་<line/>
སེམས་དཔའ་ཕན་གདགས་སླར། །འཇིག་རྟེན་འདས་ཀྱང་མདོ་སྡེ་གསུངས། །བདག་ཀྱང་སངས་རྒྱས་དེ་དག་ལ། །དྲིན་བསབ་སླད་དུ་རྟག་མཆོད་ནས། །འདི་འདྲའི་<line/>
མདོ་སྡེ་འདི་དང་ནི། །མདོ་སྡེ་འདི་ལ་སྲུང་བར་བགྱིད། །དེ་ནས་དགའ་ལྡན་པའི་ལྷའི་བུ་རྣམས་གུས་པས་ཐལ་མོ་སྦྱར་ནས་ཚིགས་སུ་བཅད་དེ་གསོལ་པ། བཅོམ་<line/>
ལྡན་གསུངས་པའི་མདོ་སྡེ་འདི། །གང་ཞིག་འཛིན་པར་བགྱིད་པ་ནི། །བྱང་ཆུབ་གནས་སྐབས་གནས་པས་ན། །དགའ་ལྡན་ལྷར་ནི་སྐྱེ་བར་འགྱུར། །བཅོམ་ལྡན་<line/>
</page>
<page index="425" id="213B">བདག་ཅག་རབ་དགའ་ནས། །ལྷ་ཡི་རྣམ་སྨིན་མཆོག་སྤངས་ཏེ། །འཛམ་གླིང་དག་ཏུ་གནས་ནས་ནི། །མདོ་སྡེ་འདི་ནི་སྒྲོགས་པར་བགྱིད། །དེ་ནས་མི་མཇེད་ཀྱི་འཇིག་རྟེན་གྱི་<line/>
ཁམས་ཀྱི་བདག་པོ་ཚངས་པ་ལྷའི་རྒྱལ་པོས་གུས་པས་ཐལ་མོ་སྦྱར་ནས་ཚིགས་སུ་བཅད་དེ་གསོལ་པ། བསམ་གཏན་རྣམས་དང་ཐེག་རྣམས་དང༌། །རྣམ་ཐར་ཚད་མེད་<line/>
ཐམས་ཅད་ཀྱང༌། །མདོ་སྡེ་འདི་ལས་བྱུང་བས་ན། །དེ་སླད་མདོ་འདི་རབ་ཏུ་གསུངས། །མདོ་སྡེ་འདི་ནི་སྟོན་པའི་གནས། །ཚངས་པའི་བདེ་བ་བདག་སྤངས་ནས། །མདོ་སྡེ་<line/>
འདི་ནི་མཉན་པའི་སླད། །རྟག་པར་ཡོངས་སུ་སྲུང་སྐྱོབ་བགྱིད། །དེ་ནས་བདུད་ཀྱི་རྒྱལ་པོའི་བུ་ཚོང་དཔོན་ཞེས་བྱ་བས་ཀྱང་གུས་པས་ཐལ་མོ་སྦྱར་ནས་ཚིགས་སུ་བཅད་དེ་<line/>
གསོལ་པ། ཡང་དག་དོན་དང་ལྡན་པའི་མདོ། །བདུད་སྤྱོད་རྗེས་སུ་མི་འབྲང་ཞིང༌། །བདུད་ཀྱི་ལས་ངན་སྦྱོང་བགྱིད་བ། །འདི་ནི་གང་ཞིག་འཛིན་བགྱིད་ན། །བདག་ཅག་མདོ་<line/>
སྡེ་འདི་ལ་ནི། །བརྩོན་པ་དག་གིས་རབ་བསྲུངས་ནས། །བརྩོན་འགྲུས་ཆེན་པོའི་སེམས་བསྐྱེད་དེ། །ཀུན་ཏུ་རྒྱ་ཆེར་སྤེལ་བར་བགྱིད། །དེ་ནས་བདུད་ཀྱི་རྒྱལ་པོས་གུས་<line/>
པས་ཐལ་མོ་སྦྱར་ནས་ཚིགས་སུ་བཅད་དེ་གསོལ་པ། གང་ཞིག་མདོ་སྡེ་འདི་བཟུང་ནས། །ཉོན་མོངས་རྣམས་ནི་ཕམ་བགྱིད་པ། །དེ་འདྲའི་སེམས་ཅན་དེ་དག་ལ། །སྲུང་<line/>
</page>
<page index="426" id="214A">༄༅། །སྐྱོབ་བདེ་ལ་འགོད་པར་བགྱིད། །མདོ་སྡེ་འདི་ནི་གང་འཆད་པ། །བདུད་རྣམས་ཀྱིས་ནི་གླགས་མི་རྙེད། །བཅོམ་ལྡན་བྱིན་གྱིས་བརླབས་ཀྱི་མཐུས། །<line/>
བདག་གིས་དེ་ལ་སྲུང་བར་བགྱིད། །དེ་ནས་ལྷའི་བུ་བཀྲ་ཤིས་དམ་པས་བཅོམ་ལྡན་འདས་ཀྱི་སྤྱན་སྔར་ཚིགས་སུ་བཅད་དེ་གསོལ་པ། སངས་རྒྱས་རྣམས་ཀྱི་བྱང་ཆུབ་མཆོག །<line/>
མདོ་སྡེ་འདི་ལས་སྟོན་པས་ན། །གང་ཞིག་མདོ་སྡེ་འཛིན་བགྱིད་པ། །དེ་བཞིན་གཤེགས་ལ་མཆོད་པར་འགྱུར། །བདག་གིས་མདོ་སྡེ་འདི་བཟུང་ནས། །བྱེ་བའི་ལྷ་ལ་རབ་<line/>
བཤད་ནས། །གུས་པར་ཉན་པར་བགྱིད་པ་དག །བྱང་ཆུབ་གནས་སུ་བསྐུལ་བར་བགྱིད། །དེ་ནས་བྱང་ཆུབ་སེམས་དཔའ་བྱམས་པས་གུས་པར་ཐལ་མོ་སྦྱར་ནས་<span class="conversion-problem" title="129: Cannot convert ACIP {TSIGs} because s is not an ACIP consonant.">TSIGs</span>་<line/>
སུ་བཅད་དེ་གསོལ་པ། བྱང་ཆུབ་ལ་ནི་རབ་གནས་ནས། །གསོལ་བ་མ་བཏབ་གྲོགས་མཐོང་ན། ལུས་[?] སྲོག་དག་ཀྱང་རབ་སྤངས་ནས། །མདོ་སྡེའི་རྒྱལ་པོ་འདི་སྲུང་<line/>
བགྱིད། །འདི་འདྲའི་ཆོས་ནི་བདག་ཐོས་ནས། །དགའ་ལྡན་ལྷ་གནས་མཆིས་ནས་ཀྱང༌། །བཅོམ་ལྡན་བྱིན་བརླབས་དབང་གིས་ནི། །ལྷ་མི་རྒྱ་ཆེན་སྟོན་པར་བགྱིད། །དེ་ནས་<line/>
གནས་བརྟན་འོད་སྲུང་ཆེན་པོས་གུས་པས་ཐལ་མོ་སྦྱར་ནས་ཚིགས་སུ་བཅད་དེ་གསོལ་པ། བཅོམ་ལྡན་ཉན་ཐོས་ཐེག་པར་ནི། །བདག་ནི་ཤེས་རབ་ཆུང་བར་<line/>
</page>
<page index="427" id="214B">གསུངས། །དེང་བདག་རང་གི་སྟོབས་ཀྱིས་མཐུས། །མདོ་སྡེ་འདི་ནི་སྲུང་འཛིན་བགྱིད། །གང་ཞིག་མདོ་འདི་འཛིན་བགྱིད་ན། །བདག་གི་དེ་ནི་རང་བསྲུངས་སྟེ། །ཚིག་དང་<line/>
སྤོབས་པའི་མཐུ་སྩལ་ནས། །རྗེས་འབྲང་རྟག་པར་ལེགས་ཞེས་བརྗོད། །དེ་ནས་ཚེ་དང་ལྡན་པ་ཀུན་དགའ་བོས་ཐལ་མོ་སྦྱར་ནས་ཚིགས་སུ་བཅད་དེ་གསོལ་པ། བདག་<line/>
གིས་བཅོམ་ལྡན་མངོན་སུམ་དུ། །མདོ་སྡེ་ཚད་མེད་ཐོས་གྱུར་ཀྱང༌། །ཆོས་མཆོག་རྒྱལ་པོ་འདི་འདྲ་བ། །ནམ་ཡང་ཐོས་པར་ཡོང་མ་གྱུར། །དེང་བདག་མདོ་འདི་བཅོམ་<line/>
ལྡན་ལས། །མངོན་ཐོས་ཡོངས་སུ་བཟུང་བས་ན། །གང་དག་བྱང་ཆུབ་མོས་པ་ལ། །རྒྱ་ཆེན་རབ་ཏུ་སྤེལ་བར་བགྱིད། །དེ་ནས་བཅོམ་ལྡན་འདས་ཀྱིས་བྱང་ཆུབ་སེམས་<line/>
དཔའ་རྣམས་དང༌། ལྷ་དང༌། མིའི་འཁོར་མང་པོ་དེ་དག་སོ་སོ་ནས་མདོ་སྡེ་རྒྱ་ཆེར་སྤེལ་ཞིང་རྒྱས་པ་དང༌། ཡོངས་སུ་བསྐྱབ་པ་དང༌། ཡོངས་སུ་བསྲུང་བར་སེམས་བསྐྱེད་<line/>
ནས་བྱང་ཆུབ་སེམས་དཔའ་རྣམས་ལ་ཡང་དག་པར་བསྐུལ་ཏེ། སེམས་ཅན་ལ་རྒྱ་ཆེར་ཕན་འདོགས་པར་གཟིགས་པ་དང་ལེགས་སོ། །ལེགས་སོ་ཞེས་བསྔགས་པ་བརྗོད་<line/>
ནས༑ ཁྱོད་ཀྱིས་འདི་ལྟར་མདོ་སྡེའི་རྒྱལ་པོ་མཆོག་དམ་པ་འདི་སེམས་རྩེ་གཅིག་ཏུ་རྒྱ་ཆེར་སྤེལ་ནས། ང་ཡོངས་སུ་མྱ་ངན་ལས་འདས་པའི་འོག་ཏུ་ཡང་འཐོར་ཞིང་ནུབ་<line/>
</page>
<page index="428" id="215A">༄༅། །པར་མི་འགྱུར་བར་བྱེད་པ་དེ་ནི་བླ་ན་མེད་པའི་བྱང་ཆུབ་ཀྱི་རྒྱུ་ཡང་དག་པ་ཡིན་པས་བསོད་ནམས་ཇི་སྙེད་ཅིག་འཐོབ་པར་འགྱུར་བ་ནི་བསྐལ་པ་གང་<line/>
གཱའི་ཀླུང་གི་བྱེ་མ་སྙེད་དུ་བརྗོད་ཀྱང་མཐར་ཐུག་པར་མི་འགྱུར་རོ། །དགེ་སློང་ངམ། དགེ་སློང་མའམ། དགེ་བསྙེན་ནམ། དགེ་བསྙེན་མའམ། གཞན་ཡང༌། རིགས་ཀྱི་བུའམ།<line/>
རིགས་ཀྱི་བུ་མོ་ལ་སོགས་པ་གང་ལ་ལ་ཞིག་མཆོད་པ་དང༌། བཀུར་བསྟི་བྱས་ནས་ཡི་གེར་བྲིས་ཏེ་རྒྱ་ཆེར་སྤེལ་བ་དང༌། གཞན་དག་ལ་ཡང་དག་པར་སྟོན་པར་<line/>
བྱེད་པས་ཐོབ་པའི་བསོད་ནམས་གང་ཡིན་པ་དེ་ཡང་དེ་བཞིན་ནོ། །དེ་ལྟ་བས་ན་ཁྱོད་ཀྱིས་ཀྱང་ཡང་དག་པའི་བརྩོན་པས་རྣལ་འབྱོར་བསྒོམ་པར་བྱའོ་ཞེས་བཀའ་<line/>
སྩལ་ཏོ། །དེ་ནས་ཚད་མེད་མཐའ་མེད་པའི་གང་གཱའི་ཀླུང་གི་བྱེ་མ་དང་མཉམ་པའི་འཁོར་མང་པོ་རྣམས་བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་<line/>
པ་ཐོས་པས་ཐམས་ཅད་རབ་ཏུ་དགའ་བར་གྱུར་པས། ཤིན་ཏུ་དང་བའི་དད་པས་ཡང་དག་པར་བླངས་ནས་བཀའ་བཞིན་དུ་སྤྱོད་པར་གྱུར་ཏོ། །གསེར་འོད་དམ་<line/>
པ་མཆོག་ཏུ་རྣམ་པར་རྒྱལ་བ་མདོ་སྡེའི་རྒྱལ་པོ་ལས། ཡོངས་སུ་གཏད་པའི་ལེའུ་སྟེ་སུམ་ཅུ་གཅིག་པའོ།། །།འཕགས་པ་གསེར་འོད་དམ་པ་<line/>
</page>
<page index="429" id="215B">མཆོག་ཏུ་རྣམ་པར་རྒྱལ་བ་མདོ་སྡེའི་རྒྱལ་པོ་ཞེས་བྱ་བ་ཐེག་པ་ཆེན་པོའི་མདོ་རྫོགས་སོ།། །།ཞུས་ཆེན་གྱི་མཁན་པོ་དང༌། ལོ་ཙཱ་བ་བཅོམ་ལྡན་འདས་ཀྱི་རིང་ལུགས་<line/>
བ་ནེ་ཆོས་གྲུབ་ཀྱིས་རྒྱའི་དཔེ་ལས་བསྒྱུར་ཅིང་ཞུས་ཏེ་གཏན་ལ་ཕབ་པ།། <line/>
</page>
</pageset>
<copyright>Copyright &#169; 2012 by the Asian Classics Input Project. All rights reserved.</copyright>
</text>
