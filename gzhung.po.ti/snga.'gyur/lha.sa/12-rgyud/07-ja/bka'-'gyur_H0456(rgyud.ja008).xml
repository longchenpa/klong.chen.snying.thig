<?xml-stylesheet href="../tibxml.css" type="text/css" version="1.0" encoding="UTF-8"?>
<text>
<info>
<location organization="acip" collection="k_lha_sa" volume="85" index="8"/>
<offset page="595" line="9" col="11"/>
<range start="1" end="110"/>
<title>དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་ཀྱི་གསང་བརྒྱན་གྱི་བཀོད་པ་ཞེས་བྱ་བའི་རྒྱུད་ཀྱི་རྒྱལ་པོ། </title>
<section>རྒྱུད། </section>
<volume>ཇ</volume>
<status asof="31Jan2012">not checked</status>
</info>
<pageset>
<page index="1" id="299A">།།རྒྱ་གར་སྐད་དུ། སརྦ་ཏ་ཐཱ་ག་ཏ་ཀཱ་<line/>
ཡ་བཱཀྩིཏྟ་གུཧྱ་ཨ་ལང་ཀཱ་ར་བྱཱ་ཧ་ཏནྟྲ་རཱ་ཛ་ནཱ་མ། བོད་སྐད་དུ། དེ་བཞིན་གཤེགས་པས་སྐུ་དང༌། གསུང་དང༌། ཐུགས་ཀྱི་གསང་བ་རྒྱན་གྱི་བཀོད་པ་ཞེས་བྱ་བའི་རྒྱུད་ཀྱི་<line/>
རྒྱལ་པོ། བླ་མ་དང༌། འཇམ་པའི་དབྱངས་ཀྱི་ཞབས་ཀྱི་པདྨོ་གུས་པས་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་དེ་བཞིན་གཤེགས་<line/>
པ་ཐམས་ཅད་ཀྱི་སྐུ་དང༌། གསུང་དང༌། ཐུགས་རྡོ་རྗེ་ཡེ་ཤེས་རྣལ་འབྱོར་གྱི་དབང་ཕྱུག་ཆེན་པོ་དང༌། དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་རྡོ་རྗེ་<line/>
ཡེ་ཤེས་ཕྱག་རྒྱ་ཆེན་པོའི་དམ་ཚིག་གི་བྱིན་གྱིས་བརླབས་ཀྱིས་རྡོ་རྗེའི་སྐུ་ཆེན་པོ་དང༌། དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་རྡོ་རྗེ་ཡེ་ཤེས་<line/>
</page>
<page index="2" id="299B">རིན་པོ་ཆེ་ཆེན་པོའི་ཅོད་པན་གྱི་རྩེ་མོའི་གཙུག་ཕུད་ཀྱིས་དབང་བསྐུར་བ་བརྙེས་པ་དང༌། དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་བ་དང༌། ཐུགས་རྡོ་རྗེ་ཡེ་ཤེས་ཀྱི་ཏིང་ངེ་<line/>
འཛིན་ཆེན་པོ་དང་ལྡན་པ་དང༌། དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་རྡོ་རྗེ་ཡེ་ཤེས་ཀྱི་ལས་སྣ་ཚོགས་པ་ཆེན་པོ་དང༌། དེ་བཞིན་གཤེགས་པ་ཐམས་<line/>
ཅད་ཀྱི་སྐུ་དང༌། གསུང་དང༌། ཐུགས་རྡོ་རྗེ་ཡེ་ཤེས་མཆོད་པ་ཆེན་པོ་སྤྲོ་བའི་དམ་ཚིག་གི་གསང་བ་དང༌། དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་རྡོ་རྗེ་<line/>
ཡེ་ཤེས་དཀྱིལ་འཁོར་ཆེན་པོ་དམ་ཚིག་གི་དེ་ཁོ་ན་ཉིད་དང༌། དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་རྡོ་རྗེ་ཡེ་ཤེས་གསང་བ་ཆེན་པོའི་སྙིང་པོ་དང༌། དེ་<line/>
བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་རྡོ་རྗེ་ཡེ་ཤེས་ཀྱི་མངའ་བདག་ཆེན་པོ་དང༌། དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་<line/>
རྡོ་རྗེ་ཡེ་ཤེས་ཀུན་ཏུ་བཟང་པོ་དང༌། དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་རྡོ་རྗེ་སེ་ཤེས་དཔེ་མེད་ཅིང་མི་མཉམ་པ་དང་མཉམ་པ་ནམ་མཁའ་ལྟ་བུ་དང༌།<line/>
དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་རྡོ་རྗེ་རིགས་དང༌། སྙིང་པོ་དང༌། ཕྱག་རྒྱ་དང༌། གསང་སྔགས་དང༌། རིག་པ་གཉིས་སུ་མེད་པར་གྱུར་བ་དང༌།<line/>
</page>
<page index="3" id="300A">༄༅། །དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་རྡོ་རྗེ་ཡེ་ཤེས་ཕ་རོལ་ཏུ་ཕྱིན་པའི་སྙིང་པོ་ལ་དགའ་བ་དང༌། དེ་བཞིན་<line/>
གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་རྡོ་རྗེ་ཡེ་ཤེས་ལྷག་པའི་སྙིང་པོ་མཛེས་པ་དང༌། དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་<line/>
རྡོ་རྗེ་ཡེ་ཤེས་རྒྱན་ཆེན་པོ་བཀོད་པའི་དཀྱིལ་འཁོར་ཆེན་པོའི་སྙིང་པོ་ལ་ནམ་མཁའི་ཁམས་ཐམས་ཅད་ཀྱི་རྡུལ་ཕྲ་རབ་ཀྱི་རྡུལ་དང་མཉམ་པའི་རྡོ་རྗེ་ཡེ་ཤེས་ཆེན་པོ་ལ་འབའ་<line/>
ཞིག་དང་ཐབས་ཅིག་ཏུ་བཞུགས་སོ། །དེའང་འདི་ལྟ་སྟེ། སྒོ་མཐའ་ཡས་པ་ཞེས་བྱ་བའི་རྡོ་རྗེ་ཡུམ་ཆེན་མོ་དང༌། ནམ་མཁའི་སྒོ་ཞེས་བྱ་བའི་རྡོ་རྗེ་ཡུམ་ཆེན་མོ་དང༌། ཨ་དེ་[?]<line/>
ཛའི་སྒོ་ཞེས་བྱ་བའི་རྡོ་རྗེ་ཡུམ་ཆེན་མོ་དང༌། འགྱུར་བ་མེད་པའི་སྒོ་ཞེས་བྱ་བའི་རྡོ་རྗེ་ཡུམ་ཆེན་མོ་དང༌། ཤེས་རབ་ཀྱི་ཕ་རོལ་ཏུ་ཕྱིན་མ་ཞེས་བྱ་བའི་རྡོ་རྗེ་ཡུམ་ཆེན་མོ་དང༌།<line/>
གཞན་ཡང་མ་ལུས་ཤིང་ལུས་པ་མེད་པའི་འཇིག་རྟེན་གྱི་ཁམས་ཀྱི་རྡུལ་ཕྲ་རབ་དང་མཉམ་པའི་བརྩོན་འགྲུས་དང་ལྡན་པའི་རྡོ་རྗེ་བཙུན་མོ་སྟོང་ཕྲག་བརྒྱལ་འང་འདི་ལྟ་<line/>
སྟེ། མདའི་མཚོན་ཆའི་ལག་ཅེས་བྱ་བའི་རྡོ་རྗེ་བཙུན་མོ་དང༌། དབང་ཕྱུག་ལ་ལྟ་བའི་རིམ་ཞེས་བྱ་བའི་རྡོ་རྗེ་བཙུན་མོ་དང༌། ཉེ་བར་ཞི་བའི་བཞིན་རས་ཞེས་བྱ་བའི་<line/>
</page>
<page index="4" id="300B">རྡོ་རྗེ་བཙུན་མོ་དང༌། གྱེན་དུ་ལྟ་བའི་བཞིན་རས་ཞེས་བྱ་བའི་རྡོ་རྗེ་བཙུན་མོ་དང༌། འདོད་པའི་ཟླ་མཚན་རྡོ་རྗེ་ཞེས་བྱ་བའི་རྡོ་རྗེ་བཙུན་མོ་དང༌། བརྡའ་སྤྲོད་པ་མ་ཞེས་བྱ་བའི་རྡོ་རྗེ་བཙུན་<line/>
མོ་དང༌། འབྲི་བའི་སྒོ་ཞེས་བྱ་བའི་རྡོ་རྗེ་བཙུན་མོ་དང༌། རོལ་པ་དང་ལྡན་པ་ཞེས་བྱ་བའི་རྡོ་རྗེ་བཙུན་མོ་དང༌། འདོད་པའི་མཆོག་ཅེས་བྱ་བའི་རྡོ་རྗེ་བཙུན་མོ་དང༌། དབང་ཕྱུག་གི་<line/>
བདེ་[?] བའི་སྒོ་ཞེས་བྱ་བའི་རྡོ་རྗེ་བཙུན་མོ་དང༌། དམིགས་པའི་སྒོ་ཞེས་བྱ་བའི་རྡོ་རྗེ་བཙུན་མོ་དང༌། བྲང་ལས་སྐྱེས་ཞེས་བྱ་བའི་རྡོ་རྗེ་བཙུན་མོ་སྟེ། དེ་དག་ལ་སོགས་པ་རྡོ་རྗེ་བཙུན་<line/>
མོ་རྣམས་ཀྱིས་ཡོངས་སུ་བསྐོར་ཅིང་མདུན་དུ་བདར་ཏོ། །གཞན་ཡང༌། དཔག་ཏུ་མེད་པའི་རྡོ་རྗེ་ཕོ་ཉ་མོ་ཆེན་མོ་རྣམས་དང་ཐབས་གཅིག་ཏུ་བཞུགས་ཏེ། དེ་ཡང་འདི་ལྟ་སྟེ། སྙིང་<line/>
བསྐུལ་བར་བྱེད་པ་ཞེས་བྱ་བའི་རྡོ་རྗེ་ཕོ་ཉ་མོ་ཆེན་མོ་དང༌། གདུག་པ་ཐམས་ཅད་འགུགས་པ་ཞེས་བྱ་བའི་རྡོ་རྗེ་ཕོ་ཉ་མོ་ཆེན་མོ་དང༌། རྗེས་སུ་མཉེས་པ་རྡོ་རྗེ་ཞེས་བྱ་བའི་རྡོ་རྗེ་ཕོ་ཉ་མོ་<line/>
ཆེན་མོ་དང༌། ཁྲག་འགུགས་པ་ཞེས་བྱ་བའི་རྡོ་རྗེ་ཕོ་ཉ་མོ་ཆེན་མོ་དང༌། ཐམས་ཅད་འཕྲོག་པ་ཞེས་བྱ་བའི་རྡོ་རྗེ་ཕོ་ཉ་མོ་ཆེན་པོ་ལ་སོགས་པའོ། །གཞན་ཡང༌། འཇིག་རྟེན་གྱི་<line/>
ཁམས་རྒྱས་པའི་རྡོ་རྗེ་སྒོ་སྲུང་མ་ཆེན་མོ་རྣམས་དང་ཡང་ཐབས་གཅིག་སྟེ། དེའང་འདི་ལྟ་སྟེ། རྡོ་རྗེ་འབེབས་པ་ཞེས་བྱ་བའི་རྡོ་རྗེ་སྒོ་སྲུང་མ་ཆེན་མོ་དང༌། དམ་ཚིག་གསུམ་<line/>
</page>
<page index="5" id="301A">༄༅། །ལྡན་ཞེས་བྱ་བའི་རྡོ་རྗེ་སྒོ་སྲུང་མ་ཆེན་མོ་དང༌། འཇིག་པའི་ཡན་ལག་ཅན་ཞེས་བྱ་བའི་རྡོ་རྗེ་སྒོ་སྲུང་མ་ཆེན་མོ་དང༌། ཐོག་མ་པ་ཞེས་བྱ་བའི་རྡོ་རྗེ་སྒོ་<line/>
སྲུང་མ་ཆེན་མོ་དང༌། གདུལ་དཀའ་འདུལ་ཞེས་བྱ་བའི་རྡོ་རྗེ་སྒོ་སྲུང་མ་ཆེན་མོ་ལ་སོགས་པའོ། །གཞན་ཡང༌། མི་མཉམ་པ་དང་མཉམ་པའི་རྡོ་རྗེ་བྲན་མོ་ཆེན་མོ་རྣམས་དང་ཡང་<line/>
ཐབས་གཅིག་སྟེ། དེའང་འདི་ལྟ་སྟེ། སྐུ་གསུང་ཐུགས་ཐམས་ཅད་རྡོ་རྗེས་འཆིང་བ་མ་ཞེས་བྱ་བའི་རྡོ་རྗེ་བྲན་མོ་ཆེན་མོ་དང༌། འཇིགས་པའི་མེའི་གདོང་ཞེས་བྱ་བའི་རྡོ་རྗེ་བྲན་<line/>
མོ་ཆེན་མོ་དང༌། གཙིགས་ཤིང་རྣམ་པར་འགྱུར་བའི་གདོང་ཞེས་བྱ་བའི་རྡོ་རྗེ་བྲན་མོ་ཆེན་མོ་དང༌། འཇིག་རྟེན་གསུམ་འཆིང་བ་ཞེས་བྱ་བ་རྡོ་རྗེ་བྲན་མོ་ཆེན་མོ་དང༌།<line/>
བསྐལ་བར་གནས་པ་ཞེས་བྱ་བ་ལ་སོགས་པའི་རྡོ་རྗེ་བྲན་མོ་ཆེན་མོའོ། །གཞན་ཡང༌། དཔེ་མེད་པའི་རྡོ་རྗེ་རོལ་པ་མོ་ཆེན་མོ་རྣམས་དང་ཡང་ཐབས་གཅིག་སྟེ། དེའང་འདི་ལྟ་<line/>
སྟེ། དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་རྡོ་རྗེ་དགྱེས་པ་ཞེས་བྱ་བའི་རྡོ་རྗེ་རོལ་པ་ཆེན་མོ་དང༌། ཀུན་ནས་འབེབས་པ་ཞེས་བྱ་བའི་རྡོ་རྗེ་རོལ་པ་ཆེན་མོ་<line/>
དང༌། འཇིག་རྟེན་གསུམ་རབ་ཏུ་འཇོམས་པ་ཞེས་བྱ་བའི་རྡོ་རྗེ་རོལ་པ་ཆེན་མོ་དང༌། རབ་ཏུ་དགའ་བའི་རྗེས་སུ་འགྲོ་བ་ཞེས་བྱ་བའི་རྡོ་རྗེ་རོལ་པ་ཆེན་མོ་དང༌། ཐམས་<line/>
</page>
<page index="6" id="301B">ཅད་དགའ་བར་བྱེད་པ་ཞེས་བྱ་བའི་རྡོ་རྗེ་རོལ་པ་ཆེན་པོ་ལ་སོགས་པའོ། །གཞན་ཡང༌། ནམ་མཁའི་ཁམས་ཐམས་ཅད་རྒྱས་པར་གང་བའི་རྡོ་རྗེའི་ཡབ་རྣམས་དང་ཡང་ཐབས་གཅིག་<line/>
སྟེ༑ དེའང་འདི་ལྟ་སྟེ། འདོད་པའི་དབང་ཕྱུག་ཅེས་བྱ་བའི་རྡོ་རྗེའི་ཡབ་ཆེན་པོ་དང༌། མཁའ་འགྲོའི་རྡོ་རྗེ་དབང་ཕྱུག་དང༌། དྲི་ཡི་དབང་ཕྱུག་དང༌། སྟུག་པོ་བཀོད་པ་དང༌། ཟླ་བའི་<line/>
འོད་དང༌། འདུན་པ་སྲེལ་དང༌། སྐྱེ་བོ་ཡོངས་སུ་དོར་བ་དང༌། ལེགས་པར་སྦྱངས་པ་དང༌། འདོད་པའི་རྡོ་རྗེ་དང༌། གདུང་བ་སྐྱེད་པ་དང༌། འདུལ་བར་བྱེད་པ་དང༌། གདུག་པ་<line/>
ཐམས་ཅད་སེལ་བར་བྱེད་པ་དང༌། དེ་ཁོ་ན་ཉིད་ཀྱི་མགོན་པོ་དང༌། གནས་པ་པོ་དང༌། བརྩེ་བ་ཅན་དང༌། ཆོས་འཆང་བ་དང༌། བསྐྱོད་པ་པོ་དང༌། སྤོ་བ་པོ་དང༌། འཆིང་བ་པོ་དང༌།<line/>
སྐོར་བ་པོ་དང༌། དེ་དག་ལ་སོགས་པ་རྡོ་རྗེ་ཡབ་རྣམས་སོ། །གཞན་ཡང༌། མཐའ་ཡས་པའི་རྡོ་རྗེ་ཕོ་ཉ་མོ་འཕྲོག་པའི་རྡོ་རྗེ་བྲན་པོ་རྡོ་རྗེའི་ཚོགས་དང་ཐབས་གཅིག་སྟེ། དེའང་འདི་ལྟ་<line/>
སྟེ། རྡོ་རྗེ་རླུང་ཞེས་བྱ་བ་དང༌། རྡོ་རྗེ་མེ་དང༌། རྡོ་རྗེ་མི་འཁྲུགས་པ་དང༌། རྡོ་རྗེ་ཆུ་དང༌། གཞན་ཡང༌། རྡོ་རྗེ་རྒྱལ་པོ་ཆེན་པོ་བཞི་ལ་འདི་ལྟ་སྟེ། ཞི་བར་བྱེད་པ་དང༌། རྒྱས་པར་བྱེད་པ་<line/>
པ་དང༌། དབང་དུ་བྱེད་པ་དང༌། མི་ཤེས་པ་ཐམས་ཅད་ཟད་པར་བྱེད་པ་སྟེ་དེ་དག་ལ་སོགས་པའོ། །གཞན་ཡང༌། མཆོག་ཏུ་རྒྱ་ཆེན་པོ་སངས་རྒྱས་ཀྱི་ཡེ་ཤེས་རབ་ཏུ་གནས་<line/>
</page>
<page index="7" id="302A">༄༅། །པའི་མཆོད་པ་དང་ལྡན་པ་བཅོམ་ལྡན་འདས་སྟོན་པ་རྟག་པ་མཆོག་གི་མངའ་བདག་སྟེ། །ཀུན་ཏུ་བཟང་པོའི་སྐུ་ཡི་ནི། །འཇིག་རྟེན་གསུམ་གྱི་དཀྱིལ་<line/>
འཁོར་སྤྲོས། །བཅོམ་ལྡན་རྡོ་རྗེ་འཛིན་ལེགས་བཞུགས། །གསང་བ་རྒྱན་གྱི་སྦྱོར་བས་སོ། །དེ་ནས་དེ་བཞིན་གཤེགས་པ་ཐམས་ཅད་སྐྱེད་པར་བྱེད་པའི་ཡུམ་གསང་བའི་རྡོ་རྗེ་<line/>
འདུས་པ་ཐོབ་སྟེ། དེ་བཞིན་གཤེགས་པ་ཐམས་ཅད་ཀྱི་ཡབ་དང་ལྷན་ཅིག་ཏུ་དགའ་བའི་བདེ་བ་རྗེས་སུ་བྱུང་སྟེ་འཁོར་དང་བཅས་པ་རྣམས་བཅོམ་ལྡན་འདས་ཀྱི་སྤྱན་སྔར་<line/>
ལྷགས་ཏེ། རྡོ་རྗེའི་གླུ་འདིས་མངོན་པར་བསྟོད་ནས་ཞུ་བ་ཞུས་པ། །སངས་རྒྱས་ཀུན་དོན་ཁྱོད་ཕྱག་འཚལ། །རྡོ་རྗེ་འབྱུང་བ་ཁྱོད་ལ་འདུད། །ཐུགས་ཀྱི་རིན་ཆེན་མཆོག་<line/>
ཁྱོད་འདུད། །ཆོས་ཀྱི་བློ་གྲོས་ཁྱོད་ལ་འདུད། །ཆོས་རྣམས་ཀུན་མཆོག་ཁྱོད་ལ་འདུད། །སྣ་ཚོགས་དགོངས་པ་ཁྱོད་ལ་འདུད། །དམ་ཚིག་མཆོག་གི་ཁྱོད་ལ་འདུད། །<line/>
རྡོ་རྗེ་སེམས་དཔའ་ཕྱག་འཚལ་འདུད། །གྲགས་པ་ཆེན་པོ་བདག་ཅག་ནི། །མགོན་པོ་ཁྱོད་ལ་ཞུ་བ་ཞུ། །སངས་རྒྱས་ཐམས་ཅད་སྐྱེད་བྱེད་ཡུམ། །དཀྱིལ་འཁོར་གྱི་ནི་དཀྱིལ་<line/>
འཁོར་མཆོག །དེ་ནས་བཅོམ་ལྡན་འདས་རྡོ་རྗེ་སེམས་དཔའ་དེས་དེ་བཞིན་གཤེགས་པ་ཐམས་ཅད་ཀྱི་རྡོ་རྗེའི་ཡུམ་རྣམས་ལ་འདི་སྐད་ཅེས་བཀའ་སྩལ་ཏོ། །དེ་བཞིན་<line/>
</page>
<page index="8" id="302B">གཤེགས་པ་ཐམས་ཅད་ཀྱི་ཡུམ་རྣམས་དེ་སྐད་མ་སྨྲ་ཞིག །འཇིག་རྟེན་ཐམས་ཅད་ལ་ཁྱབ་པའི་དཀྱིལ་འཁོར་གྱི་རྒྱལ་པོ་ཆེན་པོ་འདི་ལ་མ་འོངས་པའི་སེམས་ཅན་རྣམས་<line/>
དད་པར་མི་འགྱུར་ཞིང༌། རང་གི་སེམས་ཡོངས་སུ་སུན་འབྱིན་ལ་དེས་མ་མཐོང་བའི་ཆོས་ལ་མ་དད་པས་རང་གི་སེམས་ཡང་དག་པར་སུན་ཕྱུང་སྟེ། མནར་མེད་པ་རྣམས་སུ་<line/>
སྐྱེས་ནས་བསྐལ་པ་སྟོང་ཕྲག་མང་པོར་མནར་མེད་པའི་སྡུག་བསྔལ་རྗེས་སུ་འབྱུང་བར་འགྱུར་རོ། །དེ་བརྒྱ་ལམ་ན་མནར་མེད་པའི་སྡུག་བསྔལ་ལས་གྲོལ་ཏེ། མི་རྣམས་སུ་<line/>
སྐྱེས་པར་གྱུར་ཀྱང་རྣམ་པར་འགྱུར་བའི་བཞིན་དུ་འགྱུར་རོ། །བརྗེད་ངས་པ་རྣམས་དང༌། བློ་གྲོས་ཆུང་བ་རྣམས་དང༌། ཁྱི་དང༌། བྱ་རོག་དང༌། བྱི་ལ་དང༌། ཕག་དང༌། སྟག་<line/>
དང༌། གླང་པོ་ཆེ་དང༌། སེང་གེའི་ང་རོ་འདྲ་བ་དག་ཏུ་འགྱུར་རོ། །དེ་དག་འདྲེ་བར་མི་བྱ་ཞིང་བལྟ་བར་མི་བྱའོ། །དེ་ནས་དེ་བཞིན་གཤེགས་པ་ཐམས་ཅད་བསྐྱེད་པའི་ཡུམ་<line/>
དེ་རྣམས་ཀྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། ཇི་ལྟར་སེམས་ཅན་དེ་རྣམས་ཀྱི་མནར་མེད་པའི་སྡུག་བསྔལ་ཟད་པར་འགྱུར། བཅོམ་<line/>
ལྡན་འདས་ཀྱིས་བཀའ་སྩལ་བ། གང་གིས་འདིའི་མིང་གཟུང་ན་ཡོངས་སུ་ཟད་པར་འགྱུར་རོ། །བསོད་ནམས་དེའི་རྒྱུས་དེའི་ལས་ཀྱི་སྒྲིབ་པ་ཟད་དེ་བླ་ན་མེད་པ་ཡང་དག་པར་<line/>
</page>
<page index="9" id="303A">༄༅། །རྫོགས་པའི་བྱང་ཆུབ་ཀྱི་སྐལ་བ་ཅན་དུ་འགྱུར་རོ། །དེ་ནས་དེ་དག་ཡིད་དགའ་བ་སྐྱེས་ནས་ཡང་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །<line/>
བཅོམ་ལྡན་འདས། བསྟན་དུ་གསོལ། བསོད་ནམས་དང༌། ཡེ་ཤེས་ཀྱི་ཚོགས་ཀྱི་རྒྱུས་དཀྱིལ་འཁོར་ཆེན་པོའི་རྒྱལ་པོ་སེམས་ཅན་ཐམས་ཅད་ལ་ཕན་པ་དང༌། བདེ་བའི་ཕྱིར་<line/>
གང་མ་འོངས་པའི་སེམས་ཅན་རྣམས་ཀྱིས་དྲན་པ་ཙམ་གྱིས་སངས་རྒྱས་ཀྱི་བྱང་ཆུབ་ཐོབ་པར་འགྱུར་རོ། །དེ་ནས་བཅོམ་ལྡན་འདས་ཀྱིས་ཀུན་ཏུ་བཟང་པོ་ཆེན་པོ། འོད་འཕྲོ་བ་<line/>
གསལ་བ་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་སོ། །རང་གི་སྐུ་དང༌། གསུང་དང༌། ཐུགས་རྡོ་རྗེ་རྣམས་ལས་དེ་བཞིན་གཤེགས་པ་ཐམས་ཅད་ཀྱི་སྐུའི་<line/>
དམ་པ་འདི་བཀའ་སྩལ་བ། །དཀྱིལ་འཁོར་ཀུན་གྱི་ཡུམ་གྱུར་བ། །སྟོང་ཉིད་ཡེ་ཤེས་ཉིད་དུ་བཤད། །ཅི་ཞིག་ང་ཡིས་བསྟན་པར་བྱ། །རྟོགས་པ་ཐམས་ཅད་རྣམ་པར་<line/>
སྤངས། །སེམས་ཅན་རྣམས་ལ་ཕན་བཞེད་པ། །གང་ཞིག་ཅུང་ཟད་བསྟན་པར་བྱ། །དེ་ཀུན་སྒྱུ་མས་སྒྱུ་མའོ། །འགྲོ་བ་སྒྱུ་མ་ལྟ་བུར་ཤེས། །དེས་ན་སྒྱུ་མ་ལྟ་བུ་ཡིས། །<line/>
སྒྱུ་མ་ལྟ་བུའི་དཀྱིལ་འཁོར་བྱ། །ནམ་མཁའི་ཁམས་ཀྱིས་ཁྱབ་པ་ཡིས། །ཐམས་ཅད་ཡུམ་གྱིས་ཡང་དག་འཁྲུགས། །ཕྱི་རོལ་ཡང་ནི་བརྟག་པར་བྱ། །གསང་བའི་<line/>
</page>
<page index="10" id="303B">དཀྱིལ་འཁོར་ཡུམ་རྣམས་ཀྱིས། །དབེན་ཞིང་དགའ་བའི་གནས་སུ་ནི། །ཡིད་ཀྱི་ལེགས་པར་འདུས་བྱས་པ། །ནམ་མཁའ་ལ་ནི་ཐིག་གིས་གདབ། །ཐོག་མར་དེ་ཡི་དམ་པས་སོ། །<line/>
དེ་ནས་རྣལ་འབྱོར་ཆེན་པོས་ཐིག །གསང་བའི་ཡུམ་གྱི་དཀྱིལ་འཁོར་རོ། །མུ་ཁྱུད་དག་གི་རྣམ་བདུན་དུ། །ཀུན་ནས་ཡོངས་སུ་བསྐོར་བར་བྱ། །དབུས་ཀྱིས་ཆ་རུ་དཀྱིལ་འཁོར་<line/>
ནི༑ ༑འཁོར་ལོ་ལྟ་བུར་བྲི་བར་བྱ། །ཀུན་ནས་བརྒྱད་གཉིས་མཛེས་པ་ནི། །དཀྱིལ་འཁོར་བཞི་ཡི་དབུས་སུའོ། །འཁོར་ལོའི་ལྟེ་བའི་དབུས་སུ་ནི། །པདྨ་ཟེའུ་འབྲུ་ལྡན་པ་བྲི། །མཚམས་<line/>
དང་མཚམས་སུ་འང་བམ་ནི། ཇི་ལྟ་བ་བཞིན་བསྙེམས་བཅས་པས། །སྲད་བུ་ལྔ་ཡིས་ཡང་དག་འཁྲུགས། །སྲིད་བུ་བཞི་ཡིས་ཉེ་བར་སྦྲས། །སྒོ་བཞི་དང་ནི་ཡང་དག་ལྡན། །རྟ་<line/>
བབས་སེངྒེ་དག་གིས་བརྒྱན། །གདུགས་དང་རྒྱལ་མཚན་བ་དན་སོགས། །བླ་རེས་སྟེང་དུ་བྲེས་པ་དང༌། རིན་ཆེན་རྡོ་རྗེ་པད་ལྡན་སྔོན། །དཔག་བསམ་ཤིང་གི་ལྕུག་མས་ཁྱབ། །<line/>
བུམ་བཟང་རིན་ཆེན་ལྡན་པའི་མཆོག །རྒྱན་ཕྲེང་གླང་པོ་ལྡན་པ་ནི། །ཕྱི་རོལ་གནས་ཏེ་ལེགས་པར་བྲི། །རྟོག་དང་མི་རྟོག་རྣམ་སྤངས་ཏེ། །དཀྱིལ་འཁོར་རྒྱལ་པོའི་དབུས་སུ་<line/>
ནི། །གསང་བ་རྒྱན་གྱི་རྡོ་རྗེ་བྱ། །མཉམ་པར་གཞག་ཅིང་སྤྲོ་བ་ཡིས། །སེམས་ཀྱིས་བྲི་བ་ཉིད་དུ་བྱ། །དེ་ནས་ལྷ་མོ་ཞལ་བཞི་མ། །ཤེས་རབ་ཕ་རོལ་ཕྱིན་དགེ་བ། །ཕྱག་<line/>
</page>
<page index="11" id="304A">༄༅། །བཞི་བ་ལ་སྤྱན་ཡངས་མ། །ཕྱག་གཉིས་ཀྱིས་ནི་ཆོས་འཆད་ཅིང༌། །ཞི་བའི་གཡས་པར་རྡོ་རྗེ་སྟེ། །གཡོན་པ་པདྨས་རྣམ་པར་བརྒྱན། །དཀར་དང་<line/>
དམར་པོ་ཆེར་སྔོ་བ། །སྔོ་བསངས་རིན་ཆེན་མཆོག་མཛེས་འོད། །གཙུག་ན་རིན་ཆེན་གཙུག་ཏོར་ཆེ། །གཙུག་རྒྱན་ཅོན་པན་དམ་པ་ཅན། །སྐལ་བ་ཆེན་པོ་འོད་ལྡན་མ། །<line/>
རྒྱན་རྣམས་ཀུན་གྱིས་རྣམ་པར་ཀླུབས། །གོས་ཀྱིས་སྟོད་ནི་ལེགས་བསྒྲིབས་པ། །བཞིན་གྱི་དཀྱིལ་འཁོར་འཛུམ་བཅས་ཤིང༌། །སྣ་ཚོགས་གོས་ནི་ལེགས་གྱོན་པ། །དབུ་མའི་<line/>
ཞལ་རས་གསེར་གྱི་འོད། །ཞབས་གཉིས་དབུས་སུ་འཁོར་ལོ་སྟེ། །མདུན་ན་རིན་ཆེན་བདུན་གནས་པ། །པདྨ་མཆོག་ལྡན་སེངྒེའི་ཁྲི། །ཟླ་བ་རྡོ་རྗེ་འཛིན་པའི་གདན། །ཉི་<line/>
མའི་དཀྱིལ་འཁོར་འོད་འཕྲོ་བ། །རྒྱབ་ཏུ་ཉི་མའི་དཀྱིལ་འཁོར་ནི། །དཔའ་བོ་དེ་ཡིས་བྲི་བར་བྱ། །འདི་ཡི་མདུན་དུ་བྲི་བྱ་བ། །དཔའ་བོ་མཐའ་ཡས་པ་ཡི་ཞལ། །སྟོང་ཕྲག་<line/>
དུ་མའི་ཕྱག་ལྡན་མ། །མཚན་ཉིད་ཐམས་ཅད་ཡང་དག་རྫོགས། །རྒྱན་རྣམས་ཀུན་གྱིས་རྣམ་པར་བརྒྱན། །ཕྱག་གིས་རྡོ་རྗེ་པདྨ་འཆང༌། །སྣ་ཚོགས་ཕྱག་རྒྱས་ཕྱག་<line/>
གཞན་དཀྲིགས། །གཙུག་ལྡན་དར་གྱི་ཅོད་པན་ཅན། །དབུ་རྒྱན་པདྨའི་བཞིན་རས་མ། །ཟླ་བའི་དཀྱིལ་འཁོར་དག་ལ་བཞུགས། །དེ་འོད་ཉི་མ་ལྟ་བུའི་འོད། །དཔའ་<line/>
</page>
<page index="12" id="304B">བོའི་རྣལ་འབྱོར་ལྡན་པ་ཡི། །དཔའ་བོ་དེས་ནི་བྲི་བར་བྱ། །རྡོ་རྗེ་སེམས་དཔར་བདག་བསྒོམས་ཏེ། །དེར་ནི་བསྙེམས་པས་འགྲོ་བར་བྱ། །དཔའ་བོས་ལྷོ་རུ་བྲི་བྱ་བ། །གཤིན་རྗེའི་འདབ་<line/>
མ་མཛེས་པ་ལ། །མཆོག་སྦྱིན་ནམ་མཁའ་དགེ་མ་ཡང༌། །རིན་ཆེན་ཁྲི་ལ་ལེགས་པར་བཞུགས། །བཞིན་རས་སྔོ་ལ་སྤྱན་དཀར་བ། །འཛུམ་བཅས་ནོར་བུའི་འོག་པག་ཅན། །<line/>
མགུལ་རྒྱན་རིན་ཆེན་ཕྲེང་བ་མཆོག །རྐང་གདུབ་གདུ་བུ་རིན་པོ་ཆེ། །ཡིད་བཞིན་ནོར་བུའི་ལག་པ་ཅན། །སྦྱིན་པའི་ཕ་རོལ་ཕྱིན་དགོངས་མ། །དེ་ནས་བློ་ལྡན་རབ་སོང་སྟེ། །ནུབ་<line/>
ཏུ་ཡང་ནི་དེ་བཞིན་དུ། །དཔལ་དང་ལྡན་པས་ལེགས་པར་བྲི། །ཆུ་ལས་སྐྱེས་མ་ཡིད་འཕྲོག་མ། །དམར་པོའི་གོས་འཛིན་དག་པ་མ། །གཙུག་ན་ཅོད་པན་གྱིས་སྤྲས་མ། །སྤྲུལ་<line/>
རྒྱན་སྣ་ཚོགས་ལུས་ཅན་མ། །དར་དང་རིན་ཆེན་གྱིས་ཀླུབས་མ། །པདྨ་འབྱེད་པའི་སྦྱོར་བ་ཡི། །ཕྱག་གི་ལོ་འདབ་དང་ལྡན་པས། །ཟླ་བའི་གདན་ལ་ཡང་དག་བཞུགས། །ཉི་མ་<line/>
དུ་མའི་སྣང་བ་ཅན། །ཇི་ལྟར་རིགས་པ་བྲི་བར་བྱ། །དེ་ནས་བྱང་དུ་ཕྱིན་ནས་སུ། །སོང་སྟེ་དཔའ་བོས་བྲི་བྱ་བ། །མི་གཡོ་བཞིན་རས་གྲགས་ཆེན་མ། །མར་གད་འབར་བ་<line/>
མཚུངས་པ་མོ། །དཀར་པོའི་དར་གྱིས་ཡང་དག་ཀླུབས། །གཙུག་ན་ནོར་བུ་ཅོད་པན་བཟང༌། །གཙུག་རྒྱན་སྣ་ཚོགས་དག་གིས་སྤྲས། །རྡོ་རྗེ་དྲིལ་བུའི་ལག་བཀྲ་མ། །སྣ་<line/>
</page>
<page index="13" id="305A">༄༅། །ཚོགས་རྒྱན་དང་གོས་ལྡན་པས། །ཟླ་བའི་གདན་ལ་ཡང་དག་བཞུགས། །འོད་ཀྱིས་གཏམས་པའི་དཀྱིལ་འཁོར་མཆོག །དེ་ནས་མཚམས་ཀྱི་<line/>
འདབ་མ་ལ། །མེ་ཏོག་བདུག་པ་དྲི་ལྡན་མ། །རྡོ་རྗེ་སྣང་བྱེད་དག་པ་མའི། །མཆོད་པ་སྔགས་རིག་པ་ཡིས་བྲིས། །གཟུགས་སྒྲ་དྲི་དང་རོ་དང་རེག །རང་གི་བདག་པོའི་ཕྱོགས་<line/>
སུའོ༑ ༑འདབ་མ་འདབ་མར་ཐམས་ཅད་དུ། །བཞད་དང་སྒེག་དང་དབྱངས་ཆེན་པོ། །གར་གྱི་ཕྱག་རྒྱ་གྲགས་ཆེན་པོ། །སྔགས་པས་འབད་དེ་བྲི་བར་བྱ། །པདྨ་ལ་སྐྱེས་<line/>
འདབ་མ་ལ། །ཐམས་ཅད་དུ་ནི་འགྲུབ་པ་བྲི། །སྒོ་རྣམས་དག་ནི་ཐམས་ཅད་ལ། །སྒོ་སྐྱོང་བ་ནི་རྣམ་བཞི་དང༌། །ཕྱི་རོལ་དུ་ཡང་ལྷ་ལ་སོགས། །མིང་ནི་ཡང་དག་བྲི་བར་བྱ། །<line/>
དེ་ནས་ཁྲུས་བྱས་ལུས་བྱུགས་ལ། །མེ་ཏོག་བདུ་ག་སོགས་ཀྱིས་བདུག་སྟེ། །སྣ་ཚོགས་གོས་ནི་རབ་གྱོན་ལ། །མེ་ཏོག་ཕྲེང་དང་གོས་ཀྱིས་བརྒྱན། །གཙུག་ཕུད་ཅོད་པན་<line/>
དང་ལྡན་ཞིང༌། །མཛེས་པའི་དར་གྱིས་ཡང་དག་ཀླུབས། །རྡོ་རྗེ་དྲིལ་བུ་ལག་པར་ལྡན། །སྦྱོར་བ་བཟང་པོའི་རྣམ་གཞག་གིས། །དེ་ནས་ཐམས་ཅད་དགུག་པར་བྱ། །རྡོ་རྗེ་<line/>
མ་མོ་དཀའ་ཐུབ་ཆེ། །བཟློག་དང་རྣལ་མའི་ཕྱག་རྒྱ་ཡིས། །རྡོ་རྗེ་སེམས་དཔའ་བཟླས་ནས་སུ། །རྡོ་རྗེའི་སྦྱོར་བས་གར་བྱ་ཞིང༌། །ལན་གསུམ་དུ་ནི་གཡས་བསྐོར་བས། །<line/>
</page>
<page index="14" id="305B">རྡོ་རྗེ་མ་མོའི་དཀྱིལ་འཁོར་རྣམས། །དམ་ཚིག་ལྡན་པ་ཐམས་ཅད་བྱོན། །གླུ་དབྱངས་ཀྱི་ནི་རྒྱལ་པོས་བསྐུལ། །རང་གི་སློབ་མའི་ཚོགས་གར་གྱིས། །དྲེགས་པ་ཡིས་ནི་གཡས་དང་<line/>
གཡོན། །འགྱིང་བ་དང་ནི་འདུད་པར་བྱ། །འདིར་གཤེགས་འདིར་གཤེགས་སེམས་ཅན་དོན་མཛད་བརྩོན་པ་པོ། །སེར་སྣ་མི་མངའ་སངས་རྒྱས་ཚོགས་མཆོག་མཐའ་དག་དང༌། །<line/>
བདེ་གཤེགས་དམ་པའི་ཡུམ་གྱུར་སྲིད་པའི་བསྐྱེད་པ་པོ། །ཕ་རོལ་དོན་མཛད་དུས་ལ་དེ་རིང་བབ་པ་ལགས། །ཞེས་སོ། །དེ་ནས་དེ་དག་རང་ཉིད་ཀྱི། །རྫུ་འཕྲུལ་རྣམ་པར་འཕྲུལ་<line/>
བས་བྱོན། །མཚན་མ་དག་ནི་བཟང་པོ་རྣམས། །དཀྱིལ་འཁོར་དག་ཏུ་བལྟ་བར་བྱ། །རང་ངམ་གཞན་ལ་འབབ་སོགས་པའི། །མཚན་མ་ཇི་ལྟར་མཐོང་བ་ན། །དེ་ཚེ་ངེས་པར་མ་<line/>
མོ་ནི༑ ༑བདེ་གཤེགས་ཐུགས་ཀྱི་དགོངས་པར་བྱོན། །དེ་ནས་མཆོད་ཡོན་ཞབས་བསིལ་ཆོ་ག་ཇི་བཞིན་རབ་བརྟགས་ཏེ། །དེ་ཚེ་བབས་པའི་སེམས་ཅན་བསོད་ནམས་ལྡན་ལ་<line/>
བྲི་བར་བྱ། །གལ་ཏེ་དེ་ནི་མི་སྨྲ་བ་ན་ཧཱུཾ་གི་ཡི་གེ་དང༌། །ལྡན་པའི་གླུ་དབྱངས་ཀྱིས་ནི་ཡོངས་སུ་བསྐུལ་བ་ཉིད་དུ་བྱའོ། །དེ་ནས་ཤེས་རབ་ལྡན་མ་གཞུག །སློབ་མའི་གཙོ་བོ་ཐལ་<line/>
སྦྱར་ཏེ། །མིག་ལ་མིག་དར་གྱིས་གཡོགས་ལ། །རབ་དགའ་བདག་ཡིན་ཡང་དག་དགའ། །མ་མོ་ཐམས་ཅད་ལ་དམིགས་ཏེ། །དེར་ནི་མེ་ཏོག་དོར་བར་བྱ། །མེ་ཏོག་གང་<line/>
</page>
<page index="15" id="306A">༄༅། །ལ་ལྷུང་གྱུར་བ། །མ་མོ་དེ་ནི་དེ་ཡིས་འགྲུབ། །དེ་ནས་གོ་རིམས་ཇི་བཞིན་དུ། །སྒོ་སྐྱོང་བ་ནས་བརྩམས་ནས་སུ། །ཤེས་རབ་ཕ་རོལ་ཕྱིན་པའི་བར། །<line/>
སློབ་མ་ལ་ནི་བཤད་པར་བྱ། །དམ་ཚིག་ཐོབ་པར་གྱུར་ནས་སུ། །སྡོམ་པ་དག་ནི་གཟུང་བར་བྱ། །མ་མོའི་སྔགས་དང་ཕྱག་རྒྱ་ནི། །མཉམ་པར་གཞག་པས་བསྟན་པར་བྱ། །གཞན་<line/>
དུ་སློབ་དཔོན་བློ་ངན་ནི། །ངེས་པར་དམྱལ་བར་འགྲོ་བར་འགྱུར། །དེ་ནས་ཀྱང་ཡང་དག་འགྲུབ་ཅིང༌། །མྱུར་དུ་དམྱལ་བར་འགྲོ་བར་འགྱུར། །བགེགས་དང་ལོག་པར་འདྲེན་པ་<line/>
འམ། །རིམས་དང་གདོན་དང་དུག་སོགས་ཀྱིས། །གདུངས་ཏེ་ནད་ཀྱིས་རྒྱུན་དུ་ནི། །འཆི་བ་རུ་ཡང་འགྱུར་བ་ཡིན། །རྡོ་རྗེ་སློབ་དཔོན་སྨད་པ་ན། །རྟག་ཏུ་དམྱལ་བ་ཉིད་དུ་ནི། །<line/>
རབ་ཏུ་རྨོངས་པའི་སློབ་མ་འགྲོ། །མཁའ་ལས་རྡོ་རྗེ་ཇི་བཞིན་ནོ། །དེས་ན་བུ་ཀྱེ་དམ་ཚིག་ནི་།ཁྱོད་ཀྱིས་རྟག་ཏུ་སྲུང་བར་བྱོས། །མ་མོ་ཀུན་གྱི་སྡོམ་པ་ནི། །ཐེག་པ་ཆེན་<line/>
པོའི་ཆོ་གས་གནས། །དེ་ནས་ཡང་བཅོམ་ལྡན་འདས་ཀྱིས་ཏིང་ངེ་འཛིན་ལ་བཞུགས་ཏེ། རྡོ་རྗེ་འཛིན་པ་ཐམས་ཅད་ཀྱིས་ཡུམ་རྣམས་ཀྱི་དམ་ཚིག་བཀའ་སྩལ་བ། །རིན་<line/>
ཆེན་སེམས་ཀྱི་དམ་ཚིག་གིས། །རྣམ་པ་གསུམ་ནི་སྦྱང་བར་བྱ། ཐོག་མཐའ་བར་གྱི་སྦྱོར་བ་ཡིས། །ཆུང་འབྲིང་མཆོག་གི་དབྱེ་བ་ཡིས། །དེ་འདྲའི་དམ་ཚིག་ཡང་དག་<line/>
</page>
<page index="16" id="306B">པ། །སངས་རྒྱས་ཀུན་གྱིས་བཀའ་སྩལ་ཏོ། །ཇི་སྲིད་སེམས་ནི་སྦྱངས་ཀྱི་བར། །འབད་པ་ཡིས་ནི་བསྒོམ་པར་བྱ། །བུད་མེད་ཐམས་ཅད་མཐོང་བ་ན། །ལན་གསུམ་དུ་ནི་བསྐོར་ནས་<line/>
ཀྱང༌། །སྤྱི་བོར་ཕྱག་ནི་བྱས་ནས་སུ། །ལན་གསུམ་པར་དུ་གསོལ་བ་གདབ། །བདག་གི་མ་ཁྱོད་བུ་ཡིན་ཏེ། །ཇི་སྲིད་བྱང་ཆུབ་ཐོབ་པར་དུ། །བྱང་ཆུབ་ཡན་ལག་ནུ་མ་ལས། །བྱུང་<line/>
མ་རང་གི་འོ་མས་སྐྱོངས། །དེ་ནས་སྦྱོར་ལྡན་རབ་དགེ་བའི། །དབང་བསྐུར་བ་ནི་སྦྱིན་པར་བྱ། །གསེར་ལ་སོགས་པའི་བུམ་པ་རུ། །དྲི་ཡི་རྒྱས་ནི་ཡོངས་བཀང་ལ། །དར་དང་རས་སོགས་<line/>
ཀྱིས་གཡོགས་ཏེ། །མེ་ཏོག་ཆུན་པོས་མགུལ་བརྒྱན་ནས། །རིན་ཆེན་སྨན་གྱིས་རབ་བཀང་བའི། །གཅིག་ལྷག་བཅུ་དྲུག་བཟང་པོ་ལ། །མ་མོའི་སྙིང་བོ་ཉིད་ཀྱིས་ནི། །བརྒྱ་རྩ་བརྒྱད་<line/>
དུ་བཟླས་པ་ཡིས། །སྔགས་ཤེས་པས་ནི་དབང་བསྐུར་རོ། །སློབ་མ་ཞི་བ་བཟང་པོ་ཡིས། །ཐོག་མར་ཞུ་བ་བྱས་ནས་ཀྱང༌། །ཞབས་གཉིས་ལ་ནི་མགོས་བཏུད་ནས། །བདག་ནི་ཆེ་གོ་མོ་<line/>
རྡོ་རྗེ། །བྱང་ཆུབ་སེམས་ནི་རྣམ་བསྒོམས་པའོ། །སློབ་དཔོན་ཞབས་ཀྱི་ཆུ་སྐྱེས་ལ། །དབང་བསྐུར་ཕྱིར་ནི་ཞུ་བ་བགྱིད། སྐལ་བ་ཆེན་པོ་བདག་ལ་སྩལ། །སློབ་དཔོན་མཆོག་ཏུ་<line/>
རྨད་བྱུང་བ། །དབང་བསྐུར་རྒྱལ་བ་ཐམས་ཅད་ཀྱིས། །སངས་རྒྱས་བྱང་ཆུབ་རབ་སྒྲུབ་པ། །དེས་ནི་བདག་གི་སེམས་ཅན་རྣམས། །དོན་གྱི་དམ་པ་བདག་གིས་བགྱི། །སངས་རྒྱས་ཀུན་<line/>
</page>
<page index="17" id="307A">༄༅། །གྱིས་དོན་བགྱིད་པ། །བརྟུལ་ཞུགས་བཟང་པོ་ཁྱོད་ཀྱི་དྲིན། །དེ་ནས་དབང་བསྐུར་སྦྱོར་བ་ཡིས། །རྡོ་རྗེ་སེམས་དཔའི་གོ་འཕང་གནས། །སློབ་མས་ཡེ་<line/>
ཤེས་རྡོ་རྗེ་ཡི། །གོ་འཕང་ལ་ནི་གཞག་ནས་སུ། །བུམ་པ་བཟང་པོ་གཅིག་གམ་ནི། །ཡང་ན་བཅུ་དྲུག་དག་གམ་ནི། །ལྔ་འམ་ཡང་ན་བཅུ་ཡིས་ནི། །དཀྱིལ་འཁོར་དུ་ནི་དབང་<line/>
བསྐུར་རོ། །དཀྱིལ་འཁོར་གྱི་ནི་མདུན་དུ་ནི། །དཀྱིལ་འཁོར་པདྨ་བྲི་བར་བྱ། །པདྨ་ལོ་འདབ་བརྒྱད་པ་ལ། །གེ་སར་ལྟེ་བ་ལྡན་པར་བྲི། །དེ་ཡི་དབུས་སུ་རྡོ་རྗེ་བྲི། །སྣ་ཚོགས་རྡོ་རྗེ་འོད་<line/>
ཟེར་ཕྲེང༌། །དེ་ཡི་མདུན་དུ་འཁོར་ལོ་བྲི། །ཆེན་པོ་རིན་ཆེན་བདུན་གྱིས་བསྐོར། །ལྷོ་ཡི་ཕྱོགས་སུ་རིན་པོ་ཆེ། །ནུབ་ཏུ་པདྨ་ཉིད་ཡིན་ཏེ། །བྱང་དུ་རལ་གྲི་ཆེན་པོའོ། །འབར་བའི་ཕྲེང་<line/>
འཁྲུགས་འོད་ཟེར་ཅན། གྲྭ་ཡི་ཕྱོགས་ནི་ཐམས་ཅད་དུ། །མེ་ཏོག་བདུག་པ་དྲི་ཞིམ་པ། །འོད་ལྡན་པ་ནི་སྐལ་བ་ཆེ། །སྒོ་དང་སྒོ་རུ་བཞི་ཉིད་དོ། །ཕྱི་རོལ་ཏུ་ཡང་མི་འཆི་ཀུན། །།<line/>
གཅིག་ནས་གཅིག་ཏུ་རྒྱལ་སྒྲོགས་པ། །བདེ་བྱེད་གཅེར་བུའི་ཆ་ལུགས་ཏེ། །མིང་ཐོས་པ་དང་ལྡན་པའོ། །དཀྱིལ་འཁོར་དེ་ཡི་དབུས་སུ་ནི། །སློབ་མ་བསྙེམས་དང་བཅས་པ་བཞག །<line/>
ཆོས་ཀྱི་རང་བཞིན་གཏམ་བརྗོད་དོ། །དེ་རིང་ཁྱོད་ནི་རིགས་སུ་སྐྱེས། །འཁོར་ལོས་བསྒྱུར་བའི་རྒྱལ་པོ་ཆེ། །རྟག་པ་དམ་པའི་དབང་ཕྱུག་པ། །ཐབས་དང་ཤེས་རབ་ལྡན་པའི་དཔལ་<line/>
</page>
<page index="18" id="307B">དག་པའི་དབང་ཕྱུག་ཀུན་གྱི་བདག །རྡོ་རྗེ་པདྨ་ལག་བྱིན་ཏེ། །གནང་བ་བཟང་པོ་རབ་ཏུ་སྦྱིན། །བུ་ཡིས་བྱ་བ་ཆེན་པོ་གྱིས། །སངས་རྒྱས་ཀུན་གྱི་གོ་འཕང་གནས། །དེར་ནི་སྦྱོར་བ་འོངས་ནས་<line/>
སུ། །གསང་བའི་སྡོམ་པ་སྦྱིན་པར་བྱ། །འདི་ལ་མཆོག་ཏུ་དགའ་བ་སྟེ། །ཡུམ་རྣམས་རབ་ཏུ་རྨད་བྱུང་བའོ། །དུས་སུ་འདོད་པ་ཉིད་དུ་གྱིས། །དམ་ཚིག་མཆོག་ཏུ་གྱུར་བའོ། །བརྟུལ་ཞུགས་<line/>
བཟང་པོས་ཅི་འབྱོར་བས། །དེ་ནས་ཡོན་ནི་ཕུལ་བྱས་ནས། །སློབ་དཔོན་གྱི་ནི་ཞབས་ལ་བཏུད། །མ་དང་ཆུང་མ་བུ་མོ་དང༌། །སྲིད་མོ་སྲིང་མོའི་བུ་མོ་དང༌། །བུ་རྣམས་དང་ནི་བདག་ཉིད་<line/>
དང༌། །རྒྱལ་པོ་ལོངས་སྤྱོད་གཏེར་དང་ནི། །ནོར་དང་འབྲུ་དང་གྲོང་ཤིང་རྟ། །གླང་པོ་རྟ་དང་བ་གླང་སོགས། །མ་ཧེ་དང་ནི་མ་ཧེ་མོ། །གཞན་དང་གཞན་ཡང་ཅི་འདོད་པ། །བླ་མ་ལ་<line/>
ནི་ཆེན་པོས་དབུལ། །བྱ་དང་མི་བྱ་རྫས་ཀྱི་མཆོག །ཐམས་ཅད་ཀྱང་ནི་དབུལ་བར་བྱ། །དེ་ནས་བཅོམ་ལྡན་མ་རྣམས་ལ། །རྒྱན་ཕྲེང་རྣམས་དང་བཞད་གད་དང༌། །སྒེག་དང་རྩེ་<line/>
འཇོ་དགའ་བ་དང༌། །རབ་ཏུ་དགའ་བའི་བདེ་ཆེན་དང༌། །བཟཱ་བཏུང་བཅའ་བ་ལ་སོགས་པའི། །རྣམ་པ་དུ་མ་ཐམས་ཅད་ཀྱིས། །མཆོད་ནས་གཤེགས་སུ་གསོལ་བར་བྱ། །སེམས་ཅན་<line/>
ཀུན་གྱི་དོན་དང་ནི། །བདག་གི་ཡང་ནི་ཆེས་ཆེར་མཛད། །བདེ་གཤེགས་གང་དུ་གཤེགས་པ་དེར། །མ་མོ་ཐམས་ཅད་གཤེགས་སུ་གསོལ། །ཤེས་རབ་ལྡན་པས་ཡོན་ཕུལ་<line/>
</page>
<page index="19" id="308A">༄༅། །ཏེ། །སློབ་མའི་མཆོག་དང་བཅས་པ་ཡིས། །གར་བྱས་ལག་པ་མགོར་བཞག་སྟེ། །རིམས་ཀྱིས་འགྱེད་དང་འདུད་པར་བྱ། །དེ་ནས་བཟང་མོ་རྣམ་མཉེས་<line/>
ཏེ། །ཐམས་ཅད་སྒྲུབ་པར་བྱེད་པའི་མཆོག །བདག་གིས་སྐལ་བཟང་སྩལ་ནས་ཀྱང༌། །རང་གི་སྲས་ཀྱི་གནས་སུ་གཤེགས། །དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་<line/>
དང༌། ཐུགས་རྡོ་རྗེ་ཡེ་ཤེས་ཡུམ་ཆེན་མོ་རྣམས་ཀྱི་ཕྱག་རྒྱ་ཡེ་ཤེས་ཀྱི་དཀྱིལ་འཁོར་ཡོངས་སུ་རྫོགས་སོ།། །།དེ་ནས་དེ་བཞིན་གཤེགས་པ་ཐམས་ཅད་ཀྱི་གསང་བའི་<line/>
ཡུམ་བཅོམ་ལྡན་འདས་མ་རྣམས་ཀྱིས་ཡང་གསང་བའི་དུས་པ་ལས་བྱུང་བར་རང་རང་གི་སྒྲུབ་པའི་ཏཧྦྶ་རྒྱས་པ་བཅོམ་ལྡན་འདས་ལ་འདི་སྐད་ཅེས་ཞུས་སོ། །ཤེས་རབ་ཡེ་ཤེས་<line/>
མཆོག་སྒྲུབ་པའི། །སེམས་དཔའ་ཆེན་པོས་གསུང་དུ་གསོལ། །ཐབས་ཀྱིས་སེམས་ཅན་ཐམས་ཅད་ཀུན། །སངས་རྒྱས་བྱང་ཆུབ་འབྲས་ཐོབ་པ། །རྡོ་རྗེ་ཡེ་ཤེས་མཆོག་གྱུར་བ། །<line/>
རྡོ་རྗེའི་སྐུ་སྟེ་རྡོ་རྗེ་མཆོག །དངོས་གྲུབ་ཀུན་གྱི་བདེ་སྟེར་བ། །རྡོ་རྗེ་ཆེན་པོས་གསུང་དུ་གསོལ། །ཐུགས་ཀྱི་རིན་ཆེན་ལྡན་པའི་མཆོག །གཟི་བརྗིད་རྡོ་རྗེ་སྣང་བ་ཅན། །སེམས་ཅན་རྣམས་<line/>
ཀྱི་རྫུ་འཕྲུལ་དང༌། །འགྲུབ་པའི་ཡོན་ཏན་འབྱུང་གནས་གསུངས། །སངས་རྒྱས་ཀུན་གྱི་རྣལ་འབྱོར་ཆེ། །རྣལ་འབྱོར་ཆེན་པོ་དབང་ཕྱུག་ཆེ། །དཔའ་བོའི་སྦྱོར་བས་གར་གནས་པའི། །<line/>
</page>
<page index="20" id="308B">དཔའ་བོ་ཆེན་པོས་བཤད་དུ་གསོལ། །ལས་ཀུན་གྱི་ནི་འབྲས་བརྙེས་པས། །སྣ་ཚོགས་མཁྱེན་པ་དབང་ཕྱུག་ཆེ། །སེམས་ཅན་རྣམས་ཀྱི་ཡབ་ཆེན་པོ། །སྣ་ཚོགས་དམ་པ་བཤད་དུ་གསོལ། །<line/>
ཞེས་བྱ་བས་སོ། །དེ་ནས་བཅོམ་ལྡན་རྟག་པའི་རྒྱལ། །དམ་པའི་དབང་ཕྱུག་ཀུན་མཁྱེན་པས། །གསུང་མཆོག་ནམ་མཁའ་དང་མཚུངས་པའི། །ཟབ་མོ་ཡི་ནི་ཆོས་བཀའ་སྩལ། །འདི་ནི་<line/>
སྒྲུབ་པོ་གང་ཡང་མེད། དངོས་གྲུབ་བམ་ནི་སྒྲུབ་ཐབས་ཀྱང༌། །ཐབས་ཅད་རྣམ་པར་རྟོག་ལས་བྱུང༌། །རྣམ་རྟོག་ཀྱང་ནི་དམིགས་མ་ཡིན། །བདག་མེད་སངས་རྒྱས་རྣམས་ཀྱང་མེད། །ཆོས་<line/>
རྣམས་མེད་ཅིང་ཆོས་ཉིད་མེད། །སྦྱོར་བ་མེད་ཅིང་སེམས་ཅན་མེད། །དེ་བཞིན་ཕ་དང་མ་ཡང་མེད། །བྱེད་པ་མེད་ཅིང་སྐྱོང་བ་མེད། །འབྲས་བུ་མེད་ཅིང་རྒྱུ་ཡོད་མིན།།ལོངས་སྤྱོད་མེད་ཅིང་ཟ་<line/>
པོ་མེད། །ཤེས་མེད་ཤེས་པ་པོ་ཡང་མེད། །རྣམ་ཤེས་མེད་ཅིང་ཤེས་བྱ་མེད། །བརྫུན་མིན་བདེན་པའང་མ་ཡིན་པ། །དེས་ན་སྣང་བ་ཐམས་ཅད་ནི། །སྒྱུ་མ་ལྟ་བུ་ཉིད་ལས་བྱུང༌། །དེ་ལྟར་ཆོས་<line/>
རྣམས་རྣམ་རིག་པ། །གྲོལ་ནས་གོས་པར་མི་འགྱུར་ཏེ། །དངོས་གྲུབ་ཆེན་པོ་འགྲུབ་པར་འགྱུར། །སངས་རྒྱས་བྱང་ཆུབ་བདེ་ཆེན་པོ། །ཟབ་མོའི་ཆོས་ནི་ཐོས་པ་ན། །མཁས་པ་གང་ཞིག་དད་<line/>
གྱུར་ན། །སྙིང་པོ་ཕྱག་རྒྱ་སྔགས་རིག་རྣམས། །གདོན་མི་ཟ་བར་འགྲུབ་པར་འགྱུར། །སྦྱོར་བ་འདི་ནི་བཅོམ་ལྡན་གསུངས། །ཐམས་ཅད་དག་པར་བྱེད་པའི་མཆོག །གསང་བའི་རྒྱན་ལ་ལེགས་<line/>
</page>
<page index="21" id="309A">༄༅། །བཞུགས་ནས། །སེམས་ཅན་རྣམས་ལ་བསྟན་པ་པོ། །དེ་ནས་ཡུམ་རྣམས་ཚིམ་གྱུར་ཏེ། །རང་བྱུང་བ་ལ་ཞུ་བ་ཞུས། །གྲུབ་པའི་སྒྲུབ་ཐབས་རབ་སྦྱོར་བ། །མངའ་བདག་<line/>
རྣལ་འབྱོར་རྣམས་ཀྱིས་གསུངས། །དེ་ནས་ཡང་བཅོམ་ལྡན་འདས་ཀྱིས་དེ་བཞིན་གཤེགས་པ་ཐམས་ཅད་ཀྱི་ཡུམ་ལས་ཀྱི་དམ་ཚིག་འབྱུང་བ་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་<line/>
ཞུགས་ནས་འདི་སྐད་ཅེས་བཀའ་སྩལ་ཏོ། །ནམ་མཁའི་དཀྱིལ་འཁོར་བསྒོམ་པར་བྱ། །དེ་ཡི་སྟོང་དུ་མ་ཉམས་པ། །ནམ་མཁའི་མཐའ་ཀླས་ཁྱབ་པ་ཡི། །ཕྱོགས་ཀུན་ཏུ་ནི་རབ་འཕྲོ་བའོ། །དེ་<line/>
ཡི་སྟེང་དུ་གཟི་བརྗིད་ཆེ། །དུས་མཐའ་མེ་དང་མཚུངས་འདྲ་བ། །དེ་ཡི་སྟེང་དུ་ས་ཆེན་པོ། །གསེར་གྱི་རི་བོ་དང་མཚུངས་པ། །དེ་ཡི་སྟེང་དུ་ཆུར་ཤེས་བྱ། །ཟླ་བ་གང་བ་ཁ་བ་འདྲ། །སྔགས་པས་<line/>
ཆོ་ག་བཞིན་དུ་བསམ། །རིན་ཆེན་བཞི་ཡི་རང་བཞིན་བཟང༌། །སྟོང་ཕྲག་བརྒྱད་ཅུ་རྩ་བཞི་ཡི། །དཔག་ཚད་ཀྱི་ན་ཚིད་ཙམ་པ། །གྲུབ་བཞི་བ་ལ་སྒོ་བཞི་བ། །རྟ་བབས་བཞི་ཡི་རྩེ་མོ་ཅན། །རི་<line/>
བོ་ཆེན་པོ་ཅོག་བརྒྱད་པ། །དབུས་སུ་རྡོ་རྗེའི་རི་བོ་མཆོག །དེ་ཡི་སྟེང་དུ་རྡོ་རྗེ་ཆེ། །ཀུན་ཏུ་ཕྱོགས་པ་ཡོངས་སུ་བསྒོམ། །སྔོ་བསངས་མར་ག་ཏ་འདྲ་བ། །སྣ་ཚོགས་འོད་ཀྱིས་ཡང་དག་<line/>
འཁྲུགས། །དེ་ཡི་སྟེང་དུ་རྡོ་རྗེ་ཆེ། །རྩེ་མོ་ལྔ་བ་རྣམ་པར་བསམ། །དཀར་པོ་ཤེལ་དང་འདྲ་བའོ། །འོད་ཟེར་ལྔ་ཡིས་རྣམ་པར་སྤྲས། །དེ་ཡི་སྟེང་དུ་རིན་པོ་ཆེ། །ཆུ་སྐྱེས་སྔོན་པོའི་འདབ་<line/>
</page>
<page index="22" id="309B">འདྲ་བ། །སྣ་ཚོགས་འོད་ཟེར་སྟོང་གི་ཕྲེང༌། །ཕྱོགས་བཅུ་ནམ་མཁའ་ཁྱབ་པའོ། །དེ་ཡི་གཙུག་ཏུ་པདྨ་ཆེ། །ནམ་མཁའ་ཁྱབ་པ་ཡི་ནི་མཆོག །ལོ་མ་སྟོང་ཕྲག་དུ་མ་ཅན། །ལྟེ་བ་དང་ནི་ཟེའུ་འབྲུས་<line/>
དཀྲིགས། །དེ་ཡི་མདུན་དུ་ཉི་མ་ཆེ། །འོད་ཟེར་སྟོང་ཕྲག་དུ་མ་ཅན། །དེ་ཡི་སྟེང་དུ་ཟླ་བ་ཆེ། །དཀར་པོའི་འོད་ཟེར་འབར་བས་དཀྲིགས། །ནམ་མཁའི་ཁམས་ནི་གང་བ་ཡིན། །གཟི་བརྗིད་དཀར་པོ་འཕྲོ་<line/>
བའོ། །དེ་ཡི་དབུས་སུ་མ་མོ་བྲི། །དུས་གསུམ་བཟུགས་པའི་སངས་རྒྱས་ཀྱང༌། །ཡོངས་སུ་དག་པ་མཁའ་འདྲ་མ། །ཟླ་བའི་དཀྱིལ་འཁོར་འཕྲོ་བ་མོ། །ཕྱག་གཉིས་མ་ལ་ཐུགས་ཞི་བ། །བསམ་གཏན་<line/>
སྤྱན་ལྡན་བསམ་གཏན་ཡིད། །བསམ་གཏན་མཆོག་གི་ཕྱག་རྒྱ་ཡི། །སེར་མོ་གཞོན་ནུ་རབ་བཞད་པ། །དཀར་པོའི་གོས་འཛིན་མཛེས་པ་མོ། །དཀར་པོ་ཡི་ནི་རྒྱན་གྱིས་བརྒྱན། །རལ་བའི་ཐོར་ཚུགས་<line/>
ཅོད་པན་བཟང༌། །གཙུག་གི་ནོར་བུ་འོད་ལྡན་པ། །ཡེ་ཤེས་གདན་ལ་མཉམ་པར་བཞུགས། །བ་སྤུ་རྣམས་ཀྱི་རྩེ་བུག་གནས། །རྒྱལ་བ་རབ་ཏུ་འཕྲོས་པ་སྟེ། །བྱང་ཆུབ་ཕ་རོལ་སོན་པར་མཛད། །དེ་<line/>
ཡི་ཐུགས་ཀར་རྣམ་བསམ་པ། །ཡི་གེ་མཆོག་ཏུ་མི་འགྱུར་བ། །ཡི་གེ་རྣམས་ཀྱིས་ཡང་དག་དཀྲིགས། །ཐམས་ཅད་དུ་ནི་ལེགས་འཕྲོ་བའོ། །སངས་རྒྱས་རྣམས་ནི་མདུན་གནས་པ། །རབ་ཏུ་ཐལ་<line/>
མོ་སྦྱོར་བ་འོ། །དེ་བཞིན་བྱང་ཆུབ་སེམས་དཔའ་རྣམས། །རིག་སྔགས་ཁྲོ་བོའི་ཚོགས་ཀྱང་ནི། །ཆོས་ཉན་པ་ཡི་ཚུལ་དུ་ཡང༌། །དཀྱིལ་འཁོར་དུ་ནི་གཞག་པར་བྱ། །སྒོ་ནི་ཕྱོགས་ནི་ཐམས་<line/>
</page>
<page index="23" id="310A">༄༅། །ཅད་དུ། །སྒོ་སྐྱོང་བ་ནི་བཞི་རྣམས་སོ། །སྦྱིན་པ་ལ་སོགས་ཅི་རིགས་པར། །བཅུ་དྲུག་པོའང་གཞག་པར་བྱ། །མེ་ཏོག་བདུག་པ་མར་མེ་ཆེ། །ཇི་ལྟ་བ་བཞིན་གཞག་པར་<line/>
བྱ། །ལྷ་ཀླུ་དེ་བཞིན་གནོད་སྦྱིན་དང༌། །དྲི་ཟ་ལྷ་མིན་དམྱལ་ལས་བྱུང༌། །འདི་རྣམས་ཐམས་ཅད་ལྷུན་པོ་ལ། །ཀུན་ནས་ཡོངས་སུ་གཞག་པར་བྱ། །དེ་ནས་མེ་ཏོག་ཕྲེང་ལྡན་འཇུག །དྲི་དང་མེ་<line/>
ཏོག་ཡང་དག་ལྡན། །གོས་དཀར་འཛིན་པ་དཔལ་དང་ལྡན། །རྒྱན་རྣམས་ཀུན་གྱིས་རྣམ་པར་བརྒྱན། །ཤེས་རབ་འཕྲོ་དང་ལྷན་ཅིག་ཏུ། །རྡོ་རྗེ་སེམས་དཔའ་རྗེས་དྲན་པས། །བདག་དག་<line/>
པས་ནི་དག་པར་བྱ། །ཤེས་རབ་སྦྱོར་བས་གང་གནས་པས། །སྒོ་ཡི་དྲུང་དུ་ལེགས་འཁོད་ལ། །གླུ་འདི་ཡིས་ནི་སྤྱན་དྲང་བྱ། །ཐུགས་རྗེ་མངའ་བ་ཆོས་ཀྱི་དབང་ཕྱུག་སངས་རྒྱས་ཡུམ། །རང་<line/>
གི་ཡབ་ཀྱི་ཚོགས་དང་སྲས་དང་བཅས་ཏེ་བྱོན། །སྤྱོན་ཅིག་སྤྱོན་ཅིག་ལྷ་དང་སྲིང་མོར་བཅས་མཆོད་པའི། །འཇིག་རྟེན་དབང་ཕྱུག་ཡང་དག་བྱང་ཆུབ་ཐུགས་མངའ་བ། །སྤྱོན་ཅིག་<line/>
སྤྱོན་ཅིག་ཐུགས་རྗེའི་བདག་ཉིད་འཇིག་རྟེན་གཉེན། །ཆོས་ཀྱི་ཡི་གེ་བདེ་བར་གཤེགས་པས་རྗེས་བསྐོས་པ། །མཁའ་ལྟར་ཡོངས་དག་དྲི་མེད་དམ་བཅའ་དྲན་པར་མཛོད། །མ་<line/>
མོ་རྣམས་ནི་མཆོག་གླུས་བསྐུལ་བས་བྱོན་པར་འགྱུར། །དེ་ནས་བཅོམ་ལྡན་འདས་མ་བྱོན་པར་མཐོང་ནས་རང་གིས་མེ་ཏོག་གི་སྙིམ་པ་དང༌། མཆོད་ཡོན་དང༌། ཞབས་བསིལ་<line/>
</page>
<page index="24" id="310B">དབུལ་པར་བྱའོ། །ཨོཾ་བདག་གི་མཆོད་ཡོན་ཞབས་བསིལ་འདི། །ཅི་བདེ་བར་ནི་བཞེས་སུ་གསོལ། །དེ་ནས་དེ་དང་ལྷན་ཅིག་ཏུ། །འདྲེས་པ་རུ་ནི་གྱུར་བར་བསམ། །ཨོཾ་སརྦ་ཏ་ཐཱ་ག་ཏ་<line/>
པྲ་ཛྙཱ་ཛྙཱ་ན་ས་མ་ཡེ་ཧཱུཾ་ས་མ་ཡ་སྟྭཾ། དེ་ནས་འདི་ཡིས་བརྟན་པར་བྱ་སྟེ། ཨོཾ་སརྦ་ཏ་ཐཱ་ག་ཏ་ཙ་ལ་ས་མ་ཡ་མ་ཙ་ལ་སྟྭཾ། དེ་ནས་འདིས་མཉེས་པར་བྱ། །ཨོཾ་སརྦ་ཏ་ཐཱ་ག་ཏ་མ་ན་སནྟུ་སྟི་ས་མ་<line/>
ཡེ་ཧཱུཾ། ཨེ་ཧྱེ་ཧི་ཛཿ་ཨེ་ཧྱེ་ཧི་ཛཿ། དེ་ནས་དཔག་ཏུ་མེད་པའི་ངོ་མཚར་ཆེན་པོ་ལྟ་བའི་ཕྱིར། །ཨོཾ་སརྦ་ཨངྒ་པུཎྜ་ར་མ་ཧཱ་བྷ་ག་བཱ་ན་ས་ལ་སྨ་ར་སྨ་ར་སྥ་ར་སྥ་ར་སརྦ་ཨངྒ་ཨ་བཱ་ཡུ་བི་ཀྵྞུ་མ་ཧཱ་<line/>
བུདྡྷ་ས་མུ་དྲཱན་ཧཱུཾ་ཧཱུཾ་ཨཾ། འདི་ཡིས་མ་མོ་བསྐུལ་ནས་སུ། །སངས་རྒྱས་སྤྲིན་ནི་འོད་པོ་ཆེ། །དཀྱིལ་འཁོར་བ་ལ་སྤྲོ་བར་བྱ། །དེ་ནས་གསང་སྔགས་འདི་ཡིས་ནི། །བསྔགས་ཏེ་མེ་ཏོག་དོར་བར་<line/>
བྱ། །ཨོཾ་སརྦ་ཨངྒ་པུཎྜ་རཱི་ཀ་པྲ་ཏཱི་ཙྪ་དྷཱཾ་ཀུ་སུ་མཱཉྫ་ལིཾ་ཧཱུཾ་ཨ། དེ་ནས་ཇི་ལྟར་བྶཧྡ་པ་བཞིན་དུ་དཀྱིལ་འཁོར་གྱི་བུམ་པ་རྣམས་ལ་རིག་སྔགས་འདིས་ཇི་ལྟར་བཤད་པ་ལྟར་ལེགས་པར་<line/>
བྱིན་གྱིས་བརླབས་ལ་རང་གིས་དབང་བསྐུར་རང་གི་སྙིང་པོ་རང་གིས་བླང་བར་བྱའོ། །དེ་ནས་ལས་ཐམས་ཅད་ཀྱི་ནུས་པ་དང་ལྡན་པ་དང༌། དངོས་གྲུབ་ཐམས་ཅད་འགྲུབ་པར་འགྱུར་རོ། །དེ་<line/>
ནས་མེ་ཏོག་ལ་སོགས་དང༌། །བཟའ་དང་བཏུང་དང་རོ་དག་གིས། །མཆོད་ལ་སྔོན་གྱི་རིམ་པ་བཞིན། །སློབ་མའི་རྒྱལ་པོ་གཞུག་པར་བྱ། །འཁོར་ལོས་བསྒྱུར་བའི་རིམ་པ་ཡི། །སྦྱོར་<line/>
</page>
<page index="25" id="311A">༄༅། །བ་ཡིས་ནི་དབང་བསྐུར་རོ། །རྡོ་རྗེ་རིན་ཆེན་དེ་བཞིན་པད། །ལས་ཀྱི་རྡོ་རྗེ་དེ་བཞིན་ནོ། །ཞགས་པ་ལྕགས་ཀྱུ་དྲིལ་བུ་དང༌། །ལྕགས་སྒྲོག་རྔ་ཡབ་དང་ནི་གདུགས། །<line/>
རལ་གྲི་མིག་སྨན་ཐུར་མ་གཉིས། །རྒྱལ་པོའི་ཉེ་བར་སྤྱོད་པ་དང༌། དེ་ལ་རྒྱན་རྣམས་བསྟན་ནས་སུ། །དཀྱིལ་འཁོར་དེར་ནི་དབང་བསྐུར་རོ། །རྒྱལ་བའི་ཡུམ་གྱིས་དབང་བསྐུར་བ། །ལས་<line/>
ཀུན་བྱེད་པར་རབ་ཏུ་བཤད། །དམ་ཚིག་གམ་ནི་སྡོམ་པ་ཡང༌། །རང་གི་སློབ་མ་མཉན་དུ་གཞུག །ཞི་བ་དང་ནི་རྒྱས་པའི་ལས། །དབང་དང་དྲག་ཤུལ་སྤྱོད་པ་ནི། །ལེགས་པར་རྣམ་<line/>
པར་དག་སེམས་ཀྱིས། །ཅི་འདོད་པར་ནི་བྱ་བ་བྱོས། །ལས་རྣམས་ཀུན་གྱི་འབྲས་བུ་ཡང༌། །སྦྱོར་བ་འདི་ཡིས་འགྲུབ་པར་འགྱུར། །དེ་ནས་བཅོམ་ལྡན་འདས་རྡོ་རྗེ་སེམས་དཔའ་ཆེན་<line/>
པོས་སླར་ཡང་ལས་དམ་པ་རྒྱས་པར་བཀོད་པ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་འདི་སྐད་ཅེས་བཀའ་སྩལ་ཏོ། །ཇི་ལྟའི་གཟུགས་ཀྱི་སྣོད་བྱས་ལ། །དཀྱིལ་<line/>
འཁོར་གྱིས་ནི་དབུས་སུ་གཞག །ཞོ་དང་མར་གསར་འོ་མ་ནི། །ཙནད་ན་དམར་པོ་དང་བསྲེས་ཏེ། །ག་པུར་དང་ནི་ལྡན་བྱས་ལ། །ཡིད་ལ་བྱེད་པས་བཟླས་ཏེ་བསྒྲུབ། །ཟླ་བ་ཉི་མ་<line/>
གཟས་བཟུང་ཚེ། །སྦྱོར་བ་བཟང་པོའི་རྣམ་གཞག་བྱ། །ཐོག་མར་མེ་ནི་སྤར་བྱས་ནས། །འབད་པ་ཡིས་ནི་རླུང་གིས་བུས། །གསེར་གྱི་སྣོད་དུ་བསྡུ་བར་བྱ། །བ་རུ་ན་ཡི་ཁུ་བས་<line/>
</page>
<page index="26" id="311B">སྦྱར། ཉི་མ་དང་ནི་ཟླ་བ་ལ། །སླར་ཡང་རྫས་དེ་བསྐམ་པར་བྱ། །དེ་ནས་དེ་རུ་ལྷ་མོ་ཡི། །ཁྲག་དང་ས་བོན་བླུགས་པར་བྱ། །དེ་ཡིས་མྱུར་དུ་རྫས་དག་ནི། །འགྲུབ་པར་འགྱུར་ཏེ་ཐེ་ཚོམ་མེད། །<line/>
གྲུབ་ནས་ཐོག་མར་ལྷ་མོ་ལ། །ཅུང་ཟད་ཙམ་ཞིག་དབུལ་བར་བྱ། །དེ་བཞིན་དུ་ནི་སློབ་དཔོན་ལ། །སྐལ་བ་ཉིས་འགྱུར་དབུལ་བར་བྱ། །དེ་ནས་གྲུབ་པ་གཞན་རྣམས་དང༌། །རང་གི་སློབ་མར་<line/>
སྐལ་བ་བཞིན། །དེ་ནས་བྱིན་བརླབས་སྦྱོར་བ་ཡི། །ཕྱག་རྒྱ་དང་ནི་ལྷན་ཅིག་ཏུ། །རྡོ་རྗེ་སེམས་དཔའི་ཏིང་ངེ་འཛིན་གྱིས། །ཟས་ཀྱི་ས་བོན་དང་ནི་བཟའ། །སྐད་ཅིག་དེ་ལ་གཟུགས་བརྗེས་ཏེ། །རྡོ་རྗེ་<line/>
སེམས་དཔའ་ལྟ་བུར་གྱུར། །གང་དང་གང་གི་གཟུགས་རྣམས་སུ། །བསྒྲུབ་པར་འདོད་པའི་སྔགས་པ་ཡིས། །དེ་དང་དེ་ཡི་བསམ་གཏན་གྱིས། །བློ་གྲོས་བརྟན་པས་བཟའ་བར་བྱ། །དེ་<line/>
དང་དེ་ཡི་གཟུགས་སུ་ནི། །གདོན་མི་ཟ་བར་བརྗེ་བར་འགྱུར། །གཞན་པ་ཡི་ནི་རྫས་དག་ཀྱང༌། །འདི་ཉིད་ཀྱིས་ནི་བསྒྲུབ་པར་བྱ། །མིག་སྨན་གྱིས་ནི་མིག་བྱུགས་པས། །ཁོར་ཡུག་ཏུ་ནི་<line/>
མི་སྣང་འགྲོ། །སྙིང་ལ་ལྡོང་རོས་ཀྱིས་བྱུགས་ན། །ཡིད་ཀྱི་སྤྱོད་ཡུལ་ཉིད་དུ་འགྲོ། །བ་བླ་ཡིས་ནི་ལུས་བྱུགས་ན། །མཁའ་ལ་ཉེ་བར་འགྲོ་བར་འགྱུར། །མིག་སྨན་ནག་པོ་བླངས་ནས་སུ། །<line/>
ནག་པོའི་ཕྱོགས་ལ་བཟའ་བར་བྱ། །དེ་ཡི་བཤང་བའི་མར་ཁུ་ལས། །དུད་པ་མཁས་པས་བསྒྲུབ་པར་བྱ། །དེ་ཡིས་མིག་ལ་བྱུགས་ནས་ནི། །སངས་རྒྱས་ཀྱིས་ཀྱང་མི་གཟིགས་<line/>
</page>
<page index="27" id="312A">༄༅། །ཞིང༌། །སྟོབས་ནི་དཔལ་ལྡན་རྡོ་རྗེའི་མཚོན། །ཉིད་འགྱུར་རྒ་དང་འཆི་བ་མེད། །མིག་སྨན་དང་ནི་བ་ལང་མར། །མ་ཧེ་དང་ནི་ར་ཉིད་དང༌། །མི་ཡི་མིག་སྨན་<line/>
ཉིད་དག་ནི། །མཁས་པ་ཡིས་ནི་བླངས་ནས་སུ། །སྔགས་པས་བཟུང་སྟེ་བཙོ་བར་བྱ། །མིག་སྨན་ཆེན་པོ་མཆོག་ཏུ་བཟང༌། །འདི་ཡིས་མིག་ལ་བྱུགས་ན་ནི། །གྲུབ་པ་ཡིད་དུ་<line/>
འོང་བར་འགྱུར། །མི་སྣང་འགྲུབ་པ་ཐམས་ཅད་ཀྱིས། །བློ་གྲོས་ཆེན་པོ་རྒྱལ་པོར་འགྱུར། །སངས་རྒྱས་ཀུན་གྱི་ས་ཆེན་པོ། །ངེས་པར་ཐོབ་འགྱུར་གཞན་དུ་མིན། །རྫས་ཀྱི་<line/>
གནས་སྐབས་ལེའུ་འདི། །མཚུངས་མེད་ཆེན་པོ་ཉེར་བཤད་དོ། །གོས་དང་གདུགས་སོགས་རལ་གྲི་དང༌། །མཚོན་ཆ་དམ་པ་བསྒྲུབ་པར་བྱ། །སྙིང་པོ་སྙིང་གར་བྱས་<line/>
ནས་ནི། །བསྒོམས་ན་མྱུར་དུ་འགྲུབ་པར་འགྱུར། །རྡོ་རྗེ་སེམས་དཔའ་རྒྱལ་པོ་ཆེས། །པདྨའི་སེམས་དཔའ་བཞིན་རས་མཆོག །དེ་ཡི་ཞལ་དུ་བྱས་ནས་སུ། །དེ་དང་ལྡན་<line/>
པས་བསྒོམ་པར་བྱ། །མངའ་བདག་གང་གིས་དབང་ཕྱུག་ལྟར། །སྐད་ཅིག་དེ་ལ་དེ་འགྱུར་རོ། །དེ་ཉིད་ཀྱི་ནི་སྤྱི་བོའི་ཆར། །མཆོག་གི་དམ་པ་བསམ་གཏན་བྱ། །སྐད་ཅིག་དེ་<line/>
ལ་མཆོད་པ་ཆེའི། །སངས་རྒྱས་སུ་ནི་དེ་འགྱུར་རོ། །དེ་ཡི་སྤྱི་གཙུག་ཉིད་དུ་ནི། །སྣ་ཚོགས་རྡོ་རྗེ་བསྒོམ་པར་བྱ། །དེ་ནི་ཀུན་གྱི་རྒྱལ་དབང་པོ། །ལས་ཀུན་བྱེད་པའི་དོན་གྲུབ་<line/>
</page>
<page index="28" id="312B">འགྱུར། །རྡོ་རྗེ་སྙིང་གར་བསམ་པར་བྱ། །དེ་ཡི་དབུས་སུ་སྙིང་པོ་བལྟ། །དེ་ནས་རྡོ་རྗེ་རིག་པ་འཛིན། །མངའ་བདག་རྡོ་རྗེའི་དབང་པོ་འགྲུབ། །རིན་ཆེན་ཆེན་པོ་ཆ་བརྒྱད་པ། །སྙིང་ག་རུ་ནི་<line/>
མཁས་པས་བསྒོམ། །དེར་ནི་སྙིང་པོ་བསམ་པ་ཡིས། །རིན་ཆེན་རིག་པ་འཛིན་པར་འགྱུར། །པདྨ་ཆེན་པོ་འདབ་བརྒྱད་པ། །ཡིད་ལ་བསྒོམས་པས་སྐད་ཅིག་ལ། །པདྨ་ཆེ་ལྡན་མངའ་<line/>
བདག་གིས། །པདྨའི་རིག་པ་འཛིན་པར་འགྱུར། །དེ་ལ་སོགས་པ་མཐའ་ཡས་པ། །ཇི་ལྟའི་སྦྱོར་བའི་ཆོ་ག་ཡིས། །མཆོག་དང་དམན་པ་འབྲིང་པོ་ཡི། །དངོས་གྲུབ་དམ་པ་བསྒྲུབ་<line/>
པར་བྱ། །སྙིང་གར་ཟླ་བའི་དཀྱིལ་འཁོར་བསམ། །ཡི་གེ་དམ་པ་བསྒོམ་པར་བྱ། །ཇི་ལྟའི་སྦྱོར་བའི་དཀྱིལ་འཁོར་གྱིས། །ཐམས་ཅད་བདག་ཏུ་བསྒོམ་པར་བྱ། །དེ་ལས་ལངས་<line/>
ཏེ་བདག་ཞི་བས། །ཟླ་འོད་ཁ་བ་ལྟར་བསིལ་བའི། །འོད་ཟེར་སྤྲིན་གྱིས་ཆེར་གཏམས་པས། །བསྒྲུབ་བྱའི་སྤྱི་བོར་གཞག་པར་བྱ། །སྐད་ཅིག་དེ་ལ་བདུག་པ་དང༌། །བཟའ་<line/>
དང་དུག་སོགས་རབ་འཕྲོག་ཅིང༌། །ཉི་མ་གཅིག་གམ་བདུན་ནམ་ནི། །བསྒྲུབ་བྱ་ཞི་འགྱུར་གཞན་དུ་མིན། །རིན་ཆེན་དཀྱིལ་འཁོར་དབུས་གནས་པར། །སྙིང་པོའི་མཆོག་<line/>
ནི་བསྒོམ་པར་བྱ། །འོད་ཟེར་སེར་པོའི་ཕྲེང་མཛེས་པ། །བསྒོམས་པས་དེ་ནི་རྒྱས་པར་བྱེད། །པདྨའི་དཀྱིལ་འཁོར་དབུས་གནས་པར། །མཉམ་པར་གཞག་པས་ལྷ་མོ་<line/>
</page>
<page index="29" id="313A">༄༅། །བསམ། །དམར་པོའི་རང་བཞིན་འབར་དག་པ། །བསྒྲུབ་བྱའི་སེམས་ལ་འཕྲོ་བར་བྱ། །སླར་ཡང་སྡུད་པའི་སྦྱོར་བ་ཡིས། །རང་གི་ལུས་ལ་གཞུག་<line/>
པར་བྱ། །འཁོར་ལོས་བསྒྱུར་བ་ལྟ་བུ་ཡང༌། །དེ་ནི་ཅི་ནས་དབང་དུ་འགྲོ་།ལས་ཀྱི་དཀྱིལ་འཁོར་དབུས་གནས་པར། །སྣ་ཚོགས་རྡོ་རྗེ་བསྒོམ་པར་བྱ། །དེ་ཡི་དབུས་སུ་ཡི་<line/>
གེ་ནི། །མར་གད་འོད་འདྲ་བསྒོམ་པར་བྱ། །འོད་ཟེར་སྤྲིན་གྱིས་ཡང་དག་འཁྲུགས། །མཁས་པ་ཡིས་ནི་སྙིང་གར་བསམ། །བསྒྲུབ་བྱ་ལ་ནི་སྙིང་པོའི་འོད། །བསྟིམས་པའི་<line/>
སྐད་ཅིག་དེ་ལ་འབབ། །རྡོ་རྗེ་གར་གྱིས་གར་བྱེད་ཅིང༌། །ཕྱག་རྒྱ་སྦྱོར་བའི་རྣལ་འབྱོར་དང༌། །རྡོ་རྗེ་རྣལ་འབྱོར་མ་སྦྱོར་བའི། །ཕྱག་རྒྱས་ཐམས་ཅད་སྟོན་པར་འགྱུར། །འདས་<line/>
དང་མ་འོངས་ཅི་འདོད་པ། །ལྕེ་བརྐྱང་པས་ནི་སྨྲ་བར་བྱེད། །འདོད་དང་མི་འདོད་དགེ་མི་དགེ །རྡོ་རྗེའི་ངག་གིས་སྨྲ་བར་འགྱུར། །ཡང་ན་ལེགས་པར་སྦྱར་བ་འམ། །གྲོང་གིའམ་<line/>
ཐ་མལ་སྐད་དག་གིས། །འདོད་དང་མི་འདོད་དགེ་མི་དགེ། །འཚོ་བ་འམ་ནི་འཆི་བ་དང༌། །ཉམས་དང་མི་ཉམས་རང་གཞན་གྱི། །དེ་དག་ཐམས་ཅད་དེ་ཡིས་སྨྲ། །དེ་ལས་གཞན་<line/>
དུ་དེ་མི་སྨྲ། །འདི་ནི་བཅོམ་ལྡན་རྡོ་རྗེ་ཅན། །དབང་བདག་རྡོ་རྗེའི་དབྱངས་ཀྱིས་གསུངས། །ཁྲོས་ཏེ་ལྕེ་རྩེར་བསྒོམས་ནས་སུ། །ལྷ་མོ་ཡི་ནི་སྙིང་པོའི་མཆོག །ལྕགས་ཀྱུའི་རྣམ་<line/>
</page>
<page index="30" id="313B">པར་སྤྲོས་ནས་སུ། །ཕྱག་རྒྱ་དང་ནི་ཕྱག་རྒྱའི་ལན། །རླུང་ལ་བཞག་སྟེ་སྐད་ཅིག་ལ། །ཁྲག་རྣམས་ཐམས་ཅད་དགུག་པར་བྱ། །ཆར་རྒྱུན་འབབ་པའི་སྦྱོར་བ་ཡིས། །རང་གི་ཁ་རུ་<line/>
དབབ་པར་བྱ། །དེ་ནི་འཐུངས་པས་སྔགས་ཤེས་ཏེ། །མངའ་བདག་རྡོ་རྗེ་འཛིན་པར་འགྱུར། །ནམ་མཁའ་ཀུན་ཏུ་སྤྱོད་དཔལ་ལྡན། །ཉི་མའི་སྣང་བ་ལྟ་བུར་འགྱུར། །འདི་<line/>
ཉིད་ཀྱི་ནི་རྣལ་འབྱོར་གྱིས། །འོ་མ་ཞོ་དང་མར་བཟང་པོ། །མར་ཁུ་ཆུ་དང་མེ་ཏོག་ཀུན། །རླུང་གིས་དགུག་པ་ཉིད་དུ་བྱ། །ཞགས་པས་མགྲིན་པ་བཅིང་བྱས་ཏེ། །ལྕགས་<line/>
ཀྱུ་ཡིས་ནི་སྙིང་ག་ནས། །རླུང་གིས་ཀུན་ནས་བཏེག་ནས་སུ། །ལྷ་མོ་དེ་བཞིན་གནོད་སྦྱིན་མོ། །མི་མོ་དེ་བཞིན་ལྷ་མིན་མོ། །བརྒྱད་བརྒྱ་ཁོ་ན་བཟླས་པ་ཡིས། །བུད་མེད་<line/>
ཚུལ་དུ་དགུག་པར་བྱ། །བསྒྲུབ་བྱ་སྒྲུབ་བྱེད་མིང་སྤེལ་ནས། །ཀ་བ་རྩིག་པ་དེ་བཞིན་ཁྱིམ། །དྲིལ་བུ་རྣམས་དང་བུམ་རྣམས་ལའང༌། །ལྷ་མོ་ཡི་ནི་སྙིང་པོ་ཡི། །བརྒྱ་<line/>
བཟླས་པས་ནི་འབེབས་པར་འགྱུར། །ཤེས་རབ་ཕ་རོལ་ཕྱིན་མ་མཆོག །ཁྲོ་བ་དང་ནི་ཡང་དག་ལྡན། །གསལ་བྱེད་ཀྱིས་ནི་གསལ་བྱས་པས། །ལས་རྣམས་དག་ནི་ཐམས་<line/>
ཅད་བྱ། །དུར་ཁྲོད་རོ་ནི་མ་ཉམས་པ། །མར་ངོའི་བརྒྱད་ལ་བསྡུས་ནས་སུ། །བྱང་དུ་ཕྱོགས་ཏེ་གཞག་པར་བྱ། །དེ་ཡི་ཁར་ནི་མཉམ་གཞག་པས། །གསང་སྔགས་ལེགས་པར་བཟླས་ནས་<line/>
</page>
<page index="31" id="314A">༄༅། །སུ། །རྫས་ཀྱི་དམ་པ་ཅི་རིགས་པ། །བ་བླ་མིག་སྨན་རྡོ་ཆུ་དང༌། །ལྡོང་རོས་དང་ཡང་ཡང་ན་བཙག །དཀར་རྩི་སོལ་བ་ཉིད་དང་ནི། །གུར་གུམ་དང་ནི་རྒྱ་སྤོས་སམ། །རུ་རྟ་ཤུ་<line/>
དག་ག་བུར་དང༌། །ཙནྡན་དེ་བཞིན་ཨ་ག་རུ། །ཤ་དང་ཁྲག་ནི་ཉིད་དང་ཡང༌། །དེ་བཞིན་སོར་མོའི་གདུ་བུ་ནི། །རྣལ་འབྱོར་ལྡན་པས་བཞག་ནས་ཀྱང༌། །དེ་ཡི་སྟེང་དུ་བསྡད་<line/>
ལ་བཟླ། །ཉི་མ་ཤར་ནས་དེ་བླངས་པས། །གྲུབ་པའི་རིག་པ་འཛིན་པར་འགྱུར། །དམན་པས་དངོས་གྲུབ་དམན་པ་སྟེ། །རབ་ཀྱིས་རབ་ཏུ་རྣམ་པར་བསྟན། །བར་མས་བར་<line/>
མར་ཤེས་པར་བྱ། །མཚན་མ་མེད་ན་དབང་དུ་བྱེད། །ཅེས་སོ། །སྐྱེས་བུ་དག་ནི་ཐམས་ཅད་དང༌། བུད་མེད་དག་ནི་ཐམས་ཅད་ལ། རེག་པ་ཙམ་གྱིས་དབང་བྱེད་ཅིང༌། །མིག་ལ་<line/>
བྱུགས་པ་ཡིས་ཀྱང་ངོ༌། །ཙནྡན་གྱིས་ནི་ཡོངས་བྱུགས་ཏེ། །གུར་གུམ་གྱིས་ནི་ཐིག་ལེའོ། །ལ་གུ་ཡིས་ནི་བདུག་པར་བྱ། །དཀར་རྩི་སོལ་བ་བཙག་གིས་ནི། །ཇི་ལྟར་འདོད་<line/>
པའི་མིང་དང་ནི། །ཡོངས་སུ་སྤེལ་ཏེ་བྲིས་པ་ཡིས། །དབང་མ་སོང་བ་དབང་འགྲོ་སྟེ། །རྡོ་རྗེ་སེམས་དཔའི་བཀའ་བཞིན་ནོ། །ཁམས་ཀྱིས་མིང་ནི་བྲིས་པ་ནི། །དབང་དུ་བྱེད་པའི་<line/>
མཆོག་ཡིན་ནོ། །སོལ་བས་ཡོངས་སུ་འགུགས་པར་བྱེད། །དཀར་རྩི་ཡིས་ནི་དུག་འཇོམས་སོ། །ལི་ཁྲིས་སྐད་ཅིག་དེ་ཉིད་ལ། །སྨྱོ་བར་འགྱུར་བར་ཐེ་ཚོམ་མེད། །རུ་རྟ་ཨ་ག་<line/>
</page>
<page index="32" id="314B">རུས་བདུག་པས། །དབང་དུ་བྱེད་པའི་མཆོག་ཡིན་ནོ། །སོལ་བས་ཡོངས་སུ་འགུགས་པར་བྱེད། །གནོད་སྦྱིན་མོ་ནི་ངེས་པར་འགུགས། །ཤ་དང་ཁྲག་གི་བདུག་པ་ཡི། །སྲིན་མོ་འགུགས་<line/>
པར་བྱེད་པའི་མཆོག །ཙནྡན་སི་ཧླའི་བདུག་པ་ཡིས། །ལྷ་ནི་འགུགས་པར་བྱེད་པའི་མཆོག །ག་བུར་ཙནྡན་བདུག་པ་ཡིས། །སངས་རྒྱས་མཆོག་ཏུ་སྤྱན་འདྲེན་པའོ། །ག་བུར་གང་གིས་ཟོས་<line/>
པ་ཡིས། །གཞན་དུའང་དེ་ཡི་དབང་དུ་འགྱུར། །རིག་པ་ཆེན་མོ་ཡི་གེ་བཞི། །མཉམ་པར་གཞག་པའི་སྦྱོར་བ་ཡིས། །འཁྲུགས་པ་དང་ནི་སྤེལ་བའི་དུས། །ངེས་པར་ཤི་བ་བསྒྲུབ་པར་བྱ། །<line/>
བརྟུལ་ཞུགས་ཅན་གྱིས་གང་བསྒོ་བའི། །བཀའ་ལུང་དེ་ཡིས་མྱུར་དུ་བྱེད། །ཕྲག་པར་ཁུར་དེ་བྲན་མོ་དེས། །ལྷུན་པོའི་སྟེང་དུ་སྐྱེལ་བར་འགྱུར། །གྲུབ་པ་ཡི་ནི་མཆོག་རབ་ཀྱི། །རྫས་ནི་<line/>
བླངས་ནས་འོང་བར་འགྱུར། །གཙུམ་པོ་ཡི་དྭགས་ཉི་མ་ཡི། །རྒྱལ་གྱི་མཚན་མོ་སོལ་བ་བཟུང༌། །གཏུམ་མོའི་མེ་ཏོག་ཁུ་བ་ཡིས། །བརྟུལ་ཞུགས་བཟང་པོས་བཏགས་ནས་སུ། །པདྨའི་<line/>
ནང་དུ་གཞག་པར་བྱ། །དེ་ཉིད་མཚན་མོ་གཅིག་གམ་གསུམ། །དེ་ལས་བླངས་ཏེ་སྦྱོར་བ་ཡིས། །མཁས་པ་ཡིས་ནི་མར་ཞུ་བྱ། །དེ་ནས་ལྷའམ་གྲུབ་པ་འམ། །སངས་རྒྱས་ཀྱིས་ཀྱང་བསྔགས་<line/>
པ་འམ། །རིག་སྔགས་གྲུབ་པའི་གྲིབ་མ་འམ། །གདོན་མི་ཟ་བར་མཐོང་བར་འགྱུར། །འགྲོ་དང་མི་འགྲོའི་སྐྱེ་བོ་རྣམས། །དབང་མ་གྲུབ་པའང་དབང་དུ་བྱེད། །རང་གི་ཁྲག་གིས་མིང་བྲིས་ལ། །དེ་<line/>
</page>
<page index="33" id="315A">༄༅། །ཉིད་ཀྱི་ནི་ཕྱེ་མས་དགང༌། །ཇི་སྲིད་བསྐམས་པར་མ་གྱུར་བར། །དེ་སྲིད་མི་དེ་འོང་བར་འགྱུར། །གང་དང་གང་གིས་ལྷ་དག་གི །རིམ་པ་འདི་ཡིས་མིང་བྲིས་ཏེ། །ཁྲོ་<line/>
བོ་ལྡན་པས་བཟླས་པར་བྱ། །དེ་འདིས་སྐད་ཅིག་དེ་ལ་འགྲུབ། །དེ་ཡི་བཀའ་བཞིན་བྱེད་པ་དང༌། །ངང་གིས་དེ་ནི་དབང་དུ་འགྱུར། །དཀོན་མཆོག་གསུམ་ལ་གནོད་བྱེད་པ། །གསད་པའི་<line/>
དོན་དུ་སྔགས་རིག་པས། །འབར་བའི་ཕྲེང་བས་འཁྲུགས་པའི་འོད། །ཞལ་བཞི་པ་ལ་ཆེར་འཇིགས་པ། །ཞགས་པ་ལྕགས་ཀྱུ་ཐོད་པ་ཅན། །བདག་ཉིད་མྱུར་དུ་བསམ་པར་བྱ། །<line/>
གསང་སྔགས་དང་ནི་སྤེལ་བ་ཡིས། །མིང་ནི་སོལ་བས་བྲིས་ནས་སུ། །གདུག་པ་དེ་ནི་མནན་ནས་ཀྱང༌། །རང་གི་གདུག་པའི་སེམས་ཀྱིས་བསྣུན། །འདི་ཉིད་ཀྱི་ནི་ཏིང་འཛིན་གྱིས། །ངེས་<line/>
པ་རུ་ཡང་ངེས་པར་བྱེད། །ཁམས་ཀྱིས་བོན་དང་སྤེལ་བའི། །ཁམས་ཀྱིས་མིང་ནི་བྲིས་ནས་སུ། །ཁམས་དེ་ཡང་དག་མནན་ནས་ནི། །ཁང་པ་རུ་ནི་རྒྱུན་ཏུ་བཞག །དེ་ནི་མྱུར་དུ་ངེས་འགྱུར་ཏེ། །དེ་སྲིད་<line/>
དུ་ནི་མི་གཡོར་གནས། །རྨ་བྱའི་སྒྲོ་འམ་གཙུག་ཕུད་ཀྱིས། །ཡོངས་སུ་བླངས་ལ་བསྒྲུབ་པར་བྱ། །རྨ་བྱ་ཞེས་བྱའི་རྩ་བ་ཡི། །མཁས་པ་ཡིས་ནི་ཡོངས་སུ་བཟུང༌། །དམག་ལ་སྔགས་རིག་པས་<line/>
བསྐོར་བས། །དེ་ནས་དམག་དཔུང་འཇིག་པ་དང༌། །རྨོངས་པའམ་ནི་རེངས་པ་འམ། །སྐད་ཅིག་དེ་ལ་འཁོར་བར་འགྱུར། །ཁྱི་དང་ཕག་དང་བྱ་རོག་གི །མིག་ནི་ཡོངས་སུ་བླངས་ནས་སུ། །<line/>
</page>
<page index="34" id="315B">མིག་སྨན་དང་ནི་མཉམ་པོར་བྱ། །ལྷ་མོའི་སྔགས་ཀྱིས་བསྔགས་པ་ཡིས། །སྒྲུབ་པ་པོ་ཡི་གཟུགས་རྣམས་ཀུན། །འཇིག་པར་འགྱུར་བར་ཐེ་ཚོམ་མེད། །ཙཎྜིའི་མེ་ཏོག་བཅུད་ཉིད་ཀྱིས། །ལྕགས་<line/>
ཀྱིས་གཡོགས་པའི་སྦྱོར་བ་ཡིས། །དེ་ཡི་ཁ་རུ་ངེས་བཅུག་པས། །རྒ་ཤི་མེད་པར་རྣམ་པར་རྒྱུ། །རིམས་གཏོང་གཟུགས་ནི་ལེགས་བྲིས་ཏེ། །དེ་ཡི་ཁ་རུ་གནོད་བྱེད་ནི། །སྦྱོར་བ་ཡིས་ནི་བཅུག་ནས་<line/>
སུ། །ཡོངས་སུ་མནན་ལ་ཤིན་ཏུ་བཟླས། །རིམས་གཏོང་དེ་ཡི་གཟུགས་ཀྱིས་ནི། །རབ་ཏུ་འཛིན་པར་གདོན་མི་ཟ། །གཟའ་འམ་ཡང་དག་ཡི་དྭགས་སམ། །གནོད་སྦྱིན་དང་ནི་སྲིན་པོ་དང༌། །གཞན་པ་ཡི་<line/>
ནི་ནད་རྣམས་ཀྱིས། །འཛིན་པ་ལ་ནི་དཔྱད་མི་དགོས། །གཤིན་རྗེ་བྲིས་ཏེ་བསྐྲད་པར་བྱ། །དེ་ཡི་ཞལ་དུ་དགྲ་བོ་སྟེ། །རྨོངས་པའི་བདག་ཉིད་མི་འགྲོ་ན། །དེ་ནི་མྱུར་དུ་ངེས་པར་འཆི། །གསད་པ་ལ་ཡང་འདི་<line/>
ཉིད་ཀྱིས། །ཡོངས་སུ་མནན་ནས་ངེས་པར་བཟླ། །གང་དུ་གཏེར་ནི་ཡོད་སྙམ་གྱུར། །དེར་ནི་སྔགས་རིག་པས་སོང་སྟེ། །ལྕེ་ཡོངས་བཟུང་ལ་བཟླས་པ་བྱ། །དེ་ཡིས་གསལ་པོའི་ཚིག་གིས་སྨྲ། །<line/>
ཚད་དང་ཡོད་དང་མེད་པ་དང༌། །བགེགས་དང་བགེགས་ནི་ཇི་ལྟར་གནས། །ཇི་སྲིད་དེ་ནི་དགྱེས་སྨྲ་ན། །དེ་ལ་གཏོར་མ་སྦྱིན་པར་བྱ། །གལ་ཏེ་བགེགས་ནི་མི་སྨྲ་ན། །དེར་ནི་མཆོད་ཡོན་རབ་ཏུ་<line/>
བརྟག །བུས་མོ་གཉིས་བཙུགས་གུས་པ་ཡིས། །ནོར་འཛིན་སངས་རྒྱས་ཡུམ་ལས་སོ། །ཕྱོགས་བཞི་དག་ཏུ་ཕུར་བུས་གདབ། །དེ་ནས་གནས་རྣམས་བསྐྲད་པར་བྱ། །དེ་ནས་མཚམས་<line/>
</page>
<page index="35" id="316A">༄༅། །ནི་བཅིང་བར་བྱ། །མཉམ་པར་བཞག་སྟེ་བསྐོར་བར་བྱ། །སྦྱོར་བ་ཤེས་པས་སྔགས་འདི་ཡིས། །དེ་ནས་རྫས་ནི་གདོན་པར་བྱ། །ཨོཾ་བ་སུ་དེ་སརྦ་ཨརྠ་སཱ་དྷ་ནི་སཱ་དྷ་ཡ་<line/>
སཱ་དྷ་ཡཱ་ཡུ་དྷ་ར་རཀྵ། སརྦཱ་རྠ་ནི་ཙ་ཡཾ་ཏྲཾ་ཏྲཾ་ཙ་ཙ་ཊ་ཊ་ཧ་ཧ་སྭཱཧཱ། ཡང་ན་རིག་པ་འདི་ཡིས་ཀྱང༌། །ལས་རྣམས་དག་ནི་ཐམས་ཅད་བྱ། །ཕྱོགས་བཅིང་བ་དང་དེ་བཞིན་བསྲུང༌། །ཕུར་བུ་<line/>
བསྐྲད་པ་དེ་བཞིན་ནོ། །རིན་ཆེན་གསུམ་ནི་ཐོག་མར་སྦྱིན། །ཆ་གཅིག་དང་ནི་ནོར་འཛིན་ལའོ། །སྡུག་བསྔལ་ཅན་ལ་ཆ་གཅིག་གོ །གྲོགས་པོ་རྣམས་ལ་དེ་དང་མཚུངས། །ལྷག་མ་རྣམས་ནི་<line/>
རིགས་པས་དཔྱད། །དཀོན་མཆོག་གསུམ་ནི་ལེགས་མཆོད་བྱ། །གཞན་དུ་སྡུག་བསྔལ་ཐོབ་འགྱུར་ཏེ། །རྒྱལ་པོ་ཆོམ་རྐུན་སོགས་འཇིགས་ལས། །གལ་ཏེ་བླ་མ་དེར་བཞུགས་ན། །སྐལ་<line/>
བ་བཟང་པོ་གཉིས་དབུལ་ལོ། །གཞན་པ་ཡི་ནི་སྤྱན་རྣམས་ལ། །རྡོ་རྗེ་ཐེག་པ་རྟོགས་འགྱུར་བའི། །སྐལ་བ་རེ་ནི་སྦྱིན་པར་བྱ། །གཞན་དུ་དམ་ཚིག་གདུང་བར་འགྱུར། །འདི་ནི་བཅོམ་ལྡན་རྣལ་<line/>
འབྱོར་ཅན། །གསང་བ་རྒྱན་གྱི་རྡོ་རྗེས་གསུངས། །དེ་ནས་སངས་རྒྱས་ཐམས་ཅད་ཀྱི། །ཡུམ་རྣམས་ཀྱིས་ནི་དེ་རབ་བཏུད་ནས། །དཔའ་བོ་ཆེ་ལ་ཞུ་བ་ཞུས། །རྒྱས་པ་ཡི་ནི་དཀྱིལ་འཁོར་ནི། །<line/>
གསུངས་ཤིག་གསུངས་ཤིག་དཔའ་བོ་ཆེ། །ཡུམ་རྣམས་ཀུན་གྱི་དཀྱིལ་འཁོར་ནི། །རྒྱལ་པོའི་དབང་ཕྱུག་རབ་གསོལ་བ། །སེམས་ཅན་ཐམས་ཅད་འདིར་འབྱུང་བའོ། །དེ་ནས་བཅོམ་<line/>
</page>
<page index="36" id="316B">ལྡན་འདས་དེ་བཞིན་གཤེགས་པ་ཐམས་ཅད་ཀྱི་བདག་པོའི་དབང་ཕྱུག་དཔལ་ཞེས་བྱ་བའི་ཏིང་ངེ་འཛིན་ལ་མཉམ་པར་བཞག་ནས་ཉིད་ཀྱི་སྐུ་དང༌། གསུང་དང༌། ཐུགས་རྡོ་རྗེ་ལས་ཕྱུང་ངོ༌། །དཀྱིལ་འཁོར་<line/>
ཇི་ལྟར་སྔར་གསུངས་པ། །འོ་ན་ཀྱང་སེང་གེའི་ཁྲི་དང་ལྡན། །དེ་ཡི་སྟེང་དུ་པདྨ་ཆེ། །དེར་ནི་རི་བོང་ཅན་དཀྱིལ་འཁོར། །དེ་ཡི་སྟེང་དུ་ཉི་མ་ཆེ། །ཉི་མ་དེར་ནི་དཀྱིལ་འཁོར་མཆོག །ཆ་བརྒྱད་པ་ལ་དབུས་<line/>
རིན་ཆེན། །དེ་ཡི་སྟེང་དུ་རྒྱལ་བའི་ཡུམ། །སེར་དང་སྔོ་བའི་འོད་ཆེན་པོ། །གསེར་གྱི་རི་བོ་དང་མཚུངས་པ། །ཕྱག་གཉིས་ཀྱིས་ནི་ཆོས་འཆད་ཅིང༌། །གཡས་པ་ཡིས་ནི་མཆོག་སྦྱིན་པ། །གཡོན་གྱིས་<line/>
རིན་ཆེན་ལན་བུ་མཆོད། །རྒྱན་རྣམས་ཀུན་གྱིས་རྣམ་པར་བརྒྱན། །གོས་ནི་འཕྱང་ཞིང་སྣ་ཚོགས་པ། །གཙུག་ཏོར་མུ་ཏིག་ཐོར་ཚུགས་ཅན། །དེ་ཡི་མདུན་དུ་རིན་ཆེན་བྲི། །གཡོན་དུ་བུམ་པ་བཟང་<line/>
པོ་མཆོག །གཡས་པ་རུ་ནི་དཔག་བསམ་ཤིང༌། །རྒྱབ་ཏུ་རིན་ཆེན་ལན་བུའོ། །མཚམས་རྣམས་སུ་ནི་བུམ་པ་བརྒྱད། །གསེར་གྱི་རང་བཞིན་བཞག་པར་བྱ། །རིན་ཆེན་ལྔ་ཡིས་ཡང་དག་འཁྲུགས། །<line/>
དྲི་ལྔ་དང་ནི་ཡང་དག་ལྡན། །བཟའ་ལ་སོགས་པའི་རོས་གང་བའི། །བུམ་པ་བཅུ་དྲུག་ཕྱི་རོལ་ཏུ། །སེར་པོའི་གོས་ཀྱིས་ཡོངས་སུ་དཀྲིས། །མེ་ཏོག་སེར་པོ་སོགས་ཀྱིས་བརྒྱན། །དེ་བདུན་བློ་ལྡན་<line/>
བྲི་བྱ་བ། །སྦྱིན་པའི་ཕ་རོལ་ཕྱིན་དགེ་མ། །དམར་དང་སེར་དང་ཆེས་དཀར་བ། །རིན་ཆེན་ལྡན་པའི་ཕྱག་སྦྱིན་པ། །སེར་པོའི་འོད་ལྡན་ཕྲེང་མཛེས་མ། །རིན་ཆེན་བཟང་པོ་ཀུན་གྱིས་སྤྲས། །མཁའ་<line/>
</page>
<page index="37" id="317A">༄༅། །ཡི་ཉི་ཟླ་སྐར་མ་ཡིས། །ཀུན་ནས་ཡོངས་སུ་བསྐོར་བའོ། །གཙུག་ཕུད་ཅོད་པ་ན་གོས་ལ་སོགས། །ཕྲེང་བ་དང་ལྡན་དགེས་པ་མོ། །དེ་ཡི་ལྷོ་རུ་བྲི་བྱ་བ། །ཚུལ་ཁྲིམས་<line/>
ཕ་རོལ་ཕྱིན་དགེ་མ། །ཅུང་ཟད་སེར་བའི་རིན་ཆེན་ལུས། །སྣ་ཚོགས་རྒྱན་གྱིས་རྣམ་པར་བརྒྱན། །སྣ་ཚོགས་གོས་ནི་ཡོངས་སུ་གྱོན། །མཛེས་པའི་ཕྲེང་བའི་ཆུན་པོའི་གཙུག །གོས་ལྡན་གཙུག་<line/>
ན་གཙུག་ཏོར་མཆོག །ཡིད་བཞིན་རིན་ཆེན་དམ་པའི་ཕྱག །གཡོན་པའི་སྐྱིལ་ཀྲུང་རིན་ཆེན་བཟང༌། །ཆོ་ག་ཇི་བཞིན་རབ་ཏུ་བསམ། །རྒྱབ་ཏུ་བཟོད་པ་མ་ཞེས་བྱ། །ཅུང་ཟད་འཛུམ་ཞིང་སེར་<line/>
མཛེས་མ། །དམར་པོའི་གོས་ནི་ལེགས་པར་གྱོན། །རིན་པོ་ཆེ་ཡི་རྒྱན་གྱིས་བརྒྱན། །ཐམས་ཅད་རིན་ཆེན་མཆོག་འདྲི་ཞིང༌། །དམར་པོའི་གོས་ནི་འཕྱང་བ་མ། །གཙུག་ན་རིན་ཆེན་མཆོག་དང་<line/>
ལྡན། །སེང་གེ་མཆོག་གི་ཁྲི་ལ་བཞུགས། །བྱང་དུ་བརྩོན་འགྲུས་ཆེན་མོ་ནི། །རྡོ་རྗེ་གོ་ཆས་བརྒྱན་པ་ལ། །དཔའ་མོ་རིན་ཆེན་དབྱུག་གུའི་ཕྱག །གཡས་པ་སྦྱིན་པའི་ཕ་རོལ་སོང༌། །པྲི་ཡང་<line/>
ཀུ་ལ་སྔོ་བསངས་དཀར། །རྡོ་རྗེ་སེང་གེའི་ཁྲི་ལ་བཞུགས། །ལྷག་མ་རྣམས་ནི་བཞག་བྱ་བ། །དཀྱིལ་འཁོར་བྱས་ཏེ་རིན་ཆེན་ལྡན། །སྒོ་དང་སྒོ་རུ་སྒོ་བ་མ། །རིན་ཆེན་ཀུན་གྱིས་རྣམ་པར་བརྒྱན། །<line/>
དེ་ནས་ཕྱི་ཡི་ཕྱི་ཉིད་དུ། །རིན་ཆེན་སྙིམ་པའི་ལག་པ་མཆོག །ཕྱོགས་སྐྱོང་བ་ནི་ཐམས་ཅད་ནི། །གོ་རིམས་བཞིན་དུ་གཞག་པར་བྱ། །དེ་ཡི་ཕྱི་རོལ་ཐམས་ཅད་དུ། །མཁས་པས་ཀླུ་དང་གནོད་<line/>
</page>
<page index="38" id="317B">སྦྱིན་བྲི། །རིན་ཆེན་བུམ་པ་བཟང་པོ་དང༌། །གདུགས་དང་རྒྱལ་མཚན་བ་དན་ལག །གཏོར་མ་རྣམ་པ་སྣ་ཚོགས་དང༌། །ལྷ་བཤོས་རབ་ཏུ་བཟང་དགེ་བ། །བཟའ་དང་བཏུང་བའི་རོ་མཆོག་དང༌། །མར་དང་<line/>
ཀ་ར་ཉིད་དང་ནི། །ཞོ་དང་བུ་རམ་ཧྭགས་དང་བཅས། །འོ་མ་མར་དང་སྦྲང་རྩི་དང༌། །རྒྱལ་པོའི་བཟའ་བ་དང་དམ་པའི་མཆོག །བཟའ་བ་ལ་སོགས་རབ་མཆོག་གོ །དེ་ནས་སྔགས་པས་འཇུག་པར་བྱ། །<line/>
རྒྱན་རྣམས་ཀུན་གྱིས་བརྒྱན་ནས་སུ། །སེར་པོའི་གོས་འཛིན་དག་པ་དང༌། །ཕྲེང་ལྡན་དྲི་ཞིམ་ལྡན་པའི་ལས། །སྒོ་ཡི་ཆར་ནི་ཞུགས་ནས་སུ། །ཐོག་མར་ལྷ་ནི་སྤྱན་དྲང་བྱ། །ཕྱག་རྒྱ་བཅིངས་ཏེ་དབྱངས་སྙན་<line/>
པས། །རབ་ཏུ་དགའ་བའི་ཡིད་ཀྱིས་སུ། །ལྷར་བཅས་འཇིག་རྟེན་དག་ལ་སྨན་སླད་དུ། །ཀུན་ཏུ་བཟང་པོའི་སྨོན་ལམ་དྲན་མཛོད་ལ། །རིན་ཆེན་དམ་པ་སེང་གེའི་ཁྲིར་བཞུགས་ཏེ། །འཁོར་བཅས་ལྷ་དང་<line/>
དེ་བཞིན་གཤེགས་པ་སྤྱོན། །དེ་ནས་དེ་དག་ལེགས་བྱོན་ཏེ། །སྲས་བཅས་འཁོར་དང་བཅས་རྣམས་ཀྱང༌། །སེམས་ཅན་རྣམས་ལ་དངོས་གྲུབ་སྟེར། །སྒྲུབ་པ་པོ་ལ་ཁྱད་པར་དུ། །དེ་ནས་ཐལ་མོ་<line/>
ལེགས་སྦྱར་ལ། །རིན་ཆེན་གྱིས་བཀང་མེ་ཏོག་བཅས། །གསང་སྔགས་བརྗོད་དེ་གཏོར་བར་བྱ། །ཅི་བདེ་བར་ནི་བཞེས་སུ་གསོལ། །དེ་ནས་རང་གི་དབང་བསྐུར་བྱ། །དེ་ཡི་སྔགས་དང་ཕྱག་<line/>
རྒྱ་ཡིས། །ས་ལ་ལག་པས་རེ་གནས་སུ། །བསྙེམས་པ་ཡིས་ནི་འཐེན་པར་བྱ། །དེ་ནས་སློབ་མ་གཞུག་པར་བྱ། །མེ་ཏོག་དྲིས་ནི་ཡང་དག་སྡུད། །སེར་པོའི་གོས་བཟང་ཡང་དག་གྱོན། །ལག་ན་རིན་<line/>
</page>
<page index="39" id="318A">༄༅། །ཆེན་དྲི་བ་ཟང་པོ། །དགའ་དང་བཅས་ཏེ་སྙིམ་པ་དེ། །སྔ་མའི་སྔགས་ཀྱིས་དོར་བར་བྱ། །གང་གི་དྲུང་དུ་ལྷུང་གྱུར་བ། །ལྷ་དེ་དེ་ཡིས་འགྲུབ་པ་ཡིན། །དེ་ནས་གཡས་ནས་རྣམ་<line/>
བསྐོར་ཏེ། །སློབ་མ་དེ་ནི་འབྱུང་བར་བྱ། །བཟང་པོའི་སེང་གེའི་ཁྲིར་བཞག་སྟེ། །དབང་བསྐུར་བ་ཡི་སྦྱོར་བ་བྱ། །གདུགས་དང་རྒྱལ་མཚན་བ་དན་དང༌། །མཛེས་པའི་རྔ་ཡབ་གཡོབ་པ་ཡིས། །དེ་<line/>
བཞིན་དུ་ཡང་དབང་བསྐུར་ཏེ། །བུམ་པ་བརྒྱད་དམ་བཅུ་དྲུག་ལ། །དེ་ཡི་སྔགས་དང་ཕྱག་རྒྱ་ཡིས། །གོ་རིམས་ཇི་ལྟ་བ་བཞིན་ནོ། །དེ་ནས་སྦྱོར་བ་དེར་འོངས་ཏེ། །འཁོར་ལོས་བསྒྱུར་བའི་<line/>
རིམ་པ་ཡིས། །འཁོར་ལོ་རིན་ཆེན་བཟང་པོའི་ལག །རྒྱལ་བ་རྒྱལ་བའི་སྒྲ་དགེ་བས། །གསང་བའི་སྦྱོར་བའི་རྣལ་འབྱོར་གྱིས། །ལྟེ་བ་རུ་ནི་དབང་བསྐུར་རོ། །འདི་བདག་གཏེར་ཅན་རིན་<line/>
ཆེན་འཛིན། །རྡོ་རྗེ་རིན་ཆེན་འཛིན་པར་འགྱུར། །དམ་ཚིག་གི་ནི་དམ་པ་ཡིས། །སངས་རྒྱས་ཀུན་གྱི་དོན་རྒྱས་པ། །འབད་པས་དེ་རིང་བླངས་པ་ཡིས། །ཕོངས་པའི་དྲི་མ་འཕྲོག་པར་བྱེད། །<line/>
དེ་ནས་དཔའ་བོ་འཆི་མེད་འཛིན། །རིན་ཆེན་ཚོགས་ཀྱིས་མཆོད་པར་བྱ། །གཞན་པ་ཡི་ཡང་དུ་མ་ནི། །རྒྱལ་པོ་དབང་ཕྱུག་དམ་པས་སོ། །དེ་བཞིན་དབང་བསྐུར་ལྔ་བོ་ཡིས། །སྐལ་མེད་ཀྱང་ནི་<line/>
བདག་མེད་འགྱུར། །གླིང་བཞི་དབང་ཕྱུག་དཔལ་ལྡན་ཡང༌། །གནོད་པ་མེད་པར་ཐོབ་པར་འགྱུར། །གསང་བ་ལས་ཀྱང་ཆེས་ཤིན་ཏུ། །གསང་བ་ཡི་ནི་མནའ་བསྒགས་ཏེ། །དེ་ཡི་བསྒོམ་དང་<line/>
</page>
<page index="40" id="318B">སྒྲུབ་པའི་ཐབས། །སློབ་མ་ལ་ནི་དེ་ནས་བསླབ། །གུར་གུམ་དང་ནི་ཙནྡན་དང༌། །དྲི་དང་མར་མེ་བཟང་པོ་ལ། །དམ་ཚིག་གིས་ནི་གསལ་བྱས་པ། །ལན་གསུམ་དུ་ནི་འཐུང་དུ་གཞུག །བུ་ཀྱེ་འཐུངས་<line/>
ཤིག་གསང་བ་ཆེ། །དམ་ཚིག་ཤིན་ཏུ་འདའ་བ་དཀའ། །གལ་ཏེ་འདི་ལས་འདས་གྱུར་ན། །མྱུར་བ་ཉིད་དུ་འཆི་བར་འགྱུར། །ཤི་ནས་ཀྱང་ནི་དམྱལ་སྡུག་བསྔལ། །རབ་མང་དུ་འབོད་ཉིད་དུ་<line/>
གནས། །གལ་ཏེ་མི་རུ་སྐྱེ་འདོད་པའམ། །ནམ་ཞིག་དངོས་གྲུབ་ཐོབ་འདོད་ན། །དེ་བཞིན་ཕོངས་པའི་སྡུག་བསྔལ་ལས། །རིང་དུ་ངེས་པར་ཁྱོད་ཀྱིས་སྐྱོབས། །འདི་དག་ལེགས་ཐོས་སློབ་མ་ལ། །<line/>
གསང་བའི་སྒྲུབ་ཐབས་བཤད་པར་བྱ། །ཇི་ལྟའི་རྒྱལ་རིགས་བུ་མོ་ནི། །བཟུང་ནས་གསལ་བའི་རྣལ་འབྱོར་བྱ། །ཉི་མ་བདུན་ན་ངེས་པར་འགྲུབ། །རྒྱལ་པོའི་ཕུན་ཚོགས་ཐོབ་པར་འགྱུར། །ཤེས་<line/>
རབ་ཕ་རོལ་ཕྱིན་པའི་མཆོག །དཀྱིལ་འཁོར་སྦྱོར་བས་བསམ་གཏན་བྱ། །རྒྱལ་མོ་ཆོ་ག་བཞིན་བཟུང་སྟེ། །སྒྲུབ་པ་པོས་ནི་མྱུར་དུ་སྒྲུབ། །ཉི་མ་གསུམ་གྱི་རྒྱལ་པོ་མཆོག །གདོན་མི་ཟ་བར་ཐོ་བ་<line/>
པར་འགྱུར། །བྲམ་ཟེའི་བུ་མོ་སྐལ་ཆེན་མོ། །ནོར་ཆེན་ལ་ནི་བསྒྲུབ་པར་བྱ། །རྗེ་རིགས་སྣ་ཚོགས་སྦྱོར་བ་ཡིས། །མཚུངས་པ་ཉིད་དུ་བསྒྲུབ་པར་བྱ། །དེ་ཡིས་དངོས་གྲུབ་མཆོག་རྙེད་དེ། །རྒྱལ་པོ་<line/>
འཇིག་རྟེན་གསུམ་གྱིས་རྗེད། །དམངས་མོ་དཔའ་བོའི་སྦྱོར་བ་ཡིས། །བསྒྲུབས་ན་སྔགས་ཀྱི་དངོས་གྲུབ་འགྱུར། །གནོད་སྦྱིན་རྒྱལ་མཆོག་གྲུབ་པ་དང༌། །གནོད་སྦྱིན་རྣམས་ཀྱི་དབང་ཕྱུག་མཆོག །<line/>
</page>
<page index="41" id="319A">༄༅། །དམན་པའི་སེམས་སུ་བཤད་པ་དང༌། །མཆོག་གི་མཆོག་ནི་ཆེན་པོ་དང༌། །བར་མས་བར་མའི་དངོས་གྲུབ་ནི། །སྐྱེ་བ་འདི་ལ་ཐོབ་པར་འགྱུར། །དེ་ནས་ལས་རྣམས་<line/>
བསླབ་པར་བྱ། །ཞི་བ་དང་ནི་རྒྱས་པའི་ལས། །དེ་བཞིན་དབང་དང་མངོན་སྤྱོད་དང༌། །གཞན་པ་ཡི་ཡང་སྣ་ཚོགས་ནི། །སེམས་ཅན་རྣམས་ལ་དགའ་བའོ། །ཤེས་རབ་ཕ་རོལ་ཕྱིན་དགེ་མ། །<line/>
དཀྱིལ་འཁོར་སྦྱོར་བས་བསྒོམ་པར་བྱ། །ཀུནད་དཀར་པོ་ཟླ་བ་འདྲ། །འོད་ཟེར་དཀར་པོས་མཛེས་པ་མོ། །སྐྱེ་བོ་ནད་པ་འཆི་ཀ་མ། །དེ་ཡི་ལུས་ལ་གཞུག་པར་བྱ། །དེ་ནས་དེ་ནི་སྟོབས་ལྡན་འགྱུར། །<line/>
བརྒྱད་གཉིས་པ་ཡི་ལང་ཚོར་ལྡན། །ནད་རྣམས་ཀུན་ལས་རྣམ་པར་གྲོལ། །རྒ་དང་འཆི་བ་རྣམ་པར་སྤངས། །བསྟན་བཅོས་ཀུན་གྱི་དོན་རིག་ཅིང༌། །ཤེས་རབ་དྲན་པ་མཆོག་དང་ལྡན། །དེ་<line/>
བཞིན་རང་འགྱུར་རྣལ་འབྱོར་བ། །ནམ་མཁའ་ལ་ནི་ཡང་དག་བསྒོམ། །མཛེས་པའི་རིན་ཆེན་སྣ་ཚོགས་པའི། །ཐམས་ཅད་དུ་ནི་ཆར་འབབ་པ། །འདི་ཡིས་ཕོངས་པ་རྣམ་པར་སེལ། །ཕོངས་<line/>
པ་རྣམས་ལ་རབ་ཏུ་བརྟག །ཐེ་བོང་ཡི་ནི་ཚད་ཙམ་པའི། །ནོར་རྒྱུན་མ་ཡི་རྣམ་པ་བྱ། །ལྷ་མོ་ལ་ནི་མཉམ་པར་གཞག །དེ་ཡི་མདུན་དུ་གསང་སྔགས་བཟླས། །ཇི་སྲིད་འབུམ་ཕྲག་ཁོ་ན་<line/>
སྟེ། །དེ་ནས་དངོས་གྲུབ་བསྒྲུབ་པར་བྱ། །ཟླ་བ་གང་བའམ་བཅུ་བཞི་འམ། །བརྒྱད་པའམ་གཟས་གཟུང་ཉིན་པར་ལ། །མཆོད་པ་ཆེན་པོ་བྱས་ནས་སུ། །མཁས་པས་མཚན་མོ་ཐོག་ཐག་<line/>
</page>
<page index="42" id="319B">བཟླས། །དེ་ནས་དགའ་བས་གཟུགས་བརྙན་དེར། །གདོན་མི་ཟ་བར་འབར་བར་འགྱུར། །དེ་ནས་བཟུང་སྟེ་མདོར་བསྡུ་ན། །མི་ཡི་འཁོར་ལོས་བསྒྱུར་བར་འགྱུར། །བཟླས་པས་མཚན་མ་བཟང་<line/>
བྱུང་ན། །རྣལ་འབྱོར་པ་ནི་ནོར་ཆེན་འགྱུར། །བར་མས་གླིང་ནི་ཐོབ་པར་འགྱུར། །ཐ་མ་ཡིས་ནི་ཁོར་ཡུག་གོ །ཐམས་ཅད་དུ་ནི་བཟླས་ཙམ་གྱིས། །ལོངས་སྤྱོད་ཟད་པར་འགྱུར་མ་ཡིན། །རྒྱལ་པོ་ཐམས་<line/>
ཅད་དབང་འགྱུར་ཞིང༌། །བུད་མེད་ཐམས་ཅད་དགའ་བར་འགྱུར། །སྙིང་གར་རྣལ་འབྱོར་བྱས་ནས་སུ། །ནོར་བུ་ལག་པར་བཅངས་ནས་ནི། །ཉི་མའི་དཀྱིལ་འཁོར་ལ་གནས་བསྒོམ། །མྱུར་དུ་<line/>
རིན་ཆེན་རྒྱལ་པོར་འགྱུར། །ཕྱག་རྒྱ་འདི་ནི་བྱས་གྱུར་པས། །རྟག་ཏུ་སྒོམ་པས་བསྒོམ་པར་བྱ། །ཇི་ལྟར་འདོད་པའི་གྲུབ་རྙེད་དེ། །རྡོ་རྗེ་འཛིན་པ་ཇི་བཞིན་ནོ། །ཞེས་བཅོམ་ལྡན་འདས་རྡོ་རྗེ་<line/>
སེམས་དཔས་བཀའ་སྩལ་ཏོ། །དེ་ནས་སྦྱོར་བ་ཇི་བཞིན་དུ། །ཡུམ་དེ་རྣམས་ནི་ལེགས་བྱོན་ནས། །ལས་ཀྱི་དཀྱིལ་འཁོར་ལེགས་གནས་པ། །སྟོན་པ་ལ་ནི་ཞུ་བ་ཞུས། །གང་དུ་རྒྱལ་བ་ཀུན་<line/>
བཞུགས་ནས། །བླ་ན་མེད་པའི་དོན་མཛད་པ། །སེམས་ཅན་ཀུན་ལ་བདེ་སླད་དུ། །མྱུར་དུ་ལས་ནི་འགྲུབ་པ་ལེགས། །དེ་ནས་བཅོམ་ལྡན་འདས་ལས་ཐམས་ཅད་ཀྱི་དམ་པའི་དཔལ་ཞེས་བྱ་བའི་ཏིང་<line/>
ངེ་འཛིན་ལ་སྙོམས་པར་ཞུགས་ནས། །དེ་བཞིན་གཤེགས་པ་ཐམས་ཅད་ཀྱི་ཡུམ་གྱི་དམ་ཚིག་དམ་པ་དེ་རྣམས་ལ་ལས་ཀྱི་དཀྱིལ་འཁོར་བཀའ་སྩལ་བ། །རླུང་གི་དཀྱིལ་འཁོར་བྲི་བར་བྱ། །དེ་ཡི་<line/>
</page>
<page index="43" id="320A">༄༅། །དབུས་སུ་གྲུབ་གསུམ་པ། །དེ་ཡི་སྟེང་དུ་ལྷ་མོ་བཞག །འབར་བའི་མེ་དང་མཚུངས་པ་ལ། །ཞལ་བཞི་མ་ལ་ཆེར་འཇིགས་པ། །མཆེ་བ་རབ་ཏུ་གཙིགས་པ་མོ། །ཐོད་པའི་ཕྲེང་<line/>
བའི་ཅོད་པན་ཅན། །རྡོ་རྗེ་ལྕགས་ཀྱུ་ཐོད་པ་དང༌། །ཞགས་པ་གཡས་དང་གཡོན་པར་འཛིན། །པགས་པ་ཆེན་པོ་གོས་སུ་གྱོན། །ཁྲོ་མོ་མིག་འབྲས་རབ་ཕྱུང་བ། །མཆེ་བས་མཆུ་མནན་ཞལ་ཆེན་མོ། །<line/>
དེ་ཡི་མདུན་དུ་བྲི་བྱ་བ། །མཐའ་མའི་ཞལ་ནི་མདོར་བསྡུས་པ། །སྣ་ཚོགས་གཏུམ་དང་དྲག་པོའི་ཞལ། །དུ་མའི་ཕྱག་གིས་ཡང་དག་འཁྲུགས། །ཞགས་པ་ལྕགས་ཀྱུ་ཐོད་སོགས་དང༌། །རྡོ་རྗེ་ཅན་<line/>
གྱི་སོག་ལེ་འཛིན། །ཐོད་པས་ལུས་ལ་བྲེས་གྱུར་ཅིང༌། །ཅོད་པན་ཆེན་པོས་འཇིགས་བྱེད་མོ། །གཤིན་རྗེ་དཔའ་བོས་བྲི་བྱ་བ། །མཐའ་གདོང་དམ་པ་ཡི་ནི་མཆོག །སྔོན་པོ་འབར་བའི་རང་བཞིན་ཁྲོས། །<line/>
མགོ་བོའི་ཕྲེང་བས་རྣམ་པར་བརྒྱན། །ཐོད་པའི་ཕྲེང་བའི་ཅོད་པན་ཅན། །སྟག་གི་པགས་པའི་ཤམ་ཐབས་ཅན། །རལ་གྲིབ་རིན་ཆེན་ཐོད་པ་དང༌། །རིན་ཆེན་དབྱུག་གུ་འཛིན་པའི་མཆོག །དེ་ནས་ལྷ་མོ་<line/>
ལེགས་བྲི་བ། །པདྨའི་ཞལ་མ་འཇིགས་ཆེན་མོ། །དམར་མོ་ཕྱག་ན་ཉི་ཞལ་འཛིན། །བསྐལ་བའི་མེ་དང་མཚུངས་པ་མོ། །གཡོན་པ་རུ་ནི་ཁྲོ་མོ་ཆེ། །མ་བཅོམ་མ་ནི་སྐ་རགས་མགུལ། །ལས་<line/>
ཀྱི་རྡོ་རྗེ་དྲིལ་ལྡན་མཆོག །མཆེ་བ་རྣམ་པར་གཙིགས་པའི་ཞལ། །གཙུག་ན་ཐོད་པ་འཇིགས་སུ་རུང༌། །རབ་གཏུམ་སྟོབས་དང་གསལ་བ་མོ། །འབྱོར་ལྡན་ཆོ་ག་རིག་པས་བྲི། །ཕྱི་རོལ་ཏུ་ནི་ལེགས་<line/>
</page>
<page index="44" id="320B">བྲི་བ། །ཁྲོ་བཅས་འཇིགས་པ་དང་བཅས་པ། །རལ་བའི་ཐོར་ཚུགས་ཆེན་པོ་ཅན། །ཁྲག་གིས་གང་བའི་ཐོད་པ་དང༌། །ཕྱག་རྒྱ་བཟང་པོས་ཕྱག་མཚན་པའོ། །དེ་ཡི་ཕྱི་རུ་ལྷ་རྣམས་ནི། །སྙིམ་<line/>
པ་རབ་སྦྱར་ཡི་དམ་པ། །ཐམས་ཅད་དུ་ནི་ཡོངས་སུ་གཞག །འཇིག་རྟེན་སྐྱོང་བ་གཞག་པར་བྱ། །སྒོ་རྣམས་དག་ནི་ཐམས་ཅད་དུ། །སྒོ་སྐྱོང་བ་ཡང་དེ་བཞིན་དུ། །དེ་ནས་གཏོར་མའི་ཆོ་ག་ནི། །<line/>
ཤ་བཅས་བཏུང་བ་རོ་དང་ལྡན། །དེ་ནས་གོ་ཆ་བཅིངས་གྱུར་བས། །ཐོད་པའི་ཅོད་པན་ཆེན་པོ་དང༌། །ཁྲག་གམ་ཆང་གིས་བཀང་བའམ། །ཐོད་པ་ལྡན་པས་འཇུག་པར་བྱ། །ཐམས་ཅད་འགྲུབ་པའི་<line/>
མ་མོ་རྣམས། །འདི་ཡིས་སྤྱན་ནི་དྲང་བར་བྱ། །དཀོན་མཆོག་གསུམ་ལ་གནོད་བྱེད་པའི། །གསང་བའི་དོན་དུ་མ་མོ་རྣམས། །དེ་རིང་ཉིད་དུ་དཀྱིལ་འཁོར་འདིར། །འཇིགས་ཆེན་མ་རྣམས་ཐམས་ཅད་<line/>
གཤེགས། །འཇིགས་པའི་སྒྲ་དང་ཆེར་གཏུམ་དང༌། །ཁ་ནས་འོད་ཟེར་སྟོང་ཕྲག་ནི། །མཐོང་བ་དང་ནི་ཐོས་པ་ན། །མཚན་མར་ཡང་ནི་ཤེས་པར་བྱ། །དེ་ནས་དེ་ཡིས་ཨརྒྷཾ་སྦྱིན། །ཅི་བདེར་བཞེས་<line/>
ཤིག་འཇིགས་མཛད་མ། །གདུག་པ་ཆེན་པོ་གསོལ་བར་མཛད། །གདུག་གཏུམ་འཇིགས་པར་བྱེད་པ་ཡིས། །དེ་ནས་བདག་ལ་དབང་བསྐུར་ཏེ། །ཐོད་པར་གནས་པའི་རོ་ཡིས་ནི། །སྲང་<line/>
ཙམ་གྱི་ནི་ཤ་ཟོས་ན། །མ་མོ་ཐམས་ཅད་བསྒྲུབ་པར་བྱ། །དེ་ནས་མངོན་སྤྱོད་ལས་རྣམས་ཀུན། །དམ་ཚིག་བསྲུང་བ་ཡིས་ནི་བྱ། །དཀོན་མཆོག་གསུམ་ལ་གནོད་བྱེད་དང༌།<line/>
</page>
<page index="45" id="321A">༄༅། །བླ་མ་རྣམས་ལ་འཁྱལ་སྨྲ་བ། །རྟག་ཏུ་གསོད་པར་ལྷ་མོ་རྣམས། །བགྱིད་པར་བདག་ནི་རྗེས་སུ་གཟུང༌། །དེ་ནས་ཆོ་ག་དེ་ཉིད་ཀྱིས། །སློབ་མའི་དམ་པ་གཞུག་<line/>
པར་བྱ། །ཁྲོ་བོའི་ལྷ་ལ་བསྐུལ་ནས་སུ། །མེ་ཏོག་དམར་པོ་དོར་བར་བྱ། །བདག་གི་མེ་ཏོག་དམ་པ་འདི། །ཅི་བདེ་བར་ནི་བཞེས་སུ་གསོལ། །བདུག་པ་འདི་ནི་བཟུང་ནས་སུ། །གསོལ་བྱེད་འདི་<line/>
ནི་གསོལ་བར་མཛོད། །ལྷ་མོ་གང་ལ་ལྷུང་གྱུར་བ། །དེ་ཡིས་དེ་ལ་མཆོག་གསོལ་ལོ། །དེ་ནས་དབང་བསྐུར་བྱིན་ནས་སུ། །དཀྱིལ་འཁོར་གྱི་ནི་མདུན་བཞག་སྟེ། །ཐོད་པ་རུ་ནི་གནས་པ་ཡི། །<line/>
ཁྲག་གིས་དབང་ནི་བསྐུར་བར་བྱ། །དེ་ནས་སྒོ་རུ་བོས་ནས་སུ། །དམ་ཆིག་འབད་པས་འཛིན་དུ་གཞུག །རབ་ཏུ་གདུག་པའི་སྙིང་གི་ཁྲག །བཟང་པོ་འདི་ནི་འཐུང་ཞིག་གུ། །ཟོ་ཞིག་ཟོ་ཞིག་<line/>
ཤ་ཆེན་པོ། །བཏུང་བ་འཇིགས་པ་ཆེན་པོ་འཐུང༌། །གཞན་དུ་ན་ནི་འཆི་འགྱུར་ཏེ། །མཁའ་འགྲོ་མ་དང་གཟའ་རྣམས་དང༌། །གནོད་སྦྱིན་སྲིན་པོ་གཏུམ་པོ་ཡི། །རིང་པོར་མི་ཐོགས་རབ་<line/>
ཏུ་ཟ། །དེ་ནས་མངོན་སྤྱོད་ལས་རྣམས་ནི། །སྟོང་ཕྲག་དག་ནི་བསླབ་པར་བྱ། །དེ་ཡི་སྦྱོར་བའི་རྣལ་འབྱོར་གྱིས། །རང་ཉིད་ཁྲོ་བོར་བཟུང་གྱུར་བས། །གནོད་བྱེད་ཐམས་ཅད་གསད་པར་བྱ། །<line/>
དགྲ་རྣམས་ཐམས་ཅད་བཟའ་བར་བྱ། །གདུག་པ་ཐམས་ཅད་བཅའ་བར། །སྲིན་པོ་ཐམས་ཅད་གཞོམ་པར་བྱ། །མཐའ་ཡས་ཞལ་མའི་སྦྱོར་བ་ཡིས། །གསད་དང་གཟུང་བ་དེ་ཡིས། །<line/>
</page>
<page index="46" id="321B">བྱ། །ཞལ་བཞི་མ་ཡི་སྦྱོར་བ་ཡིས། །ཐམས་ཅད་འགུགས་པའི་དམ་པའང་ཡིན། །མཁའ་གདོང་མ་ཡིས་ཐམས་ཅད་རིན་པོ་ཆེ་ཚོགས་འབྱུང་ངོ༌། །པདྨའི་ཞལ་གྱི་སྦྱོར་བ་ཡིས། །<line/>
ཆང་གི་དམ་པ་བཏུང་བར་བྱ། །མ་བཅོམ་མ་ཡི་སྦྱོར་བ་ཡིས། །ཤ་ནི་འགུགས་པའི་མཆོག་ཡིན་ནོ། །ནམ་མཁའ་རེངས་པ་ཆེན་པོ་སྟེ། །དམག་དཔུང་འབྱོར་བའི་དམ་པ་འོ། །རྨུགས་དང་<line/>
རྨོངས་པ་ཐམས་ཅད་དུ། །དཔྱད་པ་རུ་ནི་མི་བྱ་འོ། །སྔར་བཤད་པ་ཡི་ལས་རྣམས་དང༌། །མ་བཤད་པ་ལ་ཅི་འདོད་པ། །བཟླས་པ་ཙམ་གྱིས་ཀུན་བྱ་སྟེ། །ཐམས་ཅད་དུ་ནི་ཐེ་ཚོམ་མེད། །<line/>
དུར་ཁྲོད་ཀྱི་ནི་ཐལ་བར་བ་ལ། །དགྲ་བོའི་གཟུགས་ནི་འབད་པས་བྱ། །མིང་དང་སྤེལ་བར་བྱས་ནས་སུ། །མ་མོའི་རལ་གྲིས་བཏུབ་པར་བྱ། །དེ་ནས་ཉི་མ་བདུན་ན་ནི། །བརླག་པར་འགྱུར་བར་གདོན་<line/>
མི་ཟ། །གང་ལུས་ཇི་ལྟར་བཅད་གྱུར་བ། །དེ་དང་དེ་ཡི་ཡན་ལག་འཆད། །ཞལ་བཞི་མ་ཡི་སྦྱོར་བ་ཡིས། །སྔགས་པ་མཉམ་པར་བཞག་པས་བཅད། །དེ་ཡི་མགྲིན་པར་ཞགས་པ་ནི། །མཁས་<line/>
པས་སྦྲེལ་ཏེ་བཅིང་བར་བྱ། །ལྕགས་ཀྱུས་སྙིང་གར་ཕུག་ནས་སུ། །རླུང་གིས་བསྐྱོད་དེ་དྲང་བར་བྱ། །དེ་ནས་དེ་ཡི་མིང་བསྐུལ་ནས། །དེ་ནི་ཤེས་རབ་ལྡན་པས་དགུག །དམན་དང་མཆོག་གི་དབྱེ་བ་<line/>
ཡིས། །འདི་ཡི་འབྲས་བུ་ང་ཡིས་བཤད། །མདོར་བསྡུས་པས་ནི་ཤེས་པར་བྱ། །སྔགས་པའི་རྒྱལ་པོའི་སྦྱོར་བ་ཡིས། །ཞེས་སོ། །དེ་ནས་བཅོམ་ལྡན་འདས་མ་དེ་བཞིན་གཤེགས་པ་ཐམས་ཅད་ནི། །<line/>
</page>
<page index="47" id="322A">༄༅། །དེ་ཡིས་དངོས་གྲུབ་གསོལ་མི་འགྱུར། །ཉེ་བར་འཚེ་བ་འཇིགས་རྣམས་དང༌། །གདོན་དང་གནོད་སྦྱིན་སྲིན་པོར་བཅས། །མི་བཟད་ནད་ཀྱིས་བཏབ་ནས་སུ། །<line/>
ཤིན་ནས་མནར་མེད་ཉིད་དུ་འགྱུར། །དེ་ནས་དེ་བཞིན་དབང་བསྐུར་གྱི། །དཀྱིལ་འཁོར་ལ་བཞག་ཡུམ་རྣམས་ཀྱིས། །དབང་བསྐུར་གསང་བའི་དམ་ཚིག་སྦྱིན། །གསང་བའི་སྒྲུབ་<line/>
ཐབས་ཉན་དུ་གཞུག །རང་ཡུམ་མ་མོའི་ས་བོན་གྱིས། །རང་གི་རྣམ་རྟོག་བདག་ཡུམ་མིན། །ལྟ་བུས་ཡབ་གྱུར་བསྒྲུབས་ན་ནི། །ཉི་མ་བདུན་ན་རབ་ཏུ་འགྲུབ། །སངས་རྒྱས་ཀུན་གྱི་ཡབ་<line/>
སྟོན་པ། །ཀུན་མཁྱེན་ཡེ་ཤེས་སྤྱོད་ཡུལ་ཏེ། །དྲག་པོ་ཀུན་དང་བདེ་ཆེན་པོ། །ཡེ་ཤེས་ཀུན་གྱི་མཆོག་གི་མཆོག །ཤེས་རབ་ཀྱིས་ནི་ཐམས་ཅད་བསྒྲུབ། །ལས་རྒྱས་པ་ཡི་དམ་པའི་<line/>
མཆོག །བྱེ་བྲག་ཏུ་ནི་བསྐུལ་ནས་སུ། །བྱང་ཆུབ་ཀྱི་ནི་ཡོན་ཏན་གྱི། །ཐམས་ཅད་དུ་ནི་འོད་གསལ་བའི། །དངོས་གྲུབ་ཐམས་ཅད་བསྒྲུབ་པར་བྱ། །ཤེས་རབ་ཀྱི་ནི་ལས་དབྱེ་བས། །གཟུགས་<line/>
དང་དབྱིབས་ཉིད་དག་གིས་སོ། །ཕྱག་རྒྱ་དང་ནི་ཕྱག་རྒྱའི་ལན། །དེ་བཞིན་དཀྱིལ་འཁོར་དམ་ཚིག་དང༌། །བཟའ་བ་དང་ནི་ཉེར་སྤྱོད་པ། །གཏོར་མ་ལྷ་བཤོས་ཉིད་དང་ནི། །ཤིན་ཏུ་བདེ་བའི་<line/>
སྟན་ཉིད་དང༌། །དེ་དང་དེ་ནི་ངེས་པར་སྦྱར། །བཟླས་དང་བསམ་གཏན་ས་བོན་ནི། །རང་གི་ལུས་ཁྱབ་པ་ཉིད་དོ། །གསང་སྔགས་དག་ནི་ཐམས་ཅད་ལས། །གསང་སྔགས་འདི་ནི་རབ་ཏུ་བསྔགས་<line/>
</page>
<page index="48" id="322B">ཚེ་འདིར་དམ་པའི་རྗེས་གྲུབ་ཅིང༌། །གདོན་མི་ཟ་བར་ཐོབ་པར་འགྱུར། །འདི་ནི་བཅོམ་ལྡན་ཀུན་རྡོ་རྗེ། །ཡེ་ཤེས་འབྱུང་གནས་མངའ་བདག་གསུངས། །ལས་ཀུན་གྱི་ནི་སྦྱོར་བ་ཡིས། །འདི་ནི་སྒྱུ་མས་<line/>
འགྲོ་ལ་བཞུགས། །དེ་ནས་དེ་བཞིན་གཤེགས་པ་ཐམས་ཅད་ཀྱི་ཡུམ་དེ་རྣམས་ཀྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །ཕྱག་རྒྱའི་ཡེ་ཤེས་མཆོག་ཏུ་དགེ །ཡེ་ཤེས་ཆེན་པོས་<line/>
གསུང་དུ་གསོལ། །གང་གིས་མངོན་པར་རྒྱས་བཏབ་ཀུན། །མངའ་བདག་དུས་མི་རིང་བར་འགྲུབ། །དེ་ནས་བཅོམ་ལྡན་འདས་ཀྱིས་ཡང་ཏིང་ངེ་འཛིན་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་<line/>
པར་ཞུགས་ནས་འདི་སྐད་ཅེས་བཀའ་སྩལ་ཏོ། །ཕྱག་རྒྱ་རྟགས་སུ་ཡང་དག་བཤད། །ཐ་སྙད་ཙམ་དུ་རྣམ་པར་བཏགས། །སངས་རྒྱས་ཀུན་གྱི་ཀླ་ཀློའི་སྐད། །ཕྱག་རྒྱ་ཐམས་ཅད་ཡང་དག་བཤད།<line/>
འོན་ཀྱང་མགོན་པོ་མཆོག་གི་བརྟགས། །ལག་པའི་རྣམ་དགོད་མཚན་མ་ཉིད། །གང་གིས་ཡིད་ཆེས་ལེགས་སྐྱེ་རྣམས། །དམ་ཚིག་ཤེས་པའི་ལྷ་རྣམས་ནི། །སྒྲུབ་པོ་རྣམས་ཀྱིས་རབ་བསྐུལ་ན། །<line/>
གྲུབ་པའི་དམ་པ་རབ་ཏུ་སྩོལ། །དུས་ལས་ཐམས་ཅད་བྱོན་ནས་སུ། །སླར་ཡང་གཤེགས་པ་ཉིད་དུ་འགྱུར། །ལག་པ་ཟླ་བ་ཉི་མར་བྱ། །ཤེས་རབ་ཐབས་སུ་རབ་ཏུ་བརྟག །དེ་ནས་སྔགས་པས་<line/>
ཡོངས་སུ་སྦྱར། །རང་གི་ས་བོན་ངག་གིས་མཚན། །ཨོཾ་པྲ་ཛྙཱ་པཱ་ཡ་ས་མཱ་ཡོ་ག །དེ་ནས་ཐལ་མོ་ངེས་པར་སྦྱར། །ཕན་ཚུན་རྗེས་སུ་རྟོགས་ཆེན་པོ། །ཁུ་ཚུར་ཤིན་ཏུ་གཞག་པར་བྱར། །ཁུ་ཚུར་<line/>
</page>
<page index="49" id="323A">༄༅། །བསྡམས་པ་ལྟ་བུར་བཅིང༌། །སོ་སོ་རུ་ནི་སྦྱོར་བར་བྱ། །སྙིང་གི་དབུས་སུ་ངེས་པར་བཟུང༌། །གཡོན་པའི་སྟེང་དུ་ལག་པ་གཡས། །བཞག་སྟེ་སོར་མོ་སོ་སོར་བྱ། །<line/>
ལག་གཡས་བསྒྲེང་ནས་ཕྱོགས་ཀུན་ཏུ། །འཁོར་ལོའི་སྦྱོར་བས་སྤྲོ་བར་བྱ། །རྡོ་རྗེ་སྒོ་ལྕགས་ལྟ་བུར་བསྐུམ། །སོར་མོ་ཐམས་ཅད་རྩིབས་སུ་བྱ། །ཨོཾ་སརྦ་དྷརྨ་ཙཀྲ་ས་མཱ་ཡེ། །དེ་བཞིན་<line/>
གཡོན་པ་ཡོངས་སུ་སྤྲོ། །སོར་མོ་རྩིབས་ཀྱི་སྦྱོར་བ་ཡིས། །ཤེས་རབ་སྟེང་དུ་བསྒྲེང་བར་བྱ། །གཡས་པ་ཡང་ནི་དེ་བཞིན་ནོ། །རྩེ་མོ་ཅུང་ཟད་སྦྱར་བར་བྱ། །ཆོས་ཀྱི་ལས་ནི་ཆེན་པོ་བྱེད། །དེ་<line/>
ཉིད་མཉམ་དུ་བསྐུམས་པ་ནི། །ལས་ཀྱི་ཕྱག་རྒྱ་ཞེས་སུ་གྲགས་དེ་བཞིན་མིང་མེད་བྱས་ནས་སུ། །ལྷག་མ་རྣམས་ནི་གདོང་དུ་སྦྱར། །ཕྱག་རྒྱ་ཆེན་པོ་ཤིན་ཏུ་ནི། །དངོས་གྲུབ་ཐམས་ཅད་<line/>
རབ་ཏུ་གསོལ། །ཕྱག་རྒྱ་འདི་རྣམས་བསྡམས་ན་ནི། །རང་ཉིད་ཤེས་རབ་བདག་པོར་འགྱུར། །ཀུན་ཏུ་བཟང་པོ་རྒྱལ་པོ་ཆེ། །ལྷ་དང་ལྷ་མིན་བཅས་པས་མཆོད། །ཅེའོ། །དེ་ནས་མ་མོ་དེ་རྣམས་<line/>
ཀུན། །སླར་ཡང་གཙོ་བོ་ལ་བསྟོད་ནས། །ཤེས་རབ་ཆེན་པོ་རྣམ་བཞི་ཡི། །ཕྱག་རྒྱ་ཞུ་བ་རྣམ་པར་བྱས། །ཕྱག་རྒྱ་བཞི་ཡི་རབ་ཀྱི་མཆོག །བཅོམ་ལྡན་འདས་ཀྱིས་བཀའ་སྩོལ་ཅིག །གསང་བའི་<line/>
ཕྱག་རྒྱའི་ཡལ་ག་མཆོག །ཤེས་རབ་ཐབས་ཀྱི་ལུས་བཟང་བ། །གང་ཞིག་གསན་བའི་རྣལ་འབྱོར་ནི། །གང་གི་རྣལ་འབྱོར་བ་བདེ་བ། །རྫུ་འཕྲུལ་འཕེལ་དང་ཡང་དག་པའི། །རྫུ་འཕྲུལ་སྐྱེ་བ་<line/>
</page>
<page index="50" id="323B">འདིར་སྙེན་པ། །བཅོམ་ལྡན་སྟོན་པས་བཀའ་སྩལ་བ། །གསད་པའི་ཕྱག་རྒྱ་རྒྱལ་བའི་གཞི། །གང་གི་མྱུར་དུ་སྒྲུབ་པོ་ཀུན། །རབ་ཏུ་བདེ་བར་གནས་པས་འགྲུབ། །དེ་ནས་བཅོམ་ལྡན་རྡོ་རྗེ་ཅན། །མཉེས་<line/>
ཏེ་གསང་བའི་དམ་པ་གསུངས། །ཕྱག་རྒྱའི་ཕ་རོལ་ཕྱིན་པ་རྣམས། །བདེ་བ་ཆེན་པོ་རབ་ཏུ་བསྒྲུབ། །རྡོ་རྗེ་ཐལ་མོ་དམ་པར་བསྡམས། །རྡོ་རྗེ་དབུས་སུ་གཞག་པར་བྱ། །གསང་བའི་དམ་ཚིག་ཅེས་སུ་བསྒྲགས། །<line/>
གསང་བའི་རྣལ་འབྱོར་རབ་ཏུ་སྒྲུབ། །དེ་ཉིད་རྡོ་རྗེ་ལྟ་བུར་བྱ། །བསྐྱོད་པས་བདེ་བ་སྐྱེད་པར་བྱེད། །འདི་ནི་ཆོས་འཛིན་ཞེས་བྱ་བའི། །ཕྱག་རྒྱ་གསང་བ་བསྒྲུབ་པའོ། །གཡོན་པར་ཐབས་ནི་བསྐུམས་ནས་<line/>
སུ། །བསྐྱོད་པས་བདེ་བ་འགུགས་པར་བྱེད། །དག་པའི་ལས་ཞེས་རབ་ཏུ་གྲགས། །བདེ་བ་ཐམས་ཅད་རབ་སྩོལ་བྱེད། །དེ་ཉིད་ཁ་དང་རྐན་ལ་ནི། །སྦྱར་བ་ཆེན་མོ་ཞེས་སུ་བཤད། །རྡོ་རྗེ་ཕན་ཚུན་<line/>
ཡང་དག་སྦྱར། །ལྕགས་ཀྱུའི་ཁ་ནི་བསྐྱོད་པར་བྱ། །ཁ་ནི་ཕན་ཚུན་ཡོངས་སྦྱར་བ། །གསང་བའི་ཞགས་པ་ཞེས་སུ་གྲགས། །དེ་བཞིན་བསྐུམས་པར་བྱས་ནས་སུ། །དམ་དུ་བསྡམས་ཏེ་བཅིང་<line/>
བར་བྱ། །འདི་ནི་གསང་བ་བསྡམས་པའི་རྒྱ། །ཡེ་ཤེས་བསྡམས་པ་རབ་ཏུ་འགྲུབ། །ཐམས་ཅད་རྡོ་རྗེ་ལྟར་རྡོ་རྗེ། །དེ་བཞིན་བསྐྱོད་ཅིང་བསྐོར་བར་བྱ། །དེ་འདི་གསང་བ་རབ་ཚུམ་པ། །ཚིམ་པའི་དོན་<line/>
ནི་སྟེར་བར་བྱེད། །ལྷག་མ་ཕྱག་རྒྱ་ཆེན་པོར། །ཤེས་བྱ་ཕྱག་རྒྱ་མདོར་བསྡུས་པའོ། །དེ་ཉིད་ལས་ཀྱི་ཕྱག་རྒྱ་མཆོག །ལས་ཀྱི་དབྱེ་བས་སྦྱར་བར་བྱ། །ཞེས་སོ། །དེ་ནས་མ་མོ་དེ་རྣམས་ཀུན། །ཡིད་<line/>
</page>
<page index="51" id="324A">༄༅། །ནི་ཚིམ་ཞིང་མགུ་བ་ཡིས། །རྡོ་རྗེ་སེམས་དཔའ་མཚན་ཡངས་པའི། །ལེགས་སོ་བ་ནི་ངེས་པར་ཕུལ། །ལེགས་སོ་ལེགས་སོ་གསང་ཆེན་པོ། །ལེགས་སོ་ལེགས་སོ་<line/>
མཆོད་ཆེན་པོ། །ལེགས་སོ་ལེགས་སོ་རྣལ་འབྱོར་ཆེ། །ལེགས་སོ་ལེགས་སོ་རབ་ཚིམ་མཛད། །དེ་ནས་བཅོམ་ལྡན་འདས་མ་རྣམས་དང༌། དེ་བཞིན་གཤེགས་པ་ཐམས་ཅད་ཀྱི་རྡོ་རྗེ་བཙུན་<line/>
མོ་རྣམས་ཀྱིས་དགྱེས་པའི་དཀྱིལ་འཁོར་ཞུ་བ་བཅོམ་ལྡན་འདས་ལ་ཞུས་པ། སངས་རྒྱས་རང་བཞིན་ཁྱོད་ལ་འདུད། །སྤྱོད་པའི་རིན་ཆེན་ཁྱོད་ལ་འདུད། །དམ་པའི་རྒྱུ་གྱུར་ཁྱོད་ལ་འདུད། །<line/>
སྣ་ཚོགས་མཛད་པ་ཁྱོད་ལ་འདུད། །དཔའ་པོ་འདུལ་བ་ཁྱོད་ལ་འདུད། །གསང་བའི་ཆོས་ལྡན་ཁྱོད་ལ་འདུད། །ཞི་བའི་ཐུགས་ལ་ཕྱག་འཚལ་འདུད། །མགོན་པོ་ཁྱོད་ལ་བདག་ཅག་ཞུ། །<line/>
བདག་གིས་དཀྱིལ་འཁོར་ཞུ་བའི་ཕྱིར། །མངའ་བདག་རྒྱལ་དང་སེམས་ཅན་རྣམས། །དེ་ནས་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱིས་རྡོ་རྗེ་བཙུན་མོའི་དཀྱིལ་འཁོར་<line/>
བཀའ་སྩལ་བ། །དེ་ལྟའི་དཀྱིལ་འཁོར་བྲིས་ནས་སུ། །དབུས་སུ་ཕ་རོལ་ཕྱིན་མ་དགོད། །དྷཱི་ཞེས་བྱ་བ་ཤེས་རབ་ཅན། །ཐབས་དང་ལྡན་པས་གསལ་བྱས་པ། །འདི་ཡིས་སྔགས་པ་འཇིགས་<line/>
མེད་པར། །ཟླ་བ་ཕྱེད་ཀྱིས་ངེས་པར་འགྱུར། །རིག་པ་འདི་ཡིས་དེ་ཡི་ནི། །ལས་རྣམས་ཐམས་ཅད་བྱེད་པ་དང༌། །དབང་དང་དགུག་དང་དབྱེ་བ་དང༌། །ཚིམ་དང་འཕྲོག་དང་འབྲས་ཆེན་པོ། །<line/>
</page>
<page index="52" id="324B">ཞི་བས་ཞི་བ་ཞེས་སུ་བཤད། །བརྙེས་མ་ཞེས་པས་རྒྱས་པར་བྶཧྡ། །དབང་དང་དགུག་རང་དབྱེ་བ་ལ། །བྱེད་མའོ་དབང་ལ་དྲག་མོ་ཡིན། །ཤ་ཡི་མཐའ་རུ་བདུད་གསོད་མ། །གསོད་པ་དང་ནི་སྤེལ་བར་<line/>
བྱ། །འགྲོ་བ་དང་ནི་ཡང་དག་ལྡན། །སོར་མོ་ཞགས་པས་དཀྲི་བར་བྱ། །ཐམས་ཅད་དུ་ནི་དྲག་པོ་དགུག །དྲག་པོ་དྲག་པོའི་གོ་འཕང་གནས། །འདི་ཡི་ཆོ་ག་ལྡན་པ་ཡིས། །ལས་ཀྱི་ཚོགས་ཀྱི་མཆོག་ཀུན་བྱ། །<line/>
སེམས་ལ་རྣལ་འབྱོར་ལེགས་བསམ་སྟེ། །བརྒྱད་བརྒྱ་བརྒྱ་ཁོ་ན་བཟླས་པ་ཡིས། །དབང་བཅས་ཉིད་དམ་དབང་ཆེན་པོ། །སྟོབས་ཀྱིས་མགོ་བོ་མནན་ནས་སུ། །མ་མོའི་ཚོགས་ཀུན་དེ་ཡིས་བཟླ། །དུས་མི་རིང་བར་འགྲུབ་<line/>
པར་འགྱུར། །གཟི་བརྗིད་ཆེན་པོས་བཀའ་བཞིན་དུ། །མགོ་བོས་ཉེ་བར་ཕྱག་འཚལ་ཏེ། །འདི་ཡི་མ་མོ་ཐམས་ཅད་ཀུན། །གཟི་བརྗིད་ཀྱིས་ནི་གཟི་ལྡན་པ། །སྔགས་ཀྱི་རྒྱལ་པོ་འོད་ལྡན་པས། །གོ་རིམས་<line/>
ཇི་ལྟ་བ་བཞིན་དུ། །དཔེ་ཟླ་མེད་པའི་དངོས་གྲུབ་བྱེད། །གྲུབ་པའི་ལམ་ལ་རབ་ཏུ་གནས། །སངས་རྒྱས་རྡོ་རྗེ་འཛིན་པ་ཡི། །འཕྲུལ་དང་རྣམ་པར་འཕྲུལ་བ་ཡིས། །འདི་ན་སྟོན་པ་ཆེན་པོས་གསུངས་<line/>
མ་སྐྱེས་སྐྱེ་བ་མེད་ལ་བཞུགས། །རྟག་པ་སྟོན་པ་ཐམས་ཅད་པ། །ནམ་མཁའ་ཉི་ཟླ་དྲི་མ་མེད། །དེ་དག་ཐམས་ཅད་རབ་དགའ་སྟེ། །དངོས་པོ་སྤངས་པའི་བཙུན་མོ་ཡིས། །གར་དང་གླུ་དང་སིལ་སྙན་<line/>
མཆོག་[?] བཞད་དང་སྒེག་པའི་སྦྱོར་བ་དང༌། །བུད་མེད་སྒྱུ་མའི་རྣམ་འཕྲུལ་དང༌། །གླིང་བུ་པི་ཝང་རྫ་རྔ་སོགས། །ཏིང་ཏིང་ཤག་དང་དུང་སྒྲ་དང༌། །རོ་དང་རེག་པ་དྲི་ཆེན་པོ། །གཟུགས་དང་སྒྲ་སོགས་བདེ་<line/>
</page>
<page index="53" id="325A">༄༅། །ལྡན་པས། །དཔའ་ཆེན་ལ་ནི་མཆོད་བྱས་ནས། །སྙེམས་དང་བཅས་པས་ཕྱག་འཚལ་ཏེ། །སླར་ཡང་མགོན་པོ་ལ་གསོལ་བཏབ། །རྡོ་རྗེ་བཙུན་མོའི་དཀྱིལ་འཁོར་རྣམས། །<line/>
མགོན་པོ་ཅི་ཡི་ཕྱིར་མི་གསུང༌། །ཡབ་རྣམས་ཀྱི་ནི་ཐམས་ཅད་དང༌། །ཡུམ་རྣམས་ཀྱི་ནི་མདོར་བསྡུས་པ། །མཆོད་པ་ཡང་ནི་ཐམས་ཅད་དེ། །བྲན་བཅས་ཕོ་ཉ་ཕོ་ཉ་མོ། །འཇིག་རྟེན་པ་ནི་མཐའ་<line/>
དག་གི །གཙོ་བོ་ཆེན་པོས་གསུང་དུ་གསོལ། །དེ་ནས་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་བདག་པོས་ཡང་དེ་བཞིན་གཤེགས་པ་ཐམས་ཅད་གཉིས་སུ་མེད་པ་རྣམ་པར་<line/>
འཕྲུལ་བ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས། །དེ་དག་ཉིད་ཀྱི་སྐུ་དང༌། གསུང་དང༌། ཐུགས་རྡོ་རྗེ་ལ་གཞུག་པ་དང༌། དགུག་པ་དང༌། བཅིང་བ་དང༌། མཉེས་པར་བྱ་སྟེ། ཉིད་ཀྱི་སྐུ་<line/>
དང༌། གསུང་དང༌། ཐུགས་རྡོ་རྗེ་གཉིས་སུ་མེད་པ་བསྒྱིངས་པ་དང་ལྡན་པ་ལ་མཉམ་པར་བཞག་སྟེ་བཞུགས་སོ། །དེ་ནས་ཡང་བདེ་བ་ཡོངས་སུ་སྐྱེས་པ་རབ་ཏུ་དགྱེས་པའི་སངས་རྒྱས་ཐམས་ཅད་<line/>
ལྷན་ཅིག་སྦྱོད་པ་དང་བཅས་པ། བྲན་དང་བཅས་པས་དེ་ལ་འདི་སྐད་ཅེས་གསོལ་ཏོ། །མགོན་པོ་དབང་ཕྱུག་རྡོ་རྗེ་སེམས། རྡོ་རྗེ་སྣང་བ་མཛེས་པའི་སྐུ། །གསང་བ་རྒྱན་གྱི་དཀྱིལ་འཁོར་ནི། །<line/>
དཔའ་པོ་ཆེན་པོས་གསུང་དུ་གསོལ། །གང་གིས་རྒྱལ་བ་ཀུན་བསྐྱེད་པ། །བྱང་ཆུབ་སེམས་དཔའ་གྲགས་ཆེན་པོ། །དེ་ནས་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་གསུང་བ་<line/>
</page>
<page index="54" id="325B">རྒྱན་གྱི་བཀོད་པ་དཀྱིལ་འཁོར་ཆེན་པོའི་མཆོག་ཅེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་འདི་སྐད་ཅེས་གསོལ་ཏོ། །ཨེ་མ་སངས་རྒྱས་ཐམས་ཅད་ཀྱིས། །ཞུ་བ་རབ་ཏུ་ཞུས་པ་ནི། །གང་<line/>
ཕྱིར་ང་ལ་དངོས་མེད་ཀྱང༌། །ཞུ་བ་ཞུས་པ་ཐམས་ཅད་ཐོས། །གསང་བ་ཆེན་པོའི་སྨོན་ལམ་དང༌། །དེ་བཞིན་སྙིང་རྗེའི་ཕ་རོལ་ཕྱིན། །དྲན་པ་མེད་ལས་དྲན་པ་ཡང༌། །དྲན་འགྱུར་དྲན་པོ་བཞིན་<line/>
གནས་པ། །སངས་རྒྱས་ཀུན་གྱི་གསང་ཆེན་པོ། །ཤེས་རབ་ཕ་རོལ་ཕྱིན་དགེ་བ། །ཆོས་དང་ཆོས་མིན་རྣམ་པར་སྤངས། །བརྗོད་དུ་མེད་པ་བཤད་པར་བྱ། །དེ་ནས་སངས་རྒྱས་བཅོམ་ལྡན་འདས་ཀྱི་<line/>
བདག་ཉིད་དེ་རྣམས་དེ་བཞིན་གཤེགས་པ་ཐམས་ཅད་ཀྱི་གསང་བ་རྒྱན་གྱི་བཀོད་པའི་དཀྱིལ་འཁོར་གྱི་རྒྱལ་པོ་བཀའ་སྩལ་བའི་ཕྱིར། །སླར་ཡང་གླུའི་དབྱངས་འདིས་ཞུ་བ་ཞུས་པ། །ཆོས་དབྱིངས་<line/>
མི་གཡོ་བདེ་ལ་ལེགས་བཞུགས་དམ་པའི་ཐུགས། །ཕྱོགས་བཅུ་མཐའ་ཡས་སངས་རྒྱས་ཀྱིས་ཞབས་ལེགས་བཏུད་པ། །བདེ་མཆོག་ལྷ་ཡི་ལྷ་སྟེ་ས་དབང་འཇིག་རྟེན་བླ། །དཀྱིལ་འཁོར་བདེ་བ་<line/>
མཆོག་ལ་བཞུགས་གསོལ་བདེ་ཆེན་གྱི། །ས་གཉིས་གཙུག་གིས་ཕྱག་བྱས་བདེ་ལྡན་པདྨའི་གཙུག་ཏོར་གྱིས། །རྣམ་པ་ཀུན་ཏུ་གར་མཛད་སྦྱོར་བའི་དཀྱིལ་འཁོར་དམ་པ་གསུངས་ཤིག་ཀྱེ། །འགྲོ་<line/>
ཀུན་ཕན་དགོངས་རབ་ཏུ་བཞུགས་གསོལ་མཆོད་པ་ཆེན་པོ་ཀྱེ། །ཆ་ལུགས་རྣམ་པ་དུ་མས་འགྲོ་ཀུན་འདུལ་མཛད་ཀུན་གྱི་དམ་པ་ཀྱེ། །དེ་ནས་བཅོམ་ལྡན་འདས་དེ་བཞིན་གཤེགས་པ་ཐམས་<line/>
</page>
<page index="55" id="326A">༄༅། །ཅད་ཀྱིས་གསོལ་བ་བཏབ་ཅིང་བསྐུལ་བའི་ཚིག་ཉིད་ཀྱིས་ཐུགས་ལ་བཞག་ནས། དེ་བཞིན་གཤེགས་པ་ཐམས་ཅད་ཀྱི་དཀྱིལ་འཁོར་བསྒྱུར་བ་ཆེན་པོ་རབ་ཏུ་<line/>
སིམ་པ་བདེ་བ་ལ་ལོངས་སྤྱོད་པ་རྣམ་པར་བསྒྱིངས་པ་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་དེ་བཞིན་གཤེགས་པ་ཐམས་ཅད་བྱིན་གྱིས་བརླབས་ཏེ། བདེ་བ་ཆེན་པོ་<line/>
འཁོར་ལོས་བསྒྱུར་བ་ལ་རབ་ཏུ་གནས་ནས་ཉིད་ཀྱི་སྐུ་དང༌། གསུང་དང༌། ཐུགས་རྡོ་རྗེ་རྣམས་ལས་རབ་ཏུ་ཕྱུང་ངོ༌། །དཀྱིལ་འཁོར་སྔ་མ་བཞིན་བྲིས་ལ། །དེ་ཡི་ལྟེ་བར་འདི་དགོད་དོ། །རྡོ་རྗེ་ཆེན་པོ་བསམ་<line/>
གཏན་པ། །འདོད་པའི་དབང་ཕྱུག་དག་དང་ལྡན། །དེ་བཞིན་གཤེགས་པ་ཀུན་གྱི་ཡབ། །ཀུན་གྱི་ཐོག་མཐའ་རབ་བྱུང་བ། །དེ་ལ་སོགས་པའི་རིམ་པ་ཡིས། །ཐམས་ཅད་ཀུན་ཏུ་བརྟག་པར་བྱ། །པདྨའི་<line/>
ལོ་མ་རྩིབས་ལ་ནི། །རང་གི་ཆོས་དང་རབ་ཏུ་སྤེལ། །མ་མོ་རྣམས་ནི་ཐམས་ཅད་ཀྱི། །མཆོད་པ་ལ་སོགས་རབ་ཏུ་བརྟག །སྒོ་རུ་སྒོ་བ་ཡོངས་སུ་བརྟག །སྒོ་ཡི་ཕྱི་རུ་སྒོ་སྐྱོང་བ། །བཙུན་མོ་ལྷན་ཅིག་<line/>
སྤྱོད་བཅས་པ། །ཀུན་ནས་ལྷ་རྣམས་གཞག་པར་བྱ། །དེ་ནས་རང་གི་ས་བོན་གྱིས། །ཀླུ་དང་གནོད་སྦྱིན་འཕར་མ་གཞན། །དྲི་ཟ་རྣམས་དང་མིའམ་ཅི། །ལྷ་མིན་ནམ་མཁའ་ལྡིང་དེ་བཞིན། །འཇིག་<line/>
རྟེན་སྐྱོང་བ་ཐམས་ཅད་ནི། །སྒོ་རུ་གཉིས་གཉིས་གཞག་པར་བྱ། །གདོན་དང་དུག་དང་རིམས་དང་ནད། །ཡི་དྭགས་ཤ་ཟ་སྲིན་པོ་དང༌། །དམྱལ་བ་བརྒྱད་པོ་ཕྱོགས་བརྒྱད་ཀྱི། །འཁོར་ལོའི་ཕྱི་<line/>
</page>
<page index="56" id="326B">རུ་བཞག་པར་བྱ། །དེ་ནས་འཁོར་ལོའི་མུ་ཁྱུད་བྲི། །ཆེན་པོ་རིན་ཆེན་བདུན་རང་བཞིན། །དེ་ཡི་སྒོ་རུ་བྲི་བྱ་བ། །ཤར་དུ་འདོད་ཆགས་སྐྱེ་གནས་ལག །ཞེ་སྡང་དྲག་པོ་ལུས་གནག་པ། །བྱང་དུ་ལེགས་<line/>
པར་བྲི་བར་བྱ། །གཏི་མུག་ནུབ་ཏུ་བྲི་བར་བྱ། །ལྷོ་རུ་ང་རྒྱལ་ཉིད་ཡིན་ནོ། །སོག་ལེ་དང་ནི་གོས་ནག་པོ། །དེ་བཞིན་དབྱུག་གུ་འཇིགས་ཆེན་པོ། །འདི་རྣམས་ཕྱག་རྒྱར་བརྟགས་པའོ། །དེ་ནས་ཇི་ལྟ་བ་བཞིན་<line/>
འཇུག །དེ་ནས་གསང་བ་རྡོ་རྗེའི་ཕྱག་རྒྱ་ངས་པར་བཅིངས་པའི་ལག་པར་གྱུར་པས་རང་གི་དམ་ཚིག་རྗེས་སུ་དྲན་པས་ཕྱག་རྒྱ་དེ་ཉིད་ཀྱིས་འགུགས་པའི་རྣམ་པ་དང༌། རྡོ་རྗེའི་གླུ་འདིས་བསྐུལ་ཏེ།<line/>
དཀྱིལ་འཁོར་ཐམས་ཅད་སྤྱན་དྲང་བར་བྱའོ། །འདིར་གཤེགས་འདིར་གཤེགས་སངས་རྒྱས་ཞལ་རས་སངས་རྒྱས་དཔལ། །བདེ་བར་གཤེགས་པ་ཡུམ་དང་བཅས་པ་མཐའ་དག་གིས་བསྐོར་<line/>
ཏེ། །འདིར་གཤེགས་འདིར་གཤེགས་པདྨའི་སྤྱན་རས་པད་ལས་འཁྲུངས། །དམ་ཚིག་རྣམ་དག་རྣམས་ཀྱིས་དཔའ་བོ་དམ་པའི་ཕྱག །གླུ་དབྱངས་རྒྱལ་པོ་འདི་ཡིས་ནི། །རྡོ་རྗེའི་བློ་གྲོས་ངེས་པར་བསྐུལ།<line/>
བྱོན་འགྱུར་སོང་ཤིག་སོང་ཤིག་ཅེས། །འཁོད་ཅིག་འཁོད་ཅིག་འཁོད་པར་བྱ། །ཚིམ་ཞིང་ཚིམ་ལ་རབ་ཏུ་ཚིམ། །ཞུགས་ཤིག་ཞུགས་ཤིག་འཇུག་པར་བྱ། །ཀྭ་ཀྱེ་ཞེས་བརྗོད་བསྐུལ་བ་ཡིས། །<line/>
སལ་གནས་ཀུན་རབ་ཏུ་འབེབས། །དེ་ནས་མེ་ཏོག་དོར་བར་བྱ། །བཅོམ་ལྡན་བདེ་བར་བཞེས་སུ་གསོལ། །ལྷ་དབང་གང་ལ་ལྷུང་འགྱུར་བཟུང༌། །དེ་ཡི་སྒྲུབ་ཐབས་བརྩམ་པར་བྱ། །ཡང་ན་ཡིད་ལ་གང་<line/>
</page>
<page index="57" id="327A">༄༅། །འདོད་པའི། །སྒྲུབ་བྱེད་སྒྲུབ་པོ་དམ་པས་བྱེད། །དེ་ཉིད་དུ་ནི་དབང་བསྐུར་བ། །རྣལ་འབྱོར་བ་ནི་མཁས་པས་བླང༌། །དེ་ནས་སློབ་མ་གཞུག་པར་བྱ། །རྒྱན་རྣམས་<line/>
ཀུན་ཀྱིས་རྣམ་པར་བརྒྱན། །དར་ལ་སོགས་པས་གདོང་གཡོགས་ཏེ། །ཕྱག་རྒྱ་བཅིངས་པའི་ལག་བཟང་པོས། །དེ་བཞིན་དུ་ནི་མེ་ཏོག་དོར། །ས་མ་ཡ་སྟྭཾ་བདག་གིས་བརྗོད། །མ་ཏོག་<line/>
གང་ལ་ལྷུང་གྱུར་པ། །དེ་ཡིས་སྦྱོར་བས་དབང་བསྐུར་བྱ། །ཡང་ན་གང་འདོད་རྣལ་འབྱོར་གྱིས། །སྦྱོར་བ་བསྒོམས་ཏེ་དབང་བསྐུར་བྱ། །ཡང་ན་བདག་པོའི་རྣལ་འབྱོར་གྱིས། །གལ་ཏེ་<line/>
དེ་ནི་སྦྱོར་ལྡན་འགྱུར། །གདུགས་དང་རྒྱལ་མཚན་བླ་བྲེ་སོགས། །བྷྲྀང་ག་ར་ཡི་བུམ་པ་དང༌། །རྔ་ཡབ་རྣམ་པ་སྣ་ཚོགས་དང༌། །སེང་གེའི་ཁྲི་ནི་བཟང་པོ་དང༌། །གསེར་དང་དངུལ་གྱི་<line/>
དབྱུག་གུ་དང༌། །རིན་ཆེན་དབྱུག་གུ་དུ་མ་ནི། །དགྱེས་པའི་དཀྱིལ་འཁོར་ཉིད་དུ་བཞག །དབང་བསྐུར་སྤྲོ་བ་ཆེན་པོ་ཡིས། །དེ་ནི་སྟན་ལ་བཞག་ནས་སུ། །རྣལ་འབྱོར་ལྡན་པས་དབང་བསྐུར་<line/>
རོ། །དབང་བསྐུར་ཇི་ལྟར་རིགས་པ་ཡི། །གསང་བའི་སྦྱོར་བས་དབང་བསྐུར་རོ། །ཐོག་མར་སྡོམ་པ་ལྡན་པ་ཡིས། །དེ་ནི་དམ་ཚིག་འཛིན་དུ་གཞུག །འདིར་ནི་ང་ཡི་དམ་ཚིག་གཟུང༌། །ཕྱིར་དང་<line/>
གསང་བ་རྣམ་པ་བཞི། །སངས་རྒྱས་ཀུན་གྱི་སྡོམ་པ་ནི། །སངས་རྒྱས་ཡེ་ཤེས་རབ་གསལ་བྱེད། །གདུག་པ་ཐམས་ཅད་གསད་པ་བྱ། །འཇུངས་རྣམས་ཀྱི་ནོར་དབྲོག་བྱ། །<line/>
</page>
<page index="58" id="327B">ལྟ་བ་ངན་ལ་བརྫུན་དུ་སྨྲ། །སྲོག་ཆགས་གསོད་ལ་སྨྲ་བར་བྱ། །གཞན་གྱི་བུད་མེད་མངོན་བགྲོད་པར། །ཅི་བདེ་བར་ནི་ཕྲོགས་ཤིག་བུ། །གཞན་རྫས་འཕྲོག་པར་བྱེད་རྣམས་དང༌། །དཀོན་<line/>
མཆོག་གསུམ་ལ་འགལ་བྱེད་པ། །གསང་དང་གཞོམ་པར་བྱ་བ་དང༌། །དེ་བཞིན་ཁྲག་རྣམས་བཏུང་བ་རུ། །འབད་པ་ཡིས་ནི་ཐམས་ཅད་བྱོས། །དམ་ཚིག་རྣམ་པ་གསུམ་བོ་ཡིས། །དེ་ནས་<line/>
ཡོན་ནི་ཕུལ་ནས་སུ། །བླ་མ་ལ་ནི་གུས་པ་ཡིས། །ཞབས་ལ་མགོ་བོས་ངེས་གཏུགས་ཏེ། །རང་ལུས་རྒྱལ་པོའི་ལོངས་སྤྱོད་དང༌། །ཆུང་མའམ་ཡང་ན་བུ་མོ་དང༌། །བུ་རྣམས་དང་ནི་བྲན་ཉིད་དང༌། །<line/>
སྲིང་མོ་སྲིང་མོའི་བུ་མོ་དང༌། །མ་དང་རང་གི་མནའ་མ་དང༌། །གྲོང་དང་ཡུལ་གྱི་ལོངས་སྤྱོད་དང༌། །ཤིང་རྟ་འགྲོ་དང་གླང་པོ་དང༌། །རྣམ་པར་བཀྲ་བའི་རྟ་རྣམས་དང༌། །ནོར་གྱིས་གང་བའི་གྲོང་<line/>
རྣམས་དང༌། །བ་གླང་མ་ཧེ་རེ་རྣམས་དང༌། །ལུག་རྒོད་རྣམས་དང་གཞན་རྣམས་དང༌། །རྔ་མོ་མཛེས་པའི་རྔ་མོ་མོ། །གཞན་ཡང་གཞན་ཡང་གང་འདོད་པ། །ཇི་ལྟར་རིགས་པས་མཆོད་པར་<line/>
བྱ། །རིམ་བཞིན་རང་གི་སློབ་མའི་ཚོགས། །མགོན་པོ་མཆོད་ནས་གཤེགས་སུ་གསོལ། །གང་གཞན་རྡོ་རྗེ་སྤུན་ལ་ཡང༌། །དེ་ནས་སྒྲུབ་ཐབས་དམ་པ་བསླབ། །སྲོག་དང་ཐུར་སེལ་<line/>
སྦྱོར་བ་ཡིས། །སེམས་ཀྱི་བརྟན་པ་ཉིད་དུ་བྱ། །ཟླ་བ་ཉ་བ་ལྟ་བུར་དང༌། །ཆ་ཤས་དག་ནི་བཅུ་དྲུག་ཀྱང༌། །དེ་ཡི་དབུས་སུ་རྣམ་བསམ་པ། །གཙོ་ཆེན་འདོད་པའི་དབང་ཕྱུག་གོ །མདོར་<line/>
</page>
<page index="59" id="328A">༄༅། །བསྡུས་ནས་ནི་སྤྲོ་བར་བྱ། །བརྟུལ་ཞུགས་ཅན་གྱིས་རང་ལུས་བསམ། །བདག་ཉིད་འདོད་པའི་དབང་ཕྱུག་རྒྱལ། །འདོད་པའི་ཟིལ་གྱིས་མནན་ནས་སུ། །རྣལ་<line/>
འབྱོར་ཅན་བདག་དཔལ་ལྡན་འགྲུབ། །ལྷ་དབང་བཅས་པས་ཕྱག་འཚལ་ཞིང༌། །ནད་དང་མྱ་ངན་འཇིགས་པ་སེལ། །རྒ་དང་འཆི་བ་རྣམ་པར་སྤངས། །ཟླ་བ་གཅིག་ཙམ་བཟླས་པ་ཡིས། །<line/>
དཔའ་བོས་ལས་ཀུན་བྱེད་པར་འགྱུར། །ཞི་དང་རྒྱས་དང་དེ་བཞིན་དབང༌། །དྲག་ཤུལ་སྤྱོད་པ་རིམ་པ་ཡིས། །དགུག་དང་དབབ་པའི་ལས་རྣམས་ནི། །སྐད་ཅིག་ཙམ་ཞིག་བསྐུལ་བ་<line/>
ཡིས། །སྔགས་པས་ཐམས་ཅད་བྱེད་པར་འགྱུར། །སྔགས་ཀྱི་སྦྱོར་བས་སྔགས་ཟློས་པས། །འདི་ནི་བཅོམ་ལྡན་རྣལ་འབྱོར་གསུངས། །ཡན་ལག་ལྔ་ལས་སྐྱེས་པ་གཟུང༌། །འབྱུང་པོའི་ཉི་མ་<line/>
མཚན་མོ་གུང༌། །ལྕགས་གསུམ་གྱིས་ནི་དཀྲིས་བྱས་ལ། །རང་གི་ཁ་རུ་གཞུག་པར་བྱ། །བདག་ཉིད་རྣལ་འབྱོར་ལྡན་པས་བཟླས། །དེ་ནི་ནང་པར་མཐོང་མ་འགྱུར། །ལྷར་བཅས་གྲུབ་པའི་<line/>
སེམས་ཅན་གྱིས། །ཐམས་ཅད་རྣམ་པ་ཀུན་ཏུ་འོ། །བསྐལ་པར་གནས་ཤིང་ཤེས་རབ་ཆེ། །བསྟན་བཅོས་ཐམས་ཅད་རབ་ཏུ་མཁས། །གཟུགས་དང་ལང་ཚོ་ཕུན་སུམ་ཚོགས། །<line/>
རིག་པ་འཛིན་པའི་མངའ་བདག་འགྱུར། །བཅུ་བཞིའི་ཉིན་པར་ཤི་བ་ཡི། །རྡོལ་པའི་གཡོན་གྱི་རྩིབ་ལོགས་ནི། །སྦྱོར་བས་བཟུང་སྟེ་འཕུར་འགྲོ་མི། །གཟུགས་བརྙན་ལག་པ་བཞི་པ་<line/>
</page>
<page index="60" id="328B">བྱ། །ཞགས་པ་ལྕགས་ཀྱུ་རྩེ་གསུམ་མཚན། །གཡོན་པར་ཐོད་པ་འཛིན་པ་པོ། །རླུང་གི་དཀྱིལ་འཁོར་ལ་གནས་པ། །སྤྱན་གསུམ་རྣམ་པར་གཙིགས་པ་པ། །ཐོད་པའི་ཕྲེང་བའི་ཅོད་པན་ཅན། །<line/>
གཏུམ་ལྡན་སྟ་ཟུར་ཆེན་པོ་པ། །འཇིགས་པ་ཆེན་པོའི་དུར་ཁྲོད་དུ། །རྣལ་འབྱོར་ལྡན་པས་དེ་གཞག་སྟེ། །ཆོག་ཇི་བཞིན་མཆོད་པར་བྱ། །གསང་སྔགས་རྒྱལ་པོ་བཟླས་པར་བྱ། །ཐོད་པའི་<line/>
ཕྲེང་བའི་ཅོད་པན་ཅན། །ཁྲག་དང་ཤ་དང་མར་ཁུ་ཡིས། །དེ་ནས་ལྷ་མོ་དེ་འགྲུབ་བོ། །མཚན་མ་ཡང་ནི་བལྟ་བར་བྱ། །མཚན་མ་ཡིས་ནི་དངོས་གྲུང་ཆེ། །དུས་མི་རིང་བར་བཟང་པོ་འཐོབ། །<line/>
དམན་པས་དམན་པའི་དངོས་གྲུབ་སྟེ། །བར་མ་ཡིས་ནི་བར་མའོ། །མཚན་མ་མེད་ན་ཆུང་དུ་ནི། །རབ་ཏུ་འགྲུབ་པར་དཔྱད་མི་དགོས། །ལྷ་མིན་བཟང་པོ་དགུག་པར་བྱ། །མི་དང་མདའ་ནི་བསྐུལ་<line/>
བ་ཡིས། །དེ་ཡི་སྐད་ཅིག་ཉིད་ལ་བྱེད། །ཁྲག་ཉིད་ཀྱིས་ནི་བྲིས་པ་ཡི། །དབང་དུ་བྱ་བའང་འདི་ཉིད་ཀྱིས། །དེ་བཞིན་བུད་མེད་ཐམས་ཅད་དགུག །འགྲུབ་པའི་རྫས་ཀྱང་མིང་ཉིད་ཀྱིས། །དགུག་པའི་<line/>
སྦྱོར་བས་དགུག་པར་བྱ། །དམག་དཔུང་རྣམ་པར་བཟློག་པ་ནི། །རྒྱལ་མཚན་རྩེ་མོར་རྣམ་གཞག་གོ །རེངས་དང་རྨུགས་པར་བྱེད་པ་དང༌། །རྨོངས་དང་འཆིང་བ་དེ་བཞིན་དུ། །དབྱེ་དང་གསད་<line/>
པ་ཐམས་ཅད་ནི། །ཆོ་ག་དག་དང་ལྡན་པས་བྱེད། །དེ་ནས་དེ་བཞིན་གཤེགས་པ་ཐམས་ཅད་ཀྱི་ཡུམ་རྣམས་དང་ཡབ་རྣམས་ཀྱིས་བཅོམ་ལྡན་འདས་ལ་གསང་བ་རྒྱན་གྱི་དཀྱིལ་འཁོར་གྱི་དཀྱིལ་<line/>
</page>
<page index="61" id="329A">༄༅། །འཁོར་གྱི་ཞུ་བ་ཆེན་པོ་འདི་ཞུས་པ་དང༌། གང་ལ་བཞུགས་ནས་རྒྱལ་བ་ཀུན། །ཡུམ་དང་ཡབ་རྣམས་དེ་བཞིན་དུ། །དེ་ཡིས་སྦྱོར་བས་སྦྱོར་བདག་ཉིད། །སེམས་<line/>
ཅན་རྣམས་ནི་སྣོད་དུ་མཛོད། །གསང་བ་རྒྱན་གྱི་དཀྱིལ་འཁོར་གྱི། །རྣལ་འབྱོར་ཆེན་པོའི་རྣམ་དབྱེ་བ། །གང་གིས་མ་འོངས་མི་རྣམས་ནི། །བདེ་བས་བསངས་རྒྱས་ཉིད་ལ་འཇོག །<line/>
དེ་ནས་བཅོམ་ལྡན་རྡོ་རྗེ་ཅན། །འཛུམ་དང་བཅས་པའི་སྦྱན་རྒྱས་པ། །གསང་བ་རྒྱན་གྱི་དཀྱིལ་འཁོར་ནི། །གསང་བ་ཆེན་པོ་བཀའ་སྩལ་པ། །གང་ཕྱིར་བདག་ཉིད་དཀྱིལ་འཁོར་<line/>
བཤད། །སེམས་ཅན་དག་པའི་རྡོ་རྗེ་ཅན། །བདག་ཉིད་གསང་བའི་རྒྱན་ཞེས་བྱ། །སྙིང་པོ་ཕྱག་རྒྱ་སྔགས་ཉིད་དེ། །བདག་ཉིད་རིག་སྔགས་དམ་ཚིག་ཀྱང༌། །གང་ཕྱིར་བདག་ཉིད་<line/>
སྡོམ་པ་སྟེ། །བདག་ཉིད་བཤད་དང་འཆད་པའོ། །ཕ་དང་མ་རྣམས་དེ་བཞིན་ཏེ། །དངོས་གྲུབ་སྒྲུབ་པོ་ལས་ཀྱི་མཆོག །བདེ་དང་སྡུག་བསྔལ་ཁམས་གསུམ་པ། །ཞེས་སོ། །དེ་ནས་<line/>
བཅོམ་ལྡན་འདས་ལ་དེ་བཞིན་གཤེགས་པ་ཐམས་ཅད་ཀྱི་ཡུམ་དང༌། ཡབ་རྣམས་ཀྱིས་འདི་སྐད་ཅེས་གསོལ་ལོ། །དེ་ཕྱིར་གསུངས་ཤིག་བཅོམ་ལྡན་འདས། །བདེ་བར་གཤེགས་<line/>
པས་གསུང་དུ་གསོལ། །སངས་རྒྱས་བྱང་ཆུབ་སེམས་ཀུན་གྱིས། །ཕན་དང་བདེ་བ་ཐོབ་པའི་ཕྱིར། །ཞེས་སོ། །དེ་ནས་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་<line/>
</page>
<page index="62" id="329B">ཡུམ་དང༌། ཡབ་ཉེ་བར་ལོངས་སྤྱོད་པ་རྡོ་རྗེ་དཔལ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས། ཉིད་ཀྱི་སྐུ་དང༌། གསུང་དང༌། ཐུགས་རྡོ་རྗེ་ལས་འདི་བྱུང་ངོ༌། །སྔོན་བཤད་<line/>
ཆོ་གའི་རིམ་པ་ཡིས། །དཀྱིལ་འཁོར་ཡང་དག་བྲིས་ནས་སུ། །དེ་ཡི་དབུས་སུ་བདག་བསམ་བྱ། །དཀར་དང་དམར་དང་འོད་ཆེན་པོ། །སྣ་ཚོགས་རྒྱན་གྱིས་ལུས་ལ་སྤྲས། །དམར་པོའི་<line/>
ཕྲེང་བ་གཙུག་ཏོར་ཅན། །སྣ་ཚོགས་གོས་ནི་ལེགས་མན་བས་པ། །དམར་པོའི་འོད་ཀྱི་བླ་གོ་ཅན། །ཕྱག་བཟང་གཡོན་ན་དྲིལ་བུ་སྟེ། །བསྙེམས་བཅས་འཛུམ་བག་ལྡན་པའི་ཞལ། །<line/>
ཕྱག་གཞན་ན་ནི་རྡོ་རྗེ་ཅན། །སྙིང་གར་རབ་ཏུ་གསོར་མཛད་པ། །པདྨ་རྒྱས་འདྲའི་སྤྱན་མངའ་བ། །ཞལ་གྱི་དཀྱིལ་འཁོར་ཉི་ཤར་མཚུངས། །རྡོ་རྗེ་སེང་གེའི་ཁྲི་ལ་བཞུགས། །དམར་པོའི་<line/>
གོས་ནི་འཆང་བ་པོ། །མདོར་བསྡུས་ནས་ནི་བྲི་བར་བྱ། །གཡོན་དུ་ཤེས་རབ་ཡོངས་སུ་བྲི། །སྔོན་བཤད་པ་ཡི་གཟུགས་ཅན་ལ། །གཡས་པའི་ཕྱག་ནི་འཕྱང་བའོ། །ལྷོ་རུ་སྦྱིན་པ་ཆེན་<line/>
མོ་ནི། །ཕྱག་རབ་རིན་ཆེན་སྩོལ་བ་མོ། །བྱང་དུ་བཟོད་པ་ཆེན་མོ་ནི། །བྱམས་པའི་ཡ་ལད་འཛིན་པ་མོ། །མདུན་དུ་བརྩོན་འགྲུས་ཆེན་མོ་ནི། །རྡོ་རྗེའི་ལག་པ་ཆེར་བཟང་བ། །ཤར་དང་ལྷོ་<line/>
ཡི་མཚམས་སུ་ནི། །བསམ་གཏན་ཕ་རོལ་ཕྱིན་མ་བྲི། །བསམ་གཏན་ཕྱག་ཅན་སྤྱན་ཡངས་མ། །ཟླ་བའི་དཀྱིལ་འཁོར་འོད་བཟང་བའོ། །བདེན་བྲལ་དུ་ནི་འཕེལ་མ་བྲི། །རིན་པོ་ཆེ་<line/>
</page>
<page index="63" id="330A">༄༅། །ཡི་རྒྱན་གྱིས་བརྒྱན། །ནོར་གྱི་རྒྱན་ནི་སྟོང་ཕྲག་གིས། །སེམས་ཅན་མང་པོ་བདེ་བར་བྱེད། །སྨོན་ལམ་བྲི་བྱ་རླུང་གི་ནི། །མཚམས་སུ་ཡང་དག་མཚོན་པར་བྱ། །<line/>
དབྱངས་སྙན་པ་ཡི་ངག་བརྗོད་པས། །སེམས་ཅན་ཐམས་ཅད་བསྐུལ་བར་བྱེད། །བློ་གྲོས་ལྡན་པས་དབང་ལྡན་དུ། །ཐབས་ཀྱི་ཡེ་ཤེས་སློབ་པ་མོ། །ལག་པ་གཉིས་ཀྱིས་གར་བྱེད་<line/>
པ། །སྒེག་དང་དགའ་བས་འཁྲུགས་པ་བྲི། །དཔའ་བོས་ཤར་སྒོར་བྲི་བྱ་བ། །ཤེས་རབ་ཕ་རོལ་ཕྱིན་དགེ་མ། །ཡེ་ཤེས་ལྕགས་ཀྱུ་མཛེས་པའི་ཕྱག །དམར་པོའི་དར་གྱིས་<line/>
མངོན་པར་མཛེས། །དབང་ནི་ནུབ་ཀྱི་སྒོ་རུ་ནི། །འཆིང་བའི་བདག་ཉིད་བྲི་བར་བྱ། །ཤིན་ཏུ་བྱུ་རུ་དང་མཚུངས་པ། །རྡོ་རྗེ་ལྕགས་སྒྲོག་འཛིན་པ་མོ། །བྱང་གི་སྒོ་རུ་བྲི་བྱ་བ། །<line/>
སྟོབས་ཀྱི་ཕ་རོལ་ཕྱིན་མ་མཆོག །རྒྱལ་བ་ཐམས་ཅད་མཉེས་བྱེད་པ། །དྲིལ་བུ་བཟང་པོ་འཁྲོལ་བའི་བདག །གཤིན་རྗེ་ཆོ་འཕྲུལ་བྲི་བར་བྱ། །འབར་བའི་སྤྲིན་གྱིས་ཡང་<line/>
དག་འཁྲུགས། །ཕྱག་ན་རྡོ་རྗེ་ཞགས་བཀྲ་བ། །རྡོ་རྗེའི་གློག་ཕྲེང་དང་མཚུངས་མའོ། །ང་ཡི་མདུན་དུ་ཤེས་ལྡན་གྱིས། །འདོད་པའི་དབང་ཕྱུག་བརྒྱན་པ་བྲི། །པདྨ་རཱ་གའི་འོད་<line/>
གསལ་བ། །མདའ་དང་གཞུ་ནི་འཛིན་པའི་མཆོག །དེ་ཡི་མདུན་དུ་དཀར་པོ་བྲི། །ཟླ་བའི་འོད་འདྲ་གྲགས་ཆེན་པོ། །ཟླ་བ་ཤར་ཀའི་འོད་མཛེས་པ། །འཛུམ་བག་ཅན་ལ་གཞོན་ནུའི་<line/>
</page>
<page index="64" id="330B">གཟུགས། །རྡོ་རྗེ་འདུན་པ་ཆེར་དམར་བ། །མདའ་ལྔ་དང་ནི་གཞུ་འཛིན་བ། །སྐྱེ་བ་འཇོམས་པ་དཔའ་བོ་ནི། །ལག་ན་འཁོར་ལོ་གཟི་བརྗིད་མཆོག །དེ་ཡི་གཡོན་དུ་བྲི་བྱ་བ། །དཀར་དང་དམར་<line/>
པའི་འོད་ཆེན་པོ། །རྡོ་རྗེ་ཇེད་[?] སྒྲོགས་རྒྱལ་པོ་ནི། །དྲིལ་བུ་འཁྲོལ་བ་དང་ལྡན་པ། །དེ་ཡི་རྒྱབ་ཏུ་བྲི་བར་བྱ། །གསེར་དང་གུར་གུམ་དང་འདྲ་བའོ། །ལྷོ་ཡི་ཕྱོགས་སུ་བྲི་བྱ་བ། །མཁའ་འགྲོའི་<line/>
དབང་ཕྱུག་དཔལ་དང་ལྡན། །སྔོན་མོ་ཆར་སྤྲིན་དང་འདྲ་བ། །ལག་ན་རལ་གྲི་རིན་ཆེན་ལྡན། །དེ་མདུན་དཔའ་ཆེན་འདོད་པ་ཡི། །རྒྱལ་པོ་བདག་ཉིད་ཆེན་པོ་བྲི། །འོད་ཟེར་དམར་པོ་ལག་ན་<line/>
གཞུ། །རིན་ཆེན་འབར་བས་རྣམ་པར་བརྒྱན། །དེ་ཡི་ལྷོ་རུ་བྲི་བྱ་བ། །རྡོ་རྗེ་རྣམ་པར་སྨོད་པ་མཆོག །ཉི་མའི་དཀྱིལ་འཁོར་ལག་པ་ཅན། །རབ་ཏུ་རྣོ་བའི་འབར་བའི་ཕྲེང༌། །རྡོ་རྗེ་དམ་པ་<line/>
འདུལ་མཛད་དཔལ། །རྡོ་རྗེ་རིན་ཆེན་མཆོག་གི་ཏོག །ཁ་དོག་དཀར་པོ་ཆེར་སྤྲོ་བ། །གོས་སྔོན་རྣམ་པར་འཕྱང་བ་པོ། །རྡོ་རྗེ་ཌཱཀིའི་དབང་ཕྱུག་རིགས། །ལག་ན་རིན་ཆེན་ཤིན་ཏུ་མཛེས། །<line/>
དེ་ཡི་རྒྱབ་ཏུ་བྲི་བྱ་བ། །དགོད་དང་བཅས་བའི་བཞིན་རས་མཆོག །ང་ཡི་རྒྱབ་ཏུ་བྲི་བྱ་བ། །དྲི་ཡི་དབང་ཕྱུག་དབང་ཕྱུག་ཆེ། །ལག་ན་པདྨ་སྙིང་གར་འཆང༌། །བན་དྷུའི་མེད་ཏོག་རྣམ་པ་འདྲ། །<line/>
དེ་ལ་མངོན་པར་ཕྱོགས་པ་ཡི། །རྡོ་རྗེ་སྒྲོལ་བ་སྤྱན་མཛེས་བྲི། །དཀར་སེར་བཟང་པོ་སྣ་ཚོགས་པ། །ལག་ན་ཨུཏྦལ་སྔོན་པོ་བཟང༌། །དེ་ཡི་གཡོན་དུ་དག་པ་ཡི། །ལག་ན་འཁོར་ལོ་ཆེས་དཀར་<line/>
</page>
<page index="65" id="331A">༄༅། །བྲི། །སྔོན་པོས་ལེགས་པའི་གནས་ཐོབ་པ། །མཆོག་ཏུ་འཛུམ་པའི་བཞིན་རས་ཅན། །ལོ་མའི་རྩེ་མོ་རྒྱབ་ཏུ་བྲི། །ལག་ན་ཡིད་བཞིན་ནོར་བུ་མཆོག །ཁ་དོག་<line/>
སྔོ་བསངས་དཔའ་ཆེན་པོ། །སེམས་དཔའ་ལྡན་པའི་ཐུགས་ཆེན་པོ། །དེ་ཡི་ལྷོ་ཡི་ཆ་རུ་ནི། །ཆོས་འཆད་མཆོག་ནི་བྲི་བར་བྱ། །རྒྱུ་མཚན་ཕྱག་ལྡན་རབ་དཀར་བ། །ཉི་མ་ཤར་ཀའི་སྣང་<line/>
བ་འདྲ། །ང་ཡི་བྱང་དུ་བྲི་བྱ་བ། །སྟུག་པོ་བཀོད་པ་གྲགས་ཆེན་པོ། །ཤིན་ཏུ་ལྗང་བའི་མ་རྒད་མཚུངས། །ལས་ཀྱི་རྡོ་རྗེ་མཆོག་འཛིན་པའོ། །དེ་ཡི་མདུན་དུ་བྲི་བྱ་བ། །རྡོ་རྗེ་སྐྱོང་བ་ཡིད་<line/>
འཕྲོག་བཀྲ། །བཞད་བཅས་རྡོ་རྗེའི་ལག་པ་ཅན། །རྒྱན་རྣམས་ཀུན་གྱིས་རྣམ་པར་བརྒྱན། །དེ་ཡི་ལྷོ་རུ་བྲི་བྱ་བ། །འགྲོ་བའི་རྩེ་མོ་ལེགས་བརྒྱན་པ། །ལྷང་ཚེར་ནག་པོ་བུང་བ་<line/>
འདྲ། །རྡོ་རྗེའི་གསལ་ཤིང་འཛིན་པ་པོ། །རྒྱབ་ཏུ་རྡོ་རྗེ་འཆིང་བ་བྲི། །ལག་པ་ཡང་དག་སྦྱར་བསྔམས་པ། །རིན་ཆེན་ཀུན་གྱི་འོད་དག་ཅིང༌། །འཛུམ་བཅས་མཆོག་ཏུ་ངོ་མཚར་བ། །<line/>
འཁོར་བྱེད་གཡོན་དུ་བྲི་བར་བྱ། །ལག་ན་མགལ་མེའི་འཁོར་ལོ་ཅན། །ལེགས་སྔོ་དར་ལ་བབ་པ་པོ། །རབ་རྒྱས་པདྨ་ལྟ་བུའི་ཞལ། །དེ་ནས་སྒོ་ཡི་ཆ་དག་ཏུ། །སྒོ་བ་རྣམ་པ་བཞི་པོ་བྲི། །<line/>
ཤར་དུ་རྡོ་རྗེ་མི་གཡོ་བ། །ལག་ན་རྡོ་རྗེ་ལྕགས་ཀྱུ་ཆེ། །ལྷོ་ཡི་སྒོ་རུ་རྡོ་རྗེ་མེ། །ལག་ན་རྡོ་རྗེ་ཞགས་པ་འབར། །ནུབ་ཏུ་རླུང་ནི་སྔོན་པོ་སྟེ། །རྡོ་རྗེ་ལྕགས་སྒྲོག་འཛིན་པའོ། །ལུས་ངན་དུ་ནི་<line/>
</page>
<page index="66" id="331B">ནི་ཆུ་བྲི་སྟེ། །ཞགས་པ་ལྡན་པའི་དྲིལ་བུ་འཛིན། །དེ་ནས་སྦྱོར་ལྡན་འོངས་ནས་སུ། །དཀྱིལ་འཁོར་གྱི་ནི་ཤར་དུ་བྲི། །ཤར་དུ་མདའ་ཡི་མཚོན་ཆ་ལག །རབ་འབར་པདྨ་ལྟར་<line/>
འབར་བ། །ལྷོ་རུ་ཆེན་པོ་དབང་ཕྱུག་ཅན། །སྔོན་མོ་དབང་ཕྱུག་རྡོ་རྗེ་མ། །ལག་ན་རིན་ཆེན་སྙེ་མ་ཅན། །རིན་པོ་ཆེ་ཡི་རྒྱན་གྱིས་བརྒྱན། །རྡོ་རྗེ་ཉེར་ཞི་དཀར་མཛེས་མ། །རྒྱབ་ཏུ་རྟག་ཏུ་བྲི་<line/>
བར་བྱ། །ལག་ན་པདྨ་བཟང་པོ་འཛིན། །པདྨའི་ཕྲེང་བས་རྣམ་པར་བརྒྱན། །རྡོ་རྗེ་སྟེང་ཞལ་མཛེས་མ་ནི། །སྔོ་བསངས་ཀུན་གྱི་ཡོན་ཏན་ལྡན། །ལུས་ངན་དུ་ནི་ཤེས་ལྡན་གྱིས། །གཡས་<line/>
སུ་རྡོ་རྗེ་རྩེ་གཅིག་བྲི། །ཤར་གྱི་མཚམས་སུ་རྡོ་རྗེ་ནི། །དུས་ཚིགས་དེས་བྱ་བཟང་མོ་བྲི། །དབྱར་གྱི་སྤྲིན་ལྟར་མཛེས་པ་མོ། །ལག་ན་བདུག་སྤོས་གྲགས་ཆེན་མོ། །ནུབ་ཀྱི་མཚམས་སུ་<line/>
རི་རི་ཏ། །ལག་ན་མེ་ཏོག་ཕྲེང་བ་འབར། །ཅུང་ཟད་དམར་ལ་དཀར་བ་མོ། །སྣ་ཚོགས་རྒྱན་གྱིས་རྣམ་པར་བརྒྱན། །ནུབ་བྱང་དུ་ནི་བྲི་བྱ་བ། །ལག་ན་ཡི་གེ་སྣ་ཚོགས་བྲི། །ལག་ན་སྒྲོན་མེ་<line/>
རབ་དམར་བ། །ཅུང་ཟད་སྔོ་བའི་གོས་གྱོན་པ། །དྲི་ཡི་གླང་པོ་ལྟར་འགྱིང་བའི། །རོལ་པ་ལྡན་མ་མཁས་པས་བྲི། །སྔོ་བསངས་དམར་པོ་མཐོན་མཐིང་འདྲ། །རབ་ཏུ་དགོད་ཅིང་<line/>
མིག་མཛེས་མ། །རྡོ་རྗེའི་ལག་པ་མིག་མཛེས་མའོ། །དེ་ཡི་ཤར་དུ་བྲི་བྱ་བ། །རྡོ་རྗེ་མཆོག་གི་འོད་ལྡན་པའི། །རྡོ་རྗེ་དབང་ཕྱུག་བདེ་བ་མའོ། །དེ་བཞིན་ལྷོ་རུ་བྲི་བྱ་བ། །གསེར་སོགས་<line/>
</page>
<page index="67" id="332A">༄༅། །དང་ནི་མཐོན་མཐིང་འདྲ། །རིན་ཆེན་སྒྲོན་མ་རིན་ཆེན་ལག །འོད་མཆོག་ལྡན་པའི་ལྷ་མོ་ནི། །ནུབ་ཀྱི་དཀྱིལ་འཁོར་དག་ལ་བྲི། །འོད་ཀྱིས་སྣང་ཞིང་མཛེས་<line/>
པ་ལ། །ལག་ན་འོད་ཟེར་ལེགས་མཛེས་པའོ། །རྡོ་རྗེ་བྲང་སྐྱེས་ཆེར་བཀྲ་བ། །སྣ་ཚོགས་རྒྱན་གྱིས་རྣམ་པར་བརྒྱན། །ལག་ན་སྣ་ཚོགས་གོས་ལྡན་པ། །བྱང་དུ་རྟག་ཏུ་བྲི་བར་བྱ། །དེ་<line/>
བཞིན་སྦྱོར་བས་བྲིས་ནས་སུ། །ཕོ་ཉ་མོ་ཡང་ལེགས་པར་བྲི། །སྙིང་སྐུལ་བྱེད་པ་མཛེས་མ་ནི། །ཤར་དུ་ལེགས་པར་བྲི་བར་བྱ། །རྡོ་རྗེ་མྱུ་གུ་མདའ་ལྡན་དམར། །མིག་གཉིས་<line/>
དང་ནི་གོས་སྔོན་པོའོ། །དེ་དང་ཉེ་བར་དཔའ་མོ་ནི། །ལག་ན་ལྕགས་ཀྱུ་ཞགས་པ་མཆོག །གདུག་པ་འགུགས་པའི་ལྷ་མོ་བྲི། །སྔོ་བསངས་དམར་ལ་ལེགས་བརྗིད་པའོ། །རྗེས་སུ་མཉེས་<line/>
མའི་ཕོ་ཉ་ཆེ། །ནུབ་ཏུ་རྟག་ཏུ་བྲི་བར་བྱ། །རྒྱལ་བ་ཐམས་ཅད་མཉེས་བྱེད་མ། །ལྤགས་པའི་ཞགས་པས་ལག་པ་མཇེས། །ཁྲག་འགུགས་པ་ཡི་ཕོ་ཉ་མོ། །བྱང་དུ་གནས་པ་བྲི་བར་བྱ། །<line/>
མདོག་གནག་པ་ལ་ཆེར་ཟ་བ། །ལག་ན་ཐོད་པ་ལེགས་མཛད་པའོ། །ཐམས་ཅད་འཕྲོག་པའི་ཕོ་ཉ་མོ། །མེ་ཡི་མཚམས་སུ་བྲི་བར་བྱ། །རྡོ་རྗེ་ལྕགས་ཀྱུ་ཞགས་པ་མཆོག །དམར་<line/>
གནག་དཀའ་ཐུབ་ཆེན་པོ་མའོ། །དེ་ཡི་བྱང་དུ་དཔའ་བོ་ཡིས། །སྒོ་སྐྱོང་སྟོས་ཆེན་བྲི་བར་བྱ། །རྡོ་རྗེ་འབེབས་མ་ལེགས་དམར་བ། །ལག་མཐིལ་དྲིལ་བུ་དང་ལྡན་པའོ། །དམ་<line/>
</page>
<page index="68" id="332B">ཚིག་གསུམ་ལྡན་སྤྱན་གསུམ་མ། །རྩེ་གསུམ་རྡོ་རྗེ་འཛིན་པ་མོ། །འཇིགས་པའི་ལུས་ཅན་ཆེར་གསལ་མ། །འོད་ཟེར་དམར་པོ་འབར་བས་འཁྲུགས། །འབར་བའི་མེ་ལྕེའི་ལག་པ་<line/>
ཅན། །མེ་ཡི་ཕྱོགས་སུ་ཡང་དག་བརྟེན། །ལྷ་མོ་ཆེན་མོ་ཐོག་མ་མ། །ལག་ན་རྡོ་རྗེའི་གཙུབ་ཤིང་ཅན། །དམར་ཞིང་སྔོ་བ་བྲི་བྱ་སྟེ། །ཇི་ལྟ་བ་ཡི་རིམ་པས་སོ། །གདུལ་དཀའ་འདུལ་བའི་ལྷ་མོ་<line/>
ནི། །སྒོ་སྐྱོང་བ་ཡི་གནས་ན་གནས། །དཔའ་མོ་རྡོ་རྗེ་དབྱུག་གུའི་ལག །བྱིན་ཟ་འབར་བ་དང་མཚུངས་མའོ། །དེ་ནས་བྲན་མོ་བྲི་བར་བྱ། །རང་གི་ཕྱག་རྒྱས་ལག་པ་མཚན། །འཇིག་རྟེན་གསུམ་<line/>
འཆིང་བྲན་མོ་ནི། །ནུབ་ཏུ་ཡང་དག་བྲི་བར་བྱ། །འཆིང་པ་ཆེན་མོའི་ལག་པ་ཅན། །རབ་དམར་གུར་གུམ་འོད་ཟེར་ཅན། །བྲན་མོ་འཇིགས་པའི་མེ་གདོང་མ། །སྒྲོན་བཅས་ལག་པའི་རྩེ་མོ་མཆོག་<line/>
རབ་གནག་པ་ལ་ལུས་ཆེན་མོ། །ཆོ་ག་ཇི་བཞིན་རྟག་ཏུ་བྲི། །བྲན་མོ་གཙིགས་ཤིང་རྣམ་འགྱུར་གདོང༌། །འཁྲུག་པའི་ཚུལ་ལ་རབ་འཇིགས་མ། །ལག་ན་ཐོད་པ་རློན་པ་ཅན། །ཤིན་ཏུ་<line/>
དམར་ཞིང་འོད་ཆེན་མོ། །སྐུ་གསུང་ཐུགས་འཆིང་བྲན་མོ་ནི། །ཤར་དུ་ཡང་དག་བྲི་བར་བྱ། །དཀར་ཞིང་དམར་ལ་ལུས་ཆེ་བ། །ཞགས་པ་ལྕགས་ཀྱུའི་ལག་པ་མཆོག །དེ་ནས་རོལ་པ་<line/>
མོ་བྲི་བྱ། །གོ་རིམས་ཇི་ལྟ་བ་བཞིན་ནོ། །དེ་བཞིན་གཤེགས་པ་དགྱེས་མ་ནི། །མཛེས་ཤིང་རིན་ཆེན་གྱིས་ཉེར་བརྒྱན། །མདའ་གཞུའི་ལག་ཅན་དམར་བ་མོ། །གོས་དང་ཕྲེང་བ་དམར་<line/>
</page>
<page index="69" id="333A">༄༅། །པོ་འཛིན། །བྱང་དུ་སྔགས་པས་བྲི་བྱ་བ། །ཀུན་ནས་འབེབས་མ་ཆེ་བའི་མཆོག །མཛེས་པའི་ལག་པ་འཛིན་པ་མོ། །བདེ་བ་འབེབས་ལ་ལེགས་པར་གནས།<line/>
འཇིག་རྟེན་གསུམ་འཇོམས་ཁྲོ་མོ་ནི། །རྡོ་རྗེ་རོལ་པ་མོ་ཞེས་བྱ། །དྲག་ཤུལ་ཆེན་པོས་སྡིགས་པར་བྱེད། །མཉམ་པར་གཞག་པས་ཤར་དུ་བྲི། །རབ་ཏུ་དགའ་བ་རྗེས་<line/>
རྟོག་མ། །སྔགས་པ་སྤྲོ་བས་རྒྱབ་ཏུ་བྲི། །འདོད་ཆགས་ཕྱག་རྒྱའི་ལག་པ་མ། །འགྲོ་བའི་གཙོ་བོ་མཉེས་པར་མཛད། །དགའ་བྱེད་ཅེས་བྱ་བྲི་བར་བྱ། །ཐམས་ཅད་རྡོ་རྗེ་རོལ་པ་<line/>
མོ། །དགའ་བོའི་རྩེ་འཇོའི་ལག་ཅན་བཀྲ་།རྒྱན་རྣམས་ཀུན་གྱིས་བརྒྱན་པ་ནི། །སྔགས་པ་ཆོ་ག་ཤེས་པས་བྲི། །རྡོ་རྗེ་ཧཱུཾ་མཛད་ལེགས་གནས་པས། །ཕྱི་རོལ་རྡོ་རྗེ་བྲི་<line/>
བར་བྱ། །རང་གི་རིག་མ་གཡོན་དུ་གནས། །དབང་པོར་མིག་གསུམ་བྲི་བར་བྱ། །རྡོ་རྗེ་ཅན་གྱི་རྩེ་གསུམ་འཛིན། །གཡས་པ་ཡིས་ནི་ཕྱག་འཚལ་ཞིང༌། །རང་གི་ཆུང་མ་སོགས་<line/>
པས་བསྐོར། །ཆུ་ལྷར་ཚངས་པ་ཆེན་པོ་ནི། །གདོང་པ་བཞི་པ་བྲི་བར་བྱ། །སྒོ་རུ་སྒོ་བ་ཆེན་པོ་ནི། །རྡོ་རྗེ་ལྕགས་ཀྱུ་སྟོབས་པོ་ཆེ། །ཀུན་ནས་དམར་ཞིང་ཆེར་གཏུམ་པ། །སངས་རྒྱས་<line/>
མཆོག་ཏུ་སྤྱན་འདྲེན་པའོ། །ལྷོ་རུ་ལེགས་པར་གནས་པའི་མཆོག །ལག་ན་ཞགས་པ་དམ་པ་བྲི། །སེམས་དཔའ་གྲགས་པ་ཆེན་པོ་དང༌། །སངས་རྒྱས་རྣམས་ནི་འཇུག་པར་<line/>
</page>
<page index="70" id="333B">བྱེད། །འཆིང་བྱེད་དྲག་པོ་ཆེན་པོ་ནི། །བརྟན་པའི་རྡོ་རྗེ་ཡང་དག་བྲི། །བལ་པོ་སེའུའི་མེ་ཏོག་མཚུངས། །རགས་ཤིང་སྟན་ལས་མི་གཡོ་བའོ། །ནེ་ཙོ་ཁུག་རྟ་དང་མཚུངས་པའི། །མཉེས་<line/>
བྱེད་མཆོག་ནི་བྲི་བར་བྱ། །སངས་རྒྱས་ཐམས་ཅད་མཉེས་བྱེད་ཅིང༌། །རིག་སྔགས་ཕ་རོལ་ཕྱིན་རྣམས་ཀྱང༌། །རྡོ་རྗེ་དབྱུག་གུའི་ལག་པ་མཛེས། །ཞི་བ་སོགས་ཀྱིས་ཡོངས་སུ་བསྐོར། །<line/>
གཤིན་རྗེ་འཁོར་ལོའི་ལག་པ་ནི། །ཤིན་ཏུ་མཛེས་པའི་རྡོ་རྗེས་མཚན། །སེར་པོའི་གོས་འཛིན་གནག་པ་པོ། །མཚོན་ཆ་སོགས་པས་ཡོངས་སུ་བསྐོར། །ལུས་ངན་དུ་ནི་དབང་པོ་བྲི། །རྡོ་<line/>
རྗེའི་ལག་པ་རབ་ཏུ་མཛེས། །དེ་ནས་མཆོད་པ་རྣམ་པར་བྲི། །རྡོ་རྗེ་མེ་ཏོག་འཐོར་བའི་གཟུགས། །ལག་ན་མེ་ཏོག་སྙིམ་པ་མཛེས། །མེ་ཏོག་ཕྲེང་བས་རྣམ་པར་བརྒྱན། །སྔགས་པས་རྡོ་རྗེ་<line/>
བདུག་པ་བྲི། །ཡིད་སིམ་བྱེད་པའི་དམ་པ་ནི། །ལག་ན་བདུག་པ་མིག་ཡངས་མ། །མཁུར་ཚོས་ཅུང་ཟད་དཀར་བ་མའོ། །ལྷ་མོ་རྡོ་རྗེ་སྣང་བྱེད་མ། །གསེར་བསྲེགས་པ་ཡི་མདོག་འདྲ་ལ། །<line/>
ལག་ན་སྒྲོན་མ་མཁས་པས་བྲི། །རྒྱན་རྣམས་ཀུན་གྱིས་རྣམ་པར་བརྒྱན། །དྲི་ཞིམ་ལུས་ལ་ཆ་ལུགས་བཟང༌། །ལག་ན་དྲི་ཡི་སྣོད་མཛེས་མ། །ཨུཏཔླ་སྔོན་པོའི་ལོ་མ་མཚུངས། །མཛེས་<line/>
པའི་གཟུགས་ལ་ཡིད་འཕྲོག་མའོ། །གཟུགས་ཀྱི་རྡོ་རྗེ་མཛེས་པའི་གཟུགས། །རྒྱན་རྣམས་ཀུན་གྱིས་རྣམ་པར་བརྒྱན། །ལག་ན་རྡོ་རྗེ་མེ་ལོང་འཛིན། །འཛུམ་བཅས་དགོད་པའི་དཀྱིལ་<line/>
</page>
<page index="71" id="334A">༄༅། །འཁོར་ཅན། །སྒྲ་ཡི་རྡོ་རྗེ་སྣ་ཚོགས་ལུས། །དཀར་དང་སྔོ་བའི་ལུས་དང་ལྡན། །པི་ཝང་གླིང་བུ་ཏིང་ཏིང་སོགས། །སྒྲོགས་པ་ཤེས་རབ་ཅན་གྱིས་བྲིས། །རོ་ཡི་<line/>
རྡོ་རྗེ་སྐལ་ཆེན་མོ། །ལག་ན་རོ་ཡི་སྣོད་འཛིན་པ། །རྒྱན་རྣམས་ཐམས་ཅད་ཡང་དག་རྫོགས། །མཚན་ཉིད་ཀུན་དང་ཡང་དག་ལྡན། །རྡོ་རྗེ་རེག་བྱ་སྔོ་བསངས་ཆེ། །ཆུ་སྐྱེས་སྔོན་པོ་འདབ་འདྲའི་<line/>
མིག །རྣམ་པར་གསལ་ཞིང་ཆེར་དགོད་པ། །རང་གི་དཔུང་པ་བསྔམས་པ་མོ། །བཞད་པའི་རྡོ་རྗེ་འོད་བཅས་པ། །རྣལ་འབྱོར་པས་ནི་མདོར་བསྡུས་ཏེ། །བྲི་བྱ་སྣ་ཚོགས་གོས་འཛིན་<line/>
དཀར། །རྒྱན་རྣམས་ཐམས་ཅད་འཛིན་པ་མོ། །རྡོ་རྗེ་སྒེག་མོ་དཀར་མོ་ཆེ། །སྒེག་དང་བཅས་ཤིང་ཡིད་དུ་འོང༌། །རྐེད་པར་ཁུ་ཚུར་གཉིས་བཞག་ཅིང༌། །མཛེས་པའི་ཕྲེང་བའི་ཆུན་པོ་<line/>
བཙུགས། །རྡོ་རྗེ་གླུ་མཁན་ལེགས་དམར་ལུས། །གླུ་ལེན་པ་ལ་རབ་ཏུ་བརྩོན། །ཆུ་སྐྱེས་དམར་པོ་རྒྱས་འདྲའི་བཞིན། །གླུ་ལེན་ལག་པ་རབ་ཏུ་མཛེས། །རྡོ་རྗེ་གར་མ་མཁས་<line/>
པས་བྲི། །གར་དང་བཅས་པའི་ལག་པ་ཅན། །སྔོ་བསངས་དཀར་པོ་ཆེར་དཀར་བ། །མིག་ཆེ་བ་ལ་འཛུམ་བཅས་མཆོག །རྡོ་རྗེ་སིལ་སྙན་དག་མོ་ཆེ། །དུར་དུ་ར་ཡི་རྔ་མཛེས་རྡུང༌།<line/>
རྡོ་རྗེ་རྔ་ཆེན་ལྷ་མོ་ཆེ། །རྔ་ཆེན་རྡུང་བ་བྲི་བར་བྱ། །རྫ་རྔ་མ་ནི་མཁས་པས་བྲི། །རྫ་རྔ་རྡུང་བར་བྱེད་པ་མོ། །ལྷ་མོ་མུ་ཀུཎྜ་རྡུང་མ། །མུ་ཀུཎྜ་མ་བཞིན་མཛེས་མའོ། །པ་ཊ་ཧ་ནི་རྡུང་བྱེད་<line/>
</page>
<page index="72" id="334B">མ། །རྡོ་རྗེ་པ་ཊ་ཧ་ཞེས་བྱ། །རྫ་རྔ་ཆེན་པོ་རྡུང་བྱེད་པ། །རྡོ་རྗེ་རྫ་རྔ་མཛེས་མ་བྲི། །གུ་ཉྫ་རྡུང་བྱེད་དགའ་བ་མོ། །དགོད་བཅས་པདྨའི་མིག་ཅན་མ། །རྡོ་རྗེ་གུཉྫ་དཔའ་བོས་བྲི། །ལུས་ཀུན་གྱི་<line/>
ནི་དམ་པ་འགྲུབ། །ལག་ན་རྡོ་རྗེ་ཏིང་ཤག །རྡོ་རྗེ་ཏིང་ཏིང་ཤག་བྲི་བྱ། །ལག་ན་རྡོ་རྗེ་ཅང་ཏེ་མ། །ཁ་དོག་དཀར་མོ་འོད་ཟེར་ཆེ། །འཁར་རྔ་རྡུང་པའི་ལག་པ་ཅན། །རྡོ་རྗེ་འཁར་རྔ་མ་བྲི་བྱ། །<line/>
རྒྱུད་གཅིག་པི་ཝང་སྒྲེང་བ་བྲི། །རྡོ་རྗེ་པི་ཝང་སྒྲེང་མའོ། །པི་ཝང་རྒྱུད་གསུམ་སྒྲེང་བའི་རྒྱ། །པི་ཝང་རྒྱུད་གསུམ་སྒྲེང་བ་བྲི། །རྡོ་རྗེ་འཁར་ཁྲོལ་ལྷ་མོ་ཆེ། །དམར་པོ་ཡི་ནི་གོས་བགོས་པའོ། །རྡོ་<line/>
རྗེ་གླིང་བུ་རྣལ་འབྱོར་པས། །གླིང་བུ་འབུད་པ་ལྡན་པ་བྲི། །རྡོ་རྗེ་པི་ཝང་སྐལ་ཆེན་མོ། །པི་ཝང་སྒྲེང་ལ་རབ་སྤྲོ་བའོ། །རྡོ་རྗེ་འབུད་དུང་འབད་པས་བྲི། །དུང་དཀར་འབུད་པའི་རང་བཞིན་ཅན། །<line/>
དུད་མོ་ལག་ན་ཟངས་དུང་འཛིན། །འདོད་པའི་གཟུགས་མཆོག་འཛིན་པ་མོ། །རྒྱལ་བའི་དྲིལ་བུས་ལག་པ་མཛེས། །ཁྲོལ་བ་ཡང་དག་བྲི་བར་བྱ། །ལེགས་སྤྲོ་བ་ལ་གཟི་བརྗིད་ཆེ། །རྣམ་པར་<line/>
རྒྱལ་བ་སྤྲོ་བྱེད་མའོ། །པདྨ་གར་གྱི་དབང་ཕྱུག་དམར། །པདྨ་དམར་པོ་ཁ་འབྱེད་མ། །གར་གྱི་སྒྱུ་མས་རབ་གནས་པའི། །ལག་པ་སྟོང་ལྡན་བྲི་བར་བྱ། །རིན་ཆེན་གར་མ་ལྷ་མོ་ཆེ། །གར་གྱི་<line/>
བདག་ཉིད་ལེགས་པར་བྲི། །ལག་ན་རིན་ཆེན་སྙེམས་པ་ཅན། །ལག་པ་དུ་མ་གདོང་བརྒྱ་པའོ། །རྡོ་རྗེ་གར་མ་བསྙེམས་བཅས་མ། །ལུས་འཆུ་བ་དན་དང་ལྡན་པ། །རྣལ་འབྱོར་པས་<line/>
</page>
<page index="73" id="335A">༄༅། །ནི་ཆོག་བཞིན། །རྡོ་རྗེ་སྦྱོར་བས་རབ་གནས་བྲི། །སྣ་ཚོགས་གར་མ་སྐལ་ཆེན་མོ། །རྡོ་རྗེ་ཐལ་མོ་སྤྱི་བོར་འཇོག །འཛུམ་བཅས་པ་ལ་མིག་མཛེས་མའོ། །<line/>
སྣ་ཚོགས་སྒྱུ་མ་ལེགས་སེམས་མ། །སྨིན་མ་བསྒྱུར་བའི་མིག་མཛེས་མ། །སྤྲོས་བཅས་གདོང་གི་རྣམ་འགྱུར་ཅན། །མཐོང་ན་དགའ་མ་འཛུམ་པའི་བཞིན། །གདོང་གི་དཀྱིལ་<line/>
འཁོར་སྔོ་བསངས་མཆོག །རྡོ་རྗེ་མཐོང་མ་སྐལ་ཆེན་མོ། །རབ་ཏུ་དགོད་ཅིང་མིག་རྒྱས་མའོ། །རྣལ་འབྱོར་ཆེན་པོས་བྲི་བྱ་བ། །རྣལ་འབྱོར་མིག་གིས་ལྟ་བ་མོ། །རབ་ཏུ་གསལ་<line/>
བས་འཁྲུགས་པ་ཅན། །འཁོར་ལོ་བསྐོར་བ་ལྟར་བྱེད་མ། །སྙིང་གར་ལག་པ་འཇོག་པ་ནི། །སྡིག་པ་མ་ལུས་འཇོམས་པར་བྱེད། །རྫི་མར་བཅས་པའི་མིག་གཉིས་ནི། །སྟེང་དང་<line/>
འོག་ཏུ་འཕགས་པ་ཡིས། །མཐོང་བ་འགུགས་བྱེད་བདེ་ཆེན་གྱིས། །སངས་རྒྱས་ཐམས་ཅད་དབང་དུ་བྱེད། །སྒོ་རུ་སྒོ་བ་ཆེན་པོ་ནི། །རྡོ་རྗེ་ལྕགས་ཀྱུ་སྟོབས་པོ་ཆེ། །ཐམས་ཅད་སྲུང་<line/>
ཞིང་ཆེར་གཏུམ་པ། །སངས་རྒྱས་མཆོག་ཏུ་སྤྱན་འདྲེན་པའོ། །སྒོ་རུ་ལེགས་པར་གནས་པའི་མཆོག །ལག་ན་ཞགས་པ་པདྨ་བྲི། །སེམས་དཔའ་གྲགས་པ་ཆེན་པོ་དང༌། །སངས་<line/>
རྒྱས་རྣམས་ནི་འཇུག་པར་བྱེད། །འཆིང་བྱེད་དྲག་པོ་ཆེན་པོ་ནི། །བརྟེན་པའི་རྡོ་རྗེ་ཡང་དག་བྲི། །བལ་པོ་སེའུའི་མེ་ཏོག་མཚུངས། །རགས་ཤིང་རྣམ་པར་གཡོ་བའི་གདོང༌། །ནེ་ཙོ་ཁུག་<line/>
</page>
<page index="74" id="335B">རྟ་དང་མཚུངས་པའི། །མཉེས་བྱེད་མཆོག་ནི་བྲི་བར་བྱ། །རིག་སྔགས་ཕ་རོལ་ཕྱིན་རྣམས་དང༌། །སངས་རྒྱས་ཐམས་ཅད་མཉེས་པར་བྱེད། །དབང་པོ་གཞོན་ནུ་བྲི་བར་བྱ། །གཤིན་<line/>
རྗེར་གཤིན་རྗེ་ཉིད་ཡིན་ནོ། །ཆུ་ལྷར་ཆུ་ལྷ་བྲི་བར་བྱ། །ལུས་ངན་པོ་ནི་བྱང་ཕྱོགས་སུ། །འདི་དག་བསྡུས་ཏེ་བྲི་བར་བྱ། །འཁོར་གྱིས་མདུན་དུ་བདར་བའོ། །ཕྱི་རུ་དམྱལ་བ་བརྒྱད་<line/>
པོ་བྲི། །ཡི་དྭགས་ཀྱང་ནི་ཐམས་ཅད་དུ། །རྡོ་རྗེ་ཧཱུཾ་མཛད་ལ་གནས་པ། །སྔགས་པས་ཆོག་བཞིན་བྲིས་ཏེ། །ཕྱི་ཡི་རྡོ་རྗེ་བྲི་བར་བྱ། །རང་གི་རིག་མ་གཡོན་དུ་གནས། །དང་པོར་མིག་<line/>
གསུམ་ལེགས་པར་བྲི། །རྡོ་རྗེ་ཅན་གྱི་རྩེ་གསུམ་འཛིན། །གཡས་པ་ཡིས་ནི་ཕྱག་འཚལ་ཞིང༌། །རང་གི་ཆུང་མ་སོགས་པས་བསྐོར། །ཆུ་ལྷར་ཚངས་པ་ཆེན་པོ་ནི། །གདོང་བ་<line/>
བཞི་པ་བྲི་བར་བྱ། །རྡོ་རྗེ་དབྱུག་གུའི་ལག་པ་མཆོག །ཞི་བ་ལ་སོགས་རྣམས་ཀྱིས་བསྐོར། །གཤིན་རྗེར་འཁོར་ལོའི་ལག་པ་ཅན། །རྡོ་རྗེས་མཚལ་ཅིང་རབ་ཏུ་མཇེས། །སེར་པོའི་<line/>
གོས་འཛིན་གནག་པ་པོ། །དཔལ་མོ་ལ་སོགས་པ་རྣམས་ཀྱིས་བསྐོར། །ལུས་ངན་དུ་ནི་དབང་པོ་བྲི། །རྡོ་རྗེའི་ལག་པ་རབ་ཏུ་མཛེས། །མིག་སྟོང་པ་ནི་ཆེ་བའི་ལུས། །བདེ་སོགས་སོགས་<line/>
ཀྱིས་མདུན་དུ་བདར། །དབང་ལྡན་དུ་ནི་དབང་ལྡན་བྲི། །མེ་ཡི་ཕྱོགས་སུ་མེ་ལྷའོ། །བདེན་བྲལ་དུ་ནི་བདེན་བྲལ་གྲགས། །རླུང་དུ་རླུང་ལྷ་ཉིད་ཡིན་ནོ། །ཤར་གྱི་སྒོ་རུ་དཔུང་བཟང་<line/>
</page>
<page index="75" id="336A">༄༅། །བྲི། །མུཎྜ་ཊ་ནི་ནུབ་ཏུ་འོ། །ལུས་ངན་དུ་ནི་གྲུབ་པ་བྲི། །ལྷོ་རུ་བདུད་རྩི་འཁྱིལ་བ་འོ། །ཆོ་ག་འདིས་ནི་སྔགས་ཤེས་པས། །དཀྱིལ་འཁོར་བཟང་པོ་བྲིས་<line/>
ནས་སུ། །སངས་རྒྱས་ཐམས་ཅད་དགུག་པར་བྱ། །ཡབ་ཡུམ་གཙོ་བོ་དམ་པ་རྣམས། །ཆོ་ག་ཇི་བཞིན་སྔགས་པས་གཞུག །དཀྱིལ་འཁོར་ལ་ནི་དཀྱིལ་འཁོར་བདག །རྡོ་རྗེ་<line/>
ལྕགས་ཀྱུའི་ལག་པ་ཡིས། །ཆོག་ཇི་བཞིན་བདག་བརྒྱན་ཏེ། །རྡོ་རྗེ་སེམས་དཔར་བསྙེམས་བྱས་ནས། །སྙེམས་དང་བཅས་པས་ལངས་ནས་སུ། །གསང་བའི་སེམས་དཔའ་<line/>
དབང་བསྐུར་ཏེ། །འདི་ཡིས་སྤྱན་ནི་མྱུར་དུ་དྲང༌། །ཡབ་དང་ཡུམ་བཅས་སངས་རྒྱས་བཅས། །བྲན་དང་གཉེན་བཅས་ཉེ་དུ་དང་བཅས་ཤིང༌། །དཔལ་མཆོག་རྡོ་རྗེ་སེམས་དཔའ་<line/>
ཡོངས་མཉེས་པའི། །ལྷ་དང་ལྷ་མོས་ལེགས་བསྐོར་འདིར་གཤེགས་ཤིག །གླུ་འདི་ཡིས་ནི་བསྐུལ་བ་ཡིས། །དེ་བཞིན་གཤེགས་པ་ཐམས་ཅད་བྱོན། །བྱོན་ནས་དངོས་<line/>
གྲུབ་ཆེན་པོ་ནི། །སྒྲུབ་པ་པོ་ལ་སྩོལ་བར་འགྱུར། །ཡང་ནི་མཚན་མ་སྣང་འགྱུར་ཏེ། །འབབ་པའམ་སྣང་བ་བལྟ་བར་བྱ། །གལ་ཏེ་བསོད་ནམས་རབ་དམན་ན། །དེ་ཡིས་<line/>
ཅི་ཡང་མཐོང་མི་འགྱུར། །དེས་ནི་སླར་ཡང་གསོལ་བ་གདབ། །ཡང་དང་ཡང་དུ་བསྐུལ་བར་བྱ། །ལྷ་ཡི་རྣལ་འབྱོར་དེ་ཉིད་ཀྱིས། །ང་རྒྱལ་ཡང་དང་ཡང་བྱས་ཏེ། །མཆོད་པ་<line/>
</page>
<page index="76" id="336B">ཤིན་ཏུ་ཆེན་པོ་བྱ། །དེ་ནས་མཆོད་ཡོན་ཞབས་བསིལ་ཡང༌། །གསང་བའི་དེ་ཉིད་ཀྱིས་བསྐུལ་ཏེ། །སྔགས་ཀྱི་དེ་ཉིད་རིག་པས་དབུལ། །སངས་རྒྱས་ཀུན་བདག་ཕྱག་ན་རྡོ་རྗེ་ནི། །<line/>
མཛེས་པའི་ཤེས་རབ་ཀྱིས་འཁྱུད་སྦྱོར་ལྡན་པས། །ཡབ་ཡུམ་སྲས་བཅས་འཁོར་བཅས་ཕོ་ཉ་སོགས། །བྲན་བཅས་སྐྱེ་བོའི་ཚོགས་ཀྱིས་བསྐོར་ནས་བྱོན། །སེམས་ཅན་ཀུན་ལ་ཕན་<line/>
དགྱེས་པ། །ཁྱོད་ལ་བདག་འདི་ཞུ་བ་བགྱིད། །འདི་ནི་ཁྱོད་ཀྱི་དུས་ལགས་པས། །སེམས་ཅན་དོན་མཆོག་མཛད་དུ་གསོལ། །གསོལ་བ་བཏབ་ཅིང་བསྐུལ་བས་ཀྱང༌། །གལ་ཏེ་མཚན་<line/>
མ་བྱུང་གྱུར་ན། །རྡོ་རྗེ་སེམས་དཔའི་རྣལ་འབྱོར་ནི། །དེ་ཚེ་སློབ་མ་འབད་པས་བསྒོམ། །རྡོ་རྗེ་པདྨའི་ཡན་ལག་བཅིང༌། །སྦྱོར་བས་དཀྱིལ་འཁོར་ཉིད་དུ་གཞུག །དེ་ནས་སྒོ་རུ་མཁས་<line/>
པས་གཞག །དམ་ཚིག་དམ་པ་མཉན་དུ་གཞུག །མ་དང་སྲིང་མོ་ཉིད་དང་ཡང༌། །དེ་བཞིན་བུ་མོ་དག་ཀྱང་ནི། །སོམ་ཉི་རྣམ་པར་བྲལ་སེམས་ཀྱིས། །ཁྱོད་ཀྱིས་རྟག་ཏུ་བསྟེན་པར་<line/>
བྱ། །སེམས་ཅན་ཐམས་ཅད་གསད་བྱ་ཞིང༌། །བརྟུལ་ཞུགས་སྤྱོད་པ་བསྐྱང་བར་བྱ། །འཇུངས་པ་རྣམས་ཀྱིས་ནོར་ཕྲོགས་ཏེ། །སྐྱེ་བོ་སྡུག་བསྔལ་ཅན་ལ་སྦྱིན། །རྡོ་རྗེ་རྣལ་འབྱོར་<line/>
མའི་སྦྱོར་བས། །ཡང་ན་བདག་ཉིད་ཀྱིས་ཀྱང་སྤྱད། །དཀོན་མཆོག་གསུམ་ལ་མཆོད་བྱ་ཞིང༌། །བླ་མ་ལ་ནི་གུས་པར་བྱ། །བརྫུན་གྱི་ཚིག་ཀྱང་སྨྲ་མི་བྱ། །ཆང་ནི་བཏུང་བར་མི་<line/>
</page>
<page index="77" id="337A">༄༅། །བྱ་འོ། །དམ་ཚིག་དུས་ནི་མ་གཏོགས་ཤིང༌། །བྱིན་གྱིས་བརླབས་པའི་དམ་ཚིག་དང༌། །གཞན་ཡང་བདེ་བར་བྱ་ཕྱིར་དང༌། །སློབ་དཔོན་མཉེས་པར་བྱ་<line/>
དོན་དང༌། །དཀོན་མཆོག་གསུམ་ལ་ཕན་པའི་ཕྱིར། །བརྫུན་གྱི་ཚིག་ནི་རྟག་ཏུ་སྨྲོས། །གཞན་གྱི་བུད་མེད་བགྲོད་པར་བྱ། །དམ་ཆིག་དོན་དུ་སྦྱོར་ལྡན་པས། །གཞན་པ་<line/>
ཡང་ནི་ཐམས་ཅད་ཀྱང༌། །སེམས་ཅན་དོན་ལ་བརྩོན་པས་བྱ། །གསང་བའི་དམ་ཚིག་འདི་དག་ནི། །བློ་གྲོས་ལྡན་པས་བསྒྲག་མི་བྱ། །དམ་ཚིག་ལྡན་པ་མ་གཏོགས་པ། །<line/>
བླ་མའི་བཀའ་གནང་སྔགས་པ་ཡིས། །སངས་རྒྱས་ཀུན་གྱི་གསང་ཆེན་པོ། །ལག་ན་རྡོ་རྗེས་བྱིན་བརླབས་པ། །གལ་ཏེ་རྨོངས་པའི་བདག་ཉིད་ཀྱིས། །དམ་ཚིག་དམ་པ་འདི་<line/>
བཟླས་ན། །རྡོ་རྗེ་རྡོ་རྗེའི་མངའ་བདག་ཆེ། །རྒྱལ་པོ་འདིས་ནི་ངེས་པར་གསོད། །ཀུན་ནས་འབར་བའི་རྡོ་རྗེ་ཡིས། །ལུས་ཀྱི་སྤྱི་བོ་འགེམས་པར་འགྱུར། །དེ་ནས་འདི་ཡིས་<line/>
མེ་ཏོག་གི །ཕྲེང་བ་བཟང་པོ་དོར་བར་བྱ། །ཨོཾ་སརྦ་ཏ་ཐཱ་ག་ཏ་མཱ་ཏཱ་པི་ཏྲིཾ་པ་ཏི་མ་ཧཱ་སུ་ཁ་ས་མནྟ་བྷ་དྲ་པྲ་ཏཱི་ཙྪེ་དཾ་པུཥྤ་ཨཉྫ་ལིཾ་སྨྲྀ་དུ་ཛཿ་ཧཱུཾ་བཾ་ཧོཿ་བྷ་ག་ཝཱ་ན་མཧཱ་སུ་<line/>
ཁ་ས་མནྟ་བྷ་དྲ་ས་མ་ཡ་སྟྭཾ་ས་མ་ཡོ་ཉ་ཧཾ། །འདི་ཡིས་བཟུང་སྟེ་མྱུར་བ་རུ། །རྡོ་རྗེ་སེམས་དཔའ་སྙིང་རྗེ་ཆེ། །དེ་ནི་བླངས་ཏེ་སྤྱི་གཙུག་ཏུ། །བློ་གྲོས་བཟང་པོས་བཅིང་<line/>
</page>
<page index="78" id="337B">བར་བྱ། །སྔགས་པའི་རྒྱལ་པོས་སྔགས་འདི་ཡིས། །དེ་ནས་མིག་ནི་རབ་ཏུ་དབྱེ། །ཨོཾ་བཛྲ་ཛྙཱ་ན་མ་ཧཱ་ནེ་ཏྲ་ཨུད་གྷ་ཌ་ཡ་ཏི་ཙཀྵུ་ཥི། །མགོན་པོ་ཆེན་པོ་ལྟོས་ཤིག་བུ། །སངས་རྒྱས་ཀུན་<line/>
གྱི་བདག་པོ་མཆོག །ཡེ་ཤེས་ཆེན་པོ་ཀུན་གྱི་མཆོག །རྡོ་རྗེ་སེམས་དཔའ་བདེ་ཆེན་པོ། །རིམ་པ་ཇི་བཞིན་ལེགས་བསྟན་ཏེ། །དབང་བསྐུར་ཕྱིར་ནི་གསོལ་བ་བཏབ། །དབང་བསྐུར་བ་ནི་ཡིད་<line/>
འོང་བ། །སྐལ་བ་ཆེན་པོ་བདག་ལ་གསོལ། །གསང་བ་ཡི་ནི་རྒྱན་ཞེས་པར། །རྒྱལ་བས་གང་སྔོན་བཀའ་སྩལ་པ། །གསང་བའི་སྦྱོར་དེ་བདག་ལ་ནི། །རྒྱལ་བ་ཀུན་དངོས་སྩལ་དུ་གསོལ། །<line/>
དེ་བཞིན་དཀྱིལ་འཁོར་བུམ་པ་ཡིས། །དེ་བཞིན་དབང་བསྐུར་སྦྱིན་པར་བྱ། །སློབ་མ་ཆེན་པོ་རྣམ་པ་ལྔ། །དེར་ནི་སྦྱོར་བས་བོས་ནས་སུ། །གསང་བའི་རྒྱན་ཞེས་བྱ་བ་ཡི། །དངོས་གྲུབ་<line/>
ཤེས་པས་དབང་བསྐུར་རོ། །གསང་བའི་སྦྱོར་བའི་རྣམ་འཕྲུལ་གྱིས། །དེར་ནི་མཆུ་ཡིས་ལེགས་བཟུང་སྟེ། །ལྕེ་ཡི་རྩེ་མོ་མཁས་པས་སྦྱར། །རྡོ་རྗེ་འམ་ཡང་ན་ཆུ་སྐྱེས་ཀྱིས། །ཕྱག་རྒྱ་<line/>
དང་ནི་ཕྱག་རྒྱའི་ལན། །དེ་ནས་འཛིན་མ་རྣམ་པར་སྦྱིན། །དེ་ཉིད་ལ་ཡང་མཁས་པས་སྦྱིན། །གསང་བ་རྒྱན་གྱི་སྦྱོར་བ་ཡིས། །གསང་བའི་བདེ་བ་བསྒྲུབ་པར་བྱ། །ཞེས་བཅོམ་ལྡན་<line/>
འདས་ཀུན་ཏུ་བཟང་པོས་བཀའ་སྩལ་ཏོ། །དེ་ནས་ཡོན་ནི་དབུལ་བར་བྱ། །བླ་མར་ཕྱག་འཚལ་མཆོད་བྱས་ནས། །མ་དང་བུ་མོ་ཉིད་དང་ཡང༌། །སྲིད་མོ་ཡི་ནི་བུ་མོ་དང༌། །སྲིད་མོའམ་<line/>
</page>
<page index="79" id="338A">༄༅། །ཡང་ན་ཆུང་མ་དང༌། །རྒྱལ་པོ་ལོངས་སྤྱོད་སྐྱེ་བོའི་ཚོགས། །གྲོང་དང་ཡུལ་འཁོར་གྲོང་ཁྱེར་དང༌། །ནོར་དང་རིན་ཆེན་ལ་སོགས་དང༌། །གཞན་ཡང་ཅི་<line/>
དང་ཅི་འདོད་པ། །མཁོ་བའི་ལོངས་སྤྱོད་གུས་པ་ཡིས། །བླ་མའི་ཞབས་ལ་ཕྱག་འཚལ་ཏེ། །དངོས་གྲུབ་ཀུན་གྱི་དོན་གྱི་ཕྱིར། །དཀྱིལ་འཁོར་བ་ཡང་ལེགས་པར་མཆོད། །ཕ་དང་སྤུན་ཡང་<line/>
མཆོད་པར་བྱ། །དེ་བཞིན་སྤུན་ཟླའི་བུ་ཡང་མཆོད། །བཟའ་བཏུང་ཡིད་དུ་འོང་བ་དང༌། །གོས་དང་རྒྱན་དང་མེ་ཏོག་དང༌། །དེ་བཞིན་དྲི་དང་བདུག་པ་སོགས། །ཇི་ལྟར་བདོག་པ་ཐམས་<line/>
ཅད་ཀྱིས། །མཆོད་པ་བྱས་ཏེ་གཏང་བར་བྱ། །ལྷ་རྣམས་དག་ནི་ཐམས་ཅད་ལ། །དེ་བཞིན་དུ་ནི་མཆོད་པར་བྱ། །གསང་སྔགས་རྒྱལ་པོ་གཤེགས་སུ་གསོལ། །བཛྲ་མུཿ་<line/>
ཞེས་བརྗོད་པས་གཤེགས། །དེ་ནས་སྔགས་པའི་སློབ་མའི་མཆོག་དེ་ལ། །གསང་བ་རྣམ་པར་འཛིན་ལ་གསང་བ་ཡི། །རྒྱལ་པོས་གསལ་མཛད་རྒྱལ་བའི་གསང་བདག་<line/>
གིས། །གསང་བ་མཐའ་དག་ལེགས་པར་བསླབ་པར་བྱ། །གསང་བའི་ཕྱག་རྒྱ་མིག་ཡངས་མ། །བློ་གྲོས་བརྟན་པས་བསྒྲུབ་པར་བྱ། །རང་བྱིན་རླབས་པའི་རིམ་པ་ཡིས། །ཤེས་<line/>
རབ་ཀྱིས་ནི་བྱིན་གྱིས་བརླབ། །བདག་ཉིད་སེམས་དཔའ་ལེགས་བསྒོམས་ཏེ། །གསང་བ་རྒྱན་གྱི་སྦྱོར་བ་ཡིས། །ཉི་མ་བདུན་གྱིས་ལེགས་འགྲུབ་པ། །འགྱུར་བ་འདི་ལ་ཐེ་ཚོམ་མེད། །<line/>
</page>
<page index="80" id="338B">ལྷ་མོ་ཤེས་རབ་ཆེ་དེ་ཡང༌། །རང་ཉིད་རྡོ་རྗེ་འཆང་གཙོ་སྟེ། །ནམ་མཁའ་ཀུན་གྱི་མཆོག་དཔའ་བོ། །རྒ་དང་འཆི་བ་མེད་པར་འགྱུར། །འདོད་པའི་དབང་ཕྱུག་རྣལ་འབྱོར་ཆེ། །བདག་<line/>
ཉིད་འདོད་པར་དགོངས་པ་ཡིས། །འདོད་པའི་ལོངས་སྤྱོད་འགྲུབ་པར་འགྱུར། །འདོད་པའི་དབང་ཕྱུག་གཙོ་བོ་སྟེ། །དེ་ཡང་འདོད་པའི་དབང་ལྷ་མོར། །འགྲུབ་འགྱུར་འདི་ལ་ཐེ་<line/>
ཚོམ་མེད། །འདོད་པའི་ཁམས་ཀྱི་དབང་ཕྱུག་ཀུན། །བྲན་དང་འདྲ་བར་འཁོར་བར་འགྱུར། །ནམ་མཁའི་དཀྱིལ་འཁོར་ཡིད་འོང་བར། །མཁའ་འགྲོའི་ས་བོན་བསྒོམ་པར་བྱ། །དེ་<line/>
ནི་སྦྱོར་བས་སྤྲོས་ནས་སུ། །རང་གི་སྙིང་གར་གཞུག་པར་བྱ། །བཅུག་ནས་རིན་ཆེན་ཆེན་པོ་ནི། །སྲིད་པ་འཇོམས་པར་བསྒོམ་པར་བྱ། །ཡིད་བཞིན་རིན་ཆེན་རང་བཞིན་མཛེས། །ཉི་མ་བདུན་<line/>
དེ་འགྱུར་རོ། །འདམ་སྐྱེས་དམར་པོའི་དབུས་སུ་ནི། །འབད་པས་ཀུན་ནས་དྲི་ཡིས་དགང༌། །དྲི་ཡི་དབང་ཕྱུག་རྒྱལ་པོ་ཆེ། །བདག་ཉིད་སེམས་དཔའ་ཡིད་ཆེས་བསྒོམ། །དེ་ནས་མྱུར་དུ་<line/>
བློ་ལྡན་ཏེ། །དྲི་ཟའི་བདག་པོའི་བདག་པོར་འགྱུར། །དྲི་ཡིས་མྱུར་བ་ཉིད་དུ་ནི། །བརྟན་དང་གཡོ་བའི་དུག་འགུགས་བྱེད། །དོན་ཡོད་ཀྱི་ནི་དཀྱིལ་འཁོར་དུ། །སྙིང་པོ་སྙིང་གི་<line/>
སྦྱོར་བ་བསམ། །ཡིད་ལ་བསམ་པའི་དངོས་གྲུབ་འགྱུར། །དེ་ཡི་ཕྱག་རྒྱའང་དེ་དང་མཚུངས། །རིན་ཆེན་གྱི་ཡང་རིན་ཆེན་ཆེ། །རིན་ཆེན་གྱི་ནི་མིག་འོད་གསལ། །དེ་བཞིན་དྲི་<line/>
</page>
<page index="81" id="339A">༄༅། །དང་ལྡན་པ་ནི། །སྒྲུབ་པ་པོ་ཡིས་འགྲུབ་པར་འགྱུར། །དེ་ལ་སོགས་པའི་དབྱེ་བ་ཡིས། །ལྷ་གཞན་དག་ཀྱང་རིག་པར་བྱ། །དཀྱིལ་འཁོར་རམ་ནི་<line/>
དམ་ཚིག་ཀྱང༌། །བསྒོམས་པས་མྱུར་དུ་འགྲུབ་པར་འགྱུར། །སྙིང་པོ་སྔགས་དང་ཕྱག་རྒྱ་དང༌། །རིག་སྔགས་ཀྱི་ཡང་སྦྱོར་བ་ཡིས། །དེ་རྣམས་ཀྱིས་ནི་དེ་ཉིད་ན། །བསྒོམས་ན་མྱུར་<line/>
དུ་ངེས་པར་འགྲུབ། །འདི་ནི་བཅོམ་ལྡན་རྣལ་འབྱོར་ཅན། །གསང་བ་རྒྱན་བདག་དམ་པས་གསུངས། །ཕྱག་རྒྱ་བཞི་ཡི་མཆོག་གི་མཆོག །ཕྱག་རྒྱ་ཐམས་ཅད་འགྲུབ་པར་<line/>
འགྱུར། །ཞེས་སོ། །དེ་ནས་དེ་བཞིན་གཤེགས་པ་ཐམས་ཅད་ཀྱི་ཡབ་དང༌། །ཡུམ་དེ་རྣམས་ཀྱིས་གསོལ་བ། མྱུར་དུ་སྦྱོར་བ་མཆོག་བསྒྲུབས་པས། །སྒྲུབ་པ་པོས་ནི་ཇི་ལྟར་<line/>
འགྲུབ། །དེ་དག་ཐམས་ཅད་མྱུར་དུ་གསུངས། །བཅོམ་ལྡན་རྡོ་རྗེ་འཆང་བདག་གིས། །སྙིང་པོ་སྔགས་དང་ཕྱག་རྒྱ་དང༌། །རིག་སྔགས་ཀྱང་ནི་ལེགས་པར་སྒྲུབ། །བཙུན་མོ་<line/>
མཆོག་གི་གནས་དབང་ཕྱུག། །དཔའ་བོ་ཆེན་པོས་གསུང་དུ་གསོལ། །དེ་ནས་བཅོམ་ལྡན་འདས་ཀུན་ཏུ་བཟང་པོ་ཆེན་པོས་དེ་བཞིན་གཤེགས་པ་ཐམས་ཅད་ཀྱི་གཙུག་<line/>
ཏོར་རྣམ་པར་རྒྱལ་བ་རྣམ་པར་བགྱིངས་པ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ཏེ། དེ་བཞིན་གཤེགས་པ་ཐམས་ཅད་ཀྱི་ཡབ་དང༌། ཡུམ་རྣམས་ཀྱིས་ཞུ་བའི་<line/>
</page>
<page index="82" id="339B">ཚིག་རྡོ་རྗེ་འདི་ཉིད་ཀྱིས་སྐུ་དང༌། གསུང་དང༌། ཐུགས་རྡོ་རྗེ་རྣམས་ལས་རྣམ་པར་ཕྱུང་ངོ༌། །ལྷ་རྣམས་ཀྱི་ནི་སྙིང་པོ་དང༌། །སྔགས་དང་ཕྱག་རྒྱ་དེ་བཞིན་དུ། །དཀྱིལ་འཁོར་དུ་ནི་ལེགས་པར་<line/>
བཤད། །ཇི་ལྟར་སྔོན་དུ་ཁ་དོག་སོགས། །དེ་ནས་དེ་བཞིན་གཤེགས་པ་ཐམས་ཅད་ཀྱིས་སླར་ཡང་འདི་སྐད་ཅེས་གསོལ་ཏོ། །བཅོམ་ལྡན་འདས་ཀྱིས་གསུང་དུ་གསོལ། །སེམས་ཅན་རྣམས་<line/>
ལ་ཕན་བདེའི་ཕྱིར། །རྣལ་འབྱོར་མ་ཡི་ཕྱག་རྒྱ་དང༌། །མཚན་མ་ལ་སོགས་དམ་པ་རྣམས། །དེ་ནས་བཅོམ་ལྡན་ཀུན་ཏུ་བཟང༌། །རྡོ་རྗེ་དམ་པ་གསོར་མཛད་ནས། །ལག་པའི་མཚན་མ་བཀའ་<line/>
སྩལ་པ། །གང་གི་ལྷ་རྣམས་མཚོན་འགྱུར་པའོ། །ལག་པ་ཟླ་བ་ཉི་མ་རུ། །མཁས་པ་ཡིས་ནི་བསམ་པར་བྱ། །ཤེས་རབ་ཐབས་ཀྱིས་<line/>
པའི་སྦྱོར་བ་ཡིས། །རྡོ་རྗེ་པདྨར་རྣམ་བསམ་བྱ། །དེ་ནས་ཤེས་རབ་ཕ་རོལ་ཕྱིན། །སོར་མོའི་རྩེ་མོར་དགོད་པར་བྱ། །དེ་ཉིད་སྦྱོར་བའི་བསྡུས་ནས་སུ། །ཕན་ཚུན་ངེས་པར་སྦྱར་བར་བྱ། །<line/>
རྡོ་རྗེ་པདྨ་མཉམ་སྦྱར་བའི། །བདེ་བ་མྱུངས་པར་འགྲུབ་པར་འགྱུར། །འཆིང་བ་ཆེན་པོས་བཅིངས་ནས་སུ། །ལྷ་མོའི་ས་བོན་གྱིས་མཚན་པའི། །གསང་སྔགས་རྒྱལ་པོ་སྔགས་རིག་པས། །<line/>
ཡང་དང་ཡང་དུ་བྱིན་གྱིས་བརླབས། །བཅངས་ཏེ་འོད་ལྡན་རྣམ་པ་གཉིས། །བརྒྱང་ནས་རྩེ་མོ་སྦྱར་བར་བྱ། །དེ་འདི་སྙིང་པོ་ཞེས་བྱ་བའོ། །གཉིས་པ་གྲགས་པ་ལྡན་པ་ཡིན། །སྙིང་པོ་<line/>
</page>
<page index="83" id="340A">༄༅། །ཡིས་ནི་མཚན་བྱས་ནས། །རིམ་གྱིས་སྙིང་གར་བསྐོར་བར་བྱ། །རྡོ་རྗེ་མཉམ་པར་སྦྱར་བྱས་ཏེ། །དེར་ནི་བཅིངས་པ་གཞུག་པར་བྱ། །འདི་ནི་དམ་ཚིག་ངེས་<line/>
བྱ་སྟེ། །དམ་ཚིག་མ་ལུས་སྒྲུབ་པར་བྱེད། །འདི་ཡིས་ལྷ་མོ་མཐའ་ཡས་ཞལ། །ཐམས་ཅད་དུ་ནི་ངེས་པར་འགྲུབ། །དེ་ཉིད་བསྡིགས་པ་ལྟ་བུར་སྦྱར། །ལས་ཀུན་བྱེད་པའི་<line/>
མཆོག་ཏུ་འགྱུར། །རྡོ་རྗེ་གཉིས་ནི་པདྨ་ཡི། །སྦྱོར་བ་བསྟན་པ་མཆོག་ཏུ་རྨད། །དེ་ལས་ཕྱི་རོལ་བསྐུམས་པ་ནི། །གསུམ་པ་རུ་ནི་འགྱུར་བ་ཡིན། །སྙིང་ག་རུ་ནི་སྙིང་པོ་བསམ། །<line/>
སྙིང་དགའ་བྱེད་པ་ཞེས་བྱར་བརྗོད། །རྡོ་རྗེ་གཉིས་པོ་དེ་བཞིན་སྦྱར། །དམ་ཚིག་བདག་བྱེད་ཉིད་དུ་འགྱུར། །དེ་ཉིད་ཀུན་གྱི་འབྱུང་གནས་གསལ། །ཆེན་པོའི་ལས་ནི་བྱེད་<line/>
པར་འགྱུར། །དེ་ཉིད་མཛོད་སྤུར་སྦྱར་བའི་བརྗིད། །ཕྱག་རྒྱ་བདག་ཉིད་ཆེན་པོར་འགྱུར། །དེ་ཉིད་ཆུ་སྐྱེས་རྣམ་པ་རུ། །སྙིང་གར་བཞག་པ་སྙིང་པོ་མཆོག །དེ་བཞིན་རྡོ་རྗེ་མཉམ་<line/>
སྦྱར་བ། །དམ་ཚིག་བདག་ཉིད་ཅན་དུ་འགྱུར། །སྙིང་གར་ཀུན་བསྡིགས་སྦྱོར་བ་ཡིས། །རབ་རྒྱས་པ་ཡི་བཞིན་རས་མཆོག །བསྙེམས་པ་བྱེད་པ་ཐམས་ཅད་ཀྱང༌། །འདིས་ནི་<line/>
ལས་བྱེད་འགྲུབ་པ་ཡིན། །དེ་ཉིད་ཁ་རུ་སྦྱར་བས་ནི། །ཕྱག་རྒྱ་ཆེན་པོ་རབ་ཏུ་འགྲུབ། །དེ་ཉིད་འོད་ལྡན་རྩེ་མོ་ནི། །ཐུར་དུ་བསྟན་ཏེ་སྙིང་གར་གཞག །འདི་ནི་འགྱུར་བ་མེད་པ་<line/>
</page>
<page index="84" id="340B">ཡི། །སྙིང་པོའི་ཆོས་སྒྲུབ་བྱེད་པའོ། །དེ་ཉིད་སྙིང་གར་ཡོངས་སུ་བསྐོར། །སྙིང་གི་དཀྱིལ་འཁོར་ཉིད་དུ་བཟུང༌། །འདི་ནི་དམ་ཚིག་དངོས་གྲུབ་ཆེ། །བདག་ཉིད་ཆེན་པོས་བསླབ་<line/>
པར་བྱ། །ལས་ཀྱི་རྡོ་རྗེ་མཉེས་པ་ཡིས། །ལས་རྣམས་ཐམས་ཅད་རབ་བསྒྲུབ་བྱེད། །དབབ་དང་འཁོར་བ་ཉིད་དང་ནི། །གར་བྱེད་ཆེན་པོ་དེ་བཞིན་དུ། །དེ་བཞིན་ཐལ་མོ་སྦྱར་ནས་སུ། །<line/>
སྙིང་གར་བཞག་པ་སྙིང་པོར་བཤད། །སྤྱི་བོར་བསྐོར་བ་བྱས་པ་ནི། །དམ་ཚིག་ཅེས་བྱ་བདག་ཉིད་ཆེ། །སྟེང་དུ་བསྡིགས་པ་ལས་སུ་འགྱུར། །མཆོད་པ་མ་ལུས་རབ་སྒྲུབ་བྱེད། །སྙིང་པོ་<line/>
ལ་སོགས་འོག་ཏུ་གཟུང༌། །ཆོས་ལ་སོགས་པར་ཡོངས་སུ་བརྟག །དེ་ཉིད་བརྒྱང་སྟེ་སྙིང་གར་བཞག །སྙིང་པོ་ཞེས་སུ་ལེགས་པར་བཤད། །བསྐོར་བ་དམ་ཚིག་ཅེས་བྱ་སྟེ། །ལས་ཐམས་<line/>
ཅད་ནི་དེ་བཞིན་ནོ། །དེ་ལས་ཐལ་མོ་རྡོ་རྗེ་གཉིས། །སྟེང་བསྒྲེང་སྙིང་པོ་ལ་སོགས་བཞིན། །སྔོན་བཤད་ལྷ་མོ་ཐམས་ཅད་ཀྱི། །གསང་སྔགས་རིག་པར་ཤེས་པར་བྱ། །གཉིས་སུ་བྱས་ལ་<line/>
གཡས་མིན་པས། །བསྒྲུབ་བྱའི་མགྲིན་པ་བཟུང་ནས་སུ། །མངོན་པར་ཕྱོགས་ཏེ་གཞག་པར་བྱ། །གཟུགས་ཀྱི་སྙིང་པོ་ཆེས་ཆེ་པའོ། །དེ་ཉིད་ཁ་ཡི་ཕྱོགས་བཞག་པ། །སྒྲ་ཡི་སྙིང་པོ་ཡིད་<line/>
འཕྲོག་པའོ། །དེ་ཉིད་ཅུང་ཟད་བསྐུམས་ནས་སུ། །ལྕེ་ཡི་རྣམ་པས་ཁ་རུ་གཞག །རོ་མྱང་བ་ཡི་སྦྱོར་བ་ཡིས། །དེ་ཉིད་ལ་ཡང་རྣམ་པ་བཞི། །ཕྱག་རྒྱ་སྔགས་པས་ཤེས་པར་བྱ། །རོ་<line/>
</page>
<page index="85" id="341A">༄༅། །འཕྲོག་པ་ཡི་ལས་རྣམས་སོ། །དེ་ནི་གཉིས་སུ་བྱས་ནས་སུ། །གཡས་པའམ་ནི་གཡོན་པ་ཡིས། །སྙིང་གར་ལེགས་སྦྱར་སྦྱོར་བདག་གིས། །རེག་པའི་ཕྱག་<line/>
རྒྱ་ངོ་མཚར་ཆེ། །འདི་ཡིས་ཆོས་དང་དམ་ཚིག་དང༌། །ལས་ཀྱང་རབ་ཏུ་སྐྱེ་བ་ཡིན། །ཆོ་ག་ཤེས་པས་རྣལ་འབྱོར་སྦྱར། །རེག་པས་འབེབས་པའི་མཆོག་ཡིན་ནོ། །དེ་བཞིན་སྦྱར་<line/>
བ་སོ་སོར་བྱ། །གཡོན་པ་རྐེད་པར་གཞག་པར་བྱ། །གཡས་པ་ཁ་ཡི་ཕྱོགས་སུ་བཟུང༌། །ཁྲོ་བོའི་ཚུལ་གྱིས་དེ་བཞིན་དུ། །འདི་ནི་བཞད་ལྡན་ཞེས་བྱ་བའི། །ཕྱག་རྒྱ་མཆོག་ཏུ་<line/>
རྨད་འབྱུང་བའོ། །དེ་འམ་བཀྲོལ་ཏེ་སྔ་མ་བཞིན། །རྐེད་པ་རུ་ནི་ལེགས་པར་གཞག །དེ་ལས་ལངས་ཏེ་སླར་ཡང་ཁར། །མཁས་པས་དལ་གྱིས་བསྐྱོད་པར་བྱ། །དེ་གཉིས་<line/>
སྙིང་གར་ཡོངས་སུ་སྦྱར། །བསྙེམས་པས་སྡུད་དང་འགྱེད་པར་བྱ། །ཇི་སྲིད་སྤྱི་བོར་གཏུགས་པ་ཡིས། །ཆོས་དང་ལ་སོགས་ཀུན་ཏུ་འགྱུར། །སྙིང་པོ་ལ་སོགས་སྔགས་རིག་<line/>
པས། །ཕྱག་རྒྱ་འདི་ཡིས་རྒྱས་བཏབ་ན། །དངོས་གྲུབ་ཐམས་ཅད་ཐོབ་འགྱུར་ཏེ། །རྡོ་རྗེ་སེམས་དཔའ་བཀའ་བཞིན་ནོ། །ཐལ་མོ་མཉམ་པོར་ལེགས་པར་སྦྱར། །གཡོན་པའི་སྟེང་<line/>
དུ་དེ་བཞིན་གཞན། །དེ་དག་སྙིང་གར་བསྒྲེང་བར་བྱ། །དེ་ནི་ཕན་ཚུན་ཤེས་རབ་ཡིན། །སྔགས་པ་ཆེན་པོས་སྦྱར་བར་བྱ། །གཞན་ནི་སྦྱོར་བས་རྣམ་པར་སྤྲོ། །འདི་ནི་ཆོས་ཀྱི་ཕ་<line/>
</page>
<page index="86" id="341B">རོལ་ཏུ། །འགྲོ་བའི་ཆོས་ཀྱི་མཆོག་ཏུ་བཤད། །དེ་བཞིན་ཐལ་མོ་མཉམ་པོར་སྦྱར། །སྙིང་གར་གཡོན་པར་གཞག་པར་བྱ། །འོད་ལྡན་རྡོ་རྗེའི་གདོང་པ་དང༌། །མདོར་བསྡུས་ནས་<line/>
ནི་སྦྱར་ནས་སུ། །གཡས་པ་ཐུར་དུ་འཕྱང་བར་བྱ། །དེ་བཞིན་སྟེང་བསྟན་མཆོག་སྦྱིན་ནོ། །མེ་ཏོག་སྙིམ་པ་ཡང་དག་སྦྱར། །རྡོ་རྗེ་གཉིས་ནི་དབུས་སུ་བཞག །བཟོད་པ་གཉིས་པོ་དེ་<line/>
ལ་སྦྱར། །སྦྱིན་པ་དག་ནི་ཕྱི་རུ་བསྐུམ། །དེ་ནི་སྟེང་དུ་ལེགས་པར་གཞག །འདི་ནི་སངས་རྒྱས་ཐམས་ཅད་ཀྱི། །ཡིད་བཞིན་རྒྱལ་པོའི་འབྲས་བུ་སྟེར། །དེ་ནི་སྦྱོར་བས་སོ་སོར་བྱ། །གཡོན་<line/>
པ་སྙིང་གར་ཡོངས་སུ་བཞག །གཡས་པ་སྤྲོ་བའི་སྦྱོར་བ་ཡིས། །ཡོངས་སུ་བསྐོར་ཞིང་བསྐོར་ནས་སུ། །གཡས་པ་རུ་ནི་གཞག་པར་བྱ། །རྡོ་རྗེ་ཐལ་མོ་བརྐྱང་ནས་སུ། །རྡོ་རྗེའི་སྟེང་<line/>
དུ་འོད་མཛེས་མ། །ཕྱི་རོལ་བསྐུལ་བའི་སྦྱོར་བ་ཡིས། །དེ་ཡི་སྟེང་དུ་གདོང་པ་བཞག །ཕྱག་རྒྱ་འདི་ནི་ཕྱག་རྒྱ་ཆེ། །བརྩོན་འགྲུས་ཕ་རོལ་ཕྱིན་དགེ་མའོ། །དེ་བཞིན་ལག་པ་སྟེང་དུ་<line/>
སྦྱར། །རྩིབས་མཆོག་རིན་ཆེན་མ་རུ་འགྱུར། །ལྷག་མའི་བྱ་བ་དེ་ཉིད་ཀྱིས། །དེ་བཞིན་ཞག་གཅིག་བསམ་པར་བྱ། །སྦྱོར་བ་དེ་ཡི་བཅིང་བ་རུ། །སྔགས་ཤེས་གཙོ་བོ་སྔགས་པས་བྱ། །<line/>
རྡོ་རྗེ་ཐལ་མོ་མཉམ་པར་སྦྱར། །ཁྲོ་མོ་རྡོ་རྗེའི་སྦྱོར་བ་ཡིས། །སྙིང་གར་བློ་གྲོས་ལྡན་པས་བཟུང༌། །དེ་ནི་ལྕགས་ཀྱུའི་རྣམ་པ་ཡིས། །བལྟས་ནས་ལུས་ཅན་འགུགས་པར་བྱེད། །དེ་<line/>
</page>
<page index="87" id="342A">༄༅། །ལས་སོར་མོའི་རྩེ་མོ་རྣམས། །ཅུང་ཟད་བསྣོལ་ཏེ་བརྐྱང་བར་བྱ། །རྡོ་རྗེ་མཆེ་བ་ལྟ་བུར་བསྒྲེང༌། །ཁ་སྦྱར་སྒྲོལ་བྱེད་ངོ་མཚར་ཆེ། །རྒྱ་འདི་རྣམས་<line/>
ཀྱིས་རྒྱས་བཏབ་ན། །ལས་རྣམས་ཐམས་ཅད་བྱེད་པར་འགྱུར། །དེ་ལས་ཐལ་མོ་སྦྱར་ནས་སུ། །གཟི་བརྗིད་རྡོ་རྗེ་དེ་བཞིན་ནོ། །དེ་ལྟར་ལྕགས་ཀྱུས་དགུག་པ་སྟེ། །དེ་ཡི་<line/>
མཐའ་གདོང་ཞགས་པ་འོ། །སོག་ལེའི་ཐལ་མོ་ངེས་པར་ནི། །འདིར་ནི་ཐོད་པ་ཉིད་དུ་འགྱུར། །འདི་ནི་གཉིས་པ་ཉིད་ཡིན་ཏེ། །ལས་ཀུན་གྱི་ནི་དམ་པ་སྒྲུབ། །དེ་བཞིན་<line/>
བཅིང་བ་ལེགས་བཅིངས་ནས། །རབ་ཏུ་སྦྱིན་པ་བརྐྱང་བར་བྱ། །གཡས་པ་སྟེང་དུ་བྱས་ནས་སུ། །བསད་པ་ལྟ་བུར་བཅིང་བར་བྱ། །འདི་ནི་རྡོ་རྗེ་མདུང་ཐུང་སྟེ། །སྲིན་པོ་<line/>
ཐམས་ཅད་ཕྱེ་མར་བྱེད། །འདིར་ནི་དེ་བཞིན་ཐོད་པ་དང༌། །ཞགས་པ་ལྕགས་ཀྱུ་ཉིད་དང་ཡང༌། །སོག་ལེ་དང་ནི་གྲི་ཐུང་ནི། །རྡོ་རྗེ་ཐལ་མོའི་ཆོ་གས་བྱ། །རྡོ་རྗེ་ཐལ་མོ་སོ་<line/>
སོར་བྱ། །ལག་པ་གཡས་པ་སྟེང་དུ་ནི། །རིན་ཆེན་ལྟ་བུར་བྱས་ལ་གཟུང༌། །སོར་མོ་ཐམས་ཅད་སྤྲོ་བར་བྱ། །གཡོན་པའང་དེ་བཞིན་སྤྲོ་བར་བྱ། །དེ་དག་ཉི་ཟླར་ཤེས་པར་བྱ། །<line/>
ཐལ་མོ་བསྒྲེང་སྟེ་ཤེས་རབ་དང༌། །ལས་ཀྱི་རྡོ་རྗེ་རྩེ་མོ་སྦྱར། །འདིར་ནི་ལས་རྣམས་ཐམས་ཅད་ཀྱི། །སྣ་ཚོགས་ལས་མཆོག་སྒྲུབ་པར་བྱེད། །དེ་བཞིན་དགུག་དང་ཞགས་<line/>
</page>
<page index="88" id="342B">པ་དང༌། །ཐོད་པ་རྡོ་རྗེ་ཉིད་ཡིན་ནོ། །དེ་ལས་ཐལ་མོ་ཐོད་པ་ཡི། །ཕྱག་རྒྱའི་དབུས་སུ་བུ་ག་ནི། །སྒྲོན་མ་ཅན་ཞེས་ལེགས་བཤད་དེ། །འདི་ནི་རྡོ་རྗེ་ངོ་མཚར་ཆེ། །ཞགས་པ་ལྕགས་<line/>
ཀྱུ་དེ་བཞིན་དུ། །སློབ་དཔོན་བློ་གྲོས་ལྡན་པས་ཤེས། །གཟུངས་རྣམས་དང་ནི་ཐམས་ཅད་ཀྱི། །སྔར་བཤད་པ་ཡི་ཕྱག་རྒྱ་ཉིད། །ཐོད་པ་རྡོ་རྗེའང་ཤེས་པར་བྱ། །ཕན་ཚུན་གཅིག་<line/>
ལ་གཅིག་ཏུ་ནི། །ཐམས་ཅད་གཟུངས་ཀྱི་ཕྱག་རྒྱ་རུ། །དཀྱིལ་འཁོར་དུ་ནི་རབ་ཏུ་བསྒྲགས། །འདི་རྣམས་སྦྱོར་བ་ཇི་ལྟ་བར། །དཀྱིལ་འཁོར་བཞི་ནི་རྟག་པ་རུ། །རྡོ་རྗེ་སློབ་དཔོན་<line/>
གྱིས་བྱ་སྟེ། །ཕྱག་ན་རྡོ་རྗེའི་བཀའ་བཞིན་ནོ། །འདི་ནི་བཅོམ་ལྡན་རྣལ་འབྱོར་གསུང༌། །ཀུན་བཟང་བདག་ཉིད་ཆེན་པོ་པ། །སེམས་ཅན་ཀུན་མཆོག་ལས་ཀྱི་མཆོག །སངས་<line/>
རྒྱས་མཆོག་གཙོ་མངའ་བདག་ཆེ། །ཞེས་སོ། །དེ་ནས་བཅོམ་ལྡན་འདས་ཀུན་ཏུ་བཟང་པོ་ཡང་འཕགས་པ་སྤྱན་རས་གཟིགས་དབང་ཕྱུག་ཡེ་ཤེས་རྡོ་རྗེ་ཞེས་བྱ་བའི་ཏིང་<line/>
ངེ་འཛིན་ལ་སྙོམས་པར་ཞུགས་ནས་དེ་དག་ཐམས་ཅད་ལ་ཡང་དང༌། །ཡང་དུ་གཟིགས་ཏེ། སེམས་ཅན་ཐམས་ཅད་བརྩོན་འགྲུས་ཞན་པ་སྤོབས་པ་དམན་པ་ལ་མོས་པར་<line/>
གཟིགས་ནས་དེ་རྣམས་ལ་བཀའ་བསྒོ་བ། །དབང་པོའི་མ་མོ་རྣམས་ཀྱིས་ཤོད། །རང་རང་གི་ནི་སྒྲུབ་སྣ་ཚོགས། །དེ་ནས་དེ་རྣམས་ལེགས་ཚིམ་ནས། །རྡོ་རྗེ་ཅན་ལ་གསོལ་བ་<line/>
</page>
<page index="89" id="343A">༄༅། །ནི། །ཉི་མའི་དཀྱིལ་འཁོར་དབུས་གནས་པར། །རྡོ་རྗེ་དཀྱིལ་འཁོར་བསྒོམ་པར་བྱ། །དེ་ཡི་སྟེང་དུ་རྡོ་རྗེ་ཆེ། །རྡོ་རྗེ་ལ་ནི་དང་པོ་མཆོག །ཉི་མ་གསེར་<line/>
མདོག་དང་མཚུངས་པར། །གསང་སྔགས་ཤེས་པས་དེ་བསྒོམ་བྱ། །རང་གི་ལུས་ལས་སྤྲོས་ནས་སུ། །རང་གི་རྣམ་པར་བསམ་པར་བྱ། །དེ་ནས་སྔགས་བདག་འགྲུབ་པར་འགྱུར། །<line/>
སྔགས་ཀྱི་དེ་ཉིད་བདག་པོ་ཆེར། །ཀུན་ཏུ་འགྲོ་བ་སྣ་ཚོགས་ཆེ། །རྡོ་རྗེ་སེམས་དཔའ་འདྲ་བ་བཞིན། །གཉིས་པའི་དེ་ཉིད་བསྒོམ་པ་ནི། །དཀྱིལ་འཁོར་པདྨ་ལས་བྱུང་བ། །དམར་པོའི་<line/>
གོས་ལ་གཟི་བརྗིད་ཆེ། །འབར་བ་དག་ནི་མེ་དང་མཚུངས། །རང་ལས་སྤྲོ་བྱ་ཐམས་ཅད་དུ། །འཇིག་རྟེན་དབང་ཕྱུག་ལྟ་བུར་འགྱུར། །དཀྱིལ་འཁོར་དབང་ཆེན་གཞག་པར་བྱ། །<line/>
དཀྱིལ་འཁོར་ལ་ནི་ཆེར་དགེ་མ། །དང་པོའི་ལྷ་མོ་དྲོད་དང་ལྡན། །རང་གི་ལུས་ལ་ངེས་པར་ཁྱབ། །བསྡུས་ནས་བདག་དང་འདྲ་བའི་བདག །ཡིད་བཞིན་ནོར་བུའི་སྣང་བར་<line/>
འགྱུར། །རླུང་གི་དཀྱིལ་འཁོར་དབུས་སོན་པར། །འགྲོ་བའི་སྒོ་གཏན་ལྷ་མོ་ནི། །རང་ལུས་ལུས་ལྡན་ཐམས་ཅད་དུ། །ལྗང་གུ་དང་ནི་ལྗང་སེར་མ། །ལས་ཀུན་སྒྲུབ་པའི་དམ་<line/>
པ་ཡིས། །རྡོ་རྗེ་འཛིན་པ་དཔལ་ལྡན་འགྱུར། །མ་མོ་བཞི་དང་ཡང་དག་ལྡན། །ཤེས་རབ་ཡེ་ཤེས་དམ་པ་གནས། །དཀྱིལ་འཁོར་ཀུན་གྱི་དམ་པ་རུ། །མཁས་པ་ཡིས་ནི་<line/>
</page>
<page index="90" id="343B">བསྒོམ་པར་བྱ། །ཀུན་གྱི་བདག་པོ་དཔལ་དང་ལྡན། །ཀུན་བཟང་མངའ་བདག་ཆེན་པོར་འགྱུར། །བསམ་གཏན་དཀྱིལ་འཁོར་སྦྱོར་བ་ཡིས། །ཐམས་ཅད་ཉིད་ནི་བསྒྲུབ་པར་<line/>
བྱ། །ཆོས་ཀྱི་ཡི་གེ་ཡང་དག་སྦྱར། །ལྷ་མིན་བདག་པོར་བདག་འགྱུར་རོ། །ཞེས་བཅོམ་ལྡན་འདས་ཀུན་ཏུ་བཟང་པོས་བཀའ་སྩལ་ཏོ། །གསང་བ་རྒྱན་གྱི་བཀོད་པའི་རྒྱུད་ཀྱི་རྒྱལ་པོ་<line/>
ཆེན་པོ་ལས། དེ་བཞིན་གཤེགས་པ་ཐམས་ཅད་ཀྱི་ཡུམ་གྱི་ཕྱག་རྒྱའི་ཡེ་ཤེས་མཆོག་གི་དཀྱིལ་འཁོར་ཡོངས་སུ་རྫོགས་སོ།། །།དེ་ནས་དེ་བཞིན་གཤེགས་པ་<line/>
ཐམས་ཅད་དང༌། དེ་བཞིན་གཤེགས་པ་ཐམས་ཅད་ཀྱི་ཡབ་འཁོར་དང་བཅས་པ་རྣམས་སླར་ཡང་འདུས་པར་གྱུར་ཏེ། བཅོམ་ལྡན་འདས་ཀུན་ཏུ་བཟང་པོ་ཆེན་པོ་ལ་གླུ་དབྱངས་<line/>
ཀྱི་རྒྱལ་པོ་འདིས་གསོལ་བ་བཏབ་པ། །ཐམས་ཅད་ཁྱབ་པའི་ཡེ་ཤེས་ཆེ། །མཁའ་ལ་རླུང་ལྟར་ཆེར་གཤེགས་པ། །ཡབ་ཀྱི་ཕྱག་རྒྱའི་ཡེ་ཤེས་བཟང༌། །ཀུན་མཆོག་དམ་པས་བཤད་<line/>
དུ་གསོལ། །དེ་ནས་བཅོམ་ལྡན་འདས་ཀུན་ཏུ་བཟང་པོས་དེ་བཞིན་གཤེགས་པ་ཐམས་ཅད་ཀྱི་རྒྱལ་པོ་མཆོག་རྡོ་རྗེ་དཔལ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་<line/>
ཡེ་ཤེས་ཆེན་པོའི་ཕྱག་རྒྱ་དང་དཀྱིལ་འཁོར་འདི་ཉིད་ཀྱི་སྐུ་དང་གསུང་དང་ཐུགས་རྡོ་རྗེ་རྒྱས་པ་ལས་ངེས་པར་ཕྱུང་ངོ༌། །དབུས་སུ་ཉི་མ་ཆེན་པོ་ནི། །ཧཱུཾ་ཡིག་སྦྱོར་བས་བསམ་པར་བྱ། །<line/>
</page>
<page index="91" id="344A">༄༅། །སོར་མོ་ཀུན་གྱི་རྩེ་གནས་སུ། །ས་བོན་ལྔ་ཡི་ཡབ་དགོད་བྱ། །ཚིགས་ཀྱི་ནང་ནི་ཐམས་ཅད་དུ། །ཡི་གེ་ཐམས་ཅད་རྣམ་པར་བསམ། །ཉི་མའི་<line/>
དཀྱིལ་འཁོར་དག་ལ་ནི། །བཟང་པོ་ཐམས་ཅད་རྣམ་བསམ་བྱ། །འཁོར་ལོ་ཆེན་པོ་ཕྱག་རྒྱའི་ཚུལ། །ལག་པ་གཡོན་པར་བསམ་པར་བྱ། །དེ་ཡི་དབུས་སུ་ཤེས་རབ་ཆེ། །<line/>
དེ་བཞིན་གཞན་ཡང་དགོད་པར་བྱ། །དེ་ནས་སྤྲོ་བའི་དེ་ཉིད་ནི། །གསང་སྔགས་འདི་ཡིས་སྦྱར་བར་བྱ། །ཨོཾ་པྲ་ཛྙོ་པཱ་ཡ་ས་མ་ཡི་[?] གེ་ཧཱུཾ་ཨ། །དེ་ནས་ཕན་ཚུན་སྦྱར་བྱས་ནས། །རྡོ་རྗེ་ཐལ་<line/>
མོ་རབ་ཏུ་གནས། །རྡོ་རྗེ་བསྡམས་པར་བྱས་ནས་སུ། །རྡོ་རྗེ་བསྡམས་པར་རྣམ་པར་བསམ། །དེ་ནས་ཤེས་རབ་ཆེ་བསྒྲེང་སྟེ། །རྩེ་མོ་ཅུང་ཟད་བསྐུམ་པར་བྱ། །འདོད་པའི་དབང་<line/>
ཕྱུག་སྙིང་པོར་འགྱུར། །སྙིང་གར་བཞག་ན་སྙིང་པོ་འགྲུབ། །དེ་ཉིད་བསྡིགས་པའི་སྦྱོར་བ་ཡིས། །ལས་ཀྱི་མཆོག་ཏུ་འགྱུར་བ་ཡིན། །དེ་ཉིད་སྙིང་གར་བསྡམས་པ་ནི། །ཕྱག་རྒྱ་ཆེན་<line/>
པོ་ཞེས་སུ་གྲགས། །ཐམས་ཅད་ཀྱིས་ཀྱང་མདོར་བསྡུས་པའི། །ལས་རྣམས་ཐམས་ཅད་རབ་སྒྲུབ་བྱེད། །དེ་བཞིན་ལེགས་པར་བཅིང་བར་བྱ། །སྦྱིན་པའི་ཕ་རོལ་ཕྱིན་པ་གཉིས། །<line/>
ཕྱི་ཡི་རྒྱབ་ཏུ་བསྐུམ་པར་བྱ། །མཁའ་འགྲོའི་དབང་ཕྱུག་སྙིང་དགའ་བའོ། །ཤེས་རབ་དག་ནི་དེ་བཞིན་སྦྱར། །དམ་ཚིག་ཅེས་པར་རབ་ཏུ་གྲགས། །ལྷག་མ་རྣམ་པར་སྤྲོ་བར་བྱ། །<line/>
</page>
<page index="92" id="344B">ལས་ཀྱི་གནས་འཁོད་ཆེན་པོར་གྲགས། །ཤེས་རབ་དག་ནི་ཟུམ་ཚུལ་གྱིས། །དྲི་ཡི་དབང་ཕྱུག་རབ་དགྱེས་པའོ། །བཟོད་དང་བརྩོན་འགྲུས་གདོང་པ་གཉིས། །ལོ་མའི་ཚུལ་དུ་བརྐྱང་བར་བྱ། །<line/>
དམ་ཚིག་སྒྲུབ་པ་སྟེར་བར་བཤད། །འདི་ལས་རྩེ་མོ་རྣམ་ཕྱེ་བ། །ལས་ཀུན་བྱེད་པ་ཞེས་བཤད་དེ། །རེ་བ་ཐམས་ཅད་རྫོགས་པར་བྱེད། །དེ་ཉིད་རྩེ་མོར་སྙིང་གར་སྦྱར། །བདག་ཉིད་ཆེན་<line/>
པོའི་ཕྱག་རྒྱ་མཆོག །རྒྱལ་པོ་མཆོག་ལྟའི་རྒྱལ་པོ་རུ། །འདི་ཡིས་མྱུར་དུ་འགྲུབ་པར་འགྱུར། །རྡོ་རྗེ་བསྡམས་པས་ཤེས་རབ་མགོ །དྲིལ་བུའི་དམ་པ་སྙིང་པོ་མཆོད། །བཟོད་དང་བརྩོན་<line/>
འགྲུས་གདོང་སྦྱར་བ། །དམ་ཚིག་མཉམ་པ་ཉིད་དུ་གནས། །ཅུང་ཟད་གདོང་པ་བསྐུམ་པར་བྱ། །ལས་བྱེད་པ་ཡི་མཆོག་ཏུ་འགྱུར། །གདོང་པ་ལེགས་པར་བརྐྱང་ནས་སུ། །སྟེང་དུ་ཤེས་རབ་རྩེ་<line/>
མོ་གཅིག །འདི་ནི་ཆེན་པོར་ཤེས་བྱ་སྟེ། །དབང་ཕྱུག་ཐམས་ཅད་བྱེད་པའི་མཆོག །སྣ་ཚོགས་བྱེད་པ་མཆོག་གི་མཆོག །འདི་ཡིས་མྱུར་དུ་འགྲུབ་པར་འགྱུར། །རང་གི་བསྡམས་ལས་ཤེས་<line/>
རབ་བསྒྲེང༌། །རྡོ་རྗེ་སྲ་བའི་ཆོས་དང་ལྡན། །གདོང་པ་ཆེ་སྟེ་རིན་པོ་ཆེ། །འདི་ནི་དམ་ཚིག་ལྡན་པའི་མཆོག །དེ་གཉིས་དེ་བཞིན་རྣམ་པར་གཞག །སྦྱིན་པའི་ཕ་རོལ་ཕྱིན་དགེ་དག །རབ་བརྐྱང་<line/>
བཞི་ཡི་སམས་དཔའ་ཡི། །ལས་རྣམས་ཐམས་ཅད་བྱེད་པར་བཤད། །དེ་བཞིན་ཚུལ་ཁྲིམས་ཕ་རོལ་ཕྱིན། །འདི་ནི་ཆེན་པོ་དམ་པའོ། །བསྡམས་ལས་བཟོད་དང་བརྩོན་འགྲུས་དག །<line/>
</page>
<page index="93" id="345A">༄༅། །ལེགས་པར་བརྐྱང་སྟེ་བསྟོད་པ་ནི། །སྙིང་པོའི་ཟླ་བ་ལྟར་བཅིངས་པ། །དམ་ཚིག་འོད་ཟེར་འཕྲོ་བའོ། །ཕན་ཚུན་གྱི་ནི་གདོང་སྦྱར་བ། །འདི་ནི་ལས་བྱེད་<line/>
དམ་པ་སྟེ། །ལྷག་མ་ཁུ་ཚུར་ལྟར་བྱས་ལ། །ཕྱག་རྒྱ་ཆེན་པོ་ཞེས་སུ་འགྲུབ། །རྡོ་རྗེ་བསྡམས་པ་ལེགས་པར་བཅིང༌། །རྩེ་མོའི་རྣམ་པར་སྦྱར་བར་བྱ། །ཤེས་རབ་འབའ་ཞིག་རྩེ་<line/>
མོར་བྱ། །ལྷག་མ་དག་ནི་དེ་བཞིན་ནོ། །ལྷག་མ་བསྡམས་ཏེ་གཞུག་པར་བྱ། །སྙིང་པོ་ཆོས་ནི་བྱེད་པའི་མཆོག །ཁུ་ཚུར་གཡོན་པ་གཡོན་དུ་བཟུང༌། །རྡོ་རྗེ་རྡོ་རྗེ་ཅན་གྱིས་བརྐྱང༌། །<line/>
གཡས་པའི་སྦྱིན་པ་བརྐྱང་ནས་ནི། །རྣ་བའི་རྩ་བར་དགུག་པར་བྱ། །འདི་ནི་ལས་བྱེད་ཤེས་བྱ་སྟེ། །སངས་རྒྱས་བྱང་ཆུབ་རབ་སྒྲུབ་བྱེད། །རྡོ་རྗེ་བསྡམས་པ་བརྐྱང་ནས་སུ། །སྙིང་<line/>
གར་འཁོར་ལོའི་ཚུལ་དུ་ནི། །གཡས་པའི་རྩེ་མོ་ལྕགས་ཀྱུར་བྱ། །སྦྱིན་པ་སྦྱིན་པའི་ཕ་རོལ་སོན། །དེ་བཞིན་བཅིང་བ་ལེགས་བསྡམ་བྱ། །གཉི་ག་དེ་བཞིན་ལྕགས་ཀྱུ་སྟེ། །དེ་<line/>
ལྟར་འོག་མ་བཅུག་ནས་སུ། །སྙིང་གར་བཞག་པ་ལས་རྗེས་འབྲང༌། །དེ་ཉིད་དགུག་པར་སྦྱོར་བ་ནི། །ཐམས་ཅད་དགུག་པ་རབ་ཏུ་འགྲུབ། །དེ་བཞིན་སྦྱིན་པ་བསྐུམས་ནས་སུ། །<line/>
ཡང་དང་ཡང་དུ་བརྐྱང་བར་བྱ། །སྙིང་གར་བསྐོར་བ་ཞེས་སུ་བཤད། །དེ་ཉིད་འོག་ཏུ་བསྟན་པ་ནི། །དམ་ཚིག་ཅན་ཞེས་རབ་ཏུ་གྲགས། །རྡོ་རྗེ་ཆོས་སུ་བཤད་པ་སྟེ། །ཁ་རུ་གཡོ་<line/>
</page>
<page index="94" id="345B">པར་བྱེད་པ་མཆོག །ལས་ལས་རྣམ་པར་ཚིམ་ཞེས་བྱ། །ལས་ཀུན་བྱེད་པའི་དམ་པ་སྟེར། །ལག་པ་བཅིངས་པ་ལས་བཀྲོལ་ཏེ། །ཤེས་རབ་མཛོད་དུ་རབ་ཏུ་བརྟག །འདི་ནི་དམ་ཚིག་<line/>
ཆེར་མཛེས་པ། །དེ་ཕྱིར་དེ་ལྟར་ཆོས་མཛད་དོ། །གཡས་པས་རབ་ཏུ་བསྒྲིམས་པ་ནི། །མི་སྣང་མཛོད་དེ་དེས་ན་ལས། །རིན་ཆེན་པདྨ་ལྡན་པའི་གདོང༌། །སྙིང་གར་བཞག་པ་སྙིང་པོར་འགྱུར། །<line/>
བསྡམས་ནས་གོ་ཆར་བྱས་ནས་སུ། །བསྐོར་བ་དམ་ཚིག་ཅེས་སུ་འདོད། །འཁྱུད་པ་ཆོས་ལྡན་ཞེས་སུ་གྲགས། །བསྣུན་པ་ལས་བྱེད་པ་རུ་བརྗོད། །བསྡམས་ལས་ཉི་མ་རྣམ་པར་སྤྲོ། །བསྐོར་<line/>
བ་དམ་ཚིག་མཆོག་ཡིན་ནོ། །ལག་པའི་མཐའ་མ་ཆོས་ཆེན་པོ། །ཀུན་སྡུད་ལས་ཀུན་བྱེད་པའོ། །བསྡམས་ལས་སྦྱིན་པ་བསྒྲེང་བར་བྱ། །རྩེ་མོ་གསུམ་བྱ་གནས་མཛེས་པའོ། །དེ་ཉིད་སྟེང་དུ་<line/>
བསྐོར་ནས་སུ། །སྤྲོས་པས་ཆོས་སྒྲུབ་བྱེད་པ་འོ། །རྡོ་རྗེ་བ་རུ་སྦྱར་བ་ལས། །དབང་བསྐུར་དམ་པ་སྒྲུབ་པར་བྱེད། །དེ་ཉིད་སྟེང་དུ་སྤྲོ་བ་ནི། །ལས་ཀུན་བྱེད་པའི་མཆོག་ཡིན་ནོ། །སྙིང་གར་ལེགས་<line/>
བཟུང་སྙིང་པོ་སྟེ། །མཛོད་སྤུར་བཞག་པ་དམ་ཚིག་མཆོག །ཁར་བཞག་པ་ནི་ཆོས་ཤེས་བྱ། །ལས་རྣམས་ཐམས་ཅད་རབ་སྒྲུབ་པའོ། །འདི་ནི་བཅོམ་ལྡན་རྡོ་རྗེ་ཅན། །རེ་བ་ཀུན་རྫོགས་<line/>
མཛད་པས་གསུངས། །རྡོ་རྗེ་བསྡམས་པ་རྣམ་པར་བཅིངས། །པདྨའི་རྣམ་པ་མཆོག་ཏུ་བྱ། །སྟེར་བྱེད་པ་ནི་མིག་ལྟར་བྱ། །སྙིང་གར་བཞག་པ་ཀུན་མཆོག་འགྲུབ། །དེ་ཉིད་མིག་བཞག་<line/>
</page>
<page index="95" id="346A">༄༅། །ལས་ཡིན་ནོ། །བཞད་པས་ཆོས་དེ་དམ་པའི་ཆོས། །དམ་ཚིག་གསང་བའི་མིག་ཡིན་ཏེ། །པདྨའི་མཛོད་ལ་རབ་ཏུ་གནས། །ཐལ་མོ་ཡང་དག་སྦྱར་བ་ནི། །སྙིང་པོ་<line/>
མཆོག་ཏུ་རྨད་བྱུང་པའོ། །ཁ་ནི་ཅུང་ཟད་ཕྱེ་བ་ནི། །དམ་ཚིག་མཆོག་གི་མཆོག་ཡིན་ནོ། །སྙིང་གར་ཤིན་ཏུ་གསལ་ཕྱེ་བ། །མ་ལུས་ལས་ནི་རབ་ཏུ་སྒྲུབ། །རྡོ་རྗེའི་ནང་དུ་པདྨ་ནི། །<line/>
ཆོས་སྟེ་མཆོག་ཏུ་རྨད་བྱུང་བའོ། །འདི་རྣམས་ཀྱིས་ནི་མྱུར་འགྲུབ་སྟེ། །སྔགས་པས་སྔགས་ཀྱིས་བསྐུལ་བས་སོ། །དེ་བཞིན་འཆིང་བ་ལེགས་བཅིངས་ཏེ། །སྙིང་གར་འཁོར་ལོ་ཉིད་<line/>
དུ་བྱ། །འཁོར་ལོ་གསུམ་པ་ཉིད་དུ་འགྱུར། །རྩིབས་བཞིས་ལེགས་བརྒྱན་ཆོས་སུ་བལྟ། །བསྐོར་བ་ལས་ཀྱི་རྡོ་རྗེ་འོ། །འདི་རྣམས་ཇི་ལྟ་བཞིན་སྦྱར་ན། །གྲུབ་པའི་དམ་པ་འགྲུབ་<line/>
པར་འགྱུར། །རྡོ་རྗེ་བསྔམས་པ་ལེགས་བསྒྲེང་སྟེ། །ཤེས་རབ་མྱུ་གུ་དག་ཏུ་བྱ། །སྦྱིན་པར་རིན་ཆེན་ལྟར་བྱས་པ། །སེམས་དཔའི་གནས་སུ་ངེས་པར་སྦྱར། །འདི་ནི་སངས་རྒྱས་ཐམས་ཅད་<line/>
ཀྱི། །ལས་རྣམས་ཐམས་ཅད་རབ་སྒྲུབ་པའོ། །སྙིང་གར་ཆོས་ཀྱི་དམ་ཚིག་དང༌། །སྙིང་པོ་རིག་སྔགས་ལེགས་པར་སྦྱར། །དེ་བཞིན་ཤེས་རབ་གཉིས་པོ་སྒྲེང༌། །འོག་གི་འཁྲུག་པ་དེ་བཞིན་<line/>
ནོ། །མཐེ་ཆུང་བཟང་པོའི་ཁ་སྦྱར་བ། །ཀུན་གོང་རྡོ་རྗེ་ལྡན་པར་བྱ། །གནས་ནི་བཞི་ཡི་སྦྱོར་བ་ཡིས། །ཕྱག་རྒྱ་བཞི་ནི་རབ་ཏུ་འགྲུབ། །སྤྱི་བོར་ལས་སུ་བཤད་པ་སྟེ། །སྙིང་གར་སྙིང་པོ་བརྟག་<line/>
</page>
<page index="96" id="346B">པར་བྱ། །བསྐོར་བ་ཡིས་ནི་དམ་ཚིག་སྟེ། །ངག་གིས་ཀུན་བསྐུལ་ཆོས་ཡིན་ཏེ། །བཅོམ་ལྡན་རྡོ་རྗེ་ཅན་གྱིས་གསུངས། །བཅིངས་ནས་ཤེས་རབ་དག་ནི་བསྒྲེང༌། །འོད་ལྡན་དག་ནི་རྩ་བར་<line/>
སྦྱར། །འདི་ནི་དང་པོར་ཤེས་པར་བྱ། །ཐམས་ཅད་ནས་ནི་ཐམས་ཅད་འགྲོ་།བཅིངས་ལས་དེ་བཞིན་ཤེས་རབ་ཅིག །རྩེ་མོ་མཆེ་བ་གདུག་ཡིད་འཕྲོག །དེ་བཞིན་དུ་ནི་འདི་སྦྱར་བས། །<line/>
ལས་རྣམས་ཐམས་ཅད་རབ་སྒྲུབ་པའོ། །གསང་བའི་བཅིང་བ་ལེགས་བཅིངས་ཏེ། །རྡོ་རྗེ་ནང་དུ་དེ་བཞིན་ནོ། །སྙིང་གར་རྣལ་འབྱོར་པ་ཡིས་སྦྱར། །ཇི་སྙེད་ལས་ཀྱིས་མིང་བཟང་པོ། །རྡོ་<line/>
རྗེ་རབ་བརྐྱང་མགྲིན་པར་གཟུང༌། །ཀུན་ཏུ་བསྐོར་བ་རབ་ཏུ་བྱ། །འདི་ཡིས་ལས་རྣམས་ཐམས་ཅད་ནི། །བྱེད་འགྱུར་བསྲུང་སོགས་གོ་འཕང་བཟང༌། །ལྷག་མ་ཆོ་ག་བཞིན་རྣལ་འབྱོར། །རྣལ་<line/>
འབྱོར་དེ་ཉིད་རབ་ཏུ་སྦྱར། །ཕྱག་རྒྱ་རྟགས་དང་མི་རྣམས་ནི། །ལྷ་རྣམས་ཀུན་ལ་སྦྱར་བར་བྱ། །འདི་ནི་བཅོམ་ལྡན་རྣལ་འབྱོར་ཆེའོ། །དབང་ཕྱུག་དཔལ་རྡོར་སེམས་དཔས་གསུངས། །དེ་ནས་དེ་རྣམས་<line/>
ལེགས་ཚིམ་ནས། །ཕྱག་འཚལ་ནས་ནི་ཐལ་སྦྱར་ཏེ། །ཞུ་བ་རྡོ་རྗེ་བླ་ན་མེད། །དཔའ་བོ་རྡོ་རྗེ་ཅན་ལ་ཞུས། །ཡོངས་སུ་རྟོག་པ་ཀུན་སྤངས་པའི། །སངས་རྒྱས་རྣམས་ནི་རང་བྱུང་ལ། །ཡབ་དང་ཡུམ་ནི་<line/>
བླ་ན་མེད། །ཅི་ཕྱིར་འདི་དག་བརྟག་པ་ལགས། །འཁོར་བ་ལས་ནི་ལེགས་པ་ཡི། །སངས་རྒྱས་ཇི་ལྟར་འབྱུང་བ་ལགས། །གྲོང་གི་ཆོས་ནི་བརྟེན་པ་ལས། །ཇི་ལྟར་ཐར་པ་རབ་ཏུ་འགྲུབ། །གང་<line/>
</page>
<page index="97" id="347A">༄༅། །དུ་རྣལ་འབྱོར་པ་གྲོལ་འགྱུར། །གང་ན་འཆི་བ་རབ་ཏུ་གནས། །གང་གིས་རྣལ་འབྱོར་པ་རབ་འགྲུབ། །གང་ལས་རྣལ་འབྱོར་པ་ཞེས་བགྱི། །གསང་སྔགས་ཇི་ལྟར་གསང་<line/>
སྔགས་ལགས། །སྙིང་པོ་ཞེས་བྱའི་སྙིང་པོ་གང༌། །ཕྱག་རྒྱས་གང་ཕྱིར་ཕྱག་རྒྱར་འགྱུར། །རིག་སྔགས་རིག་པ་ཇི་ལྟར་ལགས། །ཇི་ལྟར་ལྷ་རྣམས་དགུག་པ་དང༌། །གཞུག་པ་རྣལ་འབྱོར་པ་ཡིས་<line/>
བགྱིད། །རྣམ་པར་གྲོལ་རྣམས་བཅིང་བ་དང༌། །མཉེས་དང་བསྐུལ་བ་དེ་བཞིན་དུ། །ཇི་ལྟར་གཉིས་སུ་མེད་འགྱུར་ཞིང༌། །ཙུམ་པ་འཁྱུད་པ་ཉིད་དང་ཡང༌། །མཐོང་ནས་རྗེས་སུ་ཆགས་པ་དང༌། །<line/>
ལག་པའི་དགོས་པ་ཇི་སྙེད་པས། །ཕྱག་རྒྱ་ཇི་ལྟར་འགྲུབ་པར་འགྱུར། །གར་དང་གླུ་དང་ཆེར་དགོད་པ། །སྒེག་དང་སྨྲ་བ་ཇི་ལྟར་ལགས། །གཟུགས་དང་སྒྲ་དང་ད་བཞིན་དྲི། །གཙོ་བོ་རོ་དང་<line/>
རེག་པར་འགྱུར། །མེ་ཏོག་བདུག་པ་མཆོག་དང་དྲི། །མར་མེ་གསལ་བ་མཆོག་གང་ལགས། །མཆོད་པ་ཐམས་ཅད་ཇི་ལྟར་འགྲུབ། །ཇི་ལྟར་མཆོད་པས་འགྲུབ་པར་འགྱུར། །རྒྱལ་<line/>
བས་ཞུ་བ་འདི་དག་གིས། །ཕྲེང་བ་རྡོ་རྗེ་ཅན་ལ་ཞུས། །ཞེས་སོ། །དེ་ནས་བཅོམ་ལྡན་འདས་ཀུན་ཏུ་བཟང་པོ་ཆེན་པོས་ཞུ་བ་ཐམས་ཅད་རྣམ་པར་དཔྱོད་པ་ལོངས་སྤྱོད་པ་རྡོ་རྗེ་ཞེས་<line/>
བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་དེ་བཞིན་གཤེགས་པ་ཐམས་ཅད་ཀྱི་ཞུ་བ་རྒྱས་པ་འདི་དག་ཕྱུང་ངོ༌། །ཤེས་རབ་ཡུམ་དུ་ལེགས་བཤད་དེ། །ཡབ་ནི་ཐབས་ལ་<line/>
</page>
<page index="98" id="347B">ལ་མཁས་པའོ། །འདི་ནི་བསྟེན་པ་ཉིད་ཀྱིས་ནི། །གྲོང་ལས་ཐར་པ་རབ་ཏུ་འགྲུབ། །བག་ཆགས་སྦྱོར་བ་དང་ལྡན་པས། །གཉི་ག་དག་ནི་གདོན་ཡིན་ཏེ། །གྲོལ་དང་མ་གྲོལ་ཞེས་སུ་བཤད། །<line/>
དེ་ནི་རྣལ་འབྱོར་པ་རུ་བརྗོད། །གསང་སྔགས་ཡིད་དུ་བཤད་པ་སྟེ། །སྙིང་པོ་ཡང་ནི་དེ་བཞིན་ནོ། །ཡིད་ལ་རྣམ་པར་གཞག་ན་ནི། །གསང་སྔགས་མཁས་པས་འགྲུབ་པར་འགྱུར། །ཐར་པ་ཆོས་<line/>
ཀྱི་རྒྱ་མཚོ་ཡིན། །ལྷ་རྣམས་གང་ལ་རྒྱས་བཏབ་པའི། །ཕྱག་རྒྱ་འདི་ཡིས་འགྲུབ་འགྱུར་ཏེ། །དངོས་གྲུབ་བདེ་བ་བླ་ན་མེད། །རིག་སྔགས་ཡེ་ཤེས་མ་ལུས་ཏེ། །རིག་སྔགས་ཕ་རོལ་ཕྱིན་པར་བཤད། །<line/>
དེ་ཤེས་པ་ནི་འགྲུབ་འགྱུར་ཏེ། །གྲུབ་ནས་བདེ་བ་རྣམ་པར་གསུམ། །ཤེས་རབ་ལ་ནི་ཤེས་རབ་ནི། །གཞུག་དང་དགུག་པ་དེ་བཞིན་ནོ། །གཤེགས་སུ་གསོལ་བ་བཏབ་པར་ཤེས། །བཅིངས་<line/>
པ་བརྟན་པར་བྱེད་པ་འོ། །མཉེས་པ་ཡིས་ནི་ལེགས་ཚིམ་ཡིན། །བསྐུལ་བ་འཕྲོ་བ་ཉིད་དུ་བཤད། །བསམ་པ་གཅིག་ཏུ་གྱུར་པ་ནི། །གཉིས་སུ་མེད་པ་ཞེས་སུ་བརྟགས། །རོ་གཅིག་དེ་<line/>
ཉིད་བཤད་པ་ནི། །འཇིག་རྟེན་པ་ཡི་ལྷ་རུ་བརྗོད། །ཙུམ་པ་རྡོ་རྗེ་རྣལ་འབྱོར་ཏེ། །རྡོ་རྗེ་ཡེ་ཤེས་ཞེས་སུ་བཤད། །ཤེས་དང་མི་ཤེས་མཉམ་སྦྱོར་བས། །རྡོ་རྗེའི་ཡེ་ཤེས་ཞེས་བཤད་དོ། །<line/>
ཤེས་དང་མི་ཤེས་མཉམ་སྦྱོར་བས། །ཙུམ་པ་ན་ཞེས་ངེས་པར་བཤད། །གནས་པས་རྟགས་ཞེས་བཤད་པ་སྟེ། །རྟགས་ནི་ལུས་ཞེས་བརྗོད་པ་ཡིན། །དེ་ཡི་འཁྱུད་པ་རེག་པར་ཤེས། །<line/>
</page>
<page index="99" id="348A">༄༅། །ཆགས་པ་མཐོང་བའི་ཕྱག་རྒྱ་འོ། །ལག་པའི་འོད་རྣམས་ལྷ་མོ་སྟེ། །རྡོ་རྗེ་པདྨ་མཉམ་བགྲོད་པའོ། །ཕྱག་རྒྱ་འདི་ལས་ཕྱག་རྒྱ་སྟེ། །ལག་པའི་དགོད་པའི་སྦྱོར་བས་<line/>
སོ། །གར་དང་གླུ་སོགས་རྣམས་ཀྱིས་ནི། །ལྷ་རྣམས་ཐམས་ཅད་མཉེས་པར་འགྱུར། །འདི་རྣམས་ཀྱིས་ནི་སངས་རྒྱས་རྣམས། །མཆོད་ན་དངོས་གྲུབ་ཐམས་ཅད་སྟེར། །ཞེས་བཅོམ་ལྡན་<line/>
འདས་ཀུན་ཏུ་བཟང་པོས་བཀའ་སྩལ་ཏོ། །གསང་བ་རྒྱན་གྱི་བཀོད་པའི་རྒྱུད་ཆེན་པོ་ལས། གསང་བ་རྒྱན་གྱི་བཀོད་པ་ཞེས་བྱ་བའི་དཀྱིལ་འཁོར་གྱི་རྒྱལ་པོ་ཡོངས་སུ་རྫོགས་སོ།། །།<line/>
དེ་ནས་དེ་བཞིན་གཤེགས་པ་ཐམས་ཅད་ཀྱི་ཡུམ་རྣམས་ཀྱིས་བཅོམ་ལྡན་འདས་ཀུན་ཏུ་བཟང་པོ་ཆེན་པོ་ལ་དེ་བཞིན་གཤེགས་པ་ཐམས་ཅད་ཀྱི་མཆོད་པ་དང༌། མཆོད་པའི་ལན་དང༌།<line/>
ཕྱག་རྒྱ་དང༌། ཕྱག་རྒྱའི་ལན་དང༌། གར་དང༌། གར་གྱི་ལན་དང༌། གླུ་དང༌། གྲུའི་ལན་དང༌། སིལ་སྙན་དང༌། སིལ་སྙན་གྱི་ལན་དང༌། རྣམ་འགྱུར་དང༌། རྣམ་འགྱུར་གྱི་ལན་དང༌།<line/>
དབྲོག་པ་དང༌། དགུག་པའི་ལན་དང༌། བརྡ་དང༌། བརྡའི་ལན་དང༌། དྲི་བ་དང༌། དྲི་བའི་ལན་དང༌། བལྟ་བ་དང༌། བལྟ་བའི་ལན་དང༌། དམ་ཚིག་དང༌། དམ་ཚིག་གི་ལན་དང༌།<line/>
དཀྱིལ་འཁོར་དང༌། དཀྱིལ་འཁོར་གྱི་ལན་དང༌། གསང་བ་དང༌། གསང་བའི་ལན་དང༌། གསང་ཆེན་དང༌། གསང་ཆེན་གྱི་ལན་དང༌། དེ་ཁོ་ན་ཉིད་དང༌། དེ་ཁོ་ན་ཉིད་ཀྱི་ལན་ལ་སོགས་<line/>
</page>
<page index="100" id="348B">པ་རྣམས་དང༌། ཀླུའི་རྒྱལ་པོ་འདིས་གསོལ་བ་བཏབ་པར་གྱུར་ཏོ། །སངས་རྒྱས་སེམས་ཅན་ཀུན་གྱི་དོན། །ཡེ་ཤེས་ཀུན་དོན་ཐམས་ཅད་མཛད། །ཐམས་ཅད་ཁྱབ་པ་སེམས་ཅན་དོན། །གཉིས་<line/>
དང་གཉིས་མེད་ཕྱག་འཚལ་བསྟོད། །འདི་དག་ཐམས་ཅད་གསུང་དུ་གསོལ། །སྒྲུབ་པ་པོ་ལ་ཕན་དགྱེས་པས། །སྒྲུབ་པ་དངོས་གྲུབ་དག་དགའ་བ། །གང་གིས་དངོས་གྲུབ་འགྲུབ་འགྱུར་བ། །<line/>
དེ་ནས་བཅོམ་ལྡན་འདས་ཀུན་ཏུ་བཟང་པོས་ཐམས་ཅད་མཁྱེན་པའི་ཡེ་ཤེས་ལ་བལྟ་བ་རྣམ་པར་བསྒྱིངས་པ་ཞེས་བྱ་བའི་ཏིང་འཛིན་ལ་སྙོམས་པར་ཞུགས་ནས་འདི་སྐད་ཅེས་བཀའ་སྩལ་ཏོ། །<line/>
མེ་ཏོག་བདུག་པ་དྲི་ཞིམ་དང༌། །གོས་བཟང་རྒྱན་དང་བཟའ་བ་དང༌། །བཏུང་བ་རོ་དང་སྒྲོན་མ་གསལ། །མལ་ཁྲི་སྟན་དག་ཡིད་འོང་བ། །འདི་ཡིས་སངས་རྒྱས་ཐམས་ཅད་མཆོད། །ཡིད་ནི་བདེ་བར་<line/>
གནས་པར་བྱེད། །སློབ་དཔོན་རྡོ་རྗེ་ཅན་དང་ནི། །ཁྱད་པར་དུ་ནི་སྒྲུབ་བོས་བྱ། །དགོད་དང་སྒེག་དང་དེ་བཞིན་གླུ། །སིལ་སྙན་གར་ནི་རབ་དགའ་བ། །མཆོད་པའི་ལན་ཏེ་ཤིན་ཏུ་ནི། །སངས་རྒྱས་<line/>
ཕྱག་རྒྱས་འགྲུབ་པར་འགྱུར། །གཟུགས་དང་སྒྲ་དང་དེ་བཞིན་དྲི། །རོ་དང་རེག་པ་ཡིད་འོང་བ། །འདི་ནི་མཆོད་པའི་ལན་དུ་འགྲུབ། །སངས་རྒྱས་བྱང་ཆུབ་བདེ་བ་ཆེ། །ཕྱག་རྒྱ་སྐྱེས་བུའི་རྣམ་<line/>
པ་སྟེ། །ཕྱག་རྒྱའི་ལན་ནི་རང་གཟུགས་ཏེ། །གཉིས་པ་ཕྱག་རྒྱ་ཆེན་པོ་སྟེ། །ཕྱག་རྒྱའི་ལན་ནི་ལས་བཟང་ཅན། །ཕྱག་རྒྱ་རང་གི་བདག་པོར་ཤེས། །ཕྱག་རྒྱའི་ལན་ནི་སྒྲུབ་པ་པོ། །ཇི་སྲིད་དབྱེ་བ་སྟོང་<line/>
</page>
<page index="101" id="349A">༄༅། །ཕྲག་ནི། །དབྱེ་བའི་གཞི་རུ་བརྟག་པར་བྱ། །ཞེས་སོ། །གར་ནི་གར་གྱི་སྦྱོར་བ་ཡིས། །གར་གྱི་ལན་ནི་གར་མཁན་མའོ། །ཇི་སྲིད་དབྱེ་བ་སྟོང་ཕྲག་ཀྱང༌། །དབྱེ་བ་བཞི་རུ་<line/>
བརྟག་པར་བྱ། །ཀུན་ཏུ་བཟང་པོ་ལ་བརྟེན་ནས། །ཇི་སྲིད་ལས་ཀྱི་རྗེས་འབྲང་བའོ། །ལས་ཀྱི་སྦྱོར་ལ་ཡང་དག་བསྟེན། །ཇི་སྲིད་བཟང་པོའི་རྗེས་འབྲང་བའོ། །བླ་འོག་ཡང་དག་བསྐྱོད་པ་<line/>
ཡིས། །གར་དང་སྟེང་གི་གར་བསྐོར་བ། །རྟོག་པའི་སྦྱོར་བས་བརྟག་པར་བྱ། །རྟོག་པ་ཡིས་ནི་རབ་ཏུ་གསང༌། །ཇི་ལྟའི་སིལ་སྙན་རྡུང་སྤྱད་ནི། །རྡུང་བའི་བདག་ཉིད་ཅན་གྱིས་དཀྲོལ། །<line/>
དེ་ལས་བྱུང་བའི་སིལ་སྙན་ལན། །གསིལ་བས་སིལ་སྙན་ཉིད་དུ་བརྗོད། །སྔགས་ཀྱི་ཡི་གེའི་ཆོ་ག་སྦྱར། །ཇི་སྲིད་ལས་མཆོག་སྤྱོད་ཡུལ་བ། །དེ་ནས་སྦྱོར་བས་འཐོན་ནས་སུ། །ཀུན་ཏུ་<line/>
བཟང་པོར་འགྲོ་བར་བྱ། །སྒྲོགས་པས་གྲུབ་ཅེས་བརྗོད་པ་སྟེ། །འདྲེན་པ་གསུམ་ལས་ལེགས་པར་འབྱུང༌། །དབྱངས་རྣམས་རྣམ་དྲུག་ཤེས་པར་བྱ། །གླུ་ཡི་ཕྱག་རྒྱ་ཞེས་སུ་འགྲུབ། །<line/>
དེ་ནས་སྦྱོར་བས་འཐོན་ནས་སུ། །ཇི་སྲིད་མགོ་དང་སྙིང་གར་སོན། །མགྲིན་པ་སྣ་ཡི་སྦྱར་བ་དང༌། །མགུལ་པ་གཡོ་བ་ཉིད་ཀྱིས་སོ། །འགྱུར་བས་རྣམ་པར་འགྱུར་བ་སྟེ། །ལེན་དང་གཏོང་<line/>
བའི་ཆོ་ག་རིམ། །ཆོས་རྣམས་ཐམས་ཅད་བླང་བ་དང༌། །གདོན་གྱི་ཚོགས་རྣམས་བཟློག་པ་སྟེ། །རྣམ་འགྱུར་ལས་ནི་སླར་ཡང་འདིར། །སེམས་ཀྱི་རྣམ་པར་རྟོག་པའོ། །ཇི་སྲིད་ལས་ནི་རྗེས་<line/>
</page>
<page index="102" id="349B">སྦྱོར་བ། །སངས་རྒྱས་རྣམས་ཀྱི་རྗེས་སུ་འབྲང༌། །སེམས་དང་ལུས་ཀྱི་རྣམ་བསྒྱིངས་པས། །གདུག་པ་ཐམས་ཅད་བཟློག་པར་བྱ། །ལག་པ་རྐང་པའི་རིམ་པ་ཀུན། །རྣམ་འགྱུར་གྱི་ནི་ལན་ཡིན་ནོ། །<line/>
དབྲོག་པ་དགུག་པར་ཤེས་བྱ་སྟེ། །གཏོང་བ་དག་ནི་དབྲོག་པའི་ལན། །དབྲོག་པ་མཆོག་ཏུ་ཤེས་བྱ་བ། །བགེགས་ཀྱི་གནས་ནི་རབ་གནོན་པའོ། །དབྲོག་པའི་ལན་ནི་རབ་བཟློག་སྟེ། །བསྡིགས་<line/>
པའི་རྐང་པ་དགོད་པར་ཤེས། །བརྡ་ནི་དྲན་པའི་དོན་དུ་སྟེ། །ཕན་ཚུན་ཡོངས་སུ་བརྗོད་པ་ཡིས། །འགྲུབ་དང་མ་འགྲུབ་སྦྱོར་བ་རྣམས། །སློབ་དཔོན་སློབ་མ་སོགས་པས་བསྒྲུབ། །བརྡ་ལན་ལྷ་མོ་<line/>
རྣམས་ཀྱིས་ནི། །བསྐུལ་དང་སོ་སོར་བསྐུལ་བའོ། །དྲི་བ་སྨྲ་དང་འདྲི་བ་སྟེ། །མཐོང་ནས་འདྲི་བ་འདྲི་བའི་ལན། །ལེགས་པའི་གཟུགས་མཐོང་བལྟ་བ་སྟེ། །ལྷ་ཡི་ཡེ་ཤེས་སྤྱོད་ཡུལ་ལོ། །བལྟ་<line/>
བའི་ལན་ནི་དེ་ལས་སླར། །སྦྱོར་བ་མཆོག་གིས་སྦྱོར་བའོ། །ལྷ་དང་ལྷ་མོ་རྣམས་ཀྱི་ནི། །གཡས་གཡོན་བལྟ་བ་བལྟ་བ་སྟེ། །ཇི་སྙེད་བལྟ་བའི་སྦྱོར་བ་ཡིས། །སྒྲུབ་པར་བྱེད་པའི་ལན་ཡིན་ནོ། །<line/>
དམ་ཚིག་སངས་རྒྱས་ཐམས་ཅད་ཀྱི། །བཀའ་རྟགས་བྱས་པ་ཉིད་དུ་འདོད། །གང་ཕྱིར་ཐོས་པ་འཛིན་པ་ཡི། །སྒྲུབ་པོ་ལན་དུ་ཤེས་པར་བྱ། །དཀྱིལ་འཁོར་ལུས་སུ་བཤད་པ་སྟེ། །ཡེ་ཤེས་<line/>
ལྔ་ཡིས་བྱིན་བརླབ་པའོ། །དཀྱིལ་འཁོར་ལན་ནི་ལྷ་མོ་རྣམས། །གཅིག་ཏུ་བྱེད་པའི་དམ་པའོ། །གསང་བ་སྦས་པར་བཤད་པ་སྟེ། །གསང་བའི་ལན་ནི་ལེགས་སྦས་པའོ། །གསང་ཆེན་<line/>
</page>
<page index="103" id="350A">༄༅། །སེམས་ཀྱི་འདུ་ཤེས་ཏེ། །བདེ་བའི་རྣམ་པར་རྟོག་པའོ། །སོ་སོར་རྟོག་པ་ལྷ་མོ་དང༌། །ལྷ་ཡི་བདེ་བ་བདེ་ཆེན་པོ། །སངས་རྒྱས་སྲས་བཅས་ཐམས་ཅད་ཀྱི། །<line/>
གསང་ཆེན་ལན་དུ་བརྗོད་པའོ། །ཞེས་བཅོམ་ལྡན་འདས་ཀུན་ཏུ་བཟང་པོས་བཀའ་སྩལ་ཏོ། །དེ་ནས་དེ་རྣམས་སླར་ཡང་འདུས་པར་གྱུར་ཏེ། ཡང་བཅོམ་ལྡན་འདས་ལ་ལེགས་<line/>
པར་བསྐུལ་བ། །རྡོ་རྗེ་སེམས་དཔའ་བདེ་རབ་མཆོག །ཤེས་རབ་མཆོག་རབ་གྲོལ་བའོ། །མཆོད་པའི་ཡེ་ཤེས་ལེགས་འགྲུབ་པའི། །གསང་བ་ཆེན་པོ་གསུང་དུ་གསོལ། །དེ་<line/>
ནས་བཅོམ་ལྡན་འདས་ཀུན་ཏུ་བཟང་པོས་སླར་ཡང་གསང་བ་ཆེན་པོ་མཆོད་པ་ཆེར་གསང་བ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་འདི་སྐད་ཅེས་བཀའ་སྩལ་<line/>
ཏོ། །ཧཱུཾ་ཧཱུཾ་ཧཱུཾ་ཧཱུཾ་ཧཱུཾ་ཧཱུཾ་ཧཱུཾ་ཧཱུཾ་ཧཱུཾ། ག་ག་རི་ག་ག་རི། ག་ག་ག། ག་རི་ག་རི། ར་ར་ར། ག་རི་ག་ག། ཏེ་ཏེ་ཏེ་ཏེ། ཧེ་ཏེ་ཏེ་ཏེ་ཏེ་ཏེ། ན་ཏེ་ཏེ་ཏེ་ཎྞཱ་ཏེ་ཏེ། ན་ཏེ་ཏེ། ཛཱ་ཏེཏྟེ། ཛཱ་ཏེ་ཏཏྟ། ཛ་ཏེ། རི་ཏི་<line/>
རཱ། ཏེ་ཏ་ཏེ། ཛཱ་ཏེ་ཏཱི་རི་ར་ཏེ། ཏ་རི་ཏ་རི། ཏེ་ཏ་རི་ཧཱུཾ། རི་རི་ཧཱུཾ། ཏེ་ཛ་ཏེ་ཏེ་ཧཱུཾ། ཞེས་བཅོམ་ལྡན་འདས་ཀུན་ཏུ་བཟང་པོས་བཀའ་སྩལ་ཏོ། །སངས་རྒྱས་ཀུན་གྱི་བདག་པོ་མཆོག །རྡོ་རྗེ་<line/>
སེམས་དཔའ་ཀུན་གྱི་རྗེ། །གླུ་ཡི་ཕྱག་རྒྱ་རབ་གསལ་བའོ། །དེ་ནས་རོལ་མོའི་ཕྱག་རྒྱ་ཡི། །རྣལ་འབྱོར་ཆེན་པོ་ཐུགས་རྗེའི་བདག་ཉིད་ཅན་གྱིས་གསུངས་པ། །ལྷ་དང་ལྷ་མོ་རྒྱལ་<line/>
</page>
<page index="104" id="350B">བདག་དང༌། །གང་གིས་མྱུར་དུ་མཚུངས་འགྱུར་བ། །ཨོཾ་ཧཱུཾ་བྷྱོ་གྷེ་ཊ་ཧཱུཾ། ཨོཾ་ཧཱུཾ་བྷྱོ་གྷེ་ཊ་ཧཱུཾ། གྷེ་ཊ་ཧཱུཾ། གྷེ་ཊ་ཧཱུཾ། རུ་ལུ་རུ་ལུ། གྷེ་ཊུ་གྷེ་ཊུཾ། གྷེ་ཊུ་གྷེ་ཊུཾ། གྷེ་ཊ་གྷེ་ཊ། ཧཱུཾ་ཊ་ནཱ་ཌ་ཡོ། ཧཱུཾ་ཊ་ནཱ་ཌ་ཡོ།<line/>
ཧཱུཾ་ཊ་ནཱ་ཌ་ཡོ། ཊ་ར་ཎཱཾ། ཊ་ར་ཎཱཾ། ཊཱ་ཎ་ཊཱ་ཎ་ཊཱཾ་ཊ། ཊཱཾ་ཊ། ཊཱ་ཎ་ཊ་ཎ་ཊཾ་ཊ། ཊཱ་ཊཱཾ། ཎ་ཊྚ་ཎ་ཊྚ། ཎི་ཊྚཾ། ཨོཾ་དུཿ་དུཿ་དུཿ་དུཿ་ཨོཾ་དུཿ་དུཿ་དཱུཿ་དཱུཿ་དཱུཿ་དཱུཿ་དཱུཿ་དུཿ་དུཿ་དུཿ་དུཿ་ཊཾ་ཊཾ། ཌ་དྷཱཾ་དྷཱཾ། དྷ་དྷ་<line/>
དྷ་དྷཱཾ། དྷ་དྷ་དྷ། ཛྷ་ཛྷཱཾ། ཛྷ་ཛྷཱཾ། ཛྷིཾ་ཛྷིཾ། ཛྷཱ་ཛྷཱ་ཛྱ་ཛྷཱ། ཛྷི་ཛྷཱ། ཛྷི། ཛྷཱཾ་ཛྷཱཾ་ཛྷཱཾ། ཛཱི་ཛྷཱཾ་ཛྷཱཾ་ཛྷཱཾ། སྣ་ཡི་སྦུབས་སུ་དཀྲོལ་བ་དང༌། ལག་པའི་མཐི་དང་ཁ་དོག་གིས། །སིལ་སྙན་སྦྱོར་བས་གསིལ་བར་<line/>
བྱ། །ངེས་པར་མྱུར་དུ་རབ་ཏུ་འགྲུབ། །གཡས་དང་གཡོན་གྱི་སྦྱོར་བ་དང༌། །ཆང་ཟུང་བལྟ་བའི་རིམ་པ་ཡིས། །སྒེག་ཅིང་དཔའ་བ་མི་སྡུག་པ། །དགོད་དང་དྲག་ཤུལ་འཇིགས་སུ་རུང༌། །<line/>
སྙིང་རྗེ་རྔམ་དང་ཞི་སོགས་ཀྱི། །ཉམས་ཀྱི་ངོ་བོ་ལེགས་བསླབས་པའི། །གང་གིས་རྣལ་འབྱོར་ཅན་འགྲུབ་འགྱུར། །གར་གྱི་དབང་ཕྱུག་གཙོ་བོ་ཆེ། །བཅུད་ནི་ཟླ་བ་སོགས་མཛེས་པ། །<line/>
ཤ་སོགས་བཟའ་བའི་དཀྱིལ་འཁོར་དང༌། །ཙནྡན་ལ་སོགས་བྱུགས་པ་དང༌། །མེ་ཏོག་ལ་སོགས་ཕྲེང་མཛེས་དང༌། །བུད་མེད་བཟང་མོའི་རིགས་རྣམས་ཀྱིས། །དམ་ཚིག་བྱིན་རླབས་སྦྱོར་པ་ལས། །<line/>
རྫས་རྣམས་ཐམས་ཅད་བསྒྲུབ་པར་བྱ། །ཕཊ་ཡི་གེ་ཧཱུཾ་དང་བཅས་པ་ཡིས། །ཞེས་བཅོམ་ལྡན་འདས་ཀུན་ཏུ་བཟང་པོས་བཀའ་སྩལ་ཏོ། །སྦྱོར་ལྡན་ཀུན་ལ་གནས་ནས་སུ། །གཡས་པ་ཡི་<line/>
</page>
<page index="105" id="351A">༄༅། །ཡང་གར་སྦྱོར་ལས། །རྡོ་རྗེ་བསྡམས་པའི་སྦྱོར་བ་ཡིས། །སྙིང་གར་དེ་བཞིན་བསྒྲེང་བར་བྱ། །ཡང་ན་གཉིས་པ་ཉིད་ཀྱང་སྟེ། །ཤེས་རབ་གང་ཡིན་རྡོ་རྗེར་བྱ། །སྐར་མ་<line/>
ལྕགས་ཀྱུ་དེ་བཞིན་འདིར། །འདིར་ནི་བསྙེམས་བཅས་རྗེས་སུ་ཆགས། །དེ་ལས་རྡོ་རྗེའི་སྦྱོར་བ་སྦྱར། །ཡང་དང་ཡང་དུ་དགྲོལ་བར་བྱ། །འདི་ཡིས་ལས་རྣམས་ཐམས་ཅད་ནི། །བྱེད་འགྱུར་འདི་<line/>
ལ་གདོན་མི་ཟ། །དེ་ཉིད་སྙིང་གར་ཁུ་ཚུར་ཏེ། །རྡོ་རྗེ་གདོང་པ་སྐར་མའི་ཁ། །རང་གི་གནས་སུ་བཞག་པ་སྟེ། །དབང་བསྐུར་བ་ནི་གཉིས་པའོ། །དེ་ཉིད་བསྙེམས་པས་ཆེར་བསྟན་ཏེ། །ཡང་<line/>
དང་ཡང་དུ་ཡོངས་སུ་བསྐྱོད། །དེ་ཉིད་འོད་ཟེར་རྣམ་པ་རུ། །ཐམས་ཅད་དུ་ནི་སྤྲོ་བར་བྱ། །དེ་ཉིད་ཁ་རུ་བསྟན་པ་ནི། །རྡོ་རྗེ་བཤད་པར་རྣམ་པར་བཤད། །འདི་རྣམས་ཀྱིས་ནི་དོན་རྣམས་ཀུན། །<line/>
མཁས་པ་ཡིས་ནི་བསྒྲུབ་པར་བྱ། །དེ་ཉིད་པདྨའི་སྦྱོར་བ་དང༌། །མིག་གིས་སྦྱོར་བ་གཉིས་པའོ། །ཤེས་རབ་སྐར་མ་དེ་ནས་བསྒྲེང༌། །ལྟེ་བར་བྱས་པ་འཁོར་ལོ་ཅན། །རྡོ་རྗེ་སྨྲ་བ་ལྕེ་ཡི་རྩེར། །<line/>
ཐོ་རྣམས་མ་ལུས་འཕྲོག་པར་བྱེད། །འདི་དག་གིས་ནི་ལས་རྣམས་ཀུན། །པདྨའི་འོད་ཀྱིས་རབ་ཏུ་བྱ། །དེ་བཞིན་ཁུ་ཚུར་ལེགས་པར་སྦྱར། །ཤེས་རབ་ཀྱིས་ནི་སྙིང་གར་བསྣུན། །དེ་ལས་<line/>
གཉིས་པ་སྣ་ཚོགས་ཆེ། །སྙིང་གར་ཡོངས་སུ་བསྐོར་བར་བྱ། །སྐར་མ་རྡོ་རྗེའི་རྣམ་པ་མཆོག །བཟོད་དང་གཟི་བརྗིད་མཆེ་བ་མཛེས། །དེ་ཉིད་དམ་དུ་བསྡམས་པ་ནི། །འཆིང་བའི་ལས་<line/>
</page>
<page index="106" id="351B">ནི་བྱེད་པའི་མཆོག །འདི་རྣམས་ཀྱིས་ནི་ཐམས་ཅད་སྒྲུབ། །ཕྱག་རྒྱ་དང་ནི་ཕྱག་རྒྱའི་ལན། །གཡས་དང་གཡོན་གྱི་སྦྱོར་བ་ཡིས། །ལས་ཀྱི་དམ་པ་མ་ལུས་པའོ། །ཞེས་བཅོམ་<line/>
ལྡན་འདས་ཀུན་ཏུ་བཟང་པོས་བཀའ་སྩལ་ཏོ། །དེ་ནས་བཅོམ་ལྡན་སྣ་ཚོགས་ཆེ། །པདྨ་རིན་ཆེན་རྡོར་མཆོག་འཛིན། །གསང་བ་རྒྱན་གྱི་དཀྱིལ་འཁོར་གྱི། །དཔལ་ཆེན་ལ་ནི་<line/>
ཞུ་བ་ཞུས། །སངས་རྒྱས་དཀྱིལ་འཁོར་དོན་ཕྱིར་དང༌། །མ་མོ་རྣམས་ཀྱི་དོན་དམ་ནི། །ཡོངས་སུ་རྟོག་པ་ཐམས་ཅད་སྤངས། །སངས་རྒྱས་ཀུན་མཆོག་དམ་པའི་གསང༌། །དཀྱིལ་<line/>
འཁོར་ཐམས་ཅད་བརྒྱན་པ་ཡི། །མཛེས་པས་བཅོམ་ལྡན་གསུང་དུ་གསོལ། །དེ་ནས་བཅོམ་ལྡན་འདས་ཀུན་ཏུ་བཟང་པོས་དེ་དག་གིས་གསོལ་བ་བཏབ་པ་ལ་འདི་སྐད་ཅེས་<line/>
བཀའ་སྩལ་ཏོ། །དང་པོ་དང་ནི་གཉིས་པ་དང༌། །དྲུག་དང་ལྔ་དང་དེ་བཞིན་བཅུ། །མདོར་བསྡུས་ནས་ནི་བསྒོམ་པར་བྱ། །རྡོ་རྗེ་རིན་ཆེན་ཆུ་སྐྱེས་ལས། །རང་གི་དཀྱིལ་འཁོར་གོ་རིམས་<line/>
ཀྱིས། །གསང་སྔགས་འཛིན་པས་གནས་ལྔར་དགོད། །དཀར་དང་སེར་པོ་ཆེས་དམར་བ། །སྔོན་པོའི་འོད་ཟེར་གློག་ལས་བྱུང༌། །ཐ་མ་ཀུན་གྱི་ཐོག་མ་རུ། །འོད་ཟེར་བཟང་པོ་སྦྱར་<line/>
བར་བྱ། །རྡོ་རྗེ་རྣལ་འབྱོར་ཆོ་ག་ལ། །གནས་ནས་བསྒོམ་དང་བཟླས་པ་སྦྱར། །འདི་ནི་དཀྱིལ་འཁོར་མིང་ཡིན་ཏེ། །དཀྱིལ་འཁོར་རྒྱལ་བ་རྣམས་ཀྱི་རྟེན། །བརྟེན་པས་སྒྲུབ་བོ་ཤིན་<line/>
</page>
<page index="107" id="352A">༄༅། །ཏུ་ཡང༌། །དུས་མི་རིང་བར་ས་སྟེངས་འགྲུབ། །འདི་ནི་བཅོམ་ལྡན་རྡོ་རྗེ་ཅན། །ཀུན་སྦྱོར་དྲི་མ་མེད་པའི་གཙོ། །སངས་རྒྱས་ཀུན་གྱི་རྒྱལ་པོ་ཆེ། །སྐྱེ་དང་<line/>
འཆི་བ་འཇོམས་པས་གསུངས། །དེ་ནས་རྒྱལ་བ་ཐམས་ཅད་ཀྱིས། །སྦྱོར་བའི་མ་དང་ཡུམ་རྣམས་ནི། །ལེགས་ཚིག་རྡོ་རྗེ་སེམས་དཔའ་ནི། །བདེ་བ་ཆེ་ལ་ལེགས་ཞེས་གསོལ། །<line/>
རྡོ་རྗེ་ཀུན་གྱི་བདག་པོ་གཙོ། །སངས་རྒྱས་དབྱངས་ཀྱིས་བསྟོད་པར་བྱས། །རྡོ་རྗེ་གླུ་སོགས་སྦྱར་བ་ཡིས། །དབང་བསྐུར་ཀུན་གྱི་མཆོག་ལྡན་གཙོ། །དཔལ་ལྡན་སངས་རྒྱས་སངས་<line/>
རྒྱས་བདག་པོ་ཚུལ། །སངས་རྒྱས་ནས་ནི་རྒྱལ་རྣམས་ཆུབ་མཛད་རྫོགས་སངས་རྒྱས། །སངས་རྒྱས་སྲས་པོ་ངེས་པར་མཐའ་དག་སངས་རྒྱས་ཀྱིས། །སྦྱོར་བས་བློ་གྲོས་སྤྲིན་<line/>
རྣམས་ལེགས་པར་ཚིམ་མཛད་པ། །དཔལ་གྱི་རྡོ་རྗེ་དྲི་མེད་རྡོ་རྗེ་ཡེ་ཤེས་རྡོར། །རྡོ་རྗེའི་སྣང་བས་འཇིག་རྟེན་རབ་ཏུ་གསལ་མཛད་པ། །བསྡུས་པའི་རྡོ་རྗེ་སྦྱོར་བ་ལྡན་པས་ལེགས་<line/>
བཏོན་ཏེ། །རྡོ་རྗེའི་བདག་ཉིད་ངོ་བོར་མཛད་པའི་མཛེས་རྡོ་རྗེ། །དཔལ་གྱི་རིན་ཆེན་རིན་ཆེན་འབྱུང་གནས་རིན་ཆེན་སྤྲིན། །རིན་ཆེན་རྣམས་ལ་རིན་ཆེན་གྱིས་དགྱེས་རིན་ཆེན་<line/>
མཛེས། །མཛེས་པའི་བརྗིད་ལྡན་རིན་ཆེན་རྒྱལ་མཚན་གྱིས། །སྐྱེ་བོ་རྣམས་ཀྱི་ཕོངས་དང་སྡིག་པ་རྣམས་བཅོམ་ནས། །དཔལ་གྱི་པདྨ་པདྨ་དམ་པའི་བླ་མ་པད་སེམས་དཔའ། །<line/>
</page>
<page index="108" id="352B">པདྨས་རབ་དགྱེས་པདྨ་ལས་འཁྲུངས་པདྨ་ཡི། །དྲ་བས་པདྨ་མཐའ་དག་ངེས་པར་རྒྱས་མཛད་དེ། །པདྨའི་རིགས་ལ་འཇོག་པར་མཛད་པའི་པད་བཟང་པོ། །སྣ་ཚོགས་དཔལ་ལྡན་ཀུན་གྱི་<line/>
བདག་པོ་སྣ་ཚོགས་མཁྱེན། །སྣ་ཚོགས་དབང་ཕྱུག་སྣ་ཚོགས་ཡུམ་གྱིས་མ་གོས་པ། །སེམས་ཅན་རྣམས་ནི་འདུལ་ལེགས་འཇོག་མཛད་སྣ་ཚོགས་པ། །ཅི་དགའ་འདོད་ལ་རིག་པ་དམ་<line/>
པ་གནང་དུ་གསོལ། །ཞེས་སོ། །དེ་ནས་དེ་རྣམས་ཀྱིས་སླར་ཡང་སེམས་ཅན་མ་ལུས་པ་འདུལ་བའི་དོན་དུ་འདི་སྐད་ཅེས་བསྟོད་པ། སངས་རྒྱས་ཚུལ་ཁྱོད་ཕྱག་འཚལ་ལོ། །སངས་རྒྱས་འབྱུང་<line/>
བ་ཁྱོད་ལ་འདུད། །སངས་རྒྱས་ཡེ་ཤེས་ཁྱོད་ཕྱག་འཚལ། །སངས་རྒྱས་གཟི་བརྗིད་ཕྱག་འཚལ་འདུད། །སངས་རྒྱས་དཔའ་བོ་ཁྱོད་ལ་འདུད། །རྡོ་རྗེ་ཁྲོ་བོའི་ཡིད་ལས་འཁྲུངས། །སྡིག་<line/>
པ་བཅོམ་པ་ཁྱོད་ཕྱག་འཚལ། །སྡིག་པ་བསལ་ལ་ཕྱག་འཚལ་འདུད། །ཕྱག་ན་རིན་ཆེན་ཁྱོད་ཕྱག་འཚལ། །གཙུག་ན་རིན་ཆེན་གཟི་བརྗིད་ཅན། །སྡུག་བསྔལ་བཅོམ་པ་ཁྱོད་<line/>
ལ་འདུད། །ཐམས་ཅད་གྲུབ་ལ་ཕྱག་འཚལ་འདུད། །ཆོས་ཀྱི་དག་པ་ཁྱོད་ལ་འདུད། །པདྨ་དག་ལ་རྟོགས་པའི་ཕྱིར། །འདོད་ཆགས་ཆགས་པ་ཁྱོད་ལ་འདུད། །འདོད་<line/>
ཆགས་བྲལ་ལ་ཕྱག་འཚལ་འདུད། །སྣ་ཚོགས་རྡོ་རྗེ་ཁྱོད་ལ་འདུད། །སྣ་ཚོགས་སྦྱོར་བ་ཁྱོད་ཕྱག་འཚལ། །སྣ་ཚོགས་ཚུལ་ཅན་ཁྱོད་ལ་འདུད། །སྣ་ཚོགས་བདེ་ཅན་<line/>
</page>
<page index="109" id="353A">༄༅། །ཕྱག་འཚལ་འདུད། །བསྟོད་པའི་རྒྱལ་པོ་འདི་ཡིས་ནི། །ཆོས་དང་ལྡན་པ་ཐམས་ཅད་དུ། །ཉིན་རེ་ཞིང་ནི་བསྟོད་བྱེད་ན། །བསམ་པའི་དངོས་གྲུབ་ཐོབ་པར་འགྱུར།<line/>
དེ་ནས་བཅོམ་ལྡན་འདས་ཀུན་ཏུ་བཟང་པོས་སླར་ཡང་དེ་བཞིན་གཤེགས་པ་ཐམས་ཅད་ཀྱི་ཆོས་ཤེས་རབ་དང༌། ཡེ་ཤེས་རྣམ་པར་བསྒྱིངས་པ་ཞེས་བྱ་བའི་ཏིང་ངེ་འཛིན་ལ་སྙོམས་<line/>
པར་ཞུགས་ནས་དེ་བཞིན་གཤེགས་པ་ཐམས་ཅད་ཀྱི་རྡོ་རྗེ་ཆོས་ཀྱི་དབང་ཕྱུག་རྒྱལ་པོ་ལ་འདི་སྐད་ཅེས་བཀའ་སྩལ་ཏོ། །དེ་བཞིན་གཤེགས་པ་ཀུན་གྱི་གསང༌། །གསང་བ་རྒྱན་<line/>
ཅེས་བྱ་བ་ནི། །སེམས་དཔའ་ཆེན་པོ་ལེགས་པར་བཟུང༌། །སེམས་དཔའ་ཆེན་པོ་ནི་དགའ་བས། །དེ་ནས་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་རྡོ་རྗེའི་དབང་ཕྱུག་<line/>
རྒྱལ་པོས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །དཔའ་བོ་ཆེན་པོ་ཅི་གསུངས་པ། །རང་བྱུང་ཡེ་ཤེས་ཕ་རོལ་སོན། །ཆོས་ཀུན་དབང་ཕྱུག་དཔལ་དང་ལྡན། །<line/>
འཇིག་རྟེན་གསུམ་གྱི་སྡིག་འཇོམས་པས། །ཇི་སྐད་གསུངས་བཞིན་སྙིང་ལ་ནི། །ལེགས་གཟུང་དྲི་མེད་ཡེ་ཤེས་བཟང༌། །རྡོ་རྗེ་སེམས་དཔས་བཀའ་སྩལ་པ། །བདེ་བ་ཆེན་པོ་<line/>
བདག་གིས་བཟུང༌། །ཞེས་སོ། །བཅོམ་ལྡན་འདས་དགྱེས་ཤིང་དེ་སྐད་ཅེས་བཀའ་སྩལ་བ་དང༌། སངས་རྒྱས་དང་བྱང་ཆུབ་སེམས་དཔའ་ཡབ་དང༌། ཡུམ་གྱི་ཚོགས་དང་བཅས་<line/>
</page>
<page index="110" id="353B">པ་འཁོར་དང་བཅས་པའི་དཀྱིལ་འཁོར་ཇི་ལྟ་བུའི་རྡོ་རྗེ་ལ་ལེགས་པར་གནས་པ་དེ་དག་ཐམས་ཅད་རྡོ་རྗེ་སེམས་དཔའི་གསང་སྔགས་རྗེས་སུ་དྲན་པར་གྱུར་ཏོ། །དེ་བཞིན་<line/>
གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་གསང་བ་རྒྱན་གྱི་བཀོད་པ་ཞེས་བྱ་བའི་རྒྱུད་ཀྱི་རྒྱལ་པོ་ཆེན་པོ་ཡོངས་སུ་རྫོགས་སོ།། །།རྒྱ་གར་གྱི་མཁན་པོ་བརྡ་<line/>
སྤྲོད་པ་ཆེན་པོ་བདེ་བར་གཤེགས་པའི་དཔལ་ཞེས་བྱ་བ་དང༌། སྒྱུར་བྱེད་ཀྱི་མཁས་པ་སྒྲ་ཡི་གཞུང་ལུགས་ལ་བློ་གྲོས་དཀར་བ་ཀུན་དགའ་རྒྱལ་མཚན་གྱིས་དཔལ་ས་སྐྱའི་དབེན་<line/>
གནས་དམ་པར་བསྒྱུར།། །།མདའ་ལྔའི་གཙུག་ལྡན་ཡིད་ཀྱི་སྲུབ་ཤིང་གི །དྲེགས་པའི་དྲ་བ་རྣམ་པར་དྲལ་བའི་ཕྱིར། །རྒྱུད་རྒྱལ་རྒྱ་མཚོའི་རྒྱལ་པོ་ལྟར་ཟབ་འདི། །<line/>
བསྒྱུར་ལ་འགལ་གང་འདི་ལ་འཕགས་རྣམས་དགོངས།། <line/>
</page>
</pageset>
<copyright>Copyright &#169; 2012 by the Asian Classics Input Project. All rights reserved.</copyright>
</text>
