<?xml-stylesheet href="../tibxml.css" type="text/css" version="1.0" encoding="UTF-8"?>
<text>
<info>
<location organization="acip" collection="k_lha_sa" volume="84" index="3"/>
<offset page="637" line="1" col="2"/>
<range start="1" end="401"/>
<title>གསང་བ་རྣལ་འབྱོར་ཆེན་པོའི་རྒྱུད་རྡོ་རྗེ་རྩེ་མོ། </title>
<section>རྒྱུད། </section>
<volume>ཆ</volume>
<status asof="31Jan2012">not checked</status>
</info>
<pageset>
<page index="1" id="320A">།།རྒྱ་གར་སྐད་དུ། བཛྲ་ཤི་ཁ་ར་མཧཱ་གུ་ཧྱ་ཡོ་ག་ཏནྟྲ། བོད་སྐད་དུ།<line/>
གསང་བ་རྣལ་འབྱོར་ཆེན་པོའི་རྒྱུད་རྡོ་རྗེ་རྩེ་མོ། ཨོཾ༑ ཀུན་ཏུ་བཟང་པོ་ལ་ཕྱག་འཚལ་ལོ། །དེ་བཞིན་གཤེགས་པ་ཐམས་ཅད་ལ་ཕྱག་འཚལ་ལོ། །དེ་བཞིན་གཤེགས་<line/>
པ་རྣམ་པར་སྣང་མཛད་ལ་ཕྱག་འཚལ་ལོ། །དེ་ནས་རྒྱལ་པོ་རྡོ་རྗེ་འཆང༌། །ཀུན་མཆོག་སྲིད་པའི་དབང་ཕྱུག་གིས། །འཁོར་ལོ་དེ་ནི་བརྟགས་བྱས་ནས། །རྣལ་འབྱོར་ཅན་<line/>
ནི་མི་གསུང་བཞུགས། །མགོན་པོ་ཆེན་པོ་སངས་རྒྱས་ཀུན། །མ་ལུས་ཐུབ་པའི་སྐྱེས་མཆོག་གིས། །རྡོ་རྗེ་སེམས་དཔའ་རྒྱལ་པོ་ཆེ། །ཐུབ་པའི་དབང་ཕྱུག་ལ་གསོལ་<line/>
འདེབས། །རྣལ་འབྱོར་ཚུལ་ཆེན་སྒྲུབ་བྱེད་ཅིང༌། །ཆོ་ག་སྣ་ཚོགས་ཡང་དག་འབྱུང༌། །རིགས་ཀྱི་དཀྱིལ་འཁོར་སྦྱོར་འབྱུང་བའི། །འཁོར་ལོ་མཆོག་ནི་བཤད་དུ་གསོལ།།<line/>
མགོན་པོ་ཁྱོད་ནི་སྐལ་ཆེན་ཏེ། །ཁྱོད་ནི་བྱ་བ་དོན་སེམས་བྱེད། །གསང་བ་མཁྱེན་ཅིང་དགོངས་བཤད་མཁྱེན། །རྣལ་འབྱོར་རིག་པས་མཆོག་གྱུར་གསུངས། །དེ་<line/>
ཉིད་རྗེས་ཀྱི་དེ་ཉིད་ལྡན། །རྣལ་འབྱོར་བདག་ཉིད་རྣལ་འབྱོར་ཆེ། །རྡོ་རྗེ་ཆེན་པོ་བྱང་ཆུབ་སེམས། །གསུངས་ཤིག་གསུངས་ཤིག་ཚུལ་ཆེན་པོ། །རིགས་ཀྱི་དཀྱིལ་<line/>
</page>
<page index="2" id="320B">འཁོར་འཁོར་ལོ་སྟེ། །རྡོ་རྗེ་རྣལ་འབྱོར་སྣ་ཚོགས་བདག །གསང་བའི་སྙིང་པོ་དཀྱིལ་འཁོར་ཆེ། །ཆོས་ཀྱི་ཚུལ་ནི་སྒྲུབ་བྱེད་པ། །རྟོག་པ་མེད་པའི་ཆོས་རྣམས་ཀྱི། །ཆོས་ཀྱི་དོན་འདི་ཅི་<line/>
ཡིན་བརྗོད། །འདིར་ནི་རྟོག་པ་ཇི་ལྟ་བུ། །སྒྲུབ་པའི་དོན་ནི་ཇི་ལྟར་ལགས། །ཅི་ཕྱིར་འདི་ནི་རྒྱུད་ཕྱི་མ། །རྒྱུད་དོན་ཅི་ཡིན་བརྗོད་པར་བགྱི། །ཅི་ཕྱིར་རྒྱུད་དང་ཕྱི་མ་ལགས། །རྒྱུད་ཀྱི་དོན་<line/>
ནི་ཇི་ལྟར་བྱུང༌། །རྡོ་རྗེ་འཆང་དྲག་འདི་ཅི་ཞིག །དྲག་པོའི་དོན་ནི་ཇི་ལྟར་བྱུང༌། །རྡོ་རྗེ་ཞི་བ་འདི་ཅི་ཞིག །ཅི་ཡི་ཕྱིར་ན་ཞི་བར་བརྗོད། །ཕྱག་ན་རྡོ་རྗེ་ཅི་ཡི་ཕྱིར། །རྡོ་རྗེ་གཏུམ་པོའང་<line/>
ཅི་ཞིག་ལགས། །ཅི་ཡི་ཕྱིར་ནི་གཏུམ་པོར་བརྗོད། །ཅི་ཡི་ཕྱིར་ན་ཁྲོ་བོར་བརྗོད། །རྡོ་རྗེ་རྡོ་རྗེ་ཞེས་གསུངས་པ། །ཅི་ཕྱིར་རྡོ་རྗེར་བརྗོད་པར་བགྱི། །རྡོ་རྗེ་འཆང་ཞེས་གསུངས་འདི་ཅི། །དེ་<line/>
ཡི་རྡོ་རྗེ་ཇི་ལྟ་བུ། །རྡོ་རྗེ་འཆང་བ་རྣམས་ནི་དུ། །རྡོ་རྗེ་རིགས་ཀུན་གང་གི་ལགས། །ཆེན་པོ་གནས་གང་ཞིག་ན་གནས། །རིགས་ནི་རྣམ་པ་དུ་ཡིན་བརྗོད། །ཅི་ཡི་ཕྱིར་ན་རིགས་སུ་བརྗོད།།<line/>
རིགས་བདག་རང་བཞིན་འདི་ཅི་ཞིག །ཅི་ཡི་ཕྱིར་ན་སེམས་དཔར་བརྗོད། །རྫོགས་པའི་བྱང་ཆུབ་རྣམ་པ་དུ། །ཅི་ཕྱིར་རྡོ་རྗེ་སེམས་དཔའ་ལགས། །རྡོ་རྗེ་རྒྱལ་པོ་ཅི་ཡིན་བརྗོད། །རྡོ་<line/>
རྗེ་ཆགས་པ་འདི་དོན་ཅི། །རྡོ་རྗེ་ལེགས་པ་ཅི་ཡིན་བརྗོད། །རྡོ་རྗེ་རིན་ཆེན་ཅི་ཡི་ཕྱིར། །རྡོ་རྗེ་གཟི་བརྗིད་ཅི་ཡིན་བརྗོད། །རྡོ་རྗེ་རྒྱལ་མཚན་བཞད་པ་ཚེ། །གསུངས་ཤིག་ཅི་ཡི་<line/>
</page>
<page index="3" id="321A">༄༅། །བརྗོད་པ་གསུངས། །ཅི་ཡི་ཕྱིར་ན་རྡོ་རྗེ་ཆོས། །རྡོ་རྗེ་རྣོན་པོ་ཅི་ཡིན་བརྗོད། །རྡོ་རྗེ་རྒྱུ་ནི་འཁོར་ལོ་ཆེ། །རྡོ་རྗེ་སྨྲ་བ་ཅི་ཡིན་བརྗོད། །རྡོ་རྗེ་ལས་དང་གནད་<line/>
སྦྱིན་ཆེ། །རྡོ་རྗེ་གནོད་སྦྱིན་དྲག་པོ་ཆེ། །རྡོ་རྗེ་སྲུང་བ་ཁུ་ཚུར་ཆེ། །གསུངས་ཤིག་ཅི་ཡིན་བརྗོད་པར་གསུངས། །སེམས་དཔའ་འདི་རྣམས་གང་ལས་བྱུང༌། །དེ་བཞིན་པ་དང་མ་<line/>
ནི་གང༌། །དང་པོ་གང་ཞིག་གླེང་གཞི་གང༌། །དམིགས་པའི་རྐྱེན་ནི་གང་ཞིག་ལགས། །གསང་བ་འདི་ནི་གང་ལས་བྱུང༌། །ཁྱབ་བདག་འདི་རྣམས་གང་ནས་བྱུང༌། །ཐོག་མ་<line/>
ཐ་མ་མེད་འདི་ཅི། །གསང་བའི་དབང་ཕྱུག་ཆེན་པོས་གསུངས། །རབ་ཏུ་དགའ་ཉིད་རབ་བཟང་ཉིད། །རྡོ་རྗེ་སྙིང་བདག་ཇི་ལྟ་བུ། །ཅི་ཡི་ཕྱིར་ན་ཀུན་ཏུ་བཟང༌། །དེ་བཞིན་རྡོ་རྗེ་<line/>
རྡོ་རྗེ་འཆང༌། །དང་པོའི་རིགས་ནི་ཇི་ལྟར་བྱུང༌། །ཆོས་ཀུན་སྐྱེ་བ་མེད་པ་དང༌། །འབྱུང་བ་ཇི་ལྟར་རུང་བར་འགྱུར། །བྱང་ཆུབ་སེམས་དཔའ་ཅི་ཡིན་བརྗོད། །ཅི་ཕྱིར་སངས་<line/>
རྒྱས་བརྗོད་པར་བྱ། །དེ་བཞིན་གཤེགས་པ་ཅི་ཡིན་བརྗོད། །བཅོམ་ལྡན་འདས་བཅོམ་ཅི་ཡིན་བརྗོད། །དེ་བཞིན་སྟོན་པའི་སྟོན་པ་ཅི། །ཅི་ཡི་ཕྱིར་ནི་ཡེ་ཤེས་བརྗོད། །<line/>
ཤེས་རབ་ཡེ་ཤེས་ཅི་ཡིན་བརྗོད། །ཅི་ཕྱིར་ཤེས་རབ་བརྗོད་པར་བྱ། །དེ་བཞིན་ཤེས་རབ་ཕ་རོལ་ཕྱིན། །ཚུལ་ནི་ཅི་ཞིག་ཏིང་འཛིན་གང༌། །བསམ་གཏན་རྣལ་འབྱོར་<line/>
</page>
<page index="4" id="321B">རྣལ་འབྱོར་ཅི། །སྲིད་གསུམ་འཇིག་རྟེན་གསུམ་དོན་ཅི། །ཅི་ཡི་ཕྱིར་ཡང་ཁམས་གསུམ་པ། །འཁོར་བའི་དོན་ནི་ཅི་ཞིག་ཡིན། །མྱ་ངན་འདས་པའང་ཅི་ཡིན་བརྗོད། །རྟག་དང་འཇིག་<line/>
དང་དེ་བཞིན་དག །ཐེག་པ་ཆེན་པོ་ཅི་ཡིན་བརྗོད། །ནམ་མཁའ་ཡང་ནི་ཅི་ཡི་ཕྱིར། །ས་ཉིད་ཀྱང་ནི་ཅི་ཡིན་བརྗོད། །འབྱུང་བ་ཆེན་པོ་གང་ལས་འབྱུང༌། །འགོག་པ་ཅི་ཞིག་གང་གིས་<line/>
བྱེད༑ ༑ཅི་ཡི་ཕྱིར་ན་ཕྱག་རྒྱར་བརྗོད། །ཅི་ཕྱིར་སྔགས་སུ་བརྗོད་པར་བྱ། །ཅི་ཡི་ཕྱིར་ན་རིག་སྔགས་བརྗོད། །དེ་བཞིན་ཁོ་ནར་གཟུངས་སྔགས་རྣམས། །ཕྱག་རྒྱ་ཡི་ནི་མཚན་ཉིད་<line/>
གསུངས། །སྔགས་ཀྱི་མཚན་ཉིད་བརྗོད་པར་བྱ། །རིག་སྔགས་ཀྱི་ནི་མཚན་ཉིད་གསུངས། །དེ་བཞིན་ཁོ་ནར་གཟུངས་སྔགས་རྣམས། །ཕྱག་རྒྱ་ཡི་ནི་མཚན་ཉིད་<line/>
ལྟར་བཅིང་བ་ཐུབ་ཆེན་པོ། །ཕྱག་རྒྱ་དག་ནི་འཆིང་བ་ན། །ཇི་ལྟར་རྡོ་རྗེ་ཅན་ཀུན་མཉེས། །རིག་སྔགས་ཇི་ལྟར་བཟླས་པར་བགྱི། །ཐུབ་པ་ཆེན་པོ་དེ་གསུངས་ཤིག །རིག་སྔགས་<line/>
དག་ནི་ཟློས་པ་ནི། །ཇི་ལྟར་ཡིད་ཀྱི་རྡོ་རྗེ་བཟླས། །དྲི་བའི་ཚོགས་མདོར་བསྟན་པ་འོ། །ཨོཾ་ནི་ཅི་ཞིག་ཡིན་པར་བཤད། །ཡི་གེ་ཧཱུཾ་ནི་ཅི་ཡིན་བརྗོད། །ཅི་ཡི་ཕྱིར་ན་ཡི་གེ་ཕཊ། །<line/>
སྭཱཧཱ་ཞེས་པ་ཅི་ཡིན་བརྗོད། །མཆོད་པར་ཅི་ཕྱིར་བརྗོད་པར་བྱ། །དེ་བཞིན་དམ་ཚིག་ཤེས་ཉིད་ཀྱང༌། །ཅི་ཡི་ཕྱིར་ན་དཀྱིལ་འཁོར་ཡིན། །དཀྱིལ་འཁོར་དང་པོར་ཞུགས་པ་ཡི། །<line/>
</page>
<page index="5" id="322A">༄༅། །སྐྱེས་པ་ཡང་ན་བུད་མེད་ཀྱིས། །བྱ་བ་གང་ཞིག་བྱ་བ་ནི། །གསུངས་ཤིག་གསང་བའི་དབང་ཕྱུག་ཆེ། །ཐུབ་པའི་དཀྱིལ་འཁོར་ཞུགས་པ་ལ། །<line/>
སྡོམ་པ་ཇི་ལྟར་སྦྱིན་པར་བགྱི། །དེ་ཡིས་སྲོག་གི་ཕྱིར་ཡང་ནི། །དོར་བར་མི་བྱ་གང་ཞིག་ལགས། །ཁྲུས་ཀྱི་ལས་ནི་ཇི་ལྟར་བྱ། །དེ་བཞིན་ཁོ་ནར་ཕྱོགས་བཅིང་བ། །བགེགས་<line/>
རྣམས་བཅིང་བ་དང་བཅས་པའི། །ལོག་འདྲེན་ཇི་ལྟར་བསྐྲད་པར་བགྱི། །དགའ་བ་ཆེན་པོ་ཇི་ལྟ་བུར། །རབ་ཏུ་གུས་བཅས་ཕྱག་དག་བགྱི། །སྤོས་དང་མེ་ཏོག་དེ་བཞིན་<line/>
དུ༑ ༑མར་མེ་མཆོད་སོགས་ཇི་ལྟར་ལགས། །དཀྱིལ་འཁོར་བརྟག་པ་ཇི་ལྟ་བུར། །གཞུག་པ་ཡང་ནི་ཇི་ལྟར་ལགས། །དམ་ཚིག་ཅི་ཞིག་ཡིན་པར་བཤད། །རྡོ་རྗེ་སློབ་<line/>
མའི་ཆོ་ག་གང༌། །སྔོན་དུ་བསྙེན་པ་ཇི་ལྟར་བགྱི། །སྒྲུབ་པའི་དོན་ནི་ཇི་ལྟར་ལགས། །གསང་བའི་རྣལ་འབྱོར་ཇི་ལྟ་བུ། །སྙོམས་འཇུག་ཇི་ལྟ་བུ་ཞིག་ལགས། །མདུན་<line/>
དུ་དགུག་པའི་དོན་ནི་ཇི་ལྟར་ལགས། །འདིར་ནི་རྗེས་སུ་ཆགས་པའང་ཇི་ལྟ་བུ། །བཅིང་བར་བྱ་བའི་ལས་ནི་ཇི་ལྟ་བུ། །འདྲེན་པ་རྣམས་ནི་མཉེས་པར་ཇི་ལྟར་འགྱུར། །ཇི་<line/>
ལྟར་འདིར་ནི་གཤེགས་སུ་གསོལ་བ་ལགས། །དཀྱིལ་འཁོར་མཆོག་ནི་ཇི་ལྟར་གདེག་པར་བགྱི། །འགྲོ་བའི་བྱ་བ་ཡང་ནི་ཇི་ལྟར་བགྱི། །ལས་ཀྱི་ཆོ་གའི་བྱ་བ་ཇི་ལྟར་<line/>
</page>
<page index="6" id="322B">བགྱི༑ ༑དགེ་བ་སྟུག་པོ་གསང་ཆེན་ཇི་ལྟ་བུ། །ལས་རྣམས་ཐ་དད་བྱ་བ་ཇི་ལྟ་བུ། །ཕྱག་རྒྱ་ཕྱག་རྒྱའི་ལན་ནི་ཇི་ལྟར་བགྱི། །མཆོད་དང་མཆོད་པའི་ལན་ནི་ཇི་ལྟར་བླང༌། །<line/>
དཀྱིལ་འཁོར་གྱི་ནི་འཁོར་ལོ་ཇི་ལྟར་འབྱུང༌། །འཁོར་ལོའི་རྣམ་པའི་བྱེ་བྲག་དུ་ཞིག་མཆིས། །དངོས་དང་དངོས་མེད་ཇི་ལྟར་སྤང་པ་ལགས། །བླ་མ་གསང་བྱུང་འོད་ཟེར་གསང་<line/>
བ་ཅི༑ ༑སྦྱིན་སྲེག་རྣམ་པ་དུ་རུ་བརྗོད། །ཐབ་ཁུང་ཇི་ལྟ་བུ་ཞིག་ལགས། །སྦྱིན་སྲེག་མདོར་བསྡུས་ཇི་ལྟ་བུ། །ལས་རྣམས་ཇི་ལྟར་འབྱུང་བ་ལ། །ལས་རྣམས་རྣམ་པ་དུ་རུ་<line/>
བརྗོད། །གསང་བ་རྣམས་ནི་རྣམ་པ་དུ། །མཆོག་ཏུ་གསང་བ་ཇི་ལྟར་བརྗོད། །དེ་ཉིད་ཇི་ལྟ་བུ་ཞིག་ལགས། །ཕྱག་རྒྱ་ཉེ་བའི་ཕྱག་རྒྱ་ཅི། །མཆོད་པའི་ཕྱག་རྒྱ་ཇི་ལྟར་ལགས།།<line/>
རིགས་ཀྱི་ལྷ་ཡི་རྣལ་འབྱོར་གྱིས། །ཇི་ལྟར་བསྒྲུབ་བྱ་ཤིན་ཏུ་བསྒྲུབ། །རྡོ་རྗེ་ཕྲ་མོ་ཇི་ལྟར་བརྗོད། །བགེགས་ནི་ཇི་ལྟར་བསལ་བར་བགྱི། །མདོར་ན་རིག་པ་འཛིན་པ་<line/>
དང༑ ༑སློབ་དཔོན་ཇི་ལྟ་བུ་ཞིག་ལགས། །དཀྱིལ་འཁོར་འཁོར་ལོ་དང་ལྡན་པའི། །འཁོར་ལོ་རྣམ་པ་དུ་རུ་བརྗོད། །དངོས་གྲུབ་མཚན་ཉིད་སྒྲུབ་བྱེད་པའི། །སྣ་ཚོགས་<line/>
རྟོག་པ་ཇི་ལྟ་བུ། །ཐིག་རྣམས་བརྟག་པ་ཉིད་དང་ནི། །དངོས་གྲུབ་ཇི་ལྟར་ཉེ་བར་བརྗོད། །དངོས་གྲུབ་ཚོགས་ནི་ཇི་ལྟ་བུ། །གསང་བ་ཀུན་ནས་བཏུས་པ་གསུངས། །བདག་<line/>
</page>
<page index="7" id="323A">༄༅། །ཉིད་ལ་ནི་དབང་བསྐུར་བར། །བྱ་བའི་ཆོ་ག་ཇི་ལྟ་བུ། །ཡང་ན་གཞན་དག་ཉིད་ལ་ནི། །དབང་བསྐུར་བ་ནི་ཇི་ལྟར་ལགས། །ཇི་ལྟར་སེམས་ནི་བསྐྱེད་<line/>
པར་བགྱི། །ཏིང་འཛིན་ཇི་ལྟ་བུ་ཞིག་ལགས། །དེ་ཉིད་རིག་པ་འདི་རྟག་ཏུ། །རྡོ་རྗེ་ཡེ་ཤེས་ཇི་ལྟ་བུ། །གཞན་ཡང་དགོངས་པ་ཇི་ལྟ་བུ། །སྤྱོད་པ་ཇི་ལྟ་བུ་ཞིག་ལགས། །གང་ཡང་<line/>
རུང་བའི་རྟགས་ལས་བྱུང༌། །མིང་དང་མིང་མིན་ཤེས་པའི་མཚན། །ལས་འབྲས་མེད་པར་བྱེད་པོ་དང༌། །འབྱིན་པར་བྱེད་པ་གང་ལས་བཤད། །ལུས་ནི་ནམ་མཁའ་བཞིན་<line/>
འབྱུང་བ། །གང་ལས་འབྱུང་བར་བརྗོད་པར་བྱ། །ཅི་ཡི་ཕྱིར་ན་ཐར་པར་བརྗོད། །རྣལ་འབྱོར་པ་དོན་ཅི་ཡིན་བརྗོད། །རྡོ་རྗེ་དབྱིངས་ནི་སྐྱེད་བྱེད་པའི། །རྡོ་རྗེ་ཕྲ་མོའི་རྣལ་<line/>
འབྱོར་གང༌། །གཞན་ཡང་རང་གི་རིགས་དག་ལས། །རྣལ་འབྱོར་བརྟུལ་ཞུགས་ཇི་ལྟར་རྩོམ། །མདོར་ན་དབང་དུ་བྱ་བ་དང༌། །དེ་ཉིད་གསང་བ་གང་ཞིག་ལགས། །ཐེག་<line/>
པ་ཆེན་པོ་མངོན་བསྡུས་པའི། །གསང་བ་རྟོག་ཆེན་ལས་གསུངས་པ། །དགོངས་པ་རྣམ་པ་དུ་མ་ཡིས། །གསང་བ་གསུངས་ཤིག་བློ་གྲོས་ཆེ། །རྣལ་འབྱོར་རྣམ་པ་དུ་རུ་<line/>
བརྗོད། །རྡོ་རྗེ་རྣལ་འབྱོར་ལས་བྱུང་དུ། །ཇི་ལྟར་རྩ་བའི་རྒྱུད་དུ་བརྗོད། །གསང་བའི་རིགས་བྱུང་ཇི་ལྟ་བུ། །ང་ནི་རང་བྱུང་ཉིད་ཡིན་ཏེ། །ཁམས་གསུམ་འཇིག་རྟེན་ས་འོག་<line/>
</page>
<page index="8" id="323B">དང༑ ༑ས་སྟེང་ས་བླ་མྱ་ངན་འདས། །ཇི་སྐད་བཤད་པའི་གསང་བ་གཞན། །རྡོ་རྗེ་ཅན་ཉིད་ཁྱབ་འཇུག་རང་ཉིད་ཡིན། །ཉི་མ་ཟླ་བ་གཤིན་རྗེ་དྲག་པོ་ཉིད། །རང་ཉིད་སྐྱེ་དགུའི་བདག་<line/>
སྟེ་ཕ་མ་ཡིན། །འགལ་བའི་ཚིག་ནི་ཇི་ལྟར་རུང་བར་འགྱུར། །དྲི་བའི་ཚོགས་གཉིས་པ་མདོར་བསྟན་པའོ།། །།ཚངས་པ་འཇིག་རྟེན་གསུམ་ལུས་དབང་ཕྱུག་<line/>
ཆེ༑ ༑གདོང་དྲུག་ཚོགས་བཅས་ལྷའི་རིགས་དཀྱིལ་འཁོར་རྣམས། །གཞན་ཡང་བཟའ་དང་ཚོགས་སོགས་གང་ཡིན་པ། །ང་བདག་ཉིད་ཅེས་ཇི་ལྟར་རུང་བར་འགྱུར། །ང་ནི་འདོད་པ་<line/>
ཐར་པ་དང༌། །ང་ནི་དམྱལ་བའི་དམྱལ་བ་པ། །ང་ནི་ཡི་དྭགས་དུད་འགྲོ་བདག །ཚིག་དེ་ཇི་ལྟར་རུང་བར་འགྱུར། །དེ་ནས་གཞན་ཡང་འདོད་ལ་ཆགས་སེམས་ལྡན། །ལྟ་བཅས་ཚིག་<line/>
ལྡན་འཛིན་པའི་ལྟ་ལ་ཆགས། །མུ་སྟེགས་ཐེག་དམན་མངོན་དགའ་སྐྱེ་དགུའི་རིགས། །ཇི་ལྟར་འདོད་བཞིན་དོན་རྣམས་རྟོག་བྱེད་ཅིང༌། །ཇི་སྐད་བཤད་པའི་སྣ་ཚོགས་རིགས་<line/>
དཀྱིལ་འཁོར། །དག་པའི་ཆོས་ཀྱི་འབྱུང་གནས་དགོངས་མི་ཤེས། །རང་གི་འདོད་པས་མུ་ངན་རྟོག་བྱེད་པ། །དེ་ལ་སྐྱེ་དགུའི་བདག་ཆེན་བརྩེ་བས་གསུངས། །མཆོད་འོས་ཆེན་<line/>
པོ་མཆོག་དང་ལྡན་པའི་གནས། །གསང་བའི་དབང་མཆོག་མངོན་བྶྦུས་དབྱེ་བར་གསོལ། །སྐྱེ་དགུའི་བདག་པོའི་དཀྱིལ་འཁོར་གསང་མདུན་དུ། །དམ་ཚིག་མཆོད་<line/>
</page>
<page index="9" id="324A">༄༅། །པས་ཇི་ལྟར་མཆོད་པར་བྱ། །འདོད་ཡོན་ལྔར་བཅས་རོལ་པར་བྱེད་པ་ཡིས། །དངོས་གྲུབ་ཚོགས་མཆོག་ཆེན་པོ་ཐོབ་པར་འགྱུར། །དམན་པའི་འདོད་<line/>
ལས་རིགས་ཀྱི་དངོས་གྲུབ་འབྱུང༌། །འགལ་བའི་ཚིག་དག་ཇི་ལྟར་རུང་བར་འགྱུར། །དེ་བཞིན་བྷ་ག་ཇི་ལྟར་རྟགས་ཅི་འདྲ། །དེ་ཡི་འཇུག་པ་ཡང་ནི་ཇི་ལྟར་འགྱུར། །རྫས་དེ་<line/>
དག་ནི་ཇི་ལྟར་རབ་ཏུ་བསྒྲུབ། །འཇིག་རྟེན་གསུམ་ན་དམན་པ་ཇི་ལྟར་འགྱུར། །དེ་ནས་འདོད་ཆགས་ཞེན་ལས་དངོས་གྲུབ་ཐོབ། །འདོད་ཆགས་དག་ཕྱིར་དེ་ནི་ཇི་ལྟར་རུང༌། །<line/>
ཆགས་བྲལ་སྡིག་པས་ཆགས་དང་བྲལ་བ་ལ། །གསང་པ་བསྟན་པས་སྡིག་དངོས་ཇི་ལྟར་འགྱུར། །གཏོར་མས་བསོད་ནམས་མཆོག་ཐོབ་ཇི་ལྟ་བུ། །སྐྱེ་དགུ་བསད་པས་<line/>
བསོད་ནམས་ཇི་ལྟ་བུ། །མ་བྱིན་བླང་པས་བསོད་ནམས་འགྱུར་ཞེས་པའི། །འགལ་བའི་ཚིག་དག་ཇི་ལྟར་རུང་བར་འགྱུར། །དགའ་བ་ཆེན་པོའི་བུད་མེད་བསྟེན་པ་ཡིས།།<line/>
ཚེ་འདི་ལ་ནི་སངས་རྒྱས་མཆོག་འགྲུབ་པ། །མི་གཙང་འདོད་པ་བསྟེན་པས་སངས་རྒྱས་དང༌། །རྡོ་རྗེ་སེམས་དཔའ་འབྱུང་བར་ཇི་ལྟར་འགྱུར། །འདིར་ནི་བརྫུན་དང་མཚུངས་<line/>
པའི་བསོད་ནམས་མེད། །ཇི་ལྟར་བརྫུན་ནི་བསོད་ནམས་ལྡན་པར་བརྗོད། །འདིར་ནི་སེམས་ཅན་གཞན་བསད་བཟའ་བར་བྱ། །འགལ་བའི་ཚིག་ནི་ཇི་ལྟར་རུང་བར་<line/>
</page>
<page index="10" id="324B">འགྱུར། །འཁོར་བ་སྤངས་ཀྱང་ཆོས་མིན་འགྱུར་བ་དང༌། །མྱ་ངན་འདས་ལ་གཞོལ་བ་ཆོས་མ་ཡིན། །སངས་རྒྱས་རྣལ་འབྱོར་གྱི་ནི་རྗེས་འཇུག་པ། །ཆོས་མིན་འགྱུར་ཞེས་ཇི་ལྟར་<line/>
རུང་བར་འགྱུར། །དྲེགས་དང་སེར་སྣ་སྡང་བའི་སེམས་ལྡན་པ། །ཆོས་མིན་སྤྱོད་ཅིང་བརྫུན་པའི་ཚིག་ལ་ཆགས། །སྲིད་གསུམ་མངོན་པར་ཆགས་པས་རྣལ་འབྱོར་སྒྲུབ། །འདོད་<line/>
པའི་འདོད་ཆགས་བཅས་པས་ལྷག་པར་རྒྱལ། །རིགས་ཀྱི་རྣལ་འབྱོར་ལས་བྱུང་ཇི་ལྟར་འགྲུབ། །བླ་མེད་གོ་འཕང་དངོས་གྲུབ་འདོད་པ་ཡི། །དག་ཅིང་ངོ་མཚར་རྣལ་འབྱོར་ལྷུར་<line/>
བླང་བྱ། །སྦྱོར་གཅིན་འཐུང་དང་བཤད་བ་ཟ་བ་ཡིས། །དག་ཅིང་མཆོག་གྱུར་རྣལ་འབྱོར་དངོས་གྲུབ་འདོད། །མི་གཙང་བཤང་གཅི་ཟོས་ཤིང་འཐུང་བ་ཡིས། །ཡིད་འདོད་དངོས་<line/>
གྲུབ་ཇི་ལྟར་དངོས་གྲུབ་འདོད། །བུད་མེད་བཅས་པར་ལྷན་ཅིག་ཆོས་སྤྱོད་ཅིང༌། །གཉིས་ཀ་ལྷན་ཅིག་གྱུར་པས་དག་གཙང་མཆོད། །ཇི་ལྟར་བུད་མེད་ལྷན་ཅིག་དཀྱིལ་འཁོར་<line/>
མཆོད། །དངོས་གྲུབ་དམ་པ་མཆོག་ཏུ་ཇི་ལྟར་འགྱུར། །གཞན་ཡང་རྡོ་རྗེ་རིགས་འབྱུང་ཀུན་ལྡན་ཞིང༌། །མཆོག་ཏུ་མི་བཟད་དྲག་པོའི་ལས་ཅན་ཏེ། །དག་ཅིང་ཤིན་ཏུ་སྡུག་ལ་<line/>
མཐོ་བར་འགྲོ། །འགལ་བ་དེ་ནི་ཇི་ལྟར་རུང་བར་འགྱུར། །གཞན་ཡང་བརྡེག་དང་གསད་པ་ལྷུར་ལེན་ཅིང༌། །བསྐྲད་དང་དྲག་པོའི་ལས་ཅན་དེ་དག་ནི། །དག་ཅིང་ཤིན་ཏུ་<line/>
</page>
<page index="11" id="325A">༄༅། །སྡུག་ལ་མཐོ་བར་འགྲོ་།འགལ་བ་དེ་ནི་ཇི་ལྟར་རུང་བ་ཡིན། །གཞན་ཡང་བཟའ་དང་བཏུང་བ་ལྷུར་ལེན་ཅིང༌། །སྙིང་འབྱིན་པ་ཡིས་དག་པར་འདོད་པ་ཉིད།།<line/>
དེ་ནི་དག་ཅིང་སྡུག་ལ་མཐོ་བར་འགྲོ་།འགལ་བ་དེ་ནི་ཇི་ལྟར་རུང་བ་ཡིན། །གཞན་ཡང་ནོར་བུ་རིན་ཆེན་འཕྲོག་པ་ཡིས། །སྡུག་ཅིང་བསྟན་ལ་དག་ཅིང་མཐོར་འགྲོ་དང༌། །གཞན་<line/>
ཡང་ང་རྒྱལ་སེར་སྣ་ལྷུར་ལེན་པས། །དག་པར་འགྱུར་བ་ཉིད་ནི་འགལ་བ་ཡིན། །གཞན་ཡང་ལས་ཀྱི་རིག་པ་བྱུང་བ་ཡིས། །མི་དགེ་བ་ཡི་ལས་རྣམས་ཐམས་ཅད་བྱ། །འཁྲིག་<line/>
སོགས་ལས་ཀྱི་ཟེ་ཚོགས་རྣམ་མང་པོའི། །ལས་བྱེད་པ་ནི་ཇི་ལྟར་སྐྱོན་མི་འགྱུར། །གཞན་ཡང་བརྫུན་ཚིག་དེ་བཞིན་འཁྲིག་པ་ཡིས། །དག་འདོད་འཕགས་པ་མིན་པས་<line/>
གསང་བ་ཡི། །རྒྱལ་བའི་དབང་ཆེན་འདོད་པས་བདུད་རྩི་ལྟར། །སྡུག་ཅིང་མཐོར་འགྲོ་ཇི་ལྟར་རུང་བར་འགྱུར། །ཀྱེ་མགོན་ཁྱོད་ནི་དག་པའི་ཆོས་ཀྱི་ཚོགས་ཏེ་ཁྱོད་ནི་རྟག་ཏུ་<line/>
རྣལ་འབྱོར་འགྱུར། །ཀྱེ་མགོན་ཁྱོད་ནི་དགྱེས་ཆེན་བདུད་རྩི་འཆད་པ་དམ་ཆོས་གསང་བའི་འབྱུང་གནས་ཏེ། །ཀྱེ་རྒྱལ་ཁྱོད་ནི་དྲི་མེད་ཉི་མ་བཞིན་དུ་མི་ཤེས་ཀུན་ཏུ་སྦྱོང་<line/>
མཛད་པ། །ཁྱབ་བྱེད་རྒྱལ་བའི་ངང་ཚུལ་འཇིག་རྟེན་གསུམ་གྱི་འདྲེན་ཆེན་བྱང་སེམས་དགའ་སྟོན་ཀྱེ། །མདོར་བསྡུས་པའོ།། །།ཀུན་མཆོག་ཐམས་ཅད་རིག་<line/>
</page>
<page index="12" id="325B">པ་སྟེ༑ ༑ཀུན་མཁྱེན་དྲི་མ་གསུམ་སྤངས་པ། །བྱང་སེམས་སངས་རྒྱས་རྒྱལ་པོ་ཆེ། །དེ་བཞིན་གཤེགས་པ་དེ་ཉིད་ནི། །ཏིང་ངེ་འཛིན་ལས་བཞེངས་ནས་ཀྱང༌། །ཕྱོགས་རྣམས་<line/>
ཀུན་ཏུ་གཟིགས་མཛད་དེ། །ཐུབ་པས་མགོན་རྣམས་རབ་བཏུད་ནས། །སངས་རྒྱས་ཀུན་ལ་འདི་སྐད་གསུངས། །ཀྱེ་མའོ་རྣམ་དག་ཡེ་ཤེས་བདག །ཀྱེ་མའོ་སངས་རྒྱས་ཉེར་ཐོབ་<line/>
པ༑ ༑ཀྱེ་མའོ་གར་མཁན་འཁོར་ལོ་འདི། །རང་གི་ཡེ་ཤེས་འདྲི་བར་བྱེད། །རྟོག་པ་ཐམས་ཅད་ཀུན་བསྡུས་པའི། །མཆོག་ཏུ་གསང་བ་བཤད་པར་བྱ། །ཤིན་ཏུ་རྙེད་དཀའ་དམ་<line/>
པ་ཡི༑ ༑རིན་ཆེན་སྒྲོམ་གྱི་ཁ་དབྱེ་བྱ། །བླ་ན་མེད་པའི་ཡེ་ཤེས་ཀྱི། །རྒྱལ་མཚན་དམ་པ་བསྒྲེང་བར་བྱ། །རིན་ཆེན་སྒྲོམ་གྱི་ཁ་ཕྱེ་ནས། །ཤེས་རབ་ཀྱིས་ནི་སྣང་བར་བྱ། །དེ་ནས་གསང་<line/>
བ་མཆོག་གྱུར་བ། །དམ་པ་ཡང་དག་བཤད་པར་བྱ། །བྱ་བ་བསྒྲུབ་པའི་ཐབས་ཆེན་པོ། །རྟོག་པ་ཐམས་ཅད་བསྡུས་པ་དང༌། །གསང་བའི་བྱེ་བྲག་འབྱེད་བྱེད་ཅིང༌། །རྣལ་འབྱོར་དགོངས་<line/>
པ་རྣམ་པར་དགྲོལ། །དེ་ཉིད་དམ་པ་ཤེས་བྱེད་པའི། །རྟོག་པ་ཐམས་ཅད་བསྡུས་པ་དང༌། །རྡོ་རྗེ་རྣལ་འབྱོར་ཆོ་ག་དང༌། །འཁོར་ལོའི་རྣལ་འབྱོར་ཆོ་ག་སྟེ། །མཆོག་ཏུ་གསང་བ་ཞེས་<line/>
བྱ་དེའི། །རྟོག་པ་ཐམས་ཅད་བསྡུས་པ་དང༌། །དུས་གསུམ་ཁྱབ་པའི་བྱ་བར་ལྡན། །གསང་བ་རྣལ་འབྱོར་ཀུན་འབྱུང་ཞིང༌། །བྱ་བ་ཀུན་གྱི་ཐབས་ཆེན་གྱི། །རྟོག་པ་ཐམས་ཅད་བསྡུས་<line/>
</page>
<page index="13" id="326A">༄༅། །པ་དང༌། །སངས་རྒྱས་རྣལ་འབྱོར་ཆོ་གར་ལྡན། །རྡོ་རྗེ་ཆོས་ནི་རབ་འཇུག་པ། །སྐུ་གསུམ་ཞེས་བྱ་གསང་ཆེན་གྱི། །རྟོག་པ་ཐམས་ཅད་བསྡུས་པ་དང༌། །རྡོ་<line/>
རྗེ་རྣལ་འབྱོར་ཆོ་གར་ལྡན། །མ་རུངས་ཐམས་ཅད་འདུལ་བྱེད་པ། །ཁམས་གསུམ་རྣམ་རྒྱལ་ཞེས་བྱ་བའི། །རྟོག་པ་ཐམས་ཅད་བསྡུས་པ་དང༌། །ཆོས་ཀྱི་རྣལ་འབྱོར་ཆོ་གར་ལྡན། །<line/>
པདྨ་གར་མཁན་སྐྱེད་བྱེད་པ། །འགྲོ་བ་འདུལ་བ་ཞེས་བྱ་བའི། །རྟོག་པ་ཐམས་ཅད་བསྡུས་པ་དང༌། །སྦྱིན་པ་བཞི་དང་ཡང་དག་ལྡན། །རིན་ཆེན་འཁོར་ལོ་སྐྱེད་བྱེད་ཅིང༌། །བྱང་ཆུབ་<line/>
སེམས་དཔའ་ཡིད་ཆེས་བྱེད། །རྟོག་པ་ཐམས་ཅད་བསྡུས་པ་དང༌། །སངས་རྒྱས་ཀུན་གྱི་ཐབས་ཆེན་པོ། །སྣ་ཚོགས་གར་མཁན་སྐྱེད་བྱེད་པ། །ལས་ཀྱི་རྣལ་འབྱོར་ཆོ་ག་ཡི། །<line/>
རྟོག་པ་ཐམས་ཅད་བསྡུས་པ་དང༌། །དེ་ཉིད་ཤེས་ཤིང་དགོངས་པ་ཤེས། །ཚུལ་ཆེན་མཆོག་ནི་ཤེས་བྱེད་ཅིང༌། །མཆོག་གི་དང་པོ་སངས་རྒྱས་མཆོག །རྟོག་པ་ཐམས་ཅད་བསྡུས་<line/>
པ་སྟེ༑ ༑གོ་རིམས་བཞིན་དུ་འཇུག་བྱེད་པའི། །གཅིག་པར་སེམས་ཅན་བྱ་བ་བྱེད། །བྱ་བ་ཆེན་པོ་མཆོག་ཞི་བ། །ཆོས་དང་ལོངས་སྤྱོད་མཆོག་གྱུར་པས། །སངས་རྒྱས་གར་<line/>
མཁན་འཁོར་ལོ་ནི། །མཆོག་ཏུ་ངོ་མཚར་གྱུར་པ་འདི། །སྐལ་བ་ཇི་བཞིན་གསང་ཇི་བཞིན། །ཇི་ལྟར་སེམས་ཅན་འདུལ་འགྱུར་བཤད། །སྔོན་འགྱུར་འདས་པའི་དུས་སུ་ནི། །<line/>
</page>
<page index="14" id="326B">བྱང་ཆུབ་སེམས་ནི་ཡོངས་འཛིན་ཅིང༌། །ཐབས་དང་ཤེས་རབ་ལྡན་པ་ཡི། །བྱང་ཆུབ་སེམས་དཔར་གྱུར་པ་ན། །སྤྲོ་བ་ཆེན་པོས་ངོ་མཚར་ཆེའི། །དཀའ་བ་དཔག་ཏུ་མེད་པ་སྤྱད། །གོ་<line/>
རིམས་བཞིན་དུ་དེ་ཡིས་ནི། །དབང་བསྐུར་བར་དུ་ལེགས་ཐོབ་འགྱུར། །ཤེས་རབ་ཆེན་པོས་ས་མཐར་ཕྱིན། །གོས་ཀྱི་དབང་ནི་ཐོབ་གྱུར་ནས། །འོག་མིན་སྟུག་པོ་ཉམས་དགའ་<line/>
བར༑ ༑བློ་གྲོས་ཆེན་པོ་བཞུགས་པར་གྱུར། །བདག་ནི་སངས་རྒྱས་མཆོག་འགྱུར་ཞེས། །རྣལ་འབྱོར་པ་ཡིས་བསམས་ནས་ནི། །བྱ་བ་མཐར་ཕྱིན་བདག་གིས་ནི། །སེམས་ཅན་<line/>
དོན་འབྱུང་ཐོབ་བྱ་ཞེས། །བྱ་བ་དེ་ལ་དགོངས་ནས་ནི། །སྔོན་དང་ཕྱི་མར་བདེ་ཆེན་མེད། །ཆོས་ཀྱི་དགའ་བ་རྨད་ཆེན་པོའི། །དཀའ་བ་སྤྱད་པར་བྱ་སྙམ་སྟེ། །བྱང་ཆུབ་ཤིང་དྲུང་<line/>
བཞུགས་གྱུར་ནས། །བྱ་དཀའི་བྱ་བ་ཀུན་ལྡན་དེ། །དབུགས་འབྱུང་རྡུབ་པ་འགོག་པ་དང༌། །སེམས་དཔའ་མེད་ཅིང་གཡོ་བ་མེད། །ལུས་ནི་གང་ཡང་མི་འགུལ་ཞིང༌། །ཡན་<line/>
ལག་བསྐྱོད་པར་མི་བྱེད་དེ། །དེ་བས་གཡོ་བ་མེད་ཆོས་ལ། །ཡུན་རིང་དུ་ནི་གནས་པར་གྱུར། །ཕྱོགས་བཅུ་ཡི་ནི་ཐུབ་དབང་པོ། །སངས་རྒྱས་ཀུན་གྱིས་དགོངས་འགྱུར་བ། །<line/>
འདི་ནི་རྫོགས་པའི་བྱང་ཆུབ་དུས། །སྡུག་བསྔལ་བྱ་བར་རིགས་པ་མིན། །དེ་བས་བདག་ཅག་ཀུན་ལྷན་ཅིག །བསྐུལ་བར་བྱ་ཕྱིར་འགྲོ་སྙམ་དུ། །དགོངས་ནས་ཐམས་<line/>
</page>
<page index="15" id="327A">༄༅། །ཅད་རབ་ཆས་ཏེ། །སྟུག་པོ་རུ་ནི་བྱོན་པར་གྱུར། །བྱོན་ནས་ཐུབ་པ་ཐམས་ཅད་ཀྱིས། །བསྐུལ་བ་མཆོག་ནི་མཛད་པར་འགྱུར། །ཨོཾ་བཛྲ་ཨུཏ་ཏིཥྛ་ཅེས་<line/>
པ་ཡི༑ ༑རིག་པས་སེ་གོལ་བརྡབས་ནས་ནི། །བྱང་ཆུབ་སེམས་དཔའ་ཀུན་ཏུ་བསླང༌། །ཕྱོགས་རྣམས་ཀུན་ཏུ་བལྟས་པ་ན། །སངས་རྒྱས་ཀྱི་ནི་རྒྱ་མཚོ་མཐོང༌། །ཐུབ་པས་མགོན་<line/>
རྣམས་ལ་བཏུད་དེ། །བཀའ་སྩོལ་ཞེས་ནི་གསོལ་བ་བཏབ། །མགོན་ཆེན་སངས་རྒྱས་ཐམས་ཅད་ཀྱིས། །གསུང་གཅིག་གིས་ནི་བཀའ་སྩལ་པ། །སེམས་ཀྱི་སྤྱོད་ཡུལ་ཅི་འདྲ་<line/>
ཞེས༑ ༑རང་གི་སེམས་ནི་སོ་སོར་རྟོགས། །སངས་རྒྱས་ཀུན་གྱི་གསུང་ཐོས་ནས། །རང་གི་སེམས་ལ་རྟོག་བཞིན་དུ། །ཡུན་རིང་དུ་ནི་གནས་པ་ན། །སེམས་ཀྱི་རྣམ་པ་མ་<line/>
མཐོང་སྟེ། །ཡན་ལག་ཀུན་གྱིས་རབ་བཏུད་ནས། །ཞུས་པ་བཅོམ་ལྡན་དེ་བཞིན་གཤེགས། །སེམས་ཀྱི་རྣམ་པ་མ་མཐོང་སྟེ། །སེམས་ཀྱི་མཚན་ཉིད་ཇི་ལྟ་བུ། །དེ་ནས་<line/>
སངས་རྒྱས་ཀུན་གསུངས་པ། །སེམས་ཀྱི་སྤྱོད་ཡུལ་ཤེས་པར་དཀའ། །ཁྱོད་ལ་སྙིང་པོ་རབ་སྦྱིན་གྱིས། །ཕྲ་མོའི་བཟླས་པ་རབ་ཏུ་སྤྱོད། །ཨོཾ་ཙིཏྟ་པྲ་ཏི་བེ་དྷཾ་ཀ་རོ་མི། །<line/>
སྙིང་པོ་དག་པ་བླངས་ན་ནི། །རང་གི་སེམས་ལ་རྟོག་བཞིན་དུ། །ཐང་ཅིག་དེ་ལ་གནས་པ་ན། །ཟླ་བའི་དཀྱིལ་འཁོར་བཞིན་དུ་མཐོང༌། །དེ་ནས་སེམས་འདི་ཅི་ཞིག་<line/>
</page>
<page index="16" id="327B">ཡིན༑ ༑ཉོན་མོངས་ས་བོན་ཅན་ནམ་ཅི། །དགེ་བའམ་མི་དགེ་བ་ཡི་སེམས། །ཀུན་གཞིའི་ས་བོན་ཅན་སེམས་སམ། །ཆོས་ཀྱི་རྒྱུ་མཐུན་རྟོགས་གྱུར་ནས། །ཕ་རོལ་ཕྱིན་པ་དྲུག་<line/>
བསྟེན་པ། །འདི་ནི་སེམས་ཅན་དག་པ་སྟེ། །ཀུན་ནས་ཉོན་མོངས་གནས་མ་ཡིན། །ཡུན་རིང་དུ་ནི་བསོད་ནམས་དང༌། །ཡེ་ཤེས་ཚོགས་ཆེན་བསགས་པ་སྟེ། །ཇི་ལྟར་ཟླ་བ་<line/>
གང་བ་འདི། །དག་ཅིང་གསལ་ལ་རྙོག་མ་མེད། །དེ་བཞིན་ཚོགས་ནི་རྫོགས་པའི་ཕྱིར། །སེམས་ནི་ཟླ་བ་གང་དང་མཚུངས། །དངོས་པོ་ཡོད་དང་མེད་མིན་པ། །ཇི་ལྟར་ཟླ་བ་<line/>
མཚུངས་ཉིད་ཡིན། །འོན་ཀྱང་བསོད་ནམས་ཡེ་ཤེས་ཆེ། །རྫོགས་པ་ཟླ་བ་དང་མཚུངས་བསྟན། །ལེགས་བྱས་ཚོགས་ལྡན་རང་སེམས་ཀྱི། །ཟླ་བའི་དཀྱིལ་འཁོར་མཐོང་<line/>
ནས་ནི། །དགའ་ཞིང་མགུ་བ་སྐྱེས་ནས་ཀྱང༌། །སླར་ཡང་ཚིག་ཏུ་རབ་སྨྲས་པ། །བཅོམ་ལྡན་མགོན་པོ་བདག་གིས་ནི། །ཉོན་མོངས་དྲི་མ་ཀུན་དག་ཅིང༌། །གཟུང་དང་འཛིན་པ་<line/>
དང་བྲལ་བའི། །རང་སེམས་ཟླ་བའི་དཀྱིལ་འཁོར་མཐོང༌། །སངས་རྒྱས་ཐམས་ཅད་ཀྱིས་གསུངས་པ། །ཐོག་མར་བྱུང་བའི་སེམས་འདི་བཟང༌། །དང་པོར་གློ་བུར་ཉོན་མོངས་<line/>
རྣམས། །བྱང་ཆུབ་སེམས་ཀྱིས་དག་པར་བྱེད། །དངོས་པོ་ཐམས་ཅད་རྣམས་སྤངས་པའི། །དག་པ་ཡི་ནི་སྙིང་པོ་འདིས། །ཟླ་བའི་དཀྱིལ་འཁོར་དབུས་སུ་ནི། །བྱང་ཆུབ་<line/>
</page>
<page index="17" id="328A">༄༅། །ཀྱི་ནི་སེམས་ལ་རྟོགས། །ཨོཾ་བོ་དྷི་ཙིཏྟ་ཨུཏྱཱ་དཱ་ཡཱ་མི། །སྙིང་པོ་དག་པ་བླངས་ནས་ནི། །སེམས་ཀྱི་དབུས་སུ་རྟོག་པ་ན། །ཟླ་བའི་དབུས་སུ་ཡང་ཟླ་བའི།།<line/>
དཀྱིལ་འཁོར་གཉིས་པ་མཐོང་བ་ནི། །ཐུབ་པ་རྣམས་ལ་ཚིག་སྨྲས་པ། །དཀྱིལ་འཁོར་གཉིས་པ་དག་མཐོང་ངོ༌། །དེ་ནས་སངས་རྒྱས་ཀུན་གསུངས་པ། །བྱང་ཆུབ་སེམས་<line/>
ཀྱི་རང་བཞིན་བརྟན། །བརྟན་པར་བྱ་བའི་ཆེད་དུ་ནི། །དེ་ནི་ལེགས་པར་བསྒྲུབ་པར་གྱིས། །ཁྱོད་ལ་སྙིང་པོ་སྦྱིན་བྱ་སྟེ། །ཟློས་ཤིང་དེ་ནི་བརྟན་པར་དགོངས། །ཨོཾ་ཏིཥྛ་<line/>
བཛྲ༑ དཀྱིལ་འཁོར་གཉིས་པའི་དབུས་གནས་པའི། །རྡོ་རྗེ་ཆེན་པོ་སེམས་བྱེད་ཅིང༌། །ཐང་ཅིག་སོ་སོར་བརྟགས་པ་ན། །ཤིན་ཏུ་བརྟག་པ་མཐོང་གྱུར་ནས། །སྨྲས་པ་རྫོགས་<line/>
པའི་སངས་རྒྱས་རྣམས། །དཀྱིལ་འཁོར་དབུས་སུ་རྡོ་རྗེ་མཐོང༌། །ཟླ་བའི་དཀྱིལ་འཁོར་གཉིས་པ་ཡི། །དབུས་ན་རྡོ་རྗེ་དང་ལྡན་མཐོང༌། །དེ་ནས་སངས་རྒྱས་ཀུན་གསུངས་<line/>
པ༑ ༑ལྷ་རྣམས་ཀུན་གྱི་རྡོ་རྗེ་ཆེ། །རྡོ་རྗེ་དབྱིངས་ནི་སྐྱེད་པ་ཡི། །ཤིན་ཏུ་བརྟན་པ་འདི་སྨྲོས་ཤིག །ཨོཾ་བཛྲ་ཨཱཏྨ་ཀོཉཧཾ། །སྙིང་པོ་དག་པ་བླངས་ནས་ནི། །རྡོ་རྗེའི་ལུས་སུ་<line/>
རྣམ་བསྒོམས་པ། །དེ་ནི་སྲ་བརྟན་ཁོང་སྟོང་མེད། །རྡོ་རྗེའི་སྐུ་ནི་ཐོབ་གྱུར་ནས། །སྨྲས་བ་རྫོགས་པའི་སངས་རྒྱས་རྣམས། །རང་བདག་རྡོ་རྗེའི་སྐུར་མཐོང་ངོ༌། །དེ་<line/>
</page>
<page index="18" id="328B">ནས་སངས་རྒྱས་ཀུན་གསུངས་པ། །སངས་རྒྱས་གཟུགས་སུ་རྣམ་པར་བསྒོམ། །ཨོཾ་ཡ་ཐཱ་སརྦ་ཏ་ཐཱ་ག་ཏཱ་སྟ་ཐཱ་ཨ་ཧཾ། །སྙིང་པོ་དག་པ་བླངས་ནས་ནི། །སངས་རྒྱས་གཟུགས་<line/>
སུ་རྣམ་བསྒོམས་པས། །རྣམ་པ་ཀུན་གྱི་མཆོག་ལྡན་པའི། །ཀུན་མཁྱེན་ཡེ་ཤེས་ཐོབ་པར་འགྱུར། །སངས་རྒྱས་ཀུན་ལ་རབ་བཏུད་ནས། །སྨྲས་པ་བཅོམ་ལྡན་<line/>
དེ་བཞིན་གཤེགས། །མགོན་པོ་བདག་ལ་བྱིན་རློབ་ཅིང༌། །བདག་གི་བྱང་ཆུབ་བརྟན་པར་མཛོད། །གྲགས་ཆེན་སངས་རྒྱས་ཐམས་ཅད་ཀྱིས། །རྡོ་རྗེ་དབྱིངས་<line/>
ཀྱི་ཚིག་ཐོས་ནས། །མགོན་རྣམས་ཐུགས་ཀར་ཞུགས་པར་གྱུར། །རྡོ་རྗེ་ཡི་ནི་རྣལ་འབྱོར་གསུངས། །ཨོཾ་སརྦ་ཏ་ཐཱ་ག་ཏ་ཨ་བྷི་སམ་བོ་དྷི་དྲྀ་ཌྷ་བཛྲ་བན་དྷ། །<line/>
གྲགས་ཆེན་སངས་རྒྱས་ཐམས་ཅད་ཀྱིས། །རིག་སྔགས་ཆེན་པོར་བརྗོད་པ་ན། །རྡོ་རྗེ་དབྱིངས་ནི་ཤིན་ཏུ་བརྟན། །དེ་ཉིད་ཡེ་ཤེས་མངོན་སངས་རྒྱས། །དེ་ནས་སངས་རྒྱས་ཐམས་<line/>
ཅད་ནི། །རྡོ་རྗེ་ཐུགས་ཀ་ནས་བྱུང་སྟེ། །ཆོས་ཀྱི་དབང་བསྐུར་བཞི་བོ་ཡི། །དེ་ཚེ་ཐུབ་པ་དབང་བསྐུར་གྱུར། །རྡོ་རྗེས་སེམས་དཔའ་བྱས་པ་ཡི། །བྱང་ཆུབ་སེམས་ཀྱི་དབང་བསྐུར་བ། །འབྲས་བུ་བྱང་ཆུབ་<line/>
སེམས་ལྡན་གང༌། །རྡོ་རྗེ་སེམས་དཔའི་དབང་བསྐུར་ཡིན། །བསྐལ་བ་གྲངས་མེད་གསུམ་དག་གི །སྦྱིན་དང་སྦྱིན་པའི་འབྲས་བཟང་དང༌། །མཁའ་མཚུངས་རིན་ཆེན་ཐོབ་བྱེད་པ། །ནོར་བུ་རིན་<line/>
</page>
<page index="19" id="329A">༄༅། །ཆེན་དབང་བསྐུར་ཡིན། །བསྐལ་བ་གྲངས་མེད་གསུམ་དུ་ནི། །གཞན་གྱིས་དཀའ་བ་སྤྱད་པ་དང༌། །བརྩོན་འགྲུས་ཀྱིས་ནི་འབྲས་བསྒྲུབ་པ། །རྡོ་རྗེ་ལས་<line/>
ཀྱི་དབང་བསྐུར་ཡིན། །དེ་བཞིན་གཤེགས་པའི་སྙིང་པོ་དག །ཆོས་ཀྱི་དབྱིངས་ཀྱི་ཚུལ་ཆེན་ཏེ། །ཉོན་མོངས་འདམ་གྱིས་མ་གོས་པ། །རྡོ་རྗེ་པདྨའི་དབང་བསྐུར་ཡིན།།<line/>
བྱང་ཆུབ་སེམས་རྫོགས་རྡོ་རྗེ་རྣལ་འབྱོར་གྱི། །དབང་བསྐུར་བཞི་པོ་དེ་རྣམས་ཆོས་ཀྱི་དབྱིངས། །དེ་ནས་གཞན་ཡང་གསང་བའི་དབང་བསྐུར་བ། །སངས་རྒྱས་རང་<line/>
བཞིན་ཡོན་ཏན་དམ་པའི་ཚོགས། །རྡོ་རྗེ་སེམས་དཔའི་དབང་བསྐུར་བས། །ངོ་བོ་ཉིད་ཀྱི་སྐུ་རུ་འདོད། །རྡོ་རྗེ་ཆོས་ཀྱི་དབང་བསྐུར་བས། །ལོངས་སྤྱོད་རྫོགས་པའི་སྐུ་རུ་འདོད།།<line/>
རྡོ་རྗེ་རིན་ཆེན་དབང་བསྐུར་བས། །དེ་བཞིན་མཚན་དང་དཔེ་བྱད་དོ། །སངས་རྒྱས་ཀུན་གྱི་ཡེ་ཤེས་ཆེ། །མཁའ་མཚུངས་ཆོས་ཉིད་སྙིང་པོ་ཅན། །རྡོ་རྗེ་ལས་ཀྱི་དབང་བསྐུར་<line/>
པས༑ ༑སྤྲུལ་པ་ཡི་ནི་སྐུར་འདོད་དོ། །གསང་བ་བཞི་ཡི་དབང་བསྐུར་བས། །རྫོགས་སངས་རྒྱས་ཀྱི་བྱང་ཆུབ་ཐོབ། །དེ་ནས་མིན་གི་དབང་བསྐུར་བས། །ཐུབ་དེ་རྣམས་སྣང་<line/>
མཛད་ཆེན་གྱུར། །ཆོས་ཉིད་ཀྱང་ནི་ཡང་དག་རྟོགས། །ཆོས་དང་ལོངས་སྤྱོད་རྫོགས་པར་བརྟག །ཆོས་ཀུན་དངོས་པོ་མེད་པ་སྟེ། །མཚན་མ་མེད་ཅིང་གསལ་བྱེད་མེད། །<line/>
</page>
<page index="20" id="329B">མཚན་ཉིད་མེད་ཅིང་མཁའ་དང་མཚུངས། །དམིགས་པ་རྣམ་པར་སྤངས་པ་སྟེ། །རང་བཞིན་མེད་ཅིང་བརྗོད་དུ་མེད། །ཆོས་ཀུན་ཚིག་གི་སྤྱོད་ཡུལ་ཡིན། །གཞན་ཡང་<line/>
གསང་བར་བརྟགས་པ་སྟེ། །དེ་ཕྱིར་འདིར་ནི་རྟོགས་པར་བརྗོད། །རྟོག་པ་མེད་པའི་ཆོས་རྣམས་ཀྱི། །ཆོས་ཀྱི་དོན་འདི་ཅི་ཡིན་བརྗོད། །བདག་མེད་དངོས་པོ་ཡོད་པ་མིན། །ཆོས་རྣམས་<line/>
མེད་ཅིང་རྟོག་པ་མེད། །འོན་ཀྱང་ཆོས་ཉིད་ཡང་དག་རྟོགས། །ཆོས་དང་ལོངས་སྤྱོད་རྫོགས་པར་རྟོགས། །རྟོགས་པ་ཉམས་སུ་མྱོང་བར་བརྗོད། །འདིར་ནི་ངོ་མཚར་ཉིད་དུ་རྟོགས།<line/>
ཆོས་ཀུན་གཟུགས་ཅན་མིན་པ་དང༌། །གཟུགས་ཅན་དུ་ཡང་འདི་རུ་བསྟན། །ཆོས་ཀུན་ཚིག་གི་སྤྱོད་ཡུལ་མིན། །སྒྲ་རུ་ཡང་ན་འདིར་བ་སྟན་ཏེ། །དེ་བས་ངོ་མཚར་ཆོས་འདི་རུ། །<line/>
རྟོག་པ་རྟོག་པ་ཡིན་པར་བརྗོད། །ཅི་ཕྱིར་འདི་ནི་ངོ་མཚར་ཆོས། །དེ་ཉིད་གསང་བ་བསྒྲུབ་པའི་ཕྱིར། །ལས་རྣམས་དྲུག་པོ་ཉིད་དང་ནི། །གཟུགས་ཅན་ཚིག་གི་མཐུ་དག་དང༌།།<line/>
འབྲས་ཕྱིར་སྡོམ་པའི་ངོ་མཚར་ཏེ། །དེ་ཕྱིར་འདི་ནི་ངོ་མཚར་ཆོས། །དེ་ཕྱིར་འདི་ནི་རྟོག་པར་བརྗོད། །དེ་བས་ངོ་མཚར་ཆོས་འདི་རུ། །རྟོག་པ་འབའ་ཞིག་རྟོག་པ་ཡིན། །ཡང་<line/>
འདིར་རྟོག་པ་ཇི་ལྟ་བུ། །སེམས་ཅན་ཀུན་གྱི་དོན་བྱའི་ཕྱིར། །བྱང་ཆུབ་ཏུ་ནི་སེམས་བསྐྱེད་ནས། །པ་རོལ་ཕྱིན་དྲུག་སྤྱོད་པ་དག །བསྟེན་པ་རྟོག་པ་ཉིད་ཡིན་ནོ། །སྒྲུབ་པའི་དོན་<line/>
</page>
<page index="21" id="330A">༄༅། །ནི་ཇི་ལྟ་བུ། །གང་ཟག་ཆོས་ལ་བདག་མེད་དང༌། །གཟུང་དང་འཛིན་པ་སྤངས་པ་ཡི། །རབ་ཏུ་དགའ་བའི་ས་སྒྲུབ་པོ། །དེ་ཚེ་སྒྲུབ་པའི་དོན་ཡིན་<line/>
ནོ༑ ༑ཅི་ཕྱིར་འདི་ནི་རྒྱུ་ཕྱི་མ། །རྒྱུད་ནི་རྒྱུན་ཆགས་ཞེས་བྱ་སྟེ། །འཁོར་བ་རྒྱུད་དུ་འདོད་པ་ཡིན། །ཕྱི་མ་ཞེས་བྱ་ཕ་རོལ་ཏེ། །རྒྱུད་ནི་ཕྱི་མར་བརྗོད་པ་ཡིན། །རྒྱུད་ནི་རྒྱུན་ཆགས་<line/>
ཞེས་བྱ་སྟེ། །ཕྱི་མ་སྔ་མ་ལས་བྱུང་བའི། །དེ་ཉིད་གསང་བ་སྤས་ཞེས་པ། །རྒྱུད་ནི་ཕྱི་མར་བརྗོད་པ་ཡིན། །ཅི་ཕྱིར་རྒྱུད་དང་ཕྱི་མ་ལ། །ས་མཐར་ཕྱིན་པའི་རྒྱལ་བ་མཆོག་<line/>
སྲིད་པའི་བཙོན་ར་ལས་བརྒལ་ཡིན། །ཡང་ན་གང་ཞིག་བརྒལ་གྱུར་བ། །རྒྱུད་ནི་ཕྱི་མ་ཡིན་པར་བཤད། །རྒྱུད་ཀྱི་དོན་ནི་ཇི་ལྟར་བྱུང༌། །སེམས་ཅན་ཀུན་ལ་ཕན་པའི་<line/>
ཕྱིར༑ ༑སངས་རྒྱས་རྣམས་ཀྱི་ཆོས་ལོངས་སྤྱོད། །སངས་རྒྱས་ཐུགས་རྗེས་བསྐུལ་བ་ནི། །རྒྱུད་དོན་ཡང་དག་བྱུང་བ་ཡིན། །སངས་རྒྱས་རྣམས་ཀྱི་ཐུགས་བྱུང་བའི། །<line/>
ཆོས་དང་ལོངས་སྤྱོད་བྱུང་བ་སྟེ། །སངས་རྒྱས་ཀུན་གྱི་གསང་ཆེན་ནི། །རྒྱུད་དོན་ཡང་དག་བྱུང་བ་ཡིན། །རྡོ་རྗེ་འཆང་དྲག་འདི་ཅི་ཞིག །སངས་རྒྱས་གཟུགས་ཀྱི་མི་<line/>
འདུལ་བའི། །སེམས་ཅན་གདུག་ཚོགས་དེ་ཡི་ཕྱིར། །རང་གི་ཡེ་ཤེས་བྱང་ཆུབ་སེམས། །རྡོ་རྗེ་དྲག་པོར་ཡང་དག་འབྱུང༌། །དྲག་པོའི་དོན་ནི་ཇི་ལྟར་འབྱུང༌། །དྲག་པོ་<line/>
</page>
<page index="22" id="330B">དྲག་པོའི་མིག་གིས་ནི། །དྲག་པོའི་ཁྲོ་བོ་ཞེས་སུ་བསྟན། །དྲག་པོའི་ལས་ནི་སྤྱོད་བྱེད་རྣམས། །འཆོས་ཤིང་བཟློག་པར་བྱ་བ་ཡིན། །རྡོ་རྗེ་ཞི་བ་འདི་ཅི་ཞིག །འདུག་པ་དེ་ཀུན་བཏུལ་<line/>
ནས་ནི། །སླར་ཡང་ཞི་བར་ཡང་དག་བྱུང༌། །དེ་ཉིད་རྒྱལ་པོ་རྡོ་རྗེ་འཆང༌། །སེམས་ཅན་དོན་གྱི་ཐབས་སྟོན་མཛད། །བཅོམ་ལྡན་རྣམ་པར་སྣང་མཛད་ནི། །ཁྲོ་བོའི་དབང་ཕྱུག་<line/>
དག་ཏུ་བསྟན། །དེ་ཉིད་ཞི་དང་དྲག་པོ་དང༌། །ཕྱག་ན་རྡོ་རྗེ་རྫུ་འཕུལ་ཆེ། །ཅི་ཡི་ཕྱིར་ན་ཞི་བར་བརྗོད། །སྣ་ཚོགས་གཟུགས་ཅན་རྣལ་འབྱོར་ཆེ། །སེམས་ཅན་སྨིན་བྱ་འབའ་<line/>
ཞིག་ཕྱིར། །ཉོན་མོངས་གདུག་ལ་བརྩེར་དགོངས་ཤིང༌། །ཞི་བའི་དོན་ནི་ཡང་དག་བྱུང༌། །ཕྱག་ན་རྡོ་རྗེ་ཅི་ཡི་ཕྱིར། །ཉོན་མོངས་གདུག་པ་ཉིད་གཞོམ་ཕྱིར། །བྱང་ཆུབ་སེམས་<line/>
ཀྱི་རང་བཞིན་བཟང༌། །རྡོ་རྗེ་ཕྱག་ན་བསྣམས་མཛད་བ། །དེ་ནི་ཕྱག་ན་རྡོ་རྗེར་བརྗོད། །དུས་གསུམ་བདུད་རྣམས་དེ་བཞིན་དུ། །མི་མཐུན་ཕྱོགས་ཀྱི་མི་ཤིགས་པ། །བྱང་སེམས་<line/>
རང་བཞིན་རྡོ་རྗེ་ནི། །སངས་རྒྱས་ཀུན་གྱི་བསྟན་པའི་ཚོགས། །དེ་ནས་སངས་རྒྱས་ཀུན་དང་ལྡན། །གསང་ཆེན་རྡོ་རྗེ་དེ་ལྟ་བུ། །ཕྱག་ན་རྟག་ཏུ་བསྣམས་པས་ན། །དེ་ནི་ཕྱག་ན་<line/>
རྡོ་རྗེར་བརྗོད། །རྡོ་རྗེ་གཏུམ་པའི་དོན་ཅི་ཞིག །རྡོ་རྗེ་གཏུམ་པོ་གནོད་སྦྱིན་ཆེ། །རྡོ་རྗེ་གནོད་སྦྱིན་ཤིན་ཏུ་བརྟན། །ང་རྒྱལ་ཉོན་མོངས་ཞགས་པ་ཟ། །བྱང་ཆུབ་སེམས་དཔའ་<line/>
</page>
<page index="23" id="331A">༄༅། །རང་བྱུང་བ། །ཅི་ཡི་ཕྱིར་ན་གཏུམ་པོར་བརྗོད། །གཏུམ་གདུག་དྲག་པོ་ཆེན་པོ་ནི། །རང་བྱུང་ང་ཉིད་ཁོ་ན་སྟེ། །སྲིད་པའི་ཞགས་པ་གཅོད་བྱེད་<line/>
ཅིང༑ ༑དྲག་པོའི་དོན་ནི་གཏུམ་པོ་ཡིན། །རྡོ་རྗེ་ཁྲོ་བོ་ཅི་ཡིན་བརྗོད། །གསོད་དང་སྐྲོད་པ་དྲག་པོ་སྟེ། །དེ་ནི་ཁྲོ་བོའི་དོན་དུ་བརྗོད། །ང་ནི་རྡོ་རྗེ་མེ་ལྟར་འབར། །ཉོན་མོངས་<line/>
ཕྱོགས་རྣམས་སྲེག་བྱེད་ཡིན། །རྡོ་རྗེ་རྡོ་རྗེ་ཞེས་གསུངས་པ། །ཅི་ཕྱིར་རྡོ་རྗེར་བརྗོད་པར་བྱ། །སྲ་ཞིང་སྙིང་པོ་ཁོང་སྟོང་མེད། །བཅད་དང་གཞིག་པར་བྱ་བ་མིན། །བསྲེག་<line/>
པར་བྱ་མིན་འཇིག་མེད་པས། །སྟོང་ཉིད་རྡོ་རྗེར་བརྗོད་པར་བྱ། །འགྲོ་དྲུག་འཁོར་ལོ་སྤོང་བྱེད་ཅིང༌། །སྡིག་པ་བྲལ་བར་བྱེད་པ་ཡི། །བྱང་ཆུབ་སེམས་གང་དེ་རྡོ་རྗེ། །ཉོན་<line/>
མོངས་ཐམས་ཅད་སེལ་བར་བྱེད། །རྡོ་རྗེ་འཆང་ཞེས་གསུངས་འདི་ཅི། །སངས་རྒྱས་ཀུན་གྱི་ཡེ་ཤེས་དང༌། །བྱང་སེམས་བརྟན་པ་གང་ཡིན་པ། དེ་ནི་རྒྱལ་པོ་རྡོ་རྗེ་འཛིན།།<line/>
དེ་བཞིན་གཤེགས་པ་ཀུན་གྱི་བདག །དེ་ཡི་རྡོ་རྗེ་ཇི་ལྟ་བུ། །རྟོག་པ་ཐམས་ཅད་དང་བྲལ་ཞིང༌། །ཆོས་སུ་འཛིན་པ་རྣམ་སྤངས་པ། །ཆོས་རྣམས་ཀུན་གྱི་དེ་བཞིན་ཉིད། །སྟོང་<line/>
པ་ཉིད་ནི་རྡོ་རྗེར་བརྗོད། །གཟུགས་སོགས་ཆོས་ཀྱི་རང་བཞིན་གང༌། །འགྱུར་བ་མེད་པའི་དེ་བཞིན་ཉིད། །ཆོས་ཀྱི་དབྱིངས་ནི་བརྟན་པ་གང༌། དེ་ལྟ་བུ་ནི་འདི་རྡོ་རྗེ། །རྡོ་རྗེ་རིགས་<line/>
</page>
<page index="24" id="331B">ཀྱི་དོན་འདི་ཅི། །བདེ་ན་ཞིང་དོན་ཡོད་དེ་བཞིན་ཉིད། །འགྱུར་བ་མེད་ཅིང་སྐྱེ་བ་མེད། །འགག་མེད་དེ་ཁོ་ན་ཉིད་གང༌། །དེ་ལྟ་བུ་ནི་རྡོ་རྗེ་ཡིན། །དོན་ཡོད་འགྱུར་བ་མེད་པ་<line/>
ཡི༑ ༑དེ་ལྟ་བུ་ཡི་རིགས་གྱུར་པ། །བྱང་ཆུབ་སེམས་དཔའི་རིགས་སུ་བརྗོད། །དེ་ནི་རྡོ་རྗེའི་རིགས་ཞེས་བྱ། །ཐོག་མ་ཐ་མ་མེད་པའི་ཆོས། །བྱང་ཆུབ་སེམས་དཔའ་ཞེས་སུ་<line/>
བརྗོད། །བདེན་ཞིང་བསླུ་བ་མེད་པ་ཡི། །བྱང་ཆུབ་སེམས་གང་དེ་རིགས་ཡིན། །རྡོ་རྗེ་འཆང་བ་རྣམས་ནི་དུ། །ཕྱོགས་རྣམས་ཐམས་ཅད་ཀུན་ཁྱབ་པའི། །བྱང་ཆུབ་སེམས་<line/>
དཔའ་མཁས་པ་ནི། །ཆོས་དབྱིངས་དང་མཉམ་ཐུག་པ་མེད། །རྡོ་རྗེ་འཆང་རྣམས་དེ་སྙེད་དོ། །རྡོ་རྗེའི་རིགས་ཀུན་གང་གི་ཡིན། །ཆོས་ཀྱི་བདག་པོ་བླ་མེད་པ། །རྣམ་པར་སྣང་<line/>
མཛད་རྫོགས་སངས་རྒྱས། །མགོན་དེས་ཡོངས་སུ་གཟུང་བ་དེའི། །དེ་ཡི་དཀྱིལ་འཁོར་ཡིན་གསུངས་པ། །སྟོན་པ་གང་ཞིག་འདི་རྣམས་སུའི། །རྗེས་སུ་སྟོན་པར་བྱེད་པ་<line/>
གང༑ ༑དེ་ཡི་སྤྱོད་ལམ་བྱ་བཅི། །གསང་བ་ཀུན་ཏུ་བསྡུས་པས་གསུངས། །འདི་ཡི་སྟོན་པ་བྱང་ཆུབ་སེམས། །རྗེས་སུ་སྟོན་བྱེད་ཤེས་རབ་ཐབས། །ཕྱག་རྒྱ་རྣམས་ནི་སྤྱོད་<line/>
པ་སྟེ། །སྔགས་རྣམས་དེ་ཡི་བྱ་བ་ཡིན། །རྡོ་རྗེ་འཆང་གི་རིགས་གང་ཡིན། །རྡོ་རྗེ་འཆང་བ་དེ་ཀུན་གྱི། །རིགས་ནི་བྱང་ཆུབ་སེམས་ཡིན་ཏེ། །བྱང་ཆུབ་སེམས་དཔའ་<line/>
</page>
<page index="25" id="332A">༄༅། །བརྟུལ་ཞུགས་བཟང༌། །སངས་རྒྱས་ཀྱི་ཡང་དེ་ཉིད་ཡུལ། །ཆེན་པོ་གནས་གང་ཞིག་ན་གནས། །ཆོས་རྣམས་ཀུན་ལ་གནས་མེད་དེ། །རྩ་བ་མེད་སེམས་<line/>
སྤྱོད་ཡུལ་ལོ། །ཆོས་རྣམས་ཐམས་ཅད་གཟུགས་ཅན་མིན། །ཆོས་ཀྱི་དབྱིངས་ཏེ་སྤྱོད་ཡུལ་མེད། །རིགས་ནི་རྣམ་པ་དུ་ཡིན་བརྗོད། །རྟག་དང་མི་འཁྲུགས་རིན་ཆེན་དབང༌།།<line/>
འོད་དཔག་མེད་པ་དངོས་གྲུབ་རྣམས། །རིགས་ནི་རྣམ་པ་བརྒྱར་གསུངས་ཏེ། །མདོ་རུ་བསྡུན་རྣམ་པ་ལྔ། །སངས་རྒྱས་རྡོ་རྗེ་རིན་ཆེན་དང༌། །ཆོས་དང་ལས་དང་རྣམ་པ་<line/>
ལྔ༑ ༑ཅི་ཡི་ཕྱིར་ན་རིགས་སུ་བརྗོད། །མཆོག་དང་དམན་པའི་བྱེ་བྲག་གིས། །རིགས་ཞེས་བྱ་བ་དེ་རྣམ་གཉིས། །སེམས་ཅན་ལམ་ངན་ཞུགས་པ་ཡི། །རིགས་ནི་དམན་པ་<line/>
ཡིན་པར་བརྗོད། །ལམ་ངན་འགྲོ་བ་སྤངས་ནས་ནི། །བྱང་ཆུབ་སེམས་ལ་འཇུག་པ་ཆོས། །དེ་བས་རྡོ་རྗེ་རིགས་བརྗོད་པ། །རིགས་དེ་ཡང་ནི་ལྔ་པ་ཡིན། །རིགས་བདག་<line/>
རང་བཞིན་འདི་ཅི་ཞིག །བྱང་ཆུབ་སེམས་ནི་རྒྱལ་པོ་ཆེ། །རྡོ་རྗེ་སེམས་དཔའ་འཇིགས་པ་མེད། །མགོན་པོ་ཆེན་པོ་རིགས་ཀྱི་བདག། །དེ་ནི་རིགས་ཀྱང་ལྔ་པ་ཡིན། །ཅི་ཡི་<line/>
ཕྱིར་ན་སེམས་དཔར་བརྗོད། །སེམས་དཔའ་ཞེས་བྱ་རྣམ་གསུམ་སྟེ། །བྱིས་པ་དེ་བཞིན་མཁས་པ་དང༌། །དེ་བཞིན་བྱང་ཆུབ་སེམས་དཔའ་དང༌། །རྣམ་གསུམ་<line/>
</page>
<page index="26" id="332B">སེམས་དཔར་བརྗོད་པར་བྱ། །ཡང་གསུངས་པ། ཅི་ཡི་ཕྱིར་ན་སེམས་དཔར་བརྗོད། །སེམས་དཔའ་ཅི་ཡིན་བྱིས་པ་བརྗོད། །སེམས་དཔའ་མཁས་པ་ཅི་ཡི་ཕྱིར། །བྱང་ཆུབ་<line/>
སེམས་དཔའ་ཅི་ཡིན་བརྗོད། །གནས་གང་ཞིག་ཏུ་བརྗོད་བྱ་བ། །དེ་ནི་དེ་ཡི་སེམས་དཔར་བརྗོད། །ཆོས་སམ་ཡང་ན་ཆོས་མིན་དང༌། །ལེགས་བྱས་ཉེས་པར་བྱས་པ་ལ།།<line/>
མི་ཤེས་མུན་པས་བསྒྲིབས་གྱུར་ཅིང༌། །ཆོས་ལ་ཉོན་མོངས་བདག་ཉིད་འཛིན། །དམན་ཞིང་གཏི་མུག་རིགས་ཅན་གྱུར། །དེ་ལྟ་བུ་ནི་བྱིས་པར་བརྗོད། །ཉོན་མོངས་ཀུན་<line/>
ལ་ཆགས་པ་དང༌། །དེ་བཞིན་སྲིད་པ་ངན་སོང་གསུམ། །མི་ཤེས་མུན་པ་ལ་ཆགས་པ། །དེ་འདིར་བྱིས་པར་བརྗོད་པར་བྱ། །སེམས་དཔའ་མཁས་པ་གང་ཞིག་ཡིན།།<line/>
དྲི་མ་ལས་འདས་ཉོན་མོངས་སྤོང༌། །རྣལ་འབྱོར་ལྡན་ཞིང་བརྟུལ་ཞུགས་ཆེ། །མི་ཤེས་ལིང་ཏོག་འཇོམས་བྱེད་པ། །དེ་ནི་སེམས་དཔའ་མཁས་པར་བརྗོད། །འདིར་ནི་<line/>
བྱང་ཆུབ་སེམས་དཔའ་གང༌། །ཆོས་ཀྱི་དེ་ཉིད་རྟོགས་གྱུར་ཅིང༌། །འཁོར་བའི་གནས་ནས་སད་འགྱུར་ཏེ། །སེམས་ཅན་རྣམས་ནི་སད་བྱེད་པ། །དེ་ནི་བྱང་ཆུབ་སེམས་དཔར་བརྗོད།།<line/>
རྫོགས་པའི་བྱང་ཆུབ་རྣམ་པ་དུ། །དེ་ལ་བྱང་ཆུབ་རྣམ་གསུམ་སྟེ། །དམན་དང་མཆོག་དང་བར་མའོ། །དམན་པ་ཉན་ཐོས་སེམས་ཡིན་ཏེ། །བར་མ་རང་རྒྱལ་བྱང་ཆུབ་བོ། །<line/>
</page>
<page index="27" id="333A">༄༅། །མཆོག་ནི་བྱང་ཆུབ་སེམས་ཡིན་ཏེ། །དེ་ནི་མི་འགྱུར་རྡོ་རྗེ་ཡིན། །སྐུ་གསུང་ཐུགས་རྣམས་གཞག་པ་གང༌། །བྱང་ཆུབ་མཆོག་ཏུ་བརྗོད་བར་བྱ། །<line/>
ཅི་ཕྱིར་རྡོ་རྗེ་སེམས་དཔའ་ཡིན། །བྱང་ཆུབ་མཆོག་གི་ཡེ་ཤེས་གང༌། །དེ་ནི་རྡོ་རྗེ་ངེས་པར་བརྗོད། །ཡེ་ཤེས་རྡོ་རྗེ་ལས་བྱུང་བ། །དེ་ནི་རྡོ་རྗེ་སེམས་དཔར་བརྗོད། །རྡོ་རྗེ་འཆང་<line/>
བ་ཀུན་གྱི་རྒྱལ། །ཅི་ཡི་ཕྱིར་ན་སེམས་དཔར་བརྗོད། །རྡོ་རྗེ་སེམས་དཔའ་མགོན་པོ་ཆེ། །དགའ་ཆེན་དེ་ནི་ཆགས་སམ་ཅི། །སེམས་ཅན་ཐམས་ཅད་དགྲོལ་བའི་ཕྱིར།།<line/>
སེམས་ཅན་རྣམས་ལ་ཆགས་པ་སྟེ། །དེ་ནི་རྡོ་རྗེ་འཛིན་རྒྱལ་པོ། །རྡོ་རྗེ་སེམས་དཔའ་ཞེས་སུ་བསྒྲགས། །བྱང་ཆུབ་སེམས་ཀྱི་འབྲས་བུ་སྟེ། །སངས་རྒྱས་ཡེ་ཤེས་<line/>
བླ་མེད་གང༌། །དེ་ནི་རྡོ་རྗེ་སེམས་རང་བཞིན། །ཆོས་དང་ལོངས་སྤྱོད་སྤྲུལ་པའོ། །རྡོ་རྗེ་རྒྱལ་པོ་ཅི་ཡིན་བརྗོད། །རྡོ་རྗེ་རིགས་ཀུན་རྒྱལ་པོ་སྟེ། །རྡོ་རྗེ་ལྕགས་ཀྱུ་ཞེས་སུ་<line/>
བརྗོད། །དགུག་དང་དབབ་པའི་རྡོ་རྗེ་ནི། །དེ་ནི་རྡོ་རྗེ་རྒྱལ་པོར་བརྗོད། །བསྡུ་བ་ཡི་ནི་དངོས་པོ་བཞི། །བཅོམ་ལྡན་འདས་ཀྱིས་གང་སྤྱད་པ། །སེམས་ཅན་དགུག་པའི་<line/>
ཐབས་ཞེས་པ། །རྡོ་རྗེ་རྒྱལ་པོར་ཡང་དག་བྱུང༌། །རྡོ་རྗེ་ཆགས་པ་འདི་དོན་ཅི། །སངས་རྒྱས་ཐམས་ཅད་མཉེས་བྱེད་པ། །རྗེས་སུ་ཆགས་པ་ཞེས་སུ་བརྗོད། །རྡོ་རྗེ་ཆགས་<line/>
</page>
<page index="28" id="333B">པ་བདུད་ཆེན་པོ། །དེ་ནི་རྡོ་རྗེ་ཆགས་པར་བརྗོད། །སེམས་ཅན་སྨན་ཕྱིར་བཅོམ་ལྡན་གྱི། །གང་ཚོ་བྱང་ཆུབ་སྤྱོད་པ་སྤྱད། །བྱང་ཆུབ་སྤྱོད་པ་རྗེས་ཆགས་པ། །རྡོ་རྗེ་ཆགས་པར་<line/>
ཡང་དག་འབྱུང༌། །རྡོ་རྗེ་ལེགས་པ་ཅི་ཡིན་བརྗོད། །སངས་རྒྱས་ཐམས་ཅད་མཉེས་བྱེད་ཅིང༌། །ལེགས་སོ་ཞེས་བྱ་རབ་སྟེར་བྱེད། །བྱང་ཆུབ་སེམས་དཔའ་ཀུན་མགུ་བྱེད།།<line/>
དེ་མི་རྡོ་རྗེ་ལེགས་པར་བརྗོད། །སེམས་ཅན་དག་པ་མགུ་བྱེད་ཅིང༌། །རྡོ་རྗེ་འཆང་རྣམས་སྒྲུབ་པར་བྱེད། །སེམས་ཅན་མཁས་རྣམས་དགའ་བྱེད་ཅིང༌། །གསང་བ་འཛིན་པ་<line/>
རངས་པར་བྱེད། །ཆོས་དང་ལོངས་སྤྱོད་རྫོགས་སྐུའི་ཕྱིར། །བཅོམ་ལྡན་འདས་འདི་ཆོས་རྣམ་དྲུག །གང་གི་ཚེ་ནི་སྔོན་བསྒྲུབས་བ། །རྡོ་རྗེ་ལེགས་པར་ཡང་དག་བྱུང༌། །རྡོ་<line/>
རྗེ་རིན་ཆེན་ཅི་ཡི་ཕྱིར། །བྱང་ཆུབ་སེམས་དཔའི་སྦྱིན་པ་གང༌། །མཁའ་མཉམ་རིན་ཆེན་ལྟ་བུ་སྟེ། །རྡོ་རྗེ་རིན་ཆེན་སྐལ་བ་ཆེ། །དེ་ནི་རྡོ་རྗེ་རིན་ཆེན་བརྗོད། །སེམས་དཔའ་ཆེན་<line/>
པོའི་དབང་བསྐུར་ཏེ། །སེམས་ཅན་ཀུན་གྱི་དབང་བསྐུར་བ། །བྱང་ཆུབ་སྙིང་པོའི་དབང་བསྐུར་གྱིས། །རྒྱལ་བའི་སྲས་རྣམས་འཛིན་པར་བྱེད། །སངས་རྒྱས་ཀུན་གྱི་སྦྱིན་པ་<line/>
གང༑ ༑མཁའ་མཚུངས་རྡོ་རྗེ་ཡང་དག་བྱུང༌། །དེ་ནི་རིན་ཆེན་དོན་ཡོད་དེ། །དེ་ནི་རྡོ་རྗེ་རིན་ཆེན་བརྗོད། །མ་རིག་ལིང་ཏོག་འཁོར་བ་ཡི། །མི་ཤེས་མུན་པ་འཇོམས་བྱེད་ཅིང༌། །<line/>
</page>
<page index="29" id="334A">༄༅། །ཐར་བའི་སྣང་བ་གཟི་བརྗིད་ཆེ། །དེ་ནི་རྡོ་རྗེ་གཟི་བརྗིད་བརྗོད། །ཅི་ཕྱིར་རྡོ་རྗེ་རྒྱལ་མཚན་ཡིན། །རྒྱལ་མཚན་སངས་རྒྱས་ཀུན་རང་བཞིན། །ཐར་<line/>
པའི་ལམ་འགྲོ་རྒྱལ་མཚན་ཏེ། །ཆོས་ཀྱི་རྒྱལ་མཚན་རྒྱལ་མཚན་ཆེ། །དེ་ནི་རྡོ་རྗེ་རྒྱལ་མཚན་བརྗོད། །རྡོ་རྗེ་བཞད་པ་ཅི་ཡིན་བརྗོད། །རྣལ་འབྱོར་ཆེན་པོ་རྡོ་རྗེ་བཞད།།<line/>
སངས་རྒྱས་ཐམས་ཅད་བཞད་བྱེད་ཅིང༌། །བྱང་ཆུབ་སེམས་དཔའ་ཀུན་དབུགས་འབྱིན། །དེ་ནི་རྡོ་རྗེ་བཞད་པར་བརྗོད། །ཅི་ཡི་ཕྱིར་ན་རྡོ་རྗེ་ཆོས། །རྣལ་འབྱོར་ཆེན་པོ་<line/>
སངས་རྒྱས་ཆོས། །སངས་རྒྱས་སེམས་ཅན་རྟོགས་བྱེད་པ། །དག་པ་དེ་བཞིན་གཤེགས་སྙིང་པོ། །དེ་ནི་རྡོ་རྗེ་ཆོས་སུ་བརྗོད། །རྡོ་རྗེ་རྣོན་བོ་ཅི་ཡིན་བརྗོད། །ཤེས་རབ་<line/>
རྣོན་པོ་ཡེ་ཤེས་ཆེ། །ཤིན་ཏུ་སྡུག་པའི་ཉོན་མོངས་གཅོད། །ཤེས་བྱའི་སྒྲིབ་པའང་གཅོད་པས་ན། །དེ་ནི་རྡོ་རྗེ་རྣོན་པོར་བརྗོད། །རྡོ་རྗེ་རྒྱུ་ཡི་དོན་ཅི་ཞིག །འཁོར་ལོ་སངས་<line/>
རྒྱས་གར་བྱེད་པས། །ཆོས་ཀྱི་འཁོར་ལོ་ཤིན་ཏུ་བརྟན། །དམ་ཆོས་རོ་ཡི་བཅུད་ལས་བྱུང༌། །དེ་ནི་རྡོ་རྗེ་རྒྱུ་ཞེས་བྱ། །རྡོ་རྗེ་སྨྲ་བ་ཅི་ཡིན་བརྗོད། །སངས་རྒྱས་ཀུན་གྱི་ཆོས་ཆེན་<line/>
པོ༑ ༑མཁའ་མཚུངས་ཚིག་དང་བྲལ་བ་སྟེ། །ཚིག་མེད་ཚིག་ལས་ཡང་དག་བྱུང༌། །དེ་ནི་རྡོ་རྗེ་སྨྲ་བར་བརྗོད། །ཅི་ཡི་ཕྱིར་ན་རྡོ་རྗེ་ལས། །སེམས་ཅན་སྨིན་དང་གྲོལ་བ་<line/>
</page>
<page index="30" id="334B">ཡི༑ ༑སངས་རྒྱས་ཀུན་གྱི་ལས་གང་དང༌། །སངས་རྒྱས་ལས་ནི་བདག་མེད་པ། །དེ་ནི་རྡོ་རྗེ་ལས་ཞེས་བྱ། །རྡོ་རྗེ་སྲུང་བ་ཅི་ཡིན་བརྗོད། །བྱང་ཆུབ་སེམས་དཔའི་སྲུང་བ་སྟེ།།<line/>
ཐེག་པ་དམན་པ་སྤོང་བྱེད་ཅིང༌། །རྩེ་མོ་ནས་ལྷུང་སྲུང་བྱེད་པ། །དེ་ནི་རྡོ་རྗེ་སྲུང་བར་བརྗོད། །རྡོ་རྗེ་གནོད་སྦྱིན་འདི་དོན་ཅི། །སྡིག་པ་ཐམས་ཅད་ཟད་བྱེད་ཅིང༌། །ཉོན་མོངས་<line/>
ཐམས་ཅད་ངེས་པར་གཅོད། །སྲིད་པ་ཟ་བྱེད་གནོད་སྦྱིན་ཆེ། །དེ་ནི་རྡོ་རྗེ་གནོད་སྦྱིན་བརྗོད། །རྡོ་རྗེ་ཁུ་ཚུར་ཅི་ཡིན་བརྗོད། །བདེན་ཞིང་གཞན་མིན་དེ་བཞིན་ཉིད། །འགྱུར་མེད་དེ་ཁོ་<line/>
ན་ཉིད་གང༌། །སངས་རྒྱས་དེ་བཞིན་ཉིད་ཡེ་ཤེས། །དེ་ནི་རྡོ་རྗེ་ཁུ་ཚུར་བརྗོད། །སྔོན་དུ་བྱང་ཆུབ་སེམས་འགྱུར་གང༌། །རྡོ་རྗེ་སེམས་དཔའ་ཡང་དག་བྱུང༌། །སྡུ་བའི་དངོས་པོ་<line/>
བཞི་པོ་ནི། །རྡོ་རྗེ་རྒྱལ་པོར་ཡང་དག་བྱུང༌། །སེམས་ཅན་སྨིན་བྱེད་ཆགས་པའོ། །བྱང་ཆུབ་སྤྱོད་པ་ལེགས་པ་སྟེ། །དེ་ཉིད་ཅེས་བྱ་དམ་ཚིག་ཆེ། །བྱང་ཆུབ་སེམས་ལས་<line/>
ཡང་དག་བྱུང༌། །སྔོན་གྱི་སྦྱིན་པའི་སྤྱོད་གྱུར་གང༌། །དེ་ནི་རྡོ་རྗེ་རིན་ཆེན་བརྗོད། །སེམས་ཅན་ཀུན་ལ་མི་འཇིགས་སྦྱིན། །དེ་ནི་རྡོ་རྗེ་གཟི་བརྗིད་བརྗོད། །འབྱུང་པོ་ཀུན་ལ་བྱམས་<line/>
པ་ནི། །རྡོ་རྗེ་རྒྱལ་མཚན་ཡང་དག་བྱུང༌། །ཆོས་ཀྱི་སྦྱིན་པ་བཞད་པ་སྟེ། །དབང་བསྐུར་བཞི་པོར་བསྟན་པ་ཡིན། །རྫོགས་སངས་རྒྱས་ཀྱི་ཏིང་འཛིན་གང༌། །རྡོ་རྗེ་ཆོས་ནི་དེ་<line/>
</page>
<page index="31" id="335A">༄༅། །ལས་བྱུང༌། །ཉོན་མོངས་གཅོད་བྱེད་རྡོ་རྗེ་ཆེ། །རྡོ་རྗེ་རྣོན་པོར་ཡང་དག་བྱུང༌། །མངོན་ཤེས་དང་ནི་མཐུལ་སོགས། །དེ་ནི་རྡོ་རྗེ་རྒྱུ་རུ་བརྗོད། །གཟུངས་<line/>
ལ་སོགས་པ་གྲུབ་པ་ནི། །རྡོ་རྗེ་སྨྲ་བར་ཡང་དག་བྱུང༌། །ཡེ་ཤེས་ཆེན་པོ་ཆོས་ཆེན་པོ། །དམ་ཚིག་ཅེས་བྱའི་དགའ་ཆེན་པོ། །ཡེ་ཤེས་མངོན་པར་རྟོགས་ཏེ་དག། །རྡོ་རྗེ་ཆོས་<line/>
ལས་ཡང་དག་བྱུང༌། །བརྩོན་འགྲུས་ཕ་རོལ་ཕྱིན་རྒྱལ་པོ། །རྡོ་རྗེ་ལས་སུ་ཡང་དག་བྱུང༌། །ཐེག་པ་དམན་པ་སྤོང་བྱེད་པ། །དེ་ཕྱིར་རྡོ་རྗེ་སྲུང་བར་བརྗོད། །ཉོན་མོངས་སྲིད་པའི་<line/>
གདོན་ཆེན་པོ། །རྡོ་རྗེ་གནོད་སྦྱིན་ཡང་དག་བྱུང༌། །དེ་ཉིད་ཡེ་ཤེས་སྔོན་བྱང་ཆུབ། །དེ་ཉིད་རྡོ་རྗེ་ཁུ་ཚུར་བརྗོད། །ལས་ཀྱི་དམ་ཚིག་བཞི་པོ་སྟེ། །ལས་ཀྱི་སེམས་དཔའ་བདག་<line/>
ཉིད་ཆེ། །ལས་ཀྱི་འཁོར་ལོས་ལས་བྱུང་བའི། །རྡོ་རྗེ་ལས་ནི་དེ་ལས་བྱུང༌། །གཞན་ཡང༌། བྱང་ཆུབ་སེམས་ནི་བསྐྱེད་པ་ལས། །རྡོ་རྗེ་སེམས་དཔའ་ཡང་དག་བྱུང༌། །རྡོ་<line/>
རྗེ་རང་བཞིན་སེམས་དེ་ཡང༌། །རྣམ་པ་བཞི་རུ་བྱུང་བ་སྟེ། །སྒྲོལ་བ་དང་ནི་གྲོལ་བ་དང༌། །དབུགས་འབྱིན་མྱ་ངན་འདས་འགོད་བྱེད། །སེམས་དཔའ་རྒྱལ་པོ་ཆགས་པ་<line/>
ཆེ༑ ༑རྡོ་རྗེ་ལེགས་པར་ཡང་དག་བྱུང༌། །བསོད་ནམས་ཡེ་ཤེས་ཚོགས་ཉིད་ལས། །རྡོ་རྗེ་རིན་ཆེན་རབ་ཏུ་བསྒྲགས། །བསོད་ནམས་རང་བཞིན་རིན་ཆེན་དེ། །རྣམ་བཞི་ཇི་<line/>
</page>
<page index="32" id="335B">སྐད་བཤད་པ་བཞིན། །ཡེ་ཤེས་ཀྱི་ནི་ཆོགས་བརྗོད་པ། །དེ་ནི་རྡོ་རྗེ་ཆོས་ཞེས་བྱ། །ཡེ་ཤེས་རང་བཞིན་ཆོས་དེ་ཡང༌། །རྣམ་པ་བཞིར་ནི་ཡང་དག་བྱུང༌། །བརྩོན་འགྲུས་ཕ་རོལ་<line/>
ཕྱིན་པ་ཉིད། །དེ་ནི་རྡོ་རྗེ་ལས་སུ་བརྗོད། །བརྩོན་འགྲུས་རང་བཞིན་ལས་དེ་ཡང༌། །རྣམ་པ་བཞིར་ནི་ཡང་དག་བྱུང༌། །བརྩོན་དང་སྦྱོར་བ་ཞེས་བྱ་དང༌། །སོ་སོར་རྟོག་དང་སྒྲུབ་པ་སྟེ། །<line/>
བརྩོན་འགྲུས་དེ་བཞིན་ལས་བཞི་པོ། །དེ་ལས་མཐར་གྱིས་བྱུང་བ་ཡིན། །སེམས་དཔའ་འདི་རྣམས་གང་ལས་བྱུང༌། །རྡོ་རྗེ་སེམས་སོགས་དེ་བཞིན་དུ། །བྱང་ཆུབ་སེམས་ལས་<line/>
ཡང་དག་བྱུང༌། །ཕ་རོལ་ཕྱིན་དྲུག་སྤྱོད་པ་ལས། །རྡོ་རྗེ་ཅན་རྣམས་བྱུང་བར་འདོད། །དེ་བཞིན་ཕ་དང་མ་ནི་གང༌། །མ་ནི་ཤེས་རབ་ཕ་རོལ་ཕྱིན། །ཕ་ནི་ཐབས་ལ་མཁས་པ་<line/>
སྟེ༑ ༑པདྨ་ལས་ནི་སངས་རྒྱས་སྲས། །རྡོ་རྗེ་ཅན་རྣམས་གང་ལས་བྱུང༌། །རྡོ་རྗེ་རྒྱལ་པོ་དེ་བཞིན་ཆགས། །རྡོ་རྗེ་རིན་ཆེན་རྒྱལ་མཚན་དང༌། །རྡོ་རྗེ་ཆོས་དང་དེ་བཞིན་ནོ། །དེ་<line/>
རྣམས་ཤེས་རབ་གཙོ་བོར་བསྟན། །རྡོ་རྗེ་སེམས་དཔའ་རྡོ་རྗེ་ལེགས། །གཟི་བརྗིད་དེ་བཞིན་བཞད་པ་ཉིད། །རྒྱུ་དང་སྨྲ་བ་སེམས་དཔའ་ཆེ། །དེ་རྣམས་ཐབས་ལས་བྱུང་བ་<line/>
ཡིན༑ ༑རྡོ་རྗེ་ལས་དང་རྡོ་རྗེ་སྲུང༌། །གནོད་སྦྱིན་དེ་བཞིན་ཁུ་ཚུར་ཉིད། །ཤེས་རབ་ཐབས་སུ་གྲགས་པ་སྟེ། །བརྟན་པ་ཆེན་པོ་ཚོགས་སུ་བཤད། །རྡོ་རྗེའི་རིགས་རྣམས་ཀུན་གྱི་གཙོ།།<line/>
</page>
<page index="33" id="336A">༄༅། །རྡོ་རྗེ་ལྕགས་ཀྱུ་མ་རུ་བཤད། །རྡོ་རྗེ་རིན་ཆེན་མཆོག་གྱུར་པ། །རྡོ་རྗེ་སེམས་དཔའ་དེ་བཞིན་ཕ། །ཕ་ནི་རྡོ་རྗེ་རྒྱལ་པོ་རྒྱུ། །མ་ནི་རྡོ་རྗེ་རྣོན་པོ་སྟེ། །པདྨའི་<line/>
རིགས་ཆེན་བཟང་པོ་ཡི། །པད་འཛིན་གང་ལས་བྱུང་བའོ། །རྡོ་རྗེ་གཟི་བརྗིད་རིན་ཆེན་ཕ། །རྒྱལ་མཚན་མ་ནི་ཡིན་པར་བསྟན། །ནོར་བུ་རིན་ཆེན་བཟང་པོ་ཡི། །རིན་ཆེན་<line/>
གང་ལས་བྱུང་པའོ། །ཕ་ནི་རྒྱལ་པོ་རྡོ་རྗེ་ལས། །མ་ནི་གནོད་སྦྱིན་སྲུང་བ་སྟེ། །ལས་ཀྱི་རིགས་ཅན་བཟང་པོ་ཡི། །ལས་རྣམས་གང་ལས་བྱུང་བའོ། །དང་པོ་གང་ཞིག་ཅི་ཞེ་<line/>
ན༑ ༑དངོས་ཀུན་དང་པོ་ས་བོན་ཏེ། །རྡོ་རྗེ་ཅན་ཀུན་དང་པོ་སེམས། །འདུན་དང་དྲན་དང་ཏིང་ངེ་འཛིན། །རིགས་རྣམས་ཀུན་གྱི་དང་པོར་བཤད། །ཡང་གླེང་གཞི་ཅི་ཡིན་ཞེ་ན། །རིགས་<line/>
བཞི་ལས་ནི་ཡང་དག་བྱུང༌། །ཚངས་པའི་གནས་ཆེན་དང་ལྡན་པའི། །སྙིང་རྗེའི་བདག་ཉིད་ཅན་རྣམས་ཀྱི། །སྙིང་རྗེ་ཆེན་པོ་གླེང་གཞི་ཡིན། །དམིགས་པ་གང་ཞིག་ཡིན་<line/>
ཞེ་ན༑ ༑རྟོག་པ་མེད་ཅིང་དམིགས་པ་མེད། །དང་པོར་བྱང་ཆུབ་སེམས་བྱུང་བའི། །ཕ་རོལ་ཕྱིན་པ་མཆོག་དྲུག་ནི། །དེ་ཡི་དམིགས་པ་ཡིན་པར་བཤད། །རྐྱེན་གང་ཞེ་ན།<line/>
རྟག་ཏུ་སྲིད་གསུམ་མངོན་དགའ་བ། །སེམས་ཅན་སྡུག་བསྔལ་གྱུར་བལྟས་ནས། །སྙིང་རྗེ་དང་ནི་ལྡན་པ་ཡི། །བྱང་ཆུབ་སེམས་ཀྱིས་བསྐུལ་བའོ། །གསང་བ་འདི་ནི་གང་<line/>
</page>
<page index="34" id="336B">དུ་བྱུང༌། །འོག་མིན་སྟུག་པོ་ཉམས་དགའ་ཞིང༌། །སྟུག་པོའི་ཞིང་ཁམས་འཇིག་མེད་པ། །དེ་ནས་སངས་རྒྱས་རྣམས་ཀྱི་ཆོས། །རྫོགས་པར་ལོངས་སྤྱོད་ཚུལ་འདི་བྱུང༌། །ཁྱབ་<line/>
བདག་འདི་རྣམས་གང་ནས་བྱུང༌། །རྡོ་རྗེ་རིན་ཆེན་མཆོག་ཆེན་གྱི། །གཞལ་ཡས་ཁང་པ་ཡིད་འོང་ཞིང༌། །སངས་རྒྱས་རྣམས་ཀྱི་ཆོས་ལྡན་པ། །དེ་ནས་ཁྱབ་བདག་འདི་རྣམས་<line/>
བྱུང༑ ༑ཐོག་མ་ཐ་མ་མེད་འདི་ཅི། །གསང་བའི་དབང་ཕྱུག་ཆེན་པོས་གསུངས། །སེམས་ཅན་ཀུན་གྱི་ཤེས་པ་དང༌། །དེ་བཞིན་གཤེགས་པའི་སྙིང་པོ་དང༌། །ཆོས་དབྱིངས་རྡོ་<line/>
རྗེ་ཆེན་པོ་སྟེ། །ཐོག་མ་ཐ་མ་མེད་པར་བཤད། །རབ་ཏུ་དགའ་བ་ཉིད་འདི་ཅི། །བདེ་ཆེན་རབ་ཏུ་གྲུབ་བྱའི་ཕྱིར། །སངས་རྒྱས་བྱང་ཆུབ་བླ་ན་མེད། །རྡོ་རྗེ་སེམས་དཔའ་རྒྱལ་པོ་<line/>
ཆེ༑ ༑རབ་ཏུ་དགའ་བ་ཉིད་ཅེས་བཤད། །རབ་བཟང་ཉིད་ནི་ཇི་ལྟ་བུ། །དངོས་པོ་ཀུན་མཆོག་རྡོ་རྗེ་ནི། །བྱང་ཆུབ་ཀྱི་ནི་སེམས་ཞེས་བརྗོད། །སངས་རྒྱས་སྐྱེད་བྱེད་བཟང་པོ་ཡི། །<line/>
རྡོ་རྗེ་རབ་བཟང་ཉིད་ཅེས་བཤད། །རྡོ་རྗེ་སྙིང་བདག་ཇི་ལྟ་བུ། །གདུལ་བྱ་འཕགས་པའི་སྐྱེས་མཆོག་ཉིད། །དེ་ནི་རྡོ་རྗེ་སྙིང་པོར་བརྗོད། །དེ་རྣམས་བདག་པོ་རྒྱལ་པོ་ནི། །རྡོ་རྗེ་<line/>
སྙིང་པོའི་བདག་པོར་བཤད། །ཅི་ཡི་ཕྱིར་ན་ཀུན་ཏུ་བཟང༌། །བྱང་ཆུབ་སེམས་དཔའི་གནས་ལྡན་པའི། །འགྲོ་བ་སྲིད་པའི་སྐྱེ་གནས་གང༌། །དེ་ཀུན་རྟག་ཏུ་བཟང་བས་ན། །ཀུན་<line/>
</page>
<page index="35" id="337A">༄༅། །ཏུ་བཟང་པོར་བརྗོད་པར་བྱ། །རྡོ་རྗེ་རྡོ་རྗེ་འཆང་བ་གང༌། །བྱང་ཆུབ་སེམས་གང་དེ་རྡོ་རྗེ། །རྡོ་རྗེ་གང་དེ་རྡོ་རྗེ་འཆང༌། །རྡོ་རྗེ་སེམས་དཔའ་རྒྱལ་པོ་ཆེ།།<line/>
རྡོ་རྗེ་རྡོ་རྗེ་འཆང་བར་བརྗོད། །དང་པོའི་རིགས་ནི་ཇི་ལྟར་བྱུང༌། །རྫོགས་སངས་རྒྱས་ཀྱི་བྱང་ཆུབ་ཀྱིས། །གྲགས་ཆེན་རྫོགས་པར་བྱང་ཆུབ་པ། །དེ་ནི་དང་པོའི་རིགས་བྱུང་སྟེ།།<line/>
དེ་ཁོ་ན་ཉིད་རིགས་ལས་སོ། །ཡང་ན་རབ་ཏུ་མཁས་པ་རྣམས། །བསྐལ་པ་གྲངས་མེད་འདས་ནས་ནི། །རབ་ཏུ་དགའ་བའི་ས་ཐོབ་གང༌། །དེ་ནི་དང་པོའི་རིགས་བྱུང་<line/>
ཡིན༑ ༑ཆོས་ཀུན་སྐྱེ་བ་མེད་པ་དང༌། །འབྱུང་བ་ཇི་ལྟར་རུང་བར་འགྱུར། །དེ་ཉིད་རྟོགས་ཤིང་ཤེས་པ་ཡིས། །ཆོས་རྣམས་ཐམས་ཅད་རྟོག་པ་མེད། །ཆོས་དང་གང་<line/>
ཟག་བདག་མེད་ལས། །རིགས་དེ་བྱུང་བ་ཉིད་དུ་འདོད། །ཆོས་རྣམས་འགའ་ཡང་སྐྱེ་བ་མེད། །ཆོས་རྣམས་འགག་པར་འགྱུར་བ་མེད། །རྣམ་པར་རྟོག་པ་ཉེར་ཞི་གང༌།།<line/>
དེ་ཉིད་སངས་རྒྱས་རིགས་ཆེན་ཡིན། །བྱང་ཆུབ་སེམས་དཔའ་ཅི་ཡིན་བརྗོད། །ཆོས་རྣམས་ཐམས་ཅད་རྟོགས་པ་དང༌། །འཁོར་བའི་གནས་ལས་སད་གྱུར་ཅིང༌། །སེམས་<line/>
ཅན་རྣམས་ཀྱིས་རྟོགས་བྱེད་པ། །དེ་ནི་བྱང་ཆུབ་སེམས་དཔར་བརྗོད། །ཅི་ཕྱིར་སངས་རྒྱས་བརྗོད་པར་བྱ། །དེ་བཞིན་ཉིད་བདེན་ཤིན་ཏུ་བརྟན། །དེ་ཁོ་ན་ཉིད་གང་རྟོགས།<line/>
</page>
<page index="36" id="337B">ནས༑ ༑ཆོས་ཀུན་རྟོགས་པ་ཞེས་བྱ་གང༌། །དེ་ནི་རྟོགས་པས་སངས་རྒྱས་བརྗོད། །དེ་བཞིན་གཤེགས་པ་ཅི་ཡིན་བརྗོད། །ཆོས་ཀྱི་དེ་བཞིན་ཡང་དག་གནས། །སླར་ཡང་<line/>
གཞན་དུ་མི་འགྱུར་ཞིང༌། །དེ་ཉིད་ལམ་ནི་སྟོན་བྱེད་པ། །དེ་ནི་དེ་བཞིན་གཤེགས་ཞེས་བྱ། །བཅོམ་ལྡན་འདས་ནི་ཅི་ཡིན་བརྗོད། །ལས་དང་ཉོན་མོངས་དེ་བཞིན་སྐྱེ། །དེ་<line/>
བཞིན་ཉོན་མོངས་ཤེས་བྱའི་སྒྲིབ། །མི་མཐུན་ཕྱོགས་ཀྱི་ཆོས་རྣམས་གང༌། །དེ་བཅོམ་པས་ན་བཅོམ་ལྡན་བརྗོད། །དེ་ཡི་བཅོམ་པ་ཅི་ཡིན་བརྗོད། །བཅོམ་ལྡན་དེ་བཞིན་<line/>
བཅོམ་པར་བརྗོད། །འདོད་པའི་འདོད་ཆགས་གཅོད་བྱེད་ཅིང༌། །ཉོན་མོངས་འཇོམས་ཤིང་ཕམ་བྱེད་པ། །དེ་ནི་དེ་ཡི་བཅོམ་པར་བརྗོད། །དེ་བཞིན་སྟོན་པའི་སྟོན་པ་ཅི། །ཉོན་<line/>
མོངས་བདུད་སོགས་གཅོད་བྱེད་ཅིང༌། །སྐྱེ་དགུ་མ་ལུས་ཐབས་ཆེན་གྱིས། །ངན་འགྲོ་སྲིད་ལས་སྐྱོབ་བྱེད་པ། །སྟོན་པའི་སྟོན་པར་བརྗོད་པ་ཡིན། །ཅི་ཡི་ཕྱིར་ན་ཡེ་ཤེས་བརྗོད།།<line/>
དེ་ཉིད་ཤེས་པས་ཡེ་ཤེས་ཏེ། །སླར་ཡང་ཆོས་སུ་རྟོག་པ་མིན། །རྟག་དང་ཆད་པ་སྤོང་བྱེད་ཅིང༌། །འཆི་མེད་དེ་བཞིན་ཡེ་ཤེས་ནི། །ཤེས་རབ་ཡེ་ཤེས་ཅི་ཡིན་བརྗོད། །རྣམ་<line/>
བ་མང་པོ་ཤེས་བྱེད་ཅིང༌། །རྟོགས་པས་སྡུག་བསྔལ་ལས་གྲོལ་བྱེད། །ཀུན་ནས་ཉོན་མོངས་ཆོས་སྤོང་བ། །ཤེས་རབ་ཡེ་ཤེས་ཞེས་སུ་བརྗོད། །ཅི་ཕྱིར་ཤེས་རབ་བརྗོད་<line/>
</page>
<page index="37" id="338A">༄༅། །པར་བྱ། །རབ་སྦྱོར་སྦྱོར་བ་ཤེས་འགྱུར་ཞིང༌། །ཁྱད་པར་དུ་ནི་རྟོགས་པར་བྱེད། །བདེན་པ་དེ་བཞིན་ཉིད་ཤེས་པའི། །ཤེས་རབ་ཤེས་རབ་ཞེས་སུ་བཤད།<line/>
ཤེས་རབ་ཕ་རོལ་ཕྱིན་དོན་ཅི། །ཉན་ཐོས་རང་རྒྱལ་ཕྱི་རོལ་གྱི། །ཤེས་རབ་ལས་ནི་བླ་མར་བརྗོད། །དེ་བཞིན་ཉིད་གཞོལ་ཕ་རོལ་ཕྱིན། །ཤེས་རབ་ཕ་རོལ་ཕྱིན་ཞེས་<line/>
བཤད། །ཚུལ་ཞེས་བྱ་དོན་ཅི་ཡིན་བརྗོད། །ན་ནི་དགག་པའི་དོན་ཆེན་ཏེ། །དངོས་མེད་དངོས་པོ་མེད་མིན་པས། །གང་དུ་དྲི་མ་མེད་གྱུར་པ། །དེ་ནི་དེ་ཡི་ཚུལ་དུ་བརྗོད།།<line/>
ཏིང་འཛིན་དོན་འདི་ཅི་ཡིན་བརྗོད། །ཆོས་ཀུན་དངོས་པོ་མེད་ཅེས་པའི། །མཉམ་པ་ཉིད་དུ་རབ་གནས་པའི། །ཤེས་རབ་ཅན་གྱིས་ལྷག་པར་བསྟེན། །སེམས་ལ་དམིགས་<line/>
པར་བརྗོད་པར་བྱ། །ཅི་ཡི་ཕྱིར་ན་བསམ་གཏན་བརྗོད། །སྡུག་བསྔལ་ཐམས་ཅད་སྤོང་བྱེད་ཅིང༌། །ཉོན་མོངས་དྲ་བ་རབ་འཇོམས་པའི། །ཤེས་རབ་བཅས་པར་སེམས་<line/>
པ་ནི༑ ༑སྲིད་པ་འཇོམས་པར་བྱེད་པའི་མཆོག །རྣལ་འབྱོར་དོན་ནི་ཅི་ཡིན་བརྗོད། །ཆོས་རྒྱ་ཆེན་པོ་དམ་པ་དང༌། །ཟབ་མོའི་མཆོག་ཏུ་གྱུར་པ་དེས། །ཀུན་ཤེས་ཀུན་རིག་<line/>
ལྡན་འབྱོར་པའི། །རྣལ་འབྱོར་དུ་ནི་བརྗོད་པར་བྱ། །རྣལ་འབྱོར་པ་ནི་ཅི་ཡིན་བརྗོད། །ཤེས་རབ་ཀྱི་ནི་ངེས་སེམས་པ། །རྣལ་འབྱོར་རྣལ་འབྱོར་དོན་སེམས་ཤིང༌།།<line/>
</page>
<page index="38" id="338B">སེམས་ཅན་ཀུན་གྱི་དོན་སེམས་གང༌། །དེ་ནི་རྣལ་འབྱོར་པ་དོན་བརྗོད། །ང་ནི་ཀུན་གྱི་རྒྱལ་པོ་ཆེ། །ཐམས་ཅད་རིག་ཅིང་ཐམས་ཅད་སྟེར། །རྡོ་རྗེ་འཆང་ཆེན་དང་པོ་སྟེ། །བདེ་<line/>
བ་ཡི་ནི་རྒྱུ་འདི་ཡིས། །དེ་བཞིན་ང་ནི་འཇིག་རྟེན་གསུམ། །ཁམས་གསུམ་རྣལ་འབྱོར་རིག་པའི་མཆོག །དེ་བཞིན་འཁོར་བ་མྱ་ངན་འདས། །བདེ་འགྲོ་དང་ནི་ངན་འགྲོ་དང༌།།<line/>
འདོད་པ་ལྔ་ལ་ལོངས་སྤྱོད་ཡིན། །སྲིད་གསུམ་འདི་ཡི་དོན་ཅི་ཞིག །སེམས་ཅན་ཀུན་གྱི་སེམས་གང་ཡིན། །སྲིད་པ་གསུམ་དུ་བརྗོད་པར་བྱ། །འདོད་དང་གཟུགས་དང་<line/>
གཟུགས་མེད་ལས། །འདི་ལྟར་ཐམས་ཅད་རིག་པ་མཆོག །བདག་མེད་བྱེད་པ་པོ་ཡང་མེད། །ཆོས་ཀྱང་ཡོད་པ་མ་ཡིན་ཏེ། །དགེ་དང་མི་དགེར་བྱེད་པ་ཡི། །བག་ཆགས་<line/>
ཀྱིས་ནི་ཀུན་ཏུ་བསྒྲིབས། །ཆོས་ནི་ཐོག་མེད་དུས་ཅན་ཏེ། །བྱེད་པ་པོ་ནི་ཡོད་མ་ཡིན། །རྟོག་པས་ཉམས་པའི་སེམས་ལྡན་པས། །རྒྱུ་དང་འབྲས་བུར་མཐོང་བར་འགྱུར།།<line/>
ཀུན་གཞི་ས་བོན་ཐམས་ཅད་པ། །དེ་ནི་ཆོས་ཀུན་སྐྱེད་པར་བྱེད། །བསྒོས་ཤིང་བག་ཆགས་དང་ལྡན་པ། །དེ་ནི་སྲིད་པ་གསུམ་ཞེས་བྱ། །འདོད་པའི་ལས་སྐྱེས་ཁམས་<line/>
གསུམ་གྱི། །རྒྱུར་ནི་ཀུན་གཞི་དེ་ཉིད་སྣང༌། །གཟུགས་དང་གཟུགས་མེད་འགྲོ་བ་ཡི། །ཆོས་རྣམས་ཀུན་གྱི་གནས་ཀྱང་ཡིན། །ཆོས་ཀུན་རྣམ་པར་དག་པའི་ཕྱིར། །ཉེས་པ་<line/>
</page>
<page index="39" id="339A">༄༅། །ཀུན་དང་བྲལ་བ་སྟེ། །ཐོག་མ་མེད་འབྱུང་ཆོས་སྙིང་པོ། །གློ་བུར་དྲི་མས་ཉོན་མོངས་འགྱུར། །ང་ནི་ཁོ་ན་ཆོས་ཆེན་པོ། །ང་ནི་ཆོས་ཀྱི་སྙིང་པོར་བཤད།།<line/>
དེ་བསང་ནི་རྒྱལ་པོ་ཆེ། །ང་ནི་སྲིད་པ་གསུམ་དུ་བསྒྲགས། །འཇིག་རྟེན་གསུམ་ནི་ཅི་ཡིན་བརྗོད། །འདོད་པ་འཇིག་རྟེན་དེ་བཞིན་གཟུགས། །གཟུགས་མེད་པ་ཡི་སྐྱེ་དགུ་རྣམས།།<line/>
འཇིག་རྟེན་གསུམ་པོ་ཞེས་པ་དེ། །རང་བྱུང་ང་ཉིད་ཁོ་ན་ཡིན། །འདོད་པ་ཞེས་བྱ་ཆོས་ཆེན་ཏེ། །དག་པ་བཙལ་བར་བྱ་བའི་ཕྱིར། །གཟུང་འཛིན་ཆོས་རྣམས་ཞེས་བྱ་བའི། །དེ་<line/>
བཞིན་ཉིད་ལས་སོ་སོར་རྟོག །ཆོས་ཀྱི་དབྱིངས་དང་དབྱེར་མེད་ཕྱིར། །ང་ནི་ཆོས་དེ་དག་པར་བྱེད། །དེ་བས་ང་ནི་རྒྱལ་པོ་ཆེ། །འཇིག་རྟེན་གསུམ་གྱི་བདག་པོར་བསྟན། །<line/>
ཇི་ལྟར་འདོད་པ་དེ་བཞིན་གཟུགས། །དེ་བཞིན་གཟུགས་མེད་རབ་ཏུ་བསྒྲགས། །སྟོང་པ་ཉིད་དང་དབྱེར་མེད་པས། །ང་ནི་སྙིང་པོའི་བདག་པོར་བཤད། །ཁམས་གསུམ་<line/>
པ་ཡི་དོན་ཅི་ཞིག །འདོད་ཁམས་དེ་བཞིན་གཟུགས་ཁམས་དང༌། །གཟུགས་མེད་པ་ནི་ཉིད་དག་དང༌། །ཁམས་གསུམ་བཟང་པོ་འདི་དག་ནི། །རང་བྱུང་ང་ཉིད་ཁོ་ན་<line/>
ཡིན༑ ༑འདི་ནི་ཁམས་དང་རྒྱུ་དང་དོན། །ཁམས་གསུམ་གྱི་ནི་རྒྱུ་སེམས་པ། །སྟོང་དང་མཚན་མ་མེད་བཤད་ཅིང༌། །སྨོན་པ་མེད་པ་ང་ཉིད་བསྟན། །འཁོར་བའི་དོན་ནི་<line/>
</page>
<page index="40" id="339B">ཅི་ཞིག་ཡིན། །བྱིས་པ་རྣམས་ནི་ཀུན་ཏུ་འབྱུང༌། །དེ་བཞིན་ཡང་དང་ཡང་དུ་འཁོར། །འཁོར་བ་དག་པའི་བདག་ཉིད་དེ། །རང་བྱུང་ང་ཉིད་ཁོ་ན་ཡིན། །གང་ལ་འཁོར་བ་ཡོད་པ་<line/>
ཡི༑ ༑ཆོས་ནི་རྡུལ་ཙམ་ཡོད་མ་ཡིན། །ཡང་དག་མ་ཡིན་ཀུན་བརྟགས་ཕྱིར། །དེ་ནི་ཐོག་མཐའ་མེད་པ་ཡིན། །མེད་གང་དེ་ནི་སྟོང་པ་སྟེ། །སྟོང་པ་ཉིད་གང་ང་ཉིད་དོ། །དེ་<line/>
བས་འཁོར་བ་དེ་ཉིད་ནི། །རྡོ་རྗེ་འཆང་རྒྱལ་ང་ཉིད་བསྒྲགས། །མྱ་ངན་འདས་པ་ཅི་ཡིན་བརྗོད། །གང་ཞིག་དེ་བཞིན་ཉིད་རྟག་སྟོང༌། །བདེན་བཞི་རང་བཞིན་བཟང་པོ་ཉིད། །མཚན་<line/>
ཉིད་དང་ནི་དངོས་པོ་གཟུགས། །མཚན་མ་ཉིད་ཀྱང་རྣམ་པར་སྤངས། །ཚིག་དང་སྒྲ་ཡིས་གཟུང་བྱ་མིན། །རྣམ་པར་རྟོག་པ་ཡོད་མ་ཡིན། །དེ་བས་མྱ་ངན་འདས་སྒྲ་རུ། །ང་<line/>
ཉིད་ཁོ་ན་རབ་ཤེས་བྱ། །དེ་ཡི་རྟག་པའི་དོན་ཅི་ཞིག །རྟག་ཉིད་རྟག་ལ་འབྱུང་གནས་ཏེ། །རྣམ་པར་རྟོག་པ་དང་བྲལ་གང༌། །རྟག་པ་དེ་ཉིད་ཁོ་ན་ནི། །མྱ་ངན་འདས་པའི་སྒྲ་རུ་<line/>
བསྒྲགས། །འཇིག་པ་ཡང་ནི་ཅི་ཡིན་བརྗོད། །གང་ཞིག་འཁོར་བར་མི་འཇུག་ཅིང༌། །ཐམས་ཅད་མི་རྟག་པ་ཉིད་དང༌། །སྡུག་བསྔལ་འབྱུང་འགོག་བྱེད་པ་ཡི། །འཇིག་པ་<line/>
མྱ་ངན་འདས་སྒྲ་ཡིན། །དག་པ་ཡང་ནི་ཅི་ཡིན་བརྗོད། །ཡོད་པའང་མ་ཡིན་མེད་པའང་མིན། །དངོས་པོའང་མ་ཡིན་དངོས་མེད་མིན། །བརྗོད་བྱ་རྗོད་བྱེད་མ་ཡིན་མིན། །<line/>
</page>
<page index="41" id="340A">༄༅། །དག་པ་མྱ་ངན་འདས་ཉིད་ཡིན། །ཐེག་པ་ཆེན་པོ་ཅི་ཡིན་བརྗོད། །སངས་རྒྱས་ཐམས་ཅད་གཤེགས་གྱུར་ཅིང༌། །ཐེག་པ་ཀུན་ལས་ངེས་རྒྱལ་བ། །<line/>
ཡང་དག་གྱུར་པའི་སེམས་ཅན་ནི། །ཐེག་པ་ཆེན་པོ་ཞེས་སུ་བསྟན། །མཐུ་དང་ལས་རྣམས་འཇུག་པ་དང༌། །ཚོགས་རྣམས་རྣལ་འབྱོར་ངོ་མཚར་རྣམས། །རྒྱ་ཆེ་ཞེས་པ་ཐེག་<line/>
ཆེན་ཏེ། །སངས་རྒྱས་ཀུན་གྱི་ངོ་མཚར་མཆོག །ནམ་མཁའི་དོན་ནི་ཅི་ཞིག་ཡིན། །ས་ཉིད་ཀྱང་ནི་ཅི་ཡིན་བརྗོད། །འབྱུང་བ་མེད་ཅིང་རྫས་ཀྱང་མེད། །སྐྱེ་བ་མེད་ཅིང་འཆི་བ་མེད། །<line/>
དུས་གསུམ་དངོས་པོ་དང་བྲལ་མཆོག། །ནམ་མཁའ་ཞེས་པའི་སྒྲ་རུ་བསྟན། །ཡང་དང་ཡང་དུ་སྐྱེ་བ་དང༌། །དེ་བཞིན་ཉོན་མོངས་ཀུན་བདག་ཉིད། །གྲངས་མེད་དཔག་<line/>
མེད་དང་བྲལ་བ། །དེ་ནི་ས་ཉིད་བརྗོད་པར་བྱ། །འབྱུང་བ་ཆེན་པོ་གང་ལས་བྱུང༌། །འགོག་པ་ཅི་ཡིན་གང་གིས་བྱེད། །མ་རིག་ཉོན་མོངས་ལ་སོགས་ལས། །འབྱུང་བ་ཆེན་<line/>
པོ་ཡང་དག་འབྱུང༌། །ས་བོན་ཀུན་ལྡན་ཀུན་གཞི་ནི། །ཕྱི་དང་ནང་གི་བདག་ཉིད་འདོད། །གནས་ནི་ཡོངས་སུ་གྱུར་པ་དང༌། །ཀུན་གཞི་ས་བོན་མི་འབྱུང་ཞིང༌། །རྟོག་པ་<line/>
ཐམས་ཅད་དང་བྲལ་བ། །འབྱུང་བ་ཆེན་པོ་འགོག་པ་ཡིན། །རྟོག་པ་ཆེན་བོའི་རྒྱལ་པོ་མཆོག་ཏུ་གསང་ཞིང་སྦས་པ་རྣལ་འབྱོར་ཆེན་པོའི་རྒྱུད་རྡོ་རྗེ་རྩེ་མོ་ལས། ཤིན་ཏུ་<line/>
</page>
<page index="42" id="340B">གསང་བ་སྟུག་པོའི་ཚོགས་ཀྱི་ལས་ཐམས་ཅད་བསྡུས་པ་སྟེ་དྲུག་པ་ལས། སེམས་དཔའ་བཅུ་དྲུག་གི་བཤད་པ་ཞེས་བྱ་བ་བཤད་པའི་དང་པོ་རྫོགས་སོ།། །།<line/>
ཅི་ཡི་ཕྱིར་ནི་ཕྱག་རྒྱར་བརྗོད། །གང་གིས་ཕྱག་རྒྱ་བཅིངས་གྱུར་པ། །དེ་ནི་སྲོག་ཆགས་གདུག་ཀུན་དང༌། །འགྲོ་བ་སྡིག་ཅན་ཐམས་ཅད་དང༌། །རྟག་ཏུ་རྒྱས་ནི་བཏབ་པར་འགྱུར། །<line/>
ཅི་ཕྱིར་སྔགས་སུ་བརྗོད་པར་བྱ། །གསང་སྔགས་རྣམས་ནི་འབོད་བྱེད་ཅིང༌། །གདུག་པ་ཐམས་ཅད་སྐྲོད་པར་བྱེད། །ཉོན་མོངས་སྔགས་རྣམས་འཇོམས་བྱེད་ཅིང༌། །སངས་<line/>
རྒྱས་ཆོས་ནི་སྤྱན་འདྲེན་ཡིན། །ཅི་ཕྱིར་ཞེ་ན་རིག་སྔགས་བརྗོད། །འདོད་ཆགས་མུན་པ་རྣམས་འདུལ་ཞིང༌། །ཉོན་མོངས་རྣམས་ཀྱང་རྣམ་པར་འདུལ། །མ་རིག་པ་ནི་ཟློག་<line/>
བྱེད་པ། །དེ་ནི་རིག་སྔགས་ལེགས་པར་བརྗོད། །གཟུངས་སྔགས་རྣམས་ནི་ཅི་ཡིན་བརྗོད། །ཆོས་རྣམས་ཀྱི་ནི་རྟེན་བྱེད་ཅིང༌། །སྲིད་པའི་ཕྱོགས་ནི་རབ་འཇོམས་བྱེད། །སངས་<line/>
རྒྱས་ཆོས་རྣམས་ཐོབ་བྱེད་ཅིང༌། །དགེ་བ་ལ་བརྟེན་སྦྱིན་པའང་ཡིན། །ཕྱག་རྒྱ་ཡི་ནི་མཚན་ཉིད་བརྗོད། །སངས་རྒྱས་ཀུན་དང་བརྟུལ་ཞུགས་ལྡན། །བྱང་ཆུབ་སེམས་<line/>
དཔའ་རྣམས་དང་ནི། །རྡོ་རྗེ་འཆང་བ་ཐམས་ཅད་དག །སྤྱོད་ལམ་ཕྱག་རྒྱས་མཚོན་པར་བྱེད། །སྔགས་རྣམས་ཀྱི་ནི་མཚན་ཉིད་ཀྱང༌། །སངས་རྒྱས་ཀུན་གྱི་ཐུགས་ཡིན་<line/>
</page>
<page index="43" id="341A">༄༅། །ཏེ༑ ༑ཆོས་ཀྱི་སྙིང་པོ་སྒྲུབ་བྱེད་ཅིང༌། །ཆོས་ཀྱི་དབྱིངས་དང་ཡང་དག་ལྡན། །སྔགས་ཀྱི་མཚན་ཉིད་ཡིན་པར་བརྗོད། །རིག་སྔགས་ཀྱི་ནི་མཚན་<line/>
ཉིད་གསུངས། །འཁོར་བར་མྱོང་བའི་སྡུག་བསྔལ་དང༌། །འདོད་ཆགས་ལ་སོགས་ཉེས་པའི་ཚོགས། །རིགས་དང་བཅས་པ་ཞི་བྱེད་པའི། །རིག་སྔགས་ཀྱི་ནི་མཚན་<line/>
ཉིད་བརྗོད། །དེ་བཞིན་ཁོ་ནར་གཟུགས་སྔགས་ཀྱི། །སངས་རྒྱས་ཆོས་རྣམས་འཛིན་བྱེད་ཅིང༌། །ཆོས་རྣམས་འཛིན་པར་བྱེད་པ་དང༌། །དགེ་བ་ཞེས་བྱ་བ་འཛིན་བྱེད་<line/>
པ༑ ༑གཟུངས་སྔགས་ཀྱི་ནི་མཚན་ཉིད་བརྗོད། །རྩ་བའི་ཕྱག་རྒྱའི་གནས་ནི་གང༌། །ཇི་ལྟར་བཅིང་བྱ་ཐུབ་ཆེན་པོ། །ཕྱག་རྒྱ་དག་ནི་འཆིང་བ་ནི། །ཇི་ལྟར་རྡོ་རྗེ་ཅན་ཀུན་<line/>
མཉེས། །དང་པོ་ཁོ་ནར་ཁྲུས་བྱ་ཞིང༌། །དེ་བཞིན་ཕྱོགས་དག་བཅིང་བ་དང༌། ལོག་འདྲེན་རྣམས་ཀྱང་བཅིང་བྱ་སྟེ། །གོས་དག་གཙང་མ་མགོ་བྱ་ཞིང༌། །གྲོང་དང་<line/>
ཡུལ་འཁོར་དག་དང་ནི། །གྲོང་ཁྱེར་དང་ནི་གྲོང་རྡལ་རྣམས། །དེ་ཡི་དབུས་སུ་ཕྱག་རྒྱ་དང་།ནམ་ཡང་བཅིང་བར་མི་བྱ་སྟེ། །ལྷ་ཁང་ཡང་ན་དགོན་པའམ། །རི་བོ་ཡི་<line/>
ནི་ཕུག་དག་གམ། །རྣམ་པ་སྣ་ཚོགས་ཀྱིས་དབེན་ཞིང༌། །འདུ་འཛི་མེད་པའི་གནས་གཙང་མ། །དེར་ནི་སྐྱིལ་ཀྲུང་བཅའ་བར་བྱ། །བཀྲ་ཤིས་སྐྱིལ་ཀྲུང་ཉིད་བྱ་སྟེ། །<line/>
</page>
<page index="44" id="341B">ཇི་ལྟར་བྱང་ཆུབ་སེམས་དཔའ་ཡིས། །བྱང་ཆུབ་སྙིང་པོར་བཅིངས་པ་བཞིན། །དེར་ནི་མིག་དག་བཙུམ་བྱ་ཞིང༌། །སོ་ལ་སོ་ནི་བཞག་པར་བྱ། །མཆུ་གཉིས་དག་ཀྱང་<line/>
མཉམ་བྱ་ཞིང༌། །དྲན་པ་རྩེ་གཅིག་བྱས་ནས་ཀྱང༌། །སྦྱོར་མེ་སྦྱོར་བའི་སྔགས་བཟླ་ཞིང༌། །ཕྱག་རྒྱ་ཆེན་པོ་བཅིང་བར་བྱ། །ཕྱག་རྒྱའི་རྣམ་པ་དེ་ལྟ་བུའི། །བཅིངས་པས་<line/>
རྡོ་རྗེ་ཅན་ཀུན་མཉེས། །རིག་སྔགས་ཇི་ལྟར་བཟླ་བར་བྱ། །དབང་ཕྱུག་ཆེན་པོ་གསང་བས་གསུངས། །རིག་སྔགས་དག་ནི་ཟློས་པ་ན། །ཇི་ལྟར་ཡིད་ཀྱིས་རྡོ་རྗེ་བཟླས། །སྐྱིལ་<line/>
ཀྲུང་ཇི་ལྟ་བ་བཞིན་བྱ། །དྲན་དང་ཡིད་ནི་མ་ཡོངས་པས། །རིག་སྔགས་དག་ནི་བཟླ་བྱ་ཞིང༌། །སྐུ་ཉིད་ཀྱང་ནི་བསམ་པར་བྱ། །མཆུ་ཡིས་མ་ཡིན་ལྕེས་ཀྱང་མིན། །རྐན་<line/>
ཉིད་ཀྱིས་ཀྱང་མ་ཡིན་ཏེ། །ལྕེ་དང་ལྐོག་མས་ཀྱང་མ་ཡིན། །རྟག་ཏུ་སྙིང་གནས་ཀྱང་མིན། །ཤིན་ཏུ་ཕྲ་བའི་ཡིད་ཀྱིས་ནི། །སེམས་ནི་ཆོས་ཉིད་ནང་ཆུད་བྱ། །དེ་ལྟར་བཟླས་<line/>
པ་བྱས་ན་ནི། །ཡིད་ཀྱིས་རྡོ་རྗེ་བཟླས་པ་ཡིན། །ཨོཾ་ནི་ཅི་ཞིག་ཡིན་པར་བཤད། །མཆོག་དང་ནོར་སྟེར་དཔལ་དང་གཡང༌། །སྐལ་བཟང་རྣམ་པ་དང་ལྡན་ཞིང༌། །དམ་བཅའ་བ་<line/>
དང་བཀྲ་ཤིས་དོན། །ནོར་བུ་འཛིན་པའི་སྙིང་པོ་ཡིན། །ཡི་གེ་ཧཱུཾ་ནི་ཅི་ཡིན་བརྗོད། །སྡུག་བསྔལ་འཆོས་ཤིང་འཇོམས་པར་བྱེད། །སྲིད་པའི་ཞགས་པ་གཅོད་བྱེད་ཅིང༌། །<line/>
</page>
<page index="45" id="342A">༄༅། །གདུག་པ་སྔགས་ཤིང་གསོད་བྱེད་པའི། །ཧཱུཾ་ནི་མཆོག་ཏུ་དྲན་པར་བྱ། །ཡི་གེ་ཕཊ་ནི་ཅི་ཡིན་བརྗོད། །གདུག་དང་སྡུག་བསྔལ་འཇོམས་བྱེད་ཅིང༌།<line/>
བདེ་བ་དག་ནི་འགུགས་པར་བྱེད། །ཕཊ་ནི་འཇོམས་བྱེད་སྒྲ་ཡིན་ཏེ། །གྲོགས་དང་བཅས་པ་འཇོམས་པར་བྱེད། །སྭཱ་ཧཱ་ཞེས་པ་ཅི་ཡིན་བརྗོད། །སྡིག་པ་ཐམས་ཅད་ཞི་བྱེད་<line/>
ཅིང༑ ༑དགེ་བའི་ཚོགས་ནི་འཕེལ་བར་བྱེད། །ཉེས་པར་བྱས་པ་འཕྲོག་བྱེད་ཅིང༌། །སྡུག་བསྔལ་ཐམས་ཅད་འཇོམས་པའི་མཆོག །མཆོད་པ་ཅི་ཕྱིར་བརྗོད་པར་བྱ། །<line/>
མཆོད་པར་བྱེད་པས་མཆོད་པ་སྟེ། །གང་དུ་བསད་བྱ་མི་འཇིགས་པའི། །དེ་ཡི་མཆོད་པ་རྣམ་མང་འགྱུར། །ཕ་རོལ་གྱི་ནི་མཆོད་པ་མིན། །འདི་ནི་སངས་རྒྱས་ཀུན་<line/>
གྱིས་མཆོད། །དེ་བཞིན་དུ་ནི་ཐར་པའི་མཆོག །གསང་བའི་མཆོད་པ་དེ་རྣམས་ནི། །འཇིགས་མེད་རྒྱལ་སྲས་རྣམས་ཀྱིས་ནི། །སངས་རྒྱས་ཀུན་གྱི་རང་བཞིན་དང༌།།<line/>
ཉིད་ཀྱི་སྲས་ཀྱི་མཚུངས་མེད་པའི། །ཆོ་ག་སྒྲུབ་པའི་གསང་བ་ནི། །རྟག་ཏུ་རིག་པ་འཛིན་པའི་མཆོག །དེ་བཞིན་དམ་ཚིག་ཤེས་ཉིད་ཀྱང༌། །ཞུགས་པ་གང་དང་གང་<line/>
ཡིན་པ། །དེ་ནི་དམ་ཚིག་ཤེས་པ་ཡིན། །དམ་ཚིག་གོམས་པར་བྱེད་པ་ཡང༌། །དམ་ཚིག་ཤེས་པ་ཡིན་པར་བརྗོད། །བསྐལ་པ་གྲངས་མེད་འདས་པ་ཡི། །བྱང་ཆུབ་<line/>
</page>
<page index="46" id="342B">སེམས་དང་མཚུངས་པར་འགྱུར། །གསང་བའི་དམ་ཚིག་ལ་ཞུགས་པ། །དེ་ཡི་དམ་ཚིག་ཤེས་པར་བརྗོད། །ཅི་ཡི་ཕྱིར་ན་དཀྱིལ་འཁོར་ཡིན། །དམ་པའི་ཆོས་ཀྱི་བཅུད་སྙིང་<line/>
པོ༑ ༑འབྱུང་བས་དེ་ནི་དཀྱིལ་འཁོར་བརྗོད། །དཀྱིལ་འཁོར་ཆེན་པོ་གསང་བ་ཆེ། །ཆོས་ཆེན་ཤིན་ཏུ་བསྟན་པའོ། །དཀྱིལ་འཁོར་ཆོ་ག་ཇི་ལྟ་བུ། །ཆོ་ག་ཆོས་དང་རྣལ་འབྱོར་<line/>
ཏེ༑ ༑གསང་བའི་ཐར་པ་ཡང་དག་འབྱུང༌། །སྐྱེ་བ་འདི་ཉིད་ཁོ་ན་ལ། །རབ་དགའ་སྒྲུབ་པར་བྱེད་པའི་མཆོག །དཀྱིལ་འཁོར་དུ་ནི་ཞུགས་པ་ཡི། །སྐྱེས་པའམ་ཡང་ན་བུད་མེད་<line/>
ཀྱིས༑ ༑བྱ་བ་གང་ཞིག་བྱ་བ་ནི། །གསུངས་ཤིག་གསང་བའི་དབང་ཕྱུག་ཆེ། །དཀོན་མཆོག་གསུམ་ལ་སྐྱབས་འགྲོ་དང༌། །བྱང་ཆུབ་སེམས་ཆེན་བསྐྱེད་པ་དང༌། །དེ་བཞིན་<line/>
དུ་ནི་སྒྲུབ་པའི་མཆོག །ཤིན་ཏུ་བསྟན་པར་བྱ་བ་ཡིན། །ཐུབ་པའི་དཀྱིལ་འཁོར་ཞུགས་པ་ལ། །སྡོམ་པ་ཇི་ལྟར་སྦྱིན་པར་བྱ། །ཁྱོད་ཀྱིས་སྲོག་ཆགས་གསད་མི་བྱ། །<line/>
མ་བྱིན་པར་ཡང་བླང་མི་བ། །འདོད་པས་ལོག་པར་གཡེམ་མི་བྱ། །བརྫུན་དུ་ཡང་ནི་སྨྲ་མི་བྱ། །ཉེས་པ་ཀུན་གྱི་རྩ་བ་ཡི། །ཆང་དག་འཐུང་བ་སྤང་བར་བྱ། །བྱ་བ་མ་ཡིན་<line/>
ཐམས་ཅད་དོར། །མཆོག་ཏུ་སེམས་ཅན་གདུལ་བར་བྱ། །དམ་པ་རྣམས་ལ་རིམ་གྲོ་དང༌། །རྣལ་འབྱོར་པ་རྣམས་བསྙེན་བཀུར་བྱ། །རྣལ་འབྱོར་རིག་པ་བསྒྲུབ་པའི་<line/>
</page>
<page index="47" id="343A">༄༅། །ཕྱིར༑ ༑མཁས་པ་རྣམས་ལ་བསྙེན་པར་བྱ། །ལུས་ཀྱི་ལས་ནི་རྣམ་གསུམ་དང༌། །ངག་གི་ཡང་ནི་རྣམ་པ་བཞི། །ཡིད་ཀྱི་རྣམ་པ་གསུམ་དག་<line/>
ཀྱང༑ ༑ཅི་ནུས་པར་ནི་བསྲུང་བར་བྱ། །སློབ་དཔོན་བརྙས་པར་མི་བྱ་སྟེ། །བླ་མ་སངས་རྒྱས་ཀུན་དང་མཚུངས། །སྔགས་དང་ཕྱག་རྒྱ་རྣམས་ལ་ཡང༌། །ནམ་ཡང་<line/>
བརྙས་པར་མི་བྱའོ། །འཁོར་ལོ་རྡོ་རྗེ་པདྨ་སོགས། །མཚན་མའི་ཕྱག་རྒྱ་གང་ཡིན་པ། །འགོམ་པ་ཉིད་དུ་མི་བྱ་ཞིང༌། །བཟའ་བར་ཡང་ནི་མི་བྱའོ། །དེ་བཞིན་དམན་<line/>
མ་ལྷ་ཡི་གྲིབ། །རྐང་པ་དག་གིས་བརྫི་མི་བྱ། །དེ་ཡི་སྟེང་དུ་འདུག་མི་བྱ། །སླར་ཡང་གཞག་པར་མི་བྱའོ། །ལྷ་ཡི་ཕྱག་མཚན་བཟང་པོ་དང༌། །ལྷ་ཡི་བཞོན་པའི་<line/>
མཚན་མ་རྣམས། །འགོམ་ཞིང་བརྙས་པར་མི་བྱ་སྟེ། །སེམས་ཅན་ལ་ནི་གནོད་མི་བྱ། །དེ་ཡིས་སྲོག་གི་ཕྱིར་ཡང་ནི། །འདོར་བར་མི་བྱ་གང་ཞིག་ཡིན། །འཚོ་བའི་སྲོག་<line/>
གི་ཕྱིར་ཡང་ནི། །བྱང་ཆུབ་སེམས་ནི་དོར་མི་བྱ། །རྡོ་རྗེ་དྲིལ་བུ་ཕྱག་རྒྱ་ནི། །ནམ་ཡང་དོར་བར་མི་བྱའོ། །དཀོན་མཆོག་གསུམ་ལ་དད་པ་ཡང༌། །རྣམ་པ་ཀུན་ཏུ་བཏང་མི་བྱ།།<line/>
སྡོམ་པ་བཏང་བར་མི་བྱ་ཞིང༌། །བདག་ཉིད་གདུང་བར་མི་བྱའོ། །ཁྲུས་ཀྱི་ལས་ནི་ཇི་ལྟར་བྱ། །མི་དགེ་བཅུ་ནི་སྤོངས་ནས་སུ། །དགེ་བ་བཅུ་ནི་སྟེན་བྱེད་ཅིང༌། །འབྱུང་<line/>
</page>
<page index="48" id="343B">པོ་རྣམས་ལ་ཕན་འདོད་པ། །ནང་གི་བདག་ཉིད་ཁྲུས་སུ་འདོད། །བདག་ཉིད་རབ་ཏུ་དག་བྱའི་ཕྱིར། །བདག་ཉིད་ཕྱག་རྒྱ་རྒྱས་གདབ་ཕྱིར། །ཕྱག་རྒྱ་ཐམས་ཅད་ཡང་དག་<line/>
བཅིངས། །རྣལ་འབྱོར་པ་ཡི་ཁྲུས་སུ་བརྗོད། །གསང་བའི་མཁས་ལྡན་ཁས་ལེན་པའི། །ཆུ་ཡི་ཁྲུས་ནི་བྱ་བ་སྟེ། །ལས་འདི་རྣམ་པར་རྟོག་པའི་ཁྲུས། །རྡོ་རྗེ་སློབ་དཔོན་དག་<line/>
གིས་བྱ། །ཡང་ན་ཚོགས་ཁྲུས་བྱ་བ། །མཆོག་ཏུ་ངོ་མཚར་བཤད་བྱ་སྟེ། །དང་པོར་བདག་ཉིད་གོ་བགོ་ཞིང༌། །བདག་ཉིད་བཀྲུ་བའི་ཕྱིར་དུ་ནི། །ཁྲོ་བོ་ཡང་ནི་དྲན་པར་བྱ། །དོན་<line/>
ཀུན་རབ་ཏུ་སྒྲུབ་བྱེད་པའི། །ཡིག་གཉིས་གོ་ཆ་བཟང་པོ་ཡིན། །རྡོ་རྗེ་གནོད་སྦྱིན་དྲག་ཆེན་དང༌། །ཁྲོ་བོ་བདུད་རྩི་འཁྱིལ་བ་སྟེ། །ཨོཾ་བཛྲ་ཀཱི་ལི་ཀཱི་ལི་བཛྲ་ཧཱུཾ་ཕཊ། ཨོཾ་ཊུཾ་<line/>
གོ་ཆའོ། །ཨོཾ་ཧཱུཾ་ཨཱཿ་རྡོ་རྗེ་གནོད་སྦྱིན་གྱིའོ། །ཨོཾ་ཨ་མྲྀ་ཏེ་ཧཱུཾ་ཕཊ། བདུད་རྩི་འཁྱིལ་བའི་འོ། །རྡོ་རྗེའི་གསང་སྔགས་འདི་དང་ནི། །རྡོ་རྗེ་འབར་བའི་ཕྱག་རྒྱ་ཡིས། །རྡོ་རྗེ་འབར་<line/>
རབ་བཟོད་དཀའ་བས། །བདག་ཉིད་དག་ནི་འབར་པར་བྱ། །ཨོཾ་དྷུ་པི་དྷུ་པི་ཀཱ་ཡ་དྷུ་པི་པྲ་ཛཱ་ལ་ནི་སྭཱ་ཧཱ། ཆུ་ཡི་ནང་དུ་འཇུག་པ་དང༌། །སྙིམ་པ་གསུམ་ནི་བླུགས་པ་དང༌། །<line/>
སངས་རྒྱས་ཀུན་གྱི་རིགས་དག་ལ། །རིག་སྔགས་འདི་ནི་འདོད་པ་ཡིན། །རིག་སྔགས་མངོན་པར་བཟླས་པ་ཡི། །ས་ཡི་ཕུང་པོ་གསུམ་དག་ནི། །བདག་གི་སྟོད་དང་སྨད་<line/>
</page>
<page index="49" id="344A">༄༅། །དང་དབུས། །རབ་ཏུ་དག་བྱེད་མཆོག་ཡིན་ནོ། །ཨོཾ་བྷུར་ཛ་ལ་ཧཱུཾ། སངས་རྒྱས་ཐམས་ཅད་རྗེས་དྲན་པས། །རིག་སྔགས་ཐམས་ཅད་མངོན་བཟླས་<line/>
བའི༑ ༑ཆུ་ནི་ཕྱག་རྒྱ་ཀུན་གྱིས་བླང༌། །རིག་སྔགས་འདི་ནི་གསང་བར་འདོད། །ཕྱོགས་ནི་ཇི་ལྟར་བཅིང་བ་ཡིན། །མེ་ལྷ་རྒྱལ་ཆེན་ཤར་ཕྱོགས་སུ། །ལྷོ་ཡི་ཕྱོགས་སུ་གཤིན་<line/>
རྗེ་དང༌། །ནུབ་ཏུ་རླུང་ལྷ་ཉིད་དང་ནི། །བྱང་དུ་ཆུ་ལྷ་གཞོམ་པར་འདོད། །རྣལ་འབྱོར་པ་ཡིས་གཟུགས་བཞི་ནི། །ཕྱོགས་བཞི་དག་ཏུ་ངེས་པར་བཅིང༌། །དེ་ནས་སྟེང་<line/>
འོག་མཚམས་རྣམས་སུ། །རྡོ་རྗེ་ནག་མོས་ངེས་པར་གཅད། །བགེགས་བཅིང་བ་ནི་ཇི་ལྟར་ལགས། །རྡོ་རྗེ་ཁུ་ཚུར་རབ་འབར་དང༌། །རྡོ་རྗེ་ཉི་མ་ལྟར་འབར་དང༌། །རྡོ་<line/>
རྗེ་ཅན་གྱི་ཕྱག་རྒྱ་ཡིས། །བགེགས་བཅིང་བ་ནི་བརྟན་པར་འགྱུར། །དགའ་བ་ཆེན་པོ་ཇི་ལྟ་བུ། །རབ་ཏུ་གུས་བཅས་ཕྱག་དག་བྱ། །ཕྱག་རྒྱ་བཞི་ཡིས་ཕྱོགས་བཞི་<line/>
རུ༑ ༑ལྔ་པ་བརྩེགས་པའི་ཕྱག་རྒྱ་ཡིས། །སྟེང་དང་འོག་དང་མཚམས་རྣམས་སུ། །བསྟོད་དང་བཅས་པའི་ཕྱག་བྱའོ། །རྡོ་རྗེ་སློབ་དཔོན་སྐལ་ཆེན་གྱི། །མཆོག་ཏུ་གསང་<line/>
བའི་དམ་པ་ཡིས། །བརྩེགས་པའི་ཕྱག་རྒྱའི་དཀྱིལ་འཁོར་དུ། །དེ་བཞིན་དུ་ནི་བཅིང་བར་བྱ། །མཆོད་པ་ཇི་ལྟར་ཡིན་ཞེ་ན། །རིག་སྔགས་མངོན་པར་བཟླས་མཆོད་<line/>
</page>
<page index="50" id="344B">དང༑ ༑ཕྱག་རྒྱ་བཅིང་བ་ལྷུར་ལེན་དང༌། །རྣལ་འབྱོར་བསྒོམ་པའི་མཆོད་པ་དང༌། །སྒྲུབ་པ་དག་གི་མཆོད་པའོ། །སྦྱིན་སྲེག་ལས་ནི་ཇི་ལྟ་བུ། །ལུས་ཀྱི་ལས་ནི་རྣམ་<line/>
གསུམ་དང༌། །ངག་གི་རྣམ་པ་བཞི་དག་དང༌། །ཡིད་ཀྱི་རྣམ་པ་གསུམ་དག་དང༌། །བསྲེག་བྱ་སྦྱིན་སྲེག་མཆོག་ཡིན་ནོ། །རྡོ་རྗེ་རྣལ་འབྱོར་ལས་བྱུང་བའོ། །དེ་ནས་རྡོ་རྗེ་རིག་<line/>
འཛིན་གྱི། །སྙིང་པོ་གསང་བ་ཀུན་བསྡུས་པའི། །ཤིན་ཏུ་སྦས་པ་དམ་པའི་མཆོག །དེ་ཁོ་ན་ཉིད་བཤད་པར་བྱ། །རྡོ་རྗེ་སློབ་དཔོན་སྤྱོད་ཆེན་ལྡན། །དཀྱིལ་འཁོར་གསང་<line/>
བར་རབ་ཏུ་ཞུགས། །སློབ་དཔོན་ལས་ནི་དབང་བསྐུར་ཐོབ། །གསང་དང་དགོངས་པ་ཀུན་ཤེས་ཤིང༌། །དཔའ་ཞིང་བརྟན་ལ་བརྩོན་འགྲུས་ཆེ། །ཡིད་གཞུངས་འཛིན་ཅིང་<line/>
གསལ་བར་ལྡན། །དུལ་དྲང་བཤེས་གཉེན་ཅན་དག་གིས། །རྡོ་རྗེ་སློབ་དཔོན་ཉིད་བྱའོ། །དང་པོར་ཇི་སྲིད་ཚོགས་པར་བྱ། ཟླ་བའམ་ཡང་ན་ཟླ་བ་ཕྱེད། །ཡང་ན་ལོ་ཡི་བར་<line/>
དུ་ནི། །རིག་པའི་བརྟུལ་ཞུགས་སྦྱང་བར་བྱ། །གལ་ཏེ་དེ་ནི་སངས་རྒྱས་ཀྱི། །རིག་འཛིན་གྲུབ་པ་རྣམ་གསུམ་མོ། །ཇི་སྟེ་རྡོ་རྗེ་ཅན་གྱི་ཡིན། །རྣམ་བ་གསུམ་དུ་ངེས་པ་ཡིན། །ནོར་<line/>
བུ་རིགས་ཅན་བཟང་པོ་ལ། །རྣལ་འབྱོར་བཞི་པོ་ཉིད་བྱའོ། །ཇི་སྟེ་པདྨ་འབྱུང་བ་ལ། །རྣལ་འབྱོར་བཞི་ནི་རབ་ཏུ་བསྒྲུབ། །ཇི་སྟེ་ལས་ཀྱི་རང་བཞིན་བཟང༌། །ལས་རྣམས་ཀུན་<line/>
</page>
<page index="51" id="345A">༄༅། །གྱི་རིགས་ལས་ནི། །སྦྱོར་བ་བཞི་ནི་ཡང་དག་བྱུང༌། །རྣམ་པ་བཅོ་བརྒྱད་དག་ཏུ་འགྱུར། །སྔ་དྲོ་ཕྱི་དྲོ་ཉིན་ཕྱེད་དང༌། །ནམ་གྱི་སྟོད་སྨད་གུང་ལ་ནི། །<line/>
བྱ་བ་ཆེན་པོ་ཀུན་བྱ་སྟེ། །དེ་བཞིན་སངས་རྒྱས་རྡོ་རྗེའི་རིགས། །དང་པོར་རེ་ཞིག་རྣལ་འབྱོར་ཆེ། །ཆེན་པོས་ཕྱོགས་ཀུན་ཕྱག་བྱ་སྟེ། །རྡོ་རྗེ་རྣལ་འབྱོར་ཆོ་ག་ཡིས། །རྡོ་རྗེ་སློབ་<line/>
དཔོན་ཉིད་བྱའོ། །ཤེས་རབ་ཆེན་པོས་སངས་རྒྱས་ཀུན། །ཡང་དང་ཡང་དུ་དྲན་བྱ་སྟེ། །བདག་ཉིད་ཆེན་པོས་སངས་རྒྱས་ཀུན། །རྡོ་རྗེ་བསྔགས་ཀྱིས་བསྐུལ་བར་བྱ། །ཨོཾ་<line/>
སརྦ་ཏ་ཐཱ་ག་ཏ་པཱུ་ཛེ་པ་སྠཱ་ནཱ་ཡ། ཨཱཏྨཱ་ནཱཾ་ནཱི་ཪྻ་ཏ་ཡཱ་མི། སརྦ་ཏ་ཐཱ་ག་ཏ་བཛྲ་སཏྭ་ཨ་དྷི་ཏིཥྛ་སྭ་མཱཾ། ཤར་གྱི་ཕྱོགས་སུ་སོང་ནས་ནི། །ཡན་ལག་ཀུན་གྱིས་ཕྱག་བྱས་<line/>
ཏེ༑ །རྡོ་རྗེའི་གསང་སྔགས་འདི་ཡིས་ནི། །བདག་ཉིད་དབུལ་བར་བྱ་བ་ཡིན། །ཨོཾ་སརྦ་ཏ་ཐཱ་ག་ཏ་པཱུ་ཛཱ་ཨ་བྷི་ཥེ་ཀཱ་ཡ། །ཨཱཏྨཱ་ནཱཾ་ནི་ཪྻཱ་ཏ་ཡཱ་མི། སརྦ་ཏ་ཐཱ་ག་ཏ་བཛྲ་རཏྣ་ཨ་བྷི་ཥྙྩ་<line/>
མཱཾ༑ རྡོ་རྗེ་གསང་སྔགས་འདི་ཡིས་ནི། །ལྷོ་ཕྱོགས་སུ་ནི་ཕྱག་བྱས་ཏེ། །སངས་རྒྱས་དག་ནི་ཐམས་ཅད་ལ། །བདག་ནི་དབུལ་བར་བྱ་བ་ཡིན། །དེ་ནས་ནུབ་ཀྱི་ཕྱོགས་སུ་<line/>
ནི༑ །སྔགས་འདི་ཡིས་ཧི་ཕྱག་བྱས་ཏེ། །ཨོཾ་སརྦ་ཏ་ཐཱ་ག་ཏ་པཱུ་ཛཱ་པྲ་བརྟ་ནཱ་ཡ། ཨཱཏྨཱ་ནཱཾ་ནིཪྻཱ་ཏ་ཡཱ་མི། སརྦ་ཏ་ཐཱ་ག་ཏ་བཛྲ་དྷརྨ་པྲ་བརྟ་ཡཱ་མི། དག་པའི་ཆོས་ཅན་<line/>
</page>
<page index="52" id="345B">སློབ་དཔོན་ཆེས། །ནུབ་ཕྱོགས་སུ་ནི་ཕྱག་བྱས་ཏེ། །རྡོ་རྗེའི་སྔགས་འདིས་བསྐུལ་བྱ་ཞིང༌། །བདག་ཉིད་རབ་ཏུ་དབུལ་བར་བྱ། །ཨོཾ་སརྦ་ཏ་ཐཱ་ག་ཏ་པཱུ་ཛཱ་ཀརྨ་ཎེ་ཨཱཏྨཱ་ནཱཾ་ནིཪྻཱ་ཏ་ཡཱ་མི།<line/>
སརྦ་ཏ་ཐཱ་ག་ཏ་བཛྲ་ཀརྨ་ཀུ་རུ་མཱཾ། མཆོད་དང་དབང་བསྐུར་ལས་ལྡན་ཞིང༌། །བྱང་དུ་ཆོས་ལ་ངེས་སྦྱོར་བས། །བྱང་ཕྱོགས་སུ་ནི་ཕྱག་བྱས་ཏེ། །བདག་ཉིད་རྡོ་རྗེ་ལས་སུ་འགྱུར། །<line/>
ཤར་དུ་མཆོད་པའི་ལས་ཡིན་ཏེ། །ལྷོ་ཕྱོགས་སུ་ནི་དབང་བསྐུར་བ། །ནུབ་ཕྱོགས་སུ་ནི་ཆོས་ཆེན་པོ། །བྱང་དུ་ཆོས་ལ་ངེས་པར་སྦྱོར། །ཐུབ་པ་ཀུན་གྱི་ཉི་མའོ། །མགོན་པོ་<line/>
ཆེན་པོ་རབ་བཏུད་གནས། །ཕྱོགས་རྣམས་ཀུན་ཏུ་སྔགས་འདི་ཡིས། །ཕྱག་ནི་རབ་ཏུ་བཙལ་བར་བྱ། །ཨོཾ་སརྦ་ཏ་ཐཱ་ག་ཏ་ཀཱ་ཡ་བཱ་ཀ་ཙཏྟི་པྲ་ཎ་མེ་ན་བཛྲ་བན་དྷ་ནཾ་ཀ་རོ་མི། དེ་ནས།<line/>
ཇི་སྐད་བཤད་པའི་ཕྱག་བྱ་བ། །སངས་རྒྱས་ལ་དམིགས་སེམས་ཀྱིས་ནི། །རབ་ཏུ་གུས་བཅས་ཕྱག་རྒྱ་རྣམས། །མྱུར་དུ་བསྙེན་པའི་སྒྲུབ་པ་ཡིན། །ཕྱག་བྱས་འོག་ཏུ་ལངས་<line/>
ནས་ནི། །བདག་ཉིད་ཀྱིས་ནི་ལས་རྣམས་བྱ། །བདག་ཉིད་དབུལ་བ་བཟང་པོ་ཡི། །སངས་རྒྱས་ཀུན་ལ་དབུལ་བྱ་སྟེ། །མ་ལུས་ཕྱོགས་བཞུགས་མཆོག་གྱུར་པ། །སངས་<line/>
རྒྱས་བདག་ལ་དགོངས་སུ་གསོལ། །འདི་ལྟར་ཉེ་བར་ཞི་བ་བདག །ཅི་ནས་རྡོ་རྗེ་ཉིད་གྱུར་མཛོད། །རྡོ་རྗེའི་རིགས་ཀྱི་མཆོག་གྱུར་པ། །སངས་རྒྱས་སྲས་བཅས་ཐམས་ཅད་ལ།<line/>
</page>
<page index="53" id="346A">༄༅། །རྟག་ཏུ་རྣམ་པ་ཐམས་ཅད་ཀྱིས། །བདག་ཉིད་དག་ནི་དབུལ་བར་བྱ། །རྡོ་རྗེའི་གསང་སྔགས་དེ་ཡིས་ནི། །བདག་ཉིད་དབུལ་བར་འགྱུར་བ་ཡིན། །<line/>
སངས་རྒྱས་སྲས་བཅས་ཐམས་ཅད་ནི། །ཡང་དང་ཡང་དུ་རྗེས་དྲན་ཏེ། །སྡིག་པ་ལ་སོགས་ཉོན་མོངས་ཀུན། །མྱ་ངན་འདས་པར་བཤགས་པར་བྱ། །སྐྱེ་བ་འདི་འམ་<line/>
གཞན་དག་གི །སྡིག་པ་ཐམས་ཅད་རྣམ་སྤངས་ནས། །སངས་རྒྱས་སྲས་བཅས་ཐམས་ཅད་ཀྱི། །བསོད་ནམས་ཡེ་ཤེས་ཚོགས་བསྐྱེད་དང༌། །དེ་བཞིན་སེམས་ཅན་<line/>
ཀུན་གྱི་ལ། །རྗེས་སུ་ཡི་རང་བྱ་བ་ཡིན། །བྱང་ཆུབ་མྱ་ངན་མི་འདའ་བར། །སངས་རྒྱས་ཀུན་ལ་གསོལ་བ་གདབ། །བྱང་ཆུབ་སེམས་ནི་ཐབས་ཆེན་གྱིས། །སེམས་<line/>
ཅན་སངས་རྒྱས་རྗེས་དྲན་བྱ། །ཤིན་ཏུ་ངོ་མཚར་མཆོད་པ་ནི། །ཅི་ནུས་པར་ཡང་བསྒྲུབ་པར་བྱ། །ཡང་ན་མྱ་ངན་འདའ་སོགས་དང༌། །རྣལ་འབྱོར་དགེ་བ་སོགས་<line/>
པ་ལ། །ངོ་མཚར་གྱུར་པའི་མཆོད་པ་ཡིས། །མཆོད་པའི་སྤྲིན་དག་དབུལ་བར་བྱ། །གནས་འདི་འམ་ནི་གཞན་དག་ན། །ལྷ་སོགས་བདག་གིར་མ་བྱས་པའི། །མེ་<line/>
ཏོག་ཆུ་སྐྱེས་ཐང་སྐྱེས་རྣམས། །ཐབས་ཆེན་སངས་རྒྱས་ཐམས་ཅད་དང༌། །དེ་ཡི་འོད་ཀྱི་དཀྱིལ་འཁོར་ནས། །ཐུབ་པའི་དབང་པོ་རྣམས་ལ་དབུལ། །རྡོ་རྗེའི་རྣལ་<line/>
</page>
<page index="54" id="346B">འབྱོར་འདི་ཡིས་ནི། །མེ་ཏོག་མཆོད་པས་རབ་མཆོད་ཅིང༌། །ཕྱག་རྒྱ་རྣལ་འབྱོར་བཅས་པ་ཡིས། །ཕྱོགས་རྣམས་ཀུན་ཏུ་ངེས་པར་སྤྲོ། །ཨོཾ་སརྦ་ཏ་ཐཱ་ག་ཏ་པུཥྤ་པཱུ་ཛཱ་མེ་གྷ་ས་<line/>
མུ་དྲཱ་སྥ་ར་ཎ་ས་མ་ཡེ་ཧཱུཾ། གང་དག་སྤོས་ཀྱི་ཤིང་བཟང་པོ། །ཐུབ་པའི་དབང་ཕྱུག་རྣམས་ལ་དབུལ། །ལྷ་ཡི་སྤོས་སོགས་རྨད་བྱུང་བ། །ཕྱོགས་རྣམས་ཀུན་ཏུ་སྤྲོ་བར་བྱ། །<line/>
ཨོཾ་སརྦ་ཏ་ཐཱ་ག་ཏ་དྷཱུ་པ་པཱུ་ཛཱ་མེ་གྷ་ས་མུ་དྲཱ་སྥ་ར་ཎ་ས་མ་ཡེ་ཧཱུཾ། དྲི་ཡི་ཤིང་རྣམས་བཟང་པོ་ནི། །ཐུབ་པའི་དབང་ཕྱུག་རྣམས་ལ་དབུལ། །ཕྱག་རྒྱར་བཅས་རབ་བསྐུལ་ནས་<line/>
ནི༑ ༑ཕྱོགས་རྣམས་ཀུན་ཏུ་སྤྲོ་བར་བྱ། །ཨོཾ་སརྦ་ཏ་ཐཱ་ག་ཏ་གནྡྷ་པཱུ་ཛཱ་མེ་གྷ་ས་མུ་དྲཱ་སྥ་ར་ཎ་ས་མ་ཡེ་ཧཱུཾ། རིན་ཆེན་རང་བཞིན་རྒྱ་མཚོ་དང༌། །རིན་ཆེན་རི་བོ་ལ་སོགས་<line/>
མཆོག །མཆོད་པའི་སྤྲིན་ནི་སྤྲོ་བ་ཡིས། །ཕྱོགས་རྣམས་ཀུན་ཏུ་དབུལ་བར་བྱའོ། །ཨོཾ་སརྦ་ཏ་ཐཱ་ག་ཏ་བོ་དྷྱངྒ་རཏྣ་ཨ་ལཾ་ཀཱ་ར་པཱུ་ཛཱ་མེ་གྷ་ས་མུ་དྲཱ་སྥ་ར་ཎ་ས་མ་ཡེ་ཧཱུཾ། རྩེད་<line/>
འཇོ་བདེ་བ་དགའ་ཆེན་དང༌། །རྒོད་དང་སྒེག་ལ་སོགས་པའི་ཚོགས། །ཕྱོགས་རྣམས་ཀུན་ཏུ་ཐམས་ཅད་ནས། །དགའ་བའི་མཆོག་ནི་སྤྲོ་བར་བྱ། །ཨོཾ་སརྦ་ཏ་ཐཱ་ག་ཏ་ཧཱ་སྱེ་<line/>
ལཱ་སྱེ་ར་ཏི་ཀྲི་ཌཱ་སཽ་ཁྱ་ཨ་ནུཏྟ་ར་པཱུ་ཛཱ་མེ་གྷ་ས་མུ་དྲཱ་སྥ་ར་ཎ་ས་མ་ཡེ་ཧཱུཾ། གོས་དང་རྒྱན་སོགས་འབྱུང་བ་ཡི། །དེ་བཞིན་དཔག་བསམ་ཤིང་བཟང་པོ། །དེ་ཡི་སྔགས་ནི་བརྗོད་<line/>
</page>
<page index="55" id="347A">༄༅། །བྱ་ཞིང༌། །སངས་རྒྱས་ཀུན་ལ་དབུལ་བར་བྱ། །ཨོཾ་སརྦ་ཏ་ཐཱ་ག་ཏ་ཨ་ནུཏྟར་བོ་དྷི་ཨ་ལང་ཀཱ་ར་ཝསྟྲ་པཱུ་ཛཱ་མེ་གྷ་ས་མུ་དྲྰ་སྥ་ར་ཎ་ས་མ་ཡེ་ཧཱུཾ། རིན་ཆེན་<line/>
བཟང་པོ་ཆེར་འབར་དང༌། །སྣང་བའི་ཤིང་ལས་བྱུང་བ་དང༌། །ཟླ་བ་ཉི་མ་ལ་སོགས་འོད། །ཕྱོགས་རྣམས་ཀུན་ཏུ་སྤྲོ་བར་བྱ། །ཨོཾ་སརྦ་ཏ་ཐཱ་ག་ཏ་ཨ་ལོ་ཀ་པཱུ་ཛཱ་མེ་གྷ་ས་མུ་དྲཱ་སྥ་<line/>
ར་ཎ་ས་མ་ཡེ་ཧཱུཾ། སེམས་ཅན་ཀུན་གྱི་སྡུག་བསྔལ་ཆེ། །ཡང་དང་ཡང་དུ་རྗེས་དྲན་ནས། །སྙིང་རྗེ་བསྐྱེད་པའི་སྦྱོར་བ་ཡིས། །བྱང་ཆུབ་སེམས་ནི་བསྐྱེད་པར་བྱ། །བྱང་ཆུབ་ཏུ་<line/>
ནི་སེམས་བསྐྱེད་ནས། །སེམས་ཅན་ཀུན་གྱི་དོན་བྱའི་ཕྱིར། །སངས་རྒྱས་ཀུན་ལ་དབུལ་བྱ་ཞིང༌། །ཕྱོགས་རྣམས་ཀུན་ཏུ་སྤྲོ་བར་བྱ། །ཨོཾ་སརྦ་ཏ་ཐཱ་ག་ཏ་བཛྲ་བོ་དྷི་ཙིཏྟ་པཱུ་<line/>
ཛཱ་མེ་གྷ་ས་མུ་དྲཱ་སྥ་ར་ཎ་ས་མ་ཡེ་ཧཱུཾ། སེམས་ཅན་ཀུན་ལ་བདེ་ལེགས་དང༌། །འབྱུང་པོ་ཀུན་ལ་བྱམས་པ་དང༌། །དུད་འགྲོ་ཀུན་ལ་མི་འཇིགས་སྦྱིན། །ངན་འགྲོ་ཐམས་ཅད་<line/>
ཞི་འདོད་དང༌། །བྱམས་དང་སྙིང་རྗེ་བཏང་སྙོམས་དང༌། །དགའ་བ་ཚངས་པའི་རྣལ་འབྱོར་བྱུང༌། །རྡོ་རྗེའི་སྔགས་ནི་བརྗོད་བྱ་ཞིང༌། །སངས་རྒྱས་ཀུན་ལ་དབུལ་བར་བྱ། །<line/>
ཨོཾ་སརྦ་ཏ་ཐཱ་ག་ཏ་ཨ་ནུཏྟ་ར་མཧཱ་ཙ་ཏུར་པྲཧྨ་བི་ཧཱ་ར་པཱུ་ཛཱ་མེ་གྷ་ས་མུ་དྲཱ་སྥ་ར་ཎ་ས་མ་ཡེ་ཧཱུཾ། སྦྱིན་པའི་ཕ་རོལ་ཕྱིན་སྤྱོད་པས། །སེམས་ཅན་ཐམས་ཅད་དཔལ་དང་ནི། །<line/>
</page>
<page index="56" id="347B">ནོར་དང་ལྡན་པ་གྲུབ་པར་ཤོག །བདེ་བ་མ་ཚང་མེད་པར་ཤོག །ཅེས་པས་དབུལ་ཞིང་སྤྲོ་བར་བྱ། །ཨོཾ་སརྦ་ཏ་ཐཱ་ག་ཏ་མཧཱ་བཛྲོདྦྷ་བ་དཱ་ན་པཱ་ར་མི་ཏཱ་པཱུ་ཛཱ་མེ་གྷ་ས་མུ་དྲཱ་སྥ་ར་ཎ་<line/>
ས་མ་ཡེ་ཧཱུཾ། སེམས་ཅན་ཐམས་ཅད་བྱང་ཆུབ་དང༌། །སྡོམ་ལ་རབ་ཏུ་གནས་པར་ཤོག །རྒྱགས་སོགས་ཉེས་པ་ཆེན་པོ་རྣམས། །ཤི་འགྱུར་ཀུན་ཏུ་སྤྲོ་བར་བྱ། །ཨོཾ་སརྦ་ཏ་ཐཱ་ག་<line/>
ཏ་ཨ་ནུཏྟ་ར་མཧཱ་བོ་དྷི་ཧ་ར་ཤཱི་ལ་པཱ་ར་མི་ཏཱ་པཱུ་ཛཱ་མེ་གྷ་ས་མུ་དྲཱ་སྥ་ར་ཎ་ས་མ་ཡེ་ཧཱུཾ། འཇིགས་དང་འཁོན་སོགས་སྡུག་བསྔལ་ལ། །སོགས་པའི་འཇིགས་ཀུན་ཞི་གྱུར་ཅིག །<line/>
བྱམས་དང་ལྡན་པའི་རྣལ་འབྱོར་གྱིས། །ཆོས་ལ་བདག་མེད་བསྒྲུབ་པར་བྱ། །ཨོཾ་སརྦ་ཏ་ཐཱ་ག་ཏ་ཨ་ནུཏྟ་ར་མཧཱ་དྷརྨ་ཨ་བ་བོ་དྷི་ཀྵཱནྟི་པཱ་ར་མི་ཏཱ་པཱུ་ཛཱ་མེ་གྷ་ས་མུ་དྲཱ་སྥ་ར་ཎ་ས་མ་<line/>
ཡེ་ཧཱུཾ། འཁོར་བ་མཐར་ཐུག་བར་དུ་ནི། །བདག་འཚང་རྒྱ་བར་མ་གྱུར་ཅིག །དེ་བཞིན་སེམས་ཅན་ཐམས་ཅད་ནི། །དེ་ཉིད་སྒྲུབ་པ་བྱེད་པར་ཤོག །ཨོཾ་སརྦ་ཏ་ཐཱ་ག་ཏ་སན་སཱ་<line/>
ར་པཱ་རི་ཏྱཱ་ག་ཨ་ནུཏྟ་ར་བིཪྻ་པཱ་ར་མི་ཏཱ་པཱུ་ཛཱ་མེ་གྷ་ས་མུ་དྲཱ་སྥ་ར་ཎ་ས་མ་ཡེ་ཧཱུཾ། སྲོག་ཆགས་ཀུན་གྱི་འདོད་ཆགས་སོགས། །ཉོན་མོངས་ཆེན་པོ་ཞི་བར་ཤོག །སེམས་ཅན་<line/>
ཐམས་ཅད་གཡེང་མེད་ཅིང༌། །བསམ་གཏན་བཞི་དང་ལྡན་པར་ཤོག །ཨོཾ་སརྦ་ཏ་ཐཱ་ག་ཏ་ཨ་ནུཏྟ་ར་མཧཱ་སཽ་ཁྱ་བི་ཧཱ་ར་དྷྱ་ན་པཱ་ར་མི་ཏཱ་པཱུ་ཛཱ་མེ་གྷ་ས་མུ་དྲཱ་སྥ་ར་ཎ་ས་མ་ཡེ་ཧཱུཾ།<line/>
</page>
<page index="57" id="348A">༄༅། །སངས་རྒྱས་ཡེ་ཤེས་ཤེས་རབ་ཆེ། །སྡུག་བསྔལ་གཅོད་བྱེད་བླ་ན་མེད། །ཤེས་རབ་སྦྱོར་བས་དག་བྱེད་པའི། །སངས་རྒྱས་སེམས་ཅན་དག་གྱུར་<line/>
ཅིག་༑ཨོཾ་སརྦ་ཏ་ཐཱ་ག་ཏ་ཨ་ནུཏྟ་ར་ཀླེ་ཤ་ཙྪེ་ད་སརྦ་དྷརྨྨ་ས་མནྟ་ཛྙཱ་ན་མཧཱ་པྲཛྙཱ་པཱ་ར་མི་ཏཱ་པཱུ་ཛཱ་མེ་གྷ་ས་མུ་དྲཱ་སྥ་ར་ཎ་ས་མ་ཡེ་ཧཱུཾ། སྟོང་གསུམ་གྱི་ནི་རྡུལ་སྙེད་ཀྱི། །བདག་<line/>
ཉིད་ཀྱིས་ནི་རྣམ་བསམ་ཞིང༌། །མཆོད་པའི་ཕྱིར་ནི་རྣམ་བསམ་ནས། །སངས་རྒྱས་ཀུན་ལ་དབུལ་བར་བྱ། །ཨོཾ་སརྦ་ཏ་ཐཱ་ག་ཏ་ཀཱ་ཡ་ནིཪྻཱ་ཏ་ན་པཱུ་ཛཱ་མེ་གྷ་ས་མུ་དྲཱ་སྥ་ར་ཎ་<line/>
ས་མ་ཡེ་ཧཱུཾ། སྟོང་གསུམ་གྱི་ནི་རྡུལ་སྙེད་ཀྱི། །བདག་ཉིད་ཀྱིས་ནི་རྣམ་བསམ་ཞིང༌། །ལྕེ་ནི་དེ་ཉིད་ལྡན་དང་བཅས། །སངས་རྒྱས་བསྔགས་པ་བརྗོད་པར་བྱ། །ཨོཾ་སརྦ་ཏ་ཐཱ་<line/>
ག་ཏ་བཱ་ཀ་ནི་ཪྻཱི་ཏ་ན་པཱུ་ཛཱ་མེ་གྷ་ས་མུ་དྲཱ་སྥ་ར་ཎ་ས་མ་ཡེ་ཧཱུཾ། དེ་ནས་རྣལ་འབྱོར་དེ་ཉིད་ཀྱིས། །ལུས་དང་ངག་སེམས་བྱུང་བ་ཡི། །མཆོད་པ་དག་ནི་བསྡུས་ནས་སུ། །སངས་<line/>
རྒྱས་ཀུན་ལ་དབུལ་བར་བྱ། །ཨོཾ་སརྦ་ཏ་ཐཱ་ག་ཏ་ཙིཏྟ་ནིཪྻཱ་ཏ་ན་པཱུ་ཛ་མེ་གྷ་ས་མུ་དྲཱ་སྥ་ར་ཎ་ས་མ་ཡེ་ཧཱུཾ། གྲགས་ཆེན་ལྡན་པའི་སངས་རྒྱས་རྣམས། །མ་ལུས་ཀུན་ལ་མཆོད་<line/>
ནས་ནི། །དགེ་བ་དག་ནི་བསྡུས་བྱས་ནས། །སེམས་ཅན་དོན་དུ་བསྔོ་བར་བྱ། །སངས་རྒྱས་ཐམས་ཅད་རྗེས་དྲན་ནས། །སེམས་དཔའ་སྐྱིལ་ཀྲུང་བཅའ་བར་བྱ། །བྱམས་<line/>
</page>
<page index="58" id="348B">སོགས་རྣལ་འབྱོར་ཆེན་པོ་རྣམས། །ཕྱོགས་རྣམས་ཀུན་ཏུ་སྤྲོ་བར་བྱ། །གོ་ཆ་མཆོག་གི་ཡིག་གཉིས་ཀྱིས། །བློ་ལྡན་བདག་ཉིད་གོ་བགོ་ཞིང༌། །རིག་སྔགས་གང་ཞིག་<line/>
མངོན་འདོད་པའི། །རིག་སྔགས་དེ་ནི་བཟླ་བར་བྱ། །རྒྱུད་ཆེན་གསང་བ་འདི་རུ་ནི། །རྣལ་འབྱོར་ཆེན་པོའི་སྔགས་བཟླས་པ། །བརྒྱ་རྩ་བཅུ་རུ་བཤད་པ་ཡིན། །ཡང་ན་ཉི་ཤུ་<line/>
རྩ་གཅིག་གོ །ཆོ་གའི་སྦྱོར་བ་འབྲིང་ལ་ནི། །ཐུན་མོང་དུ་ནི་རྣམ་ལྔར་བཤད། །གང་གིས་སྡིག་ཅན་འགྲུབ་འགྱུར་བའི། །གསང་བའི་བཟླས་པ་རྣལ་འབྱོར་ཆེ། །དེ་བཞིན་<line/>
གཤེགས་པའི་རིགས་མཆོག་ལ། །བཟླས་པ་འདི་ནི་མཆོག་ཡིན་ནོ། །བཀྲ་ཤིས་སྐྱིལ་ཀྲུང་བཅས་ནས་ནི། །སེམས་ཀྱིས་སངས་རྒྱས་ལ་དམིགས་ནས། །བློ་དང་<line/>
ལྡན་པ་བདག་ཉིད་ནི། །རྟག་ཏུ་ཀུན་མཁྱེན་སངས་རྒྱས་བསམ། །གཙུག་ཏོར་ལ་སོགས་མཚན་བཟང་དང༌། །ལྡན་པར་བདག་གིས་ལུས་བསམས་ཏེ། །སངས་རྒྱས་<line/>
སྙིང་པོ་ནང་འདུག་ཅིང༌། །ང་ཉིད་སངས་རྒྱས་ཞེས་སུ་བསམ། །སངས་རྒྱས་རྣལ་འབྱོར་ལས་བྱུང་བའི། །གང་གིས་འཁོར་ལོ་རྣམ་སྤྲུལ་པ། །མངོན་པར་བྱང་ཆུབ་ཆེན་པོ་<line/>
ཡིས༑ ༑ཆོས་ཀྱི་འཁོར་ལོ་བསྐོར་བར་བྱ། །གདུལ་བྱའི་ཚོགས་ནི་ལོངས་སྤྱོད་པའི། །ཆོས་དང་ལོངས་སྤྱོད་སྤྲུལ་པའང་འགྲུབ། །གནས་ནི་ཡོངས་སུ་གྱུར་པ་ཡིས། །སེམས་<line/>
</page>
<page index="59" id="349A">༄༅། །ནི་ཀུན་བཞི་ལས་བྱུང་མིན། །བསོད་ནམས་ཡེ་ཤེས་རབ་རྫོགས་ཕྱིར། །ཟླ་བ་གང་བར་རྣམ་པར་བརྟགས། །ཟླ་བ་གང་བ་དྲི་མེད་པ། །སྙིང་ག་རུ་ནི་<line/>
བསྒོམ་པར་བྱ། །ཟླ་བའི་དཀྱིལ་འཁོར་དབུས་སུ་ནི། །རིག་པའི་ཡི་གེ་རྣམ་པར་བསྒོམ། །དེ་ལྟ་བུ་ཡི་ཚུལ་མཆོག་གིས། །ཟླ་བ་ཕྱེད་ན་འགྲུབ་པར་འགྱུར། །མཚམས་<line/>
མེད་ལྔ་པོ་བྱེད་པ་ཡང༌། །ལོ་གཅིག་ན་ནི་འགྲུབ་པར་འགྱུར། །ཇི་སྲིད་སྐྱོ་བར་མི་འགྱུར་བའི། །དེ་སྲིད་རྣལ་འབྱོར་ཆེན་པོས་བཟླས། །ལུས་ནི་ངལ་བར་གྱུར་པ་ན། །ཕྱག་<line/>
རྒྱ་བཅིང་བ་བརྩམ་པར་བྱ། །དེ་བཞིན་གཤེགས་པའི་རིགས་བཟླས་པའི། །དེ་ཚེ་བྱང་ཆུབ་མཆོག་བཅིངས་བྱ། །ཡང་ན་ཆོས་འབྱུང་ཞེས་པའམ། །ཤིན་ཏུ་རྨད་བྱུང་དཔལ་<line/>
བེའུའོ། །དེ་ནས་རྡོ་རྗེའི་རིགས་བཟླས་པ། །ཕྱག་ན་རྡོ་རྗེ་རང་བདག་ཉིད། །བྱང་ཆུབ་སྙིང་པོ་ལ་གནས་བདག །བདག་ནི་ཕྱག་ན་རྡོ་རྗེ་བསྟན། །ཟླ་བའི་དཀྱིལ་འཁོར་<line/>
དབུས་སུ་ནི། །རྡོ་རྗེའི་གཟུགས་ནི་རྣམ་པར་བསྒོམ། །གསང་ཆེན་རྡོ་རྗེའི་དབུས་སུ་ནི། །རིག་པའི་ཡི་གེ་རྣམ་པར་བསྒོམ། །དེ་ནས་པདྨའི་རིགས་བཟླས་པ། །པདྨ་སེམས་<line/>
དཔའ་རང་བདག་ཉིད། །ཟླ་བའི་དབུས་སུ་པདྨ་ཆེ། །པདྨའི་དབུས་སུ་ཡི་གེ་རྣམས། །དེ་བཞིན་རིན་ཆེན་རིགས་བཟླས་པའི། །རིན་ཆེན་རྒྱལ་པོ་རང་བདག་ཉིད། །ཟླ་<line/>
</page>
<page index="60" id="349B">བའི་དབུས་སུ་རིན་པོ་ཆེ། །རིན་ཆེན་དབུས་སུའང་ཡི་གེ་རྣམས། །དེ་ནས་ལས་ཀྱི་རིགས་བཟང་པོ། །རྣལ་འབྱོར་དོན་ཀུན་སྒྲུབ་བྱེད་ལ། །སངས་རྒྱས་སྙིང་པོར་རང་བདག་ཉིད། །རྡོ་<line/>
རྗེ་ལས་སུ་རྣམ་པར་བསྒོམ། །ཟླ་བའི་དཀྱིལ་འཁོར་དབུས་སུ་ནི། །རིན་ཆེན་རྡོ་རྗེ་རྣམ་པར་བསྒོམ། །རིན་ཆེན་རྩེ་མོ་རྡོ་རྗེ་ཆེ། །དེ་ཡི་དབུས་སུའང་ཡི་གེ་རྣམས། །རིགས་ལྔ་ཡི་<line/>
ནི་བཟླས་པ་འདི། །གསང་བའི་བཟླས་པ་བརྗོད་པར་བྱ། །དེ་ནས་གཞན་ཡང་བཤད་བྱ་སྟེ། །བཟླས་རྒྱུད་གསང་བ་མཆོག་འཛིན་པ། །དེ་བཞིན་གཤེགས་པའི་རིགས་བཟླས་<line/>
པའི༑ ༑སངས་རྒྱས་བདག་ཉིད་བཀྲ་ཤིས་འཛིན། །སྟོང་གསུམ་གྱི་ནི་འཇིག་རྟེན་འདིར། །སངས་རྒྱས་གཟུགས་སུ་རྣམ་པར་བསྒོམ། །སངས་རྒྱས་དེ་ཡི་ཐུགས་དབུས་སུ། །རིག་<line/>
པའི་ཡི་གེ་རྣམ་པར་བསྒོམ། །རང་གི་ལུས་ནི་བདག་མེད་ཅིང༌། །ཆོས་དང་གང་ཟག་སྟོང་པ་ཉིད། །སངས་རྒྱས་དེ་དག་གི་གཟུགས་ནི། །བདག་མེད་པར་ནི་རྣམ་པར་བསམ། །<line/>
ལུས་ནི་སངས་རྒྱས་ཞེས་བརྗོད་པས། །སངས་རྒྱས་དེ་ཡང་ཡོད་མ་ཡིན། །ཕུང་པོ་དང་ནི་སྐྱེ་མཆེད་ཁམས། །ཆོས་ཞེས་བྱ་བའི་སངས་རྒྱས་མེད། །གང་ཟག་ཉིད་ཀྱིས་སངས་<line/>
རྒྱས་མེད། །སངས་རྒྱས་མེད་པ་ཡང་མ་ཡིན། །ཕ་རོལ་ཕྱིན་དྲུག་ས་བོན་ཏེ། །ཤེས་རབ་ས་བོན་སྦྱོང་མཛད་པའི། །གནས་དང་གནས་མིན་སྐལ་ལྡན་པ། །དེ་ཉིད་བྱང་ཆུབ་བདག་<line/>
</page>
<page index="61" id="350A">༄༅། །མེད་འཛིན། །དེ་ལྟ་བུས་ནི་གསང་ཆེན་གྱིས། །དེ་བཞིན་གཤེགས་པའི་རིགས་བཟླས་ན། །མྱུར་བར་སློབ་དཔོན་ཆེན་པོ་ཡིས། །རབ་ཏུ་དགའ་<line/>
བ་འགྲུབ་པར་འགྱུར། །དེ་ནས་རྡོ་རྗེའི་རིགས་བཟླས་པ། །རྡོ་རྗེ་སེམས་དཔའ་རང་བདག་ཉིད། །སྟོང་གསུམ་གྱི་ནི་འཇིག་རྟེན་འདིར། །རྡོ་རྗེའི་གཟུགས་སུ་རྣམ་པར་བསྒོམ། །<line/>
རྡོ་རྗེ་དེ་ཡི་ལྟེ་དབུས་སུ། །རིག་པའི་ཡེ་ཤེས་རྣམ་པར་བསྒོམ། །དངོས་མེད་ཞེས་བྱ་རྡོ་རྗེ་དེ། །བྱང་ཆུབ་འབྲས་བུ་གང་ཡིན་པའོ། །གང་ཞིག་རྡོ་རྗེ་ཞེས་སུ་བཤད། །གང་ཞིག་<line/>
དེ་ཉིད་འགྱུར་མེད་པའི། །ལུས་ཀྱི་དེ་ཉིད་ཅེས་བརྗོད་ལ། །གང་ཞིག་ཆོས་དང་ཆོས་ཉིད་སྟོང༌། །གཟུགས་ལ་སོགས་པའི་ཆོས་ཆེན་པོ། །འབྱུང་བ་ཆེ་སྒྲ་འཛིན་པ་མེད། །ལུས་<line/>
ནི་གཟུགས་ཞེས་བྱ་བར་བརྗོད། །གཟུགས་ཞེས་བྱ་བར་ཡོད་མ་ཡིན། །གཟུགས་དེ་ཡང་ནི་རྣམ་ཕྱེ་ལ། །ཕྲ་མོའི་འདུ་ཤེས་རྣམ་པར་བསྒོམ། །ཆ་ཤས་སུ་ནི་རྣམ་ཕྱེ་ན། །ཆ་<line/>
ཤས་ཞེས་བྱ་ཡོད་མ་ཡིན། །གཟུགས་ནི་སྟོང་པ་ཞེས་བཤད་དོ། །འདི་ནི་རྡོ་རྗེ་ཞེས་བྱར་བསྟན། །གཟུགས་སོགས་ཆོས་རྣམས་ཐམས་ཅད་ནི། །སྟོང་པ་ཉིད་ནི་རྣམ་<line/>
པར་བསྒོམ། །དེ་ལྟ་བུ་ཡི་རྣལ་འབྱོར་གྱིས། །རབ་ཏུ་དགའ་བ་བསྒྲུབ་པར་བྱ། །དེ་ནས་རིན་ཆེན་རིགས་བཟླས་པ། །རྡོ་རྗེ་རིན་ཆེན་རིགས་བདག་ཉིད། །སྟོང་གསུམ་<line/>
</page>
<page index="62" id="350B">གྱི་ནི་འཇིག་རྟེན་འདིར། །སྟོང་ཉིད་ནམ་མཁར་རྣམ་པར་བསྒོམ། །དེ་ནི་ནམ་མཁར་རྣལ་འབྱོར་ཆོས། །རྟོག་པ་དང་བཅས་ཡི་གེར་བསམ། །ཆོས་ཀུན་དངོས་མེད་ཅེས་བྱ་བ། །<line/>
སྟོང་ཉིད་དེ་བཞིན་ཉིད་ཅེས་བརྗོད། །དངོས་མེད་ཅེས་བྱའི་གཟུགས་མེད་དེ། །མཁའ་མཚུངས་སངས་རྒྱས་སྤྱོད་ཡུལ་ལོ། །གང་ལ་གཟུགས་ནི་ཡོད་མིན་པའི། །མིག་ཅེས་བྱ་བ་<line/>
ཅི་ཡིན་བརྗོད། །མིག་དེ་ཡང་ནི་གང་ཞིག་གི །མིག་ཅེས་བྱ་བ་ཡིན་པར་བརྗོད། །བདག་པོ་རྒྱལ་པོ་འདི་གང་ཞིག །འདི་ཡི་སྐྱེ་བའང་ཇི་ལྟ་བུའི། །འབྱུང་བ་ཆེན་པོ་བཞི་འདུས་ལས། །<line/>
མིག་གི་དབང་པོ་ཡང་དག་བྱུང༌། །མིག་དེ་ལ་ཡང་གཟུགས་མེད་ལ། །ཅི་ཞིག་བྱེད་དེ་ཡོད་པའང་མིན། །མིག་ནི་ཇི་ལྟ་བ་བཞིན་དུ། །ཐམས་ཅད་གཟུང་དང་འཛིན་པ་སྤངས། །<line/>
བཟླས་པའི་སྦྱོར་བ་འདི་ཡིས་ནི། །ཆོས་ཆེན་པོ་ཡི་དབང་བསྐུར་འགྱུར། །དེ་ནས་པདྨའི་རིགས་བཟླས་པ། །པདྨའི་སེམས་དཔའ་རང་བདག་ཉིད། །སྟོང་གསུམ་གྱི་ནི་འཇིག་རྟེན་<line/>
འདིར། །པདྨའི་གཟུགས་སུ་རྣམ་པར་བསྒོམ། །པདྨ་ཤིན་ཏུ་དག་དེ་ལ། །རིག་པའི་ཡེ་ཤེས་རྣམ་པར་བསྒོམ། །ཤེས་རབ་ཆེན་པོས་པདྨ་དེ། །ཆོས་ཀྱི་སྙིང་པོར་བསམ་པར་<line/>
བྱ༑ ༑པདྨ་ཆུ་ཡིས་མ་གོས་ཤིང༌། །འདམ་གྱི་ཉེས་པས་གོས་མི་འགྱུར། །སེམས་ཅན་ཐམས་ཅད་དེ་བཞིན་དག །ཆོས་ནི་གཟོད་ལས་མ་སྐྱེས་པའི། །དེ་བཞིན་གཤེགས་<line/>
</page>
<page index="63" id="351A">༄༅། །ཉིད་འདི་གང་ཞིག །ཆོས་དང་ཆོས་ཉིད་སྟོང་གང་ཡིན། །གཟུགས་སོགས་ཆོས་རྣམས་ཐམས་ཅད་ཀྱི། །ཆོས་ཉིད་དེ་བཞིན་ཉིད་དུ་འདོད། །དེ་<line/>
ནས་ལས་ཀྱི་རིགས་བཟླས་པའི། །ལས་ཀྱི་རྣལ་འབྱོར་རྣམ་པར་བསམ། །སངས་རྒྱས་རྣམ་འཕྲུལ་འཁོར་ལོ་འདི། །ཆོས་དང་ལོངས་སྤྱོད་ཐོབ་བྱེད་ཡིས། །གང་ལ་ཆོས་<line/>
ཞེས་བྱ་བ་མེད། །སངས་རྒྱས་ཀྱི་ནི་རྣམ་འཕྲུལ་སྣང༌། །ཨེ་མའོ་སངས་རྒྱས་དེ་དག་སྣང༌། །རང་གི་ལས་ཀྱང་སྒྲུབ་པར་མཛད། །དེ་ལྟ་བུ་ཡི་རྣལ་འབྱོར་གྱིས། །རྡོ་རྗེ་སློབ་<line/>
དཔོན་དཀའ་ཐུབ་ཆེ། །ཚེ་འདི་ཉིད་ལ་དམ་པ་ཡི། །སངས་རྒྱས་ཉིད་ནི་མཆོག་ཐོབ་འགྱུར། །རྡོ་རྗེའི་སྙིང་སོགས་ཕྱག་རྒྱ་ནི། །རྡོ་རྗེ་རིགས་ལ་བདག་པོར་བཤད། །རིན་ཆེན་<line/>
ལ་སོགས་དབང་བསྐུར་ཞིང༌། །དག་པའི་མཆོག་ནི་པད་མཆོག་འཛིན། །སངས་རྒྱས་སྐུ་ནི་ཆོས་ཆེན་ལ། །རྡོ་རྗེ་རྣལ་འབྱོར་ངེས་བསྟན་བྱ། །བྱང་ཆུབ་མཆོག་ནི་ཀུན་<line/>
འདུལ་བ། །འདི་ནི་བཟླས་པ་དམ་པར་འདོད། །དེ་ནས་སློབ་དཔོན་རྡོ་རྗེ་འཛིན། །ཕྲེང་བ་ངེས་པར་བསྟེན་པར་བྱ། །གང་དུ་བཟླས་པ་བྱེ་བ་བྱེད། །རྣམ་གཉིས་རྣམ་གསུམ་<line/>
ཉུང་བའང་རུང༌། །ཕྲེང་བ་སངས་རྒྱས་ལ་མཛུབ་བཅས། །གུང་མོས་རྡོ་རྗེའི་རྣལ་འབྱོར་སྐྱེས། །སྲིན་ལག་སྟེང་དུ་རིན་ཆེན་སྐྱེས། །མཐེའུ་ཆུང་གིས་ནི་པད་ཁ་ཕྱེ། །ལས་<line/>
</page>
<page index="64" id="351B">ཀྱི་ཕྲེང་པས་ལས་བྱེད་པ། །སོར་མོ་ཀུན་གྱིས་བྱ་བར་བཤད། །རྡོ་རྗེའི་རིག་པ་འཛིན་པ་ཡི། །འདི་ནི་གསང་བའི་བཟླས་པ་ཆེ། །སངས་རྒྱས་རྣལ་འབྱོར་བོ་དེ་ཙེ། །རྡོ་རྗེ་ཅན་ལ་རུ་<line/>
རཱཀྴ། །ཕྱི་རོལ་རྡོར་རིགས་དབང་པོ་སྟེ། །མུ་ཏིག་ནོར་བུའི་རྣལ་འབྱོར་ཅན། །པདྨའི་སྙིང་པོའི་ཕྲེང་བ་ནི། །པདྨའི་རིགས་རྣམས་ཀུན་ལ་བསྔགས། །ཡང་ན་ཀུན་ལས་མཆོག་<line/>
གྱུར་པ། །བོ་དེ་ཙེ་དེ་སྲོག་འཛིན་པ། །ལྕགས་ཀྱི་བཟླས་པ་ཉིས་འགྱུར་ཏེ། །ཟངས་ཀྱི་ཡང་ནི་བཞི་འགྱུར་རོ། །རུ་རཱཀྴ་ཡི་བྱེ་བ་གཉིས། །མུ་ཏིག་གི་ནི་བརྒྱར་འགྱུར་རོ། །དབང་པོའི་<line/>
སྟོང་འགྱུར་རྣལ་འབྱོར་ཏེ། །དངུལ་གྱི་འབུམ་དུ་འགྱུར་བ་ཡིན། །པདྨའི་བྱེ་བ་བརྒྱ་འགྱུར་བརྗོད། །བོ་དེ་ཙེ་ཡི་གྲངས་མེད་དོ། །ལག་པ་གཡོན་པས་ཕྱག་རྒྱ་བཅིང༌། །གཡས་པ་<line/>
ཕྲེང་བ་དང་ལྡན་བྱ། །ཇི་ལྟར་སྔར་བཤད་གསང་བ་སོགས། །རྨད་བྱུང་ཆེན་པོའི་བཟླས་པར་བྱ། །ཅི་ཡི་ཕྱིར་ན་བཟླས་པ་བརྗོད། །དགེ་བ་ལ་བརྩོན་རྒྱལ་འགྱུར་ཞིང༌། །རྨད་<line/>
བྱུང་རྣམས་ཀྱང་མཐོང་འགྱུར་ལ། །བྱང་ཆུབ་སྤྱོད་པ་རྒྱལ་འགྱུར་ཞིང༌། །སངས་རྒྱས་རོལ་པ་མངོན་པར་འགྱུར། །བཟླས་པས་སྐྱོན་ལངས་ནས་ནི། །ཕྱག་རྒྱ་དག་ནི་བཅིང་བར་<line/>
བ་[?]༑ ༑སེམས་ཅན་ཀུན་གྱི་དོན་བྱའི་ཕྱིར། །ཕྱོགས་ཀུན་ཏུ་ནི་འདུད་པར་བཤད། །བྱང་ཆུབ་སེམས་ཚུལ་ཐོབ་བྱེད་པའི། །མདོ་སོགས་གསང་བ་བཀླག་པར་བྱ། །བསོད་ནམས་<line/>
</page>
<page index="65" id="352A">༄༅། །ཚོགས་ནི་བསྐྱེད་པའི་ཕྱིར། །སངས་རྒྱས་མཆོད་པ་ཡང་དག་བྱ། །དེ་ནས་ཟས་ཀྱི་དུས་སུ་ནི། །རྣམ་པ་ཀུན་ཏུ་ཆང་བུ་སྦྱིན། །སངས་རྒྱས་<line/>
རིག་པས་མངོན་བསྲུངས་ལ། །བཟའ་བ་དག་པ་དབུལ་བར་བྱ། །སངས་རྒྱས་བདག་ཉིད་བཟའ་བ་དབུལ། །ལེགས་པར་བགོས་ནས་བཟའ་བ་དབུལ། །སྔ་དྲོ་སྡོམ་པ་བླང་<line/>
བྱ་སྟེ། །དེ་ཉིད་ཉིན་ཕྱེད་དང་མཚམས་སུ། །ཉིན་དང་མཚན་མོ་ལན་གསུམ་དུ། །སངས་རྒྱས་རྡོ་རྗེ་ནོར་བུ་དང༌། །པདྨ་བྱེད་པའི་རྣལ་འབྱོར་གང༌། །རྣམ་པ་བཞི་པོ་དེ་<line/>
ལས་སྦྱོར། །སངས་རྒྱས་ཆོས་དང་ཚོགས་བྱང་ཆུབ། །ཉིན་དང་མཚན་ལ་རྣམ་པ་དྲུག །རྡོ་རྗེ་དྲིལ་བུ་ཚོགས་སློབ་དཔོན། །རྡོ་རྗེ་ཅན་རྣམས་དེ་བཞིན་དྲུག །ཟང་ཟིང་མི་<line/>
འཇིགས་ཆོས་དང་ནི། །བྱམས་པ་ཉིན་ཞག་ཀུན་ལ་ཡང༌། །ཆོས་གསུམ་ཚངས་པ་བཞི་ཞེས་པ། །རྣམ་པ་བརྒྱད་དུ་བཟླས་པར་བྱ། །འདི་ཡི་ཆོས་ཆེན་གསུམ་པོ་ལ། །<line/>
རྟག་ཏུ་སྙོམས་པར་འཇུག་པར་བྱ། །གསང་མཆོག་དཀྱིལ་འཁོར་མཆོག་དང་ནི། །དེ་བཞིན་ལས་ཀུན་བྱེད་པའོ། །གང་དུ་སྡིག་པར་མི་འགྱུར་བའི། །ཐམས་ཅད་<line/>
བཟའ་ཞིང་ཐམས་ཅད་ལེན། །ལུས་ནས་ལྷག་མར་གྱུར་པ་སྤང༌། །དེ་བཞིན་དྲི་མ་ཐམས་ཅད་སྤང༌། །ཉིན་རེ་བཞིན་ནི་ལན་གསུམ་དུ། །ཁྲུས་གསུམ་བྱ་ཞིང་གསང་<line/>
</page>
<page index="66" id="352B">བླང་བ། །གོས་ཀྱང་ལན་གསུམ་བརྗེ་བར་བྱ། །གཙང་གོས་ལན་གསུམ་ཡང་ནི་སྦྱིན། །ཤ་དང་ཆང་བཙོང་ལ་སོགས་པ། །དྲི་ངན་ཁ་ཡི་སྒྲེགས་པ་དང༌། །འཁྲིག་པ་འདོད་<line/>
དང་བསྟེན་པ་དང༌། །སེམས་ཅན་འཚེ་ལ་དགའ་མི་བྱ། །བརྩོན་ཞིང་ལས་མཁས་སྤྱོད་པར་ལྡན། །སྒྲིན་ཞིང་དུལ་ལ་དགའ་དང་གཙང༌། །བྱ་བ་བྱེད་ཅིང་བླ་མ་འཁུར། །དགེ་<line/>
ལེགས་རྒྱན་ནི་འཆང་བར་བྱེད། །ཀུན་རྫོབ་དོན་དམ་རྣམ་པ་གཉིས། །བསླབ་པའི་སྡོམ་པ་བླང་བར་བྱ། །ཆུང་ངུ་བཟའ་ཞིང་བསྟེན་པར་བྱ། །ཁ་ནི་ནང་དུ་ལྟ་ཡིད་ཆེས། །སྔགས་<line/>
དང་ཕྱག་རྒྱ་རིག་སྔགས་དང༌། །གཟུངས་དང་ལྷ་དང་བླ་མ་དང༌། །རྡོ་རྗེ་ལ་སོགས་མཚོན་ཆ་བཟང༌། །ལྷ་ཡི་གནས་དང་ཡང་དག་ལྡན། །འཇིགས་མིན་གཡོ་དང་སྒྱུ་ཅན་མིན། །མི་<line/>
བརྟན་པ་ཡི་བློ་ཅན་མིན། །མྱ་ངན་འདས་ལ་དགའ་བ་མིན། །སེམས་ནི་དབང་པོས་ཕྲོགས་པ་མིན། །བློ་ལྡན་འཇིག་རྟེན་འདིར་མི་དགའ། །དེ་བཞིན་ཕ་རོལ་དགའ་བ་མིན། །<line/>
ལུས་སྲོག་བཏང་སྙོམས་མི་བྱ་ཞིང༌། །བསླབ་པ་ལས་ནི་འདའ་མི་བྱ། །སྐྲག་ལྡན་ང་རྒྱལ་ལྡན་པ་མིན། །འཇིག་རྟེན་བྱ་བ་འདོད་མི་བྱ། །དེ་ལྟའི་ངོ་མཚར་ཚུལ་ལ་ནི། །རྣལ་<line/>
འབྱོར་པ་ཡིས་བསྒྲུབ་པར་བྱ། །སྨྲ་བ་སྤང་ཞིང་བརྗོད་ཆེན་ལྡན། །རྙེད་པ་སྤང་ཞིང་ལེགས་རྙེད་ལྡན། །དཔའ་ཞིང་བརྟན་ལ་བླ་མ་གུས། །སྡིག་པས་འཇིགས་ཤིང་ཀུན་ཏུ་<line/>
</page>
<page index="67" id="353A">༄༅། །བསྡམས། །ཅི་ནུས་ཇི་ལྟར་སྤྲོ་བར་བྱ། །ཟླ་བའམ་ཡང་ན་ལོ་རེའམ། །ཉིན་ཞག་གཅིག་ལ་ལན་གཉིས་སུ། །དེ་བཞིན་བླ་མ་བལྟ་བར་བྱ། །མཚམས་<line/>
མེད་ལྔ་པོ་བྱེད་པ་ཡང༌། །དེ་ལྟ་བུ་ཡི་ཚུལ་གནས་ཤིང༌། །ཕྱག་རྒྱ་རྣམ་པ་བརྒྱད་བཅིངས་ནས། །རྟག་ཏུ་འགྲུབ་པར་འགྱུར་བ་ཡིན། །བརྟུལ་ཞུགས་ཚངས་པར་རྫོགས་<line/>
གྱུར་ནས། །རྣལ་འབྱོར་མཁའ་འགྲོའི་དཀྱིལ་འཁོར་དུ། །རྡོ་རྗེ་འཆང་བ་སློབ་དཔོན་ལ། །སངས་རྒྱས་ཀུན་གྱིས་དབང་བསྐུར་འགྱུར། །རིག་པ་ཀུན་བདག་རྒྱལ་པོ་སྟེ། །<line/>
དཀྱིལ་འཁོར་ཀུན་གྱི་དེ་ཉིད་རིག །རྣལ་འབྱོར་ཆོ་ག་དེ་ཉིད་ཤེས། །དེ་བཞིན་ལྷ་ཡི་རིགས་རྣམས་མཐོང༌། །སྡོམ་པ་བླང་ཞིང་རྣམ་པར་མཁས། །རིག་པའི་སློབ་དཔོན་<line/>
དབང་བསྐུར་འགྱུར། །ལམ་རྣམས་ཆེན་པོ་བྱེད་རྒྱལ་པོ། །རིག་པ་ལྡན་ཞིང་དེ་ཉིད་ཤེས། །ཕན་པ་དང་ནི་གནོད་པར་ཤེས། །ལྷ་ལ་སོགས་པ་ཀུན་དབང་བྱེད། །གནོད་<line/>
སྦྱིན་འབྱུང་པོ་ལྷ་དབང་སོགས། །རིག་པའི་རྒྱལ་པོ་མངག་གཞུག་པ། །འདི་ནི་ཆོས་ཀྱི་གྲུ་ལ་གནས། །སངས་རྒྱས་མཆོད་པ་ལེགས་མཆོད་བྱེད། །བྱང་ཆུབ་སེམས་<line/>
དཔའི་ཚོགས་རྒྱལ་པོ། །མཛོད་འཛིན་རྟག་ཏུ་གསང་བ་འཛིན། །འཁོར་ལོ་གྲོང་ཁྱེར་ཆེན་པོར་གནས། །བྱང་ཆུབ་སེམས་དཔའི་ཚུལ་འཛིན་པའི། །དམ་ཆོས་བཅུད་ཀྱི་<line/>
</page>
<page index="68" id="353B">སྙིང་པོ་སྐྱེས། །སྙིང་པོ་འཛིན་ཅིང་དཀྱིལ་འཁོར་མཆོད། །དགོངས་པ་དེ་ཉིད་ཚུལ་ཤེས་འདི། །ཐེག་པ་ཆེན་པོའི་ཚུལ་དོན་ཤེས། །མཆོད་སྦྱིན་ལྷག་པའི་མཆོད་དམ་པའི། །གསང་<line/>
བ་ཡི་ནི་དཀྱིལ་འཁོར་བྱ། །རྡོ་རྗེ་ཁྲོ་བོ་ཏིང་འཛིན་གྱིས། །གང་ཞིག་གི་ནི་ཐོག་མ་རུ། །བགེགས་ཀུན་ངེས་པར་འཇོམས་པ་ཡི། །གསང་སྔགས་དྲག་པོ་བརྗོད་པར་བྱ། །བཀྲ་ཤིས་<line/>
སྡིག་པ་འཇོམས་བྱེད་པ། །བཟླས་བརྗོད་སྦྱིན་སྲེག་ཆོ་ག་ཡང༌། །ང་ནི་རྡོ་རྗེ་མེ་ལྟར་འབར། །དྲག་པོའི་བཟོད་དཀའ་ཡེ་ཤེས་འཛིན། །དཀྱིལ་འཁོར་མཆོད་པ་བྱ་བ་ནི། །ཡོ་བྱད་<line/>
ཡོངས་སུ་བརྟག་པར་བྱ། །ཡང་ན་ཕྱི་ནས་བྱེད་པ་ཡིས། །ཅི་རིགས་པར་ནི་བརྟག་པར་བྱ། །དཔག་ཚད་ལས་ལྷག་མི་བྱ་ཞིང༌། །ཁྲུ་དྲུག་ལས་ནི་ཆུང་བ་མིན། །སྒྲུབ་པ་བཅུ་གཉིས་<line/>
ཞེས་བྱ་སྟེ། །གཞན་ཡང་བྱེད་པ་བཅུ་གཉིས་སོ། །གལ་ཏེ་དེ་ནི་རྒྱལ་པོར་འགྱུར། །དཔག་ཚད་ཀྱི་ནི་ཁྱོན་ཙམ་བྱ། །ཡང་ན་ཀུན་ནས་བཟང་པོ་སྟེ། །ངོས་བཞི་དག་དང་ཡང་དག་<line/>
ལྡན༑ ༑ཡང་ན་སྒྲུབ་པ་བློན་པོ་ཡིན། །ཁྲུ་སྟོང་ཡོད་པ་མཆོག་ཡིན་ནོ། །ཡང་ན་ཀུན་ནས་བཟང་པ་ཡི། །ཁྲུ་དྲུག་པ་ལས་ཆུད་མི་བྱ། །ཡང་ན་ཚོང་དཔོན་འགའ་ཞིག་གམ། །<line/>
ཡང་ན་དེད་དཔོན་ཡིན་ཡང་རུང༌། །ངོས་བཞི་དག་དང་ཡང་དག་ལྡན། །ལྔ་པ་ལས་ནི་ཆུང་མི་བྱ། །ཡང་ན་གང་ཞིག་གཞན་དག་གམ། །སྒྲུབ་པ་པོ་དག་ཡིན་ཡང་རུང༌། །བཅུ་<line/>
</page>
<page index="69" id="354A">༄༅། །པ་ལས་ནི་ཆུང་མི་བྱ། །ཟུར་བཞི་དག་དང་ཡང་དག་ལྡན། །རྒྱ་ཆེར་ཡང་ནི་མི་བྱའོ། །ཡང་ན་སྒྲུབ་བྱེད་སློབ་དཔོན་ཡིན། །དྲུག་པ་བས་ནི་ཆུང་མི་བྱ།།<line/>
ཡང་ན་དཔག་ཚད་དང་ལྡན་པའོ། །ཡང་ན་ཡོ་བྱད་ལྡན་པར་བྱ། །གལ་ཏེ་སྒྲུབ་བྱེད་དེ་རྒྱལ་པོ། །རིན་ཆེན་ཕྱེ་མ་རབ་ཏུ་བྱ། །རིན་ཆེན་བཏགས་ལས་ལེགས་བྱ་ཞིང༌། །ཤིན་<line/>
ཏུ་ཁྱད་འཕགས་ཡིད་དུ་འོང༌། །ཨིནྡྲ་ནི་ལ་སྔོན་པོ་ཆེ། །ཚོན་རྩི་སྔོན་པོ་རབ་ཏུ་བྱ། །པདྨ་རཱ་ག་རཱ་ག་ཆེ། །ཚོན་རྩི་དམར་པོ་ཡང་དག་ལྡན། །ཚོན་རྩི་སེར་པོ་མདོག་བཟང་པོ།།<line/>
དྲི་མ་མེད་པའི་འོད་ཟེར་ལྡན། །ཚོན་རྩི་དཀར་པོ་ལྡན་པ་ཡི། །དཀར་པོ་དག་ནི་ཤེལ་ལས་བྱ། །བཻ་ཌཱུཪྻ་དང་བཙོད་མདོག་སྟེ། །ཚོན་རྩི་ལྔ་ཞེས་བྱ་བར་བཤད། །གལ་ཏེ་དེ་ནི་མ་<line/>
འབྱོར་ན། །རིན་པོ་ཆེ་དང་བསྲེས་པས་བྱ། །ཚོང་དཔོན་ཡང་ན་དེད་དཔོན་རུང༌། །ཚོན་རྩི་དག་ལ་རབ་ཏུ་བྱ། །ཡང་ན་གཞན་ནི་འགའ་ཞིག་ཡིན། །ཚོན་རྩི་གཞན་ནི་<line/>
དམ་པར་སྦྱར། །བྲལ་བ་ཡིས་ཀྱང་དུས་ཅི་བཞིན། །འདིར་ནི་སློབ་དཔོན་དག་གིས་བྱ། །རིན་ཆེན་ཕྱེ་མར་ཡང་དག་ལྡན། །ཡང་ན་ཡོ་བྱད་དང་ལྡན་པ། །གལ་ཏེ་སྒྲུབ་བྱེད་<line/>
དེ་རྒྱལ་པོ། །སྣ་ཚོགས་བྱ་བའི་ཚད་དུ་བྱ། །ཡང་ན་འབུམ་དང་ཡང་དག་ལྡན། །སྟོང་ལས་ཉུང་བར་མི་བྱའོ། །སྤོས་དང་མར་མེ་མཆོད་བསྟོད་དང༌། །དྲི་ཡི་བུམ་པ་ཉིད་དང་ནི།།<line/>
</page>
<page index="70" id="354B">དེ་བཞིན་བུམ་གང་གཏོར་མ་དང༌། །བུམ་པ་རྣམས་དང་མར་མེ་དག །ཚོང་དཔོན་ཡང་ན་དེད་དཔོན་རུང༌། །བཅུ་ལས་ཉུང་བར་མི་བྱའོ། །གཞན་དགའ་ཞིག་ནི་འོངས་ཀྱང་རུང༌།།<line/>
བཅའ་བ་དག་ནི་སྟོང་ཕྲག་བཅུ། །བཅུ་ལས་ཉུང་བར་མི་བྱའོ། །བཟའ་བ་དག་ནི་བརྒྱ་འམ་སྟོང༌། །བཅུ་ལས་ཉུང་བར་མི་བྱའོ། །གཡོས་ཀྱི་རྣམ་པ་ཀུན་དང་ནི། །དེ་བཞིན་དྲི་<line/>
རྣམས་ཐམས་ཅད་ཀུན། །རོལ་མོ་སྒེག་དང་རྩེད་མོ་དང༌། །དེ་བཞིན་ཕུན་སུམ་ཚོགས་པ་ཀུན། །དེ་ནས་རྡོ་རྗེ་སློབ་དཔོན་གྱིས། །དེ་ཚེ་མཆོད་པ་བྱས་ནས་སུ། །ཅི་ནས་<line/>
སང་ནི་ཁྱེད་ཅག་རྣམས། །གྲུབ་པར་བྱ་ཕྱིར་བརྟུལ་ཞུགས་བརྩམ། །རང་ཉིད་ཁྲུས་བྱས་ཡན་ལག་བྱུགས། །དག་ཅིང་གཙང་མའི་གོས་གྱོན་ཅིང༌། །རྣམ་པར་དབེན་པའི་<line/>
གནས་འདུག་སྟེ། །སངས་རྒྱས་ཐམས་ཅད་སྤྱན་དྲང་བྱ། །མེ་ཏོག་སྤོས་སྣོད་ལག་ཐོགས་ཤིང༌། །ཕྱོགས་རྣམས་ཀུན་ཏུ་ཕྱག་བྱའོ། །སངས་རྒྱས་ཡེ་ཤེས་མཆོག་ལྡན་<line/>
པའི༑ ༑སངས་རྒྱས་ལ་སོགས་ཀུན་གཤེགས་ཤིང༌། །གསང་བའི་སྤྱན་ནི་འགུགས་པ་ཡི། །རྡོ་རྗེའི་ཕྱག་རྒྱ་བཅིང་བར་བྱ། །རྡོ་རྗེའི་སྔགས་དང་ཕྱག་རྒྱ་ཡིས། །སངས་རྒྱས་<line/>
ཐམས་ཅད་སྤྱན་དྲང་བྱ། །དེ་ནས་གནས་ནི་ཡང་དག་བསྒྲུབ། །དབེན་ཞིང་ཀུན་ཏུ་གཡེང་བ་མེད། །རི་བོ་ཡང་ནི་དགོན་པའམ། །དེ་བཞིན་ཕུག་གི་ནང་དག་གམ། །ཤིང་དྲུང་གི་<line/>
</page>
<page index="71" id="355A">༄༅། །ནི་གནས་དག་གམ། །ཆུ་བོའི་འགྲམ་མམ་ཡང་ན་ངོགས། །དངོས་གྲུབ་གནས་སུ་འདུག་ནས་ནི། །ལྷ་རྣམས་མྱུར་དུ་གཤེགས་པར་འགྱུར། །<line/>
རྡོ་དང་གསེག་མ་རུས་པར་ལྡན། །ཐལ་བ་ལྗན་ལྗིན་མི་གཙང་བཅས། །རྩུབ་ཅིང་རྩབ་ཁྱབ་ལ་སོགས། །དེ་འདྲའི་ས་གཞི་རྣམ་པར་སྤང༌། །ཤིན་ཏུ་བཟང་ཞིང་འོད་བཟང་སྣུམ། །ཚད་<line/>
དང་ལྡན་ཞིང་གསེག་མ་མེད། །འོད་མ་གང་ཡང་ན་ཁྲུ་གང་ཙམ། །དཀྱིལ་འཁོར་གནས་ནི་སྦྱང་བར་བྱ། །གྲོང་དང་ཡུལ་འཁོར་ཉིད་དག་དང༌། །གྲོང་ཁྱེར་དག་དང་ལྗོངས་དང་ནི། །<line/>
རྒྱལ་པོའི་ཕོ་བྲང་ཚོང་དུས་སུ། །དཀྱིལ་འཁོར་ཆེན་པོ་བྱ་བ་མིན། །དེ་འདྲའི་ས་གཞི་བསྒྲུབས་ནས་ནི། །སྟེང་གི་ཆར་ནི་བསྒྲུབ་པར་བྱ། །འདོམ་གང་ཡང་ན་ཁྲུ་གང་ཙམ། །སྐས་<line/>
གདང་བཞི་དང་ལྡན་པ་རུ། །སྦྱངས་ཏེ་དེ་ནས་གནས་ཀྱི་ནི། །དབུས་སུ་ཕུར་པ་གཟུགས་པར་བྱ། །རྡོ་རྗེ་ཕུར་བུའི་སྔགས་དང་ནི། །རྡོ་རྗེ་ཕུར་བུའི་ཕྱག་རྒྱ་ཡིས། །མཆོད་པའི་<line/>
ས་གཞི་མཛེས་པར་བྱ། །རིག་པའི་འཛིན་པ་བྱེད་པས་བཅག །བགེགས་བཅིང་བ་ཡི་ཕྱག་རྒྱ་ཡིས། །བགེགས་རྣམས་ཀུན་ཏུ་བཅིང་བར་བྱ། །མེ་དང་གཤིན་རྗེ་ཆུ་དང་ནི། །རླུང་དང་<line/>
དབང་པོ་རྡོ་རྗེ་ཕྱོགས། །རྡོ་རྗེ་བཟོད་དཀའི་ཕྱག་རྒྱ་དང༌། །རྡོ་རྗེ་སྔགས་ཀྱིས་སྦྱང་བར་བྱ། །མཆོད་གནས་དཔག་ཚད་ཚད་ཙམ་དུ། །བཅོ་ལྔ་ནས་ནི་ཡང་དག་བརྩམ། །གཉིས་པ་འམ་<line/>
</page>
<page index="72" id="355B">ནི་གསུམ་པ་ཡི། །ཉ་ལ་ཉེས་པར་མི་འགྱུར་རོ། །ཅི་སྟེ་འབྱོར་པ་མེད་ན་ནི། །ཟླ་བ་གཅིག་ཙམ་རབ་ཏུ་སྦྱར། །བཅོ་ལྔ་ནས་ནི་ཡང་དག་བརྩམ། །བཅོ་ལྔ་ལ་ནི་རྫོགས་པར་བྱ། །ཅི་སྟེ་ཟླ་བ་<line/>
ཕྱེད་ཙམ་དུ། །བཅོ་ལྔ་ལ་ནི་རྣམ་པར་སྦྱང༌། །ཅི་སྟེ་རིངས་ན་ཚེས་བརྒྱད་ནས། །བཅོ་ལྔ་ལ་ནི་རྫོགས་པར་བྱ། །ཚེས་དགུ་དང་ནི་བཅུ་དང་ནི། །བཅུ་གསུམ་པ་དང་བཅུ་བཞི་པ། །བདུན་<line/>
པ་ལྔ་པ་ཉིད་དང་ནི། །ཉ་ལ་ཉེས་པར་མི་འགྱུར་རོ། །ཅི་སྟེ་ཉིན་ཞག་དེ་ཙམ་ནས། །དེ་ཉིད་ལ་ནི་ཡོངས་རྫོགས་བྱ། །རྣལ་འབྱོར་ཆེན་པོ་དག་བྱའི་ཕྱིར། །རྣལ་འབྱོར་ས་གཞི་རབ་ཏུ་<line/>
བསྒྲུབ། །རང་ཉིད་ཁྲུས་བྱས་ཡན་ལག་བྱུགས། །རྣམ་པ་སྣ་ཚོགས་གོས་བགོ་ཞིང༌། །རྒྱན་རྣམས་ཀུན་གྱིས་རབ་ཏུ་སྤྲས། །རྡོ་རྗེ་སློབ་དཔོན་རྣམ་པར་བརྒྱན། །གཙང་ཞིང་གཙང་<line/>
མའི་གོས་དང་ལྡན། །གཙང་མའི་གྲོགས་དང་ལྷན་ཅིག་ཏུ། །སེམས་ཅན་ཀུན་དོན་ཡང་དག་ལྡན། །བྱང་ཆུབ་སེམས་ནི་ཡང་དག་གཟུང༌། །བསྐལ་པ་བརྒྱ་ཕྲག་སྟོང་དུ་ཡང༌། །ཅི་<line/>
ནས་མངོན་པར་བརྩོན་བྱས་ཀྱང༌། །གང་ཟག་བཞི་པོ་འཇིག་རྟེན་ཏུ། །བསྒྲུབ་ཀྱང་འགྲུབ་པ་ཉིད་མི་འགྱུར། །སེམས་ནི་བསྐྱེད་པར་མ་གྱུར་དང༌། །དད་མེད་འགྲུབ་པར་མི་འགྱུར་ཉིད། །<line/>
ཐེ་ཚོམ་འཛིན་པ་ཉིད་དག་དང༌། །བཀའ་བསྒོ་བ་ནི་ཕྱེད་པའོ། །དྲི་ཡི་ཆུ་ཡིས་ལེགས་བསྐུས་པའི། །དེ་ནས་དཀྱིལ་འཁོར་གནས་དེ་ནི། །དྲི་དང་ལྡན་པའི་ཆུ་དག་གིས། །ཕྱོགས་<line/>
</page>
<page index="73" id="356A">༄༅། །རྣམས་ཀུན་ཏུ་ཆག་ཆག་བཏབ། །བ་ཡི་ལྕི་བས་ལེགས་སྦྱང་སྟེ། །དྲི་དང་བཅས་པས་ལེགས་བྱུགས་ཏེ། །དེ་ནས་གུར་གུམ་ལ་སོགས་པའི། །དྲི་དག་<line/>
གཙང་མར་སྦྱར་བར་བྱ། །རྡོ་རྗེ་དཀྱིལ་འཁོར་ཕྱག་རྒྱ་ཡིས། །དཀྱིལ་འཁོར་ཡང་དག་བྱིན་གྱིས་བརླབ། །རྡོ་རྗེ་ཅན་གྱི་ཕྱག་རྒྱ་ཡིས། །པདྨའི་མིག་ཅན་དག་གིས་བལྟ། །དཀྱིལ་<line/>
འཁོར་བར་དང་ཐ་མ་རུ། །སྦྱིན་སྲེག་ལས་ནི་ཡང་དག་བརྩམ། །སྦྱིན་སྲེག་ལས་ནི་རྣམ་པ་ལྔ། །སྦྱིན་སྲེག་ལས་ནི་རྣམ་པར་སྦྱར། །རིག་པའི་དངོས་གྲུབ་ཆོ་ག་ལ། །སྦྱིན་སྲེག་<line/>
ལས་ནི་ཡང་དག་བརྩམ། །དེ་བཞིན་སྔགས་དང་ཕྱག་རྒྱ་ཚོགས། །དེ་འདྲའི་སྔགས་དང་ཕྱག་རྒྱའང་མིན། །སྔོན་ལ་བགེགས་རྣམས་གཞོམ་པར་བྱ། །དེ་ནས་སྦྱིན་སྲེག་ཡང་<line/>
དག་བརྩམ། །དེ་འོག་གསང་བའི་མཆོད་ཆེན་གྱི། །དཀྱིལ་འཁོར་ཀུན་ཏུ་བྲི་བར་བྱ། །སྦྱིན་སྲེག་རྣམ་པ་ལྔ་རུ་བཤད། །ཡང་ན་བཅུ་དྲུག་དག་ཏུ་འགྱུར། །རང་རང་གི་ནི་ཆོ་ག་བཞིན།།<line/>
སྦྱིན་སྲེག་ལས་ནི་ཡང་དག་བརྩམ། །དགོངས་པའི་གང་ཞིག་བསྒྲུབ་པའི་ཕྱིར། །གང་ཞིག་མཆོད་པ་ཡང་དག་བརྩམ། །གལ་ཏེ་མི་ནུས་སྐལ་ཆེན་གྱིས། །བཟའ་བ་དག་ནི་རབ་<line/>
ཏུ་བྱ༑ ༑དྲི་དང་བཅས་པ་དང་སྦྱར་བའི། །ཡང་ན་དཀར་གསུམ་བཟའ་བར་བྱ། །འདི་ལྟར་རྒྱལ་པོ་རྡོ་རྗེ་འཛིན། །བྱིན་གྱི་རློབ་པ་མཛད་པར་འགྱུར། །བགེགས་རྣམས་ངེས་འཇོམས་<line/>
</page>
<page index="74" id="356B">ང་ཡི་ནི། །སློབ་དཔོན་གྱི་ནི་ལས་བཟང་པོ། །བགེགས་རྣམས་ཟློག་པར་བྱེད་པའི་མཆོག །བཅིང་བ་དམ་པ་བཤད་པར་བྱ། །རྟག་ཏུ་རྡོ་རྗེ་ཁྲོ་བོ་དང༌། །རྡོ་རྗེ་སེམས་དཔའི་ཕྱག་བྱ་<line/>
ཞིང༑ ༑རྡོ་རྗེ་ལྕགས་ཀྱུའི་ཕྱག་རྒྱ་ཡིས། །བགེགས་རྣམས་ཐམས་ཅད་དགུག་པར་བྱ། །རྡོ་རྗེ་ཞགས་པའི་ཕྱག་རྒྱ་ཡིས། །བགེགས་རྣམས་ཐམས་ཅད་དྲང་བར་བྱ། །རྡོ་རྗེ་ལས་ཀྱི་ཕྱག་རྒྱ་<line/>
ཡིས༑ ༑བགེགས་རྣམས་ཐམས་ཅད་ཀུན་ཏུ་དགུག །སྡིག་པ་མེད་ཀྱིས་མ་འཇིགས་ཤིག །སེམས་ཅན་རྣམ་པར་འཚེ་བའང་མེད། །རང་གི་རྣམ་རྟོག་ལས་བྱུང་བགེགས། །མ་རིག་<line/>
ལས་བྱུང་མི་དགེ་བཞིན། །རྡོ་རྗེ་ལྕགས་སྒྲོག་ཕྱག་རྒྱ་ཡིས། །བགེགས་རྣམས་ཐམས་ཅད་བཅིང་བར་བྱ། །རྡོ་རྗེ་ར་བའི་ཕྱག་རྒྱ་ཡིས། །ཐམས་ཅད་རྡོ་རྗེའི་རང་བཞིན་བྱ། །རྡོ་རྗེ་གནོད་<line/>
སྦྱིན་ཕྱག་རྒྱ་ཡིས། །བགེགས་རྣམས་ཐམས་ཅད་གཟིར་བར་བྱ། །རྡོ་རྗེ་ལུག་རྒྱུད་ཕྱག་རྒྱ་ཡིས། །བགེགས་རྣམས་ཐམས་ཅད་བཀྲི་བར་བྱ། །རྡོ་རྗེ་དབབ་པའི་ཕྱག་རྒྱ་ཡིས། །བགེགས་<line/>
རྣམས་ཐམས་ཅད་ཀུན་ཏུ་དབབ། །རྡོ་རྗེ་གདབ་པའི་ཕྱག་རྒྱ་ཡིས། །བགེགས་རྣམས་ཐམས་ཅད་བརྡབ་པར་བྱ། །རྡོ་རྗེ་འབར་བའི་ཕྱག་རྒྱ་ཡིས། །བགེགས་རྣམས་ཐམས་ཅད་སྦར་བར་<line/>
བྱ༑ ༑རྡོ་རྗེ་རལ་གྲིའི་ཕྱག་རྒྱ་ཡིས། །བགེགས་རྣམས་ཐམས་ཅད་བཅད་པར་བྱ། །རྡོ་རྗེ་ཅོད་པན་ཕྱག་རྒྱ་ཡིས། །བགེགས་རྣམས་ཐམས་ཅད་བརྡུང་བར་བྱ། །རྡོ་རྗེ་འཁོར་ལོའི་ཕྱག་<line/>
</page>
<page index="75" id="357A">༄༅། །རྒྱ་ཡིས། །བགེགས་རྣམས་ཐམས་ཅད་གཞིག་པར་བྱ། །རྡོ་རྗེ་འཕྲུལ་འཁོར་ཕྱག་རྒྱ་ཡིས། །བགེགས་རྣམས་ཐམས་ཅད་བཙིར་བར་བྱ། །རྡོ་རྗེ་ཁ་<line/>
ཊྭཱཾ་ཕྱག་རྒྱ་ཡིས། །བགེགས་རྣམས་ཐམས་ཅད་གཏུབ་པར་བྱ། །རྡོ་རྗེ་མདུང་ཐུང་ཕྱག་རྒྱ་ཡིས། །བགེགས་རྣམས་ཐམས་ཅད་དབུག་པར་བྱ། །རྡོ་རྗེ་སྲེགས་བྱེད་ཕྱག་རྒྱ་<line/>
ཡིས༑ ༑བགེགས་རྣམས་ཐམས་ཅད་བསྲེག་པར་བྱ། །རྡོ་རྗེ་འཁོར་བྱེད་ཕྱག་རྒྱ་ཡིས། །བགེགས་རྣམས་ཐམས་ཅད་བསྐོར་བར་བྱ། །རྡོ་རྗེ་སྲད་བུའི་ཕྱག་རྒྱ་ཡིས། །བགེགས་<line/>
རྣམས་ཐམས་ཅད་བསྐྱོད་པར་བྱ། །རྡོ་རྗེ་ཟློག་བྱེད་ཕྱག་རྒྱ་ཡིས། །བགེགས་རྣམས་ཐམས་ཅད་རྣམ་པར་བརླག །རྡོ་རྗེ་འཇོམས་བྱེད་ཕྱག་རྒྱ་ཡིས། །བགེགས་རྣམས་ཐམས་<line/>
ཅད་གཞོམ་པར་བྱ། །རྡོ་རྗེ་འཇིགས་བྱེད་ཕྱག་རྒྱ་ཡིས། །བགེགས་རྣམས་ཐམས་ཅད་འཇིག་པར་བྱེད། །རྡོ་རྗེ་ཟ་བྱེད་ཕྱག་རྒྱ་ཡིས། །བགེགས་རྣམས་ཐམས་ཅད་བཟའ་བར་<line/>
བྱ༑ ༑རྡོ་རྗེ་བཅའ་བྱེད་ཕྱག་རྒྱ་ཡིས། །བགེགས་རྣམས་ཐམས་ཅད་བཅའ་བར་བྱ། །རྡོ་རྗེ་དྲལ་བའི་ཕྱག་རྒྱ་ཡིས། །བགེགས་རྣམས་ཐམས་ཅད་དྲལ་བར་བྱ། །རྡོ་རྗེ་སྒྱེལ་<line/>
བྱེད་ཕྱག་རྒྱ་ཡིས། །བགེགས་རྣམས་ཐམས་ཅད་བསྒྱེལ་བར་བྱ། །རྡོ་རྗེ་སློང་བའི་ཕྱག་རྒྱ་ཡིས། །བགེགས་རྣམས་ཐམས་ཅད་བསླང་བར་བྱ། །རྡོ་རྗེ་གསོད་པའི་ཕྱག་རྒྱ་<line/>
</page>
<page index="76" id="357B">ཡིས༑ ༑བགེགས་རྣམས་ཐམས་ཅད་བསད་པར་བྱ། །རྡོ་རྗེ་འཚོ་བྱེད་ཕྱག་རྒྱ་ཡིས། །བགེགས་རྣམས་ཐམས་ཅད་འཚོ་བར་བྱ། །རྡོ་རྗེ་སྒྲུབ་པའི་ཕྱག་རྒྱ་ཡིས། །བགེགས་རྣམས་<line/>
ཐམས་ཅད་ཡང་དག་བསྒྲུབ། །རྡོ་རྗེ་རྒྱས་འདེབས་ཕྱག་རྒྱ་ཡིས། །གདུག་པ་ཐམས་ཅད་རྒྱས་གདབ་བྱ། །རྡོ་རྗེ་རླུང་གི་ཕྱག་རྒྱ་ཡིས། །བགེགས་རྣམས་ཐམས་ཅད་རླུང་ལ་བསྐུར། །<line/>
རྡོ་རྗེ་ཆུ་ཡི་ཕྱག་རྒྱ་ཡིས། །བགེགས་རྣམས་ཐམས་ཅད་ཆུ་ལ་གཡེང༌། །རྡོ་རྗེ་མེ་ནི་རབ་རྣོ་བས། །བགེགས་རྣམས་ཐམས་ཅད་བསྲེག་པར་བྱ། །རྡོ་རྗེ་བརྒྱལ་བྱེད་ཕྱག་རྒྱ་ཡིས། །བགེགས་<line/>
རྣམས་ཐམས་ཅད་བརྒྱལ་བར་བྱ། །རྡོ་རྗེ་ཧཱུཾ་མཛད་ཕྱག་རྒྱ་ཡིས། །བགེགས་རྣམས་ཐམས་ཅད་སྦྱིན་སྲེག་བྱ། །རྡོ་རྗེ་བསྡུ་བའི་ཕྱག་རྒྱ་ཡིས། །བགེགས་རྣམས་ཐམས་ཅད་གཟུང་<line/>
བར་བྱ། །རྡོ་རྗེ་མཆེ་བའི་ཕྱག་རྒྱ་ཡིས། །བགེགས་རྣམས་ཐམས་ཅད་སོས་གདབ་བྱ། །རྡོ་རྗེ་འབིག་པའི་ཕྱག་རྒྱ་ཡིས། །བགེགས་རྣམས་ཐམས་ཅད་དབུག་པར་བྱ། །རྡོ་རྗེ་འཇིགས་<line/>
བྱེད་ཕྱག་རྒྱ་ཡིས། །བགེགས་རྣམས་ཐམས་ཅད་གཞིག་པར་བྱ། །རྡོ་རྗེ་བཀའ་བཞིན་བྱེད་པ་ཡིས། །བཀུག་ནས་བཀའ་ལ་དགོད་པར་བྱ། །རྡོ་རྗེ་སྡིགས་མཛུབ་ཕྱག་རྒྱ་ཡིས། །<line/>
བགེགས་རྣམས་ཐམས་ཅད་བསྡིགས་པར་བྱ། །རྡོ་རྗེ་འགས་བྱེད་ཕྱག་རྒྱ་ཡིས། །བགེགས་རྣམས་ཐམས་ཅད་དགས་པར་བྱ། །རྡོ་རྗེ་ཧཱུཾ་མཛད་ཕྱག་རྒྱ་ཡིས། །བགེགས་ཀྱི་<line/>
</page>
<page index="77" id="358A">༄༅། །རིགས་ཀུན་གཞོམ་པར་བྱ། །རྡོ་རྗེ་གནོད་སྦྱིན་བཟོད་དཀའ་དང༌། །རྡོ་རྗེ་མེ་ལྟར་འབར་བ་དང༌། །རྡོ་རྗེ་འཇིགས་བྱེད་ཕྱག་རྒྱ་ཡིས། །རྡོ་རྗེ་རྐང་<line/>
པས་བསྣུན་པར་བྱ། །བགེགས་འཇོམས་པ་ཡི་ཕྱག་རྒྱ་ཡིས། །དེ་ནས་སྟེང་གི་བགེགས་གཞོམ་བྱ། །མཆོག་ཏུ་གསང་བ་དམ་པའི་མཆོག །རྡོ་རྗེ་ཆེན་པོའི་གསང་རྒྱུད་ལས། །<line/>
རྡོ་རྗེ་ཁྲོ་བོའི་སྙོམས་འཇུག་བྱ། །བརྒྱ་དང་རྩ་བཅུ་ལྷག་པ་དང༌། །རྡོ་རྗེ་སློབ་དཔོན་གསང་བ་ནི། །རྒྱས་པ་རུ་ནི་ཡོངས་སུ་བསྟན། །བགེགས་ལ་སོགས་པ་གདུག་པ་ཀུན། །ཆད་པ་<line/>
བཅད་ཕྱིར་བཏུས་པ་ཡིན། །དཀྱིལ་འཁོར་ཆེན་པོ་བསྒྲུབ་བྱའི་ཕྱིར། །སྦྱིན་སྲེག་ལས་ནི་ཡང་དག་བརྩམ། །རྣམ་པ་བརྒྱད་དང་རྩ་བཅུ་ལྷག །རྡོ་རྗེ་སློབ་དཔོན་གསང་བ་ནི། །<line/>
འདི་ནི་གསང་བའི་རྒྱུད་ཆེན་པོ། །རྒྱུད་དེ་ལས་ནི་རབ་ཏུ་བཤད། །གསང་བའི་སྦྱིན་སྲེག་ཆོ་གར་བཅས། །གཞན་ཡང་དང་པོར་རབ་བཤད་བྱ། །རྣལ་འབྱོར་ཆེན་པོ་གསང་<line/>
བའི་ལས། །སྦྱིན་སྲེག་ལས་ནི་རྒྱུན་མི་གཅད། །ལས་རྣམས་ཐམས་ཅད་བཏུས་པ་ཡི། །གསང་བ་རྒྱུད་ཆེན་འདི་རུ་ནི། །སྦྱིན་སྲེག་རྣམ་པ་ཉི་ཤུ་ཡིས། །ཐམས་ཅད་བསྡུས་པར་<line/>
འགྱུར་བ་ཡིན། །ཞི་བ་དང་ནི་རྒྱས་པ་དང༌། །མངོན་སྤྱོད་ཀྱི་ནི་ལས་དང་ནི། །ཚེ་སྤེལ་བ་དང་དགུག་པ་དང༌། །ནོར་དང་འབྲུ་ནི་འཕེལ་བ་དང༌། །བསྲུང་དང་བསྲུང་བ་མིན་དང་<line/>
</page>
<page index="78" id="358B">བགེགས། །སྡིག་པ་ཐམས་ཅད་རབ་གཞོམ་དང༌། །བཅིང་དང་བསད་དང་དྲག་པོ་དང༌། །ཆགས་དང་རྗེས་སུ་བཅོམ་པ་དང༌། །དབང་དུ་བྱ་དང་གཟུགས་བཟང་ཉིད། །འདོད་དགའི་<line/>
གཟུགས་སུ་སྣང་བ་དང༌། །མཁའ་ལ་འགྲོ་དང་དངོས་གྲུབ་ཀྱི། །རྫས་ནི་གྲུབ་པར་བྱ་བ་ལ། །སྒྲུབ་པའི་དཀྱིལ་འཁོར་བྱེད་པ་ཡི། །རྡོ་རྗེ་སློབ་དཔོན་གྱིས་དེ་བྱ། །དེ་ལྟ་བུ་ཡི་རྣམ་པ་ཡི། །<line/>
སྦྱིན་སྲེག་བཟང་པོ་ཉི་ཤུར་བཤད། །ཇི་ལྟར་སྦྱིན་སྲེག་ཆོ་ག་བཞིན། །སྔོན་དུ་ཐབ་ཁུང་བྱ་བ་ཡིན། །གྲུ་བཞི་ལ་ནི་རྒྱས་པ་སྟེ། །ཟླུམ་པོ་ལ་ནི་ཞི་བའོ། །གང་ཞིག་འགུགས་པར་བྱེད་<line/>
པ་ཡི༑ ༑རྡོ་རྗེའི་རྣམ་པར་ཡང་དག་བྱ། །དེ་བཞིན་པདྨའི་རྣམ་པ་བཞིན། །མངོན་སྤྱོད་ལ་ནི་གྲུ་གསུམ་སྟེ། །སྡིག་པ་ཐམས་ཅད་རབ་གཞོམ་ཕྱིར། །ཟླུམ་པོ་རྟ་བབས་ལྡན་པ་<line/>
ཡིན། །རིན་ཆེན་རྣམ་པ་རིགས་རྒྱས་ལ། །ཚེ་འཕེལ་བ་དང་འགྲིབ་པ་དང༌། །ཤིན་ཏུ་དག་ཕྱིར་ཕྱག་རྒྱའི་དབྱིབས། །བསྲུང་ལ་གོ་ཆ་ལྟ་བུ་ཡིན། །བཅིང་བ་ལ་ནི་འོབས་ཀྱིས་བསྐོར།།<line/>
བསད་ལ་མཆེ་བ་དང་ལྡན་པའི། །ཅི་འདོད་གཟུགས་ལ་གང་ཡང་རུང༌། །མི་སྣང་བ་ལ་གཞུ་དང་ལྡན། །ཕྱོགས་དང་མཁའ་འཕུར་ལ་ལྕགས་ཀྱུ། །བཀའ་བྱེད་ཕྱག་རྒྱ་བསྒྲུབ་པ་<line/>
དང༑ ༑དཀྱིལ་འཁོར་ཆེན་པོ་བསྒྲུབ་པ་ལ། །འཁོར་ལོ་འམ་ནི་གྲུ་བཞིའོ། །རྫས་དང་སྨན་ནི་འགྲུབ་པ་ལ། །ཐབ་ཁུང་བུད་མེད་ཡན་ལག་མཚུངས། །ཡང་ན་ཐུན་མོང་དངོས་གྲུབ་གྱི།།<line/>
</page>
<page index="79" id="359A">༄༅། །དཀྱིལ་འཁོར་ཡང་དག་བྲི་བར་བྱ། །དཀྱིལ་འཁོར་འཁོར་ལོ་ཇི་ལྟ་བ། །སྦྱིན་སྲེག་ཐབ་ཁུང་དེ་མཚུངས་འགྱུར། །རིག་འཛིན་དངོས་གྲུབ་བཟང་ལྡན་ཞིང་<line/>
ཐམས་ཅད་ཕུན་ཚོགས་དེ་ལྟར་འགྱུར། །འཁོར་ལོ་སོགས་ལ་ཅུང་ཟད་མཐར། །སྦྱིན་སྲེག་ཐབ་ཁུང་བརྐོ་བར་བྱ། །ཐབ་ཁུང་ཉི་ཤུའོ།། །།དཀྱིལ་འཁོར་ཆོ་ག་ཐམས་<line/>
ཅད་ལ། །ཐབ་ཁུང་གང་ཞིག་མཐོང་ཙམ་གྱིས། །སྡིག་པ་ཀུན་ལས་གྲོལ་བར་འགྱུར། །ཐབ་ཁུང་བསྟན་པ་བཤད་པར་བྱ། །སྔོན་དུ་ཐིག་ནི་གདབ་བྱ་ཞིང༌། །ཚོན་གྱིས་ས་ཕྱོགས་<line/>
ལེགས་པར་བྲི། །གྲུ་བཞིར་ཐིག་བརྒྱད་ཅེས་བྱ་བ། །དབུས་ཀྱི་འཁོར་ལོ་དབྱུང་བར་བྱ། །གྲུ་བཞིའི་ཆ་ནི་མཉམ་པ་སྟེ། །ལེགས་པར་བགོས་ཤིང་ལེགས་བྲིས་པ། །རྟ་བབས་བཞི་<line/>
དང་ཡང་དག་ལྡན། །སྒོ་ཁྱུད་རྣམས་ཀྱིས་ལེགས་པར་སྤྲས། །སྒོ་བཞི་དག་དང་ཡང་དག་ལྡན། །སྒོ་ནི་ཆ་བརྒྱད་ལྡན་པར་བྱ། །དྲ་བ་ཟླ་བ་ཕྱེད་པས་སྤྲས། །རྡོ་རྗེ་སྒོ་ཁྱུད་རྡོ་<line/>
རྗེར་ལྡན། །པདྨའི་ནགས་ཀྱི་ལྕུགས་མ་དང༌། །ཕྲེང་བ་རབ་ཏུ་འཁོར་བ་དང༌། །སྤྱི་བླུགས་ཕྱག་རྒྱ་ཆེན་པོ་ནི། །ཤར་གྱི་ཕྱོགས་ཀྱི་ཆ་རུ་བྲི། །རྩེ་གསུམ་ཟླ་བ་ཕྱེད་པ་དང༌། །རལ་<line/>
གྲི་ཁྱུ་མཆོག་མཛེས་རྒྱལ་མཚན། །འོད་བཅས་བདེ་བ་ཕྱག་རྒྱ་ཆེ། །ལྷོ་ཡི་ཕྱོགས་སུ་བྲི་བར་བྱ། །འཁོར་ལོ་དུང་དང་དབྱུག་ཏོ་དང༌། །རྟ་བབས་གླང་པོ་དང་ནི་ཕག །ཕྱག་རྒྱ་<line/>
</page>
<page index="80" id="359B">ནུབ་ཏུ་བྲི་བར་བྱ། །མདུང་ཐུང་དྲིལ་བུ་བ་དན་དང༌། །རྨ་བྱ་དེ་བཞིན་ར་སྐྱེས་དང༌། །ཁྱིམ་བྱ་འཐབ་མོ་ལ་ཕྱོགས་པ། །བྱང་གི་ཕྱོགས་སུ་བྲི་བར་བྱ། །དེ་ཡི་དམ་ཚིག་འཁོར་ལོ་<line/>
ལ༑ ༑སངས་རྒྱས་ཕྱག་རྒྱ་ཡང་དག་བྲི། །དབུས་ཀྱི་གནས་སུ་ཅོད་པན་ཏེ། །ཕྱི་རོལ་རྡོ་རྗེས་ཉེ་བར་སྤྲས། །རྡོ་རྗེ་འབར་བ་འབར་བ་ཡི། །རྡོ་རྗེ་ཤར་གྱི་ཕྱོགས་ཆ་རུ། །ལྷོ་རུ་ནོར་བུ་སྣ་<line/>
ཚོགས་པ། །ནུབ་ཏུ་པདྨ་རྡོ་རྗེའོ། །བྱང་དུ་རྡོ་རྗེ་ཧཱུཾ་མཛད་དེ། །གདུག་པ་ཐམས་ཅད་འཇོམས་མཛད་པའོ། །སངས་རྒྱས་རྡོ་རྗེ་ཐབས་ཆེན་རྣམས། །ཕྱི་རོལ་ཕྱག་རྒྱ་བཅུ་དྲུག་ཏུ། །<line/>
ཐབ་ཁུང་བརྐོས་པ་གང་ཡིན་པ། །དེ་ཡི་བླ་རེ་རྣམ་པར་བསྒོམ། །མེ་ཏོག་ཤིང་དང་སྤོས་སོགས་ཀྱིས། །ཇི་བཞིན་དུ་ནི་དཀྱིལ་འཁོར་མཆོད། །རང་ཉིད་ཁྲུས་བྱས་ཡན་ལག་བྱུགས། །<line/>
སྣ་ཚོགས་གོས་དང་རྒྱན་ལྡན་པ། །རྒྱན་རྣམས་ཀུན་གྱིས་རབ་ཏུ་སྤྲས། །དྲི་དག་བཟང་པོས་དབང་བསྐུར་འགྱུར། །ང་ནི་པད་འཛིན་རྒྱལ་པོ་སྟེ། །ཐོར་ཚུགས་དབུས་ན་དེ་བཞིན་<line/>
གཤེགས། །ཡང་ན་རྡོ་རྗེ་སེམས་དཔའ་འམ། །རྡོ་རྗེ་སེམས་དཔའ་དབང་བསྐུར་ལྡན། །བུད་མེད་སྡུག་དང་ལྷན་ཅིག་ཏུ། །དཔུང་པ་དམ་དུ་བསྡམས་བྱས་ཏེ། །མཚན་མ་འགྲེང་<line/>
བར་རབ་གྱུར་ནས། །སྦྱིན་སྲེག་ལས་ནི་ཡང་དག་བརྩམ། །ཨེ་མའོ་བདེ་བ་བདེ་ཆེན་པོ། །འདོད་ཆགས་བདེ་བ་བླ་ན་མེད། །རྡོ་རྗེ་སེམས་དཔའ་འདོད་ཆགས་ཆེ། །འཇིག་རྟེན་<line/>
</page>
<page index="81" id="360A">༄༅། །དབང་ཕྱུག་བདག་གྲུབ་མཛོད། །འདོད་ཆགས་བདེ་བ་རྗེས་དྲན་ནས། །འདོད་པའི་འདོད་ཆགས་བརྟག་མི་བྱ། །བུད་མེད་ཁམས་ནི་བཀུག་ནས་སུ། །།<line/>
འཁྲིག་པ་བདུན་ནི་སྤང་བར་བྱ། །མཚན་མ་ལངས་པར་རབ་གྱུར་ནས། །དབང་པོ་ཉེ་བར་ཞི་བྱས་ཏེ། །འདོད་ཆགས་རྗེས་དྲན་གྱུར་ནས་ནི། །སྦྱིན་སྲེག་ལས་ནི་ཡང་དག་བརྩམ། །མཚན་<line/>
མ་ཕྱག་མཚན་ཞེས་བརྗོད་དེ། །ལངས་པ་ལྷག་པར་བྱ་བ་ཡིན། །རྡོ་རྗེ་ཅན་གྱི་ཕྱག་རྒྱ་མཚན། །མཁས་པས་ལྷག་པར་བཅང་བར་བྱ། །རྡོ་རྗེ་ཅན་དང་བྱང་སེམས་ཀྱི། །བྱང་ཆུབ་སེམས་<line/>
ནི་བརྟན་པ་དང༌། །ཕ་རོལ་ཕྱིན་པ་དྲུག་གིས་མཚན། །བརྩེ་བས་རྗེས་ཆགས་དངོས་གྲུབ་སྟེར། །ཤེས་རབ་ཐབས་ལ་དགའ་བ་བསྟན། །རྟག་ཏུ་བསྟེན་པར་བྱ་བ་ཡིན། །མཚན་<line/>
མ་ལངས་པར་རབ་གྱུར་ནས། །ལྷག་པར་ཡང་ནི་བསྟེན་པར་བྱ། །མངོན་འདོད་རིག་མ་སྡུག་གང་ཡིན། །དེ་ལ་རྣལ་འབྱོར་པས་འོ་བྱ། །ལྷག་པས་ཕྱག་རྒྱ་ཆེར་གྱུར་ནས། །དཔུང་པ་<line/>
དམ་དུ་བསྡམས་པར་བྱ། །རབ་ཏུ་དགའ་བ་མང་པོ་གང༌། །དེ་ནི་རབ་དགའི་ས་རུ་འདོད། །གང་ལ་ཆགས་པར་རབ་བརྟགས་པ། །ཡང་དང་ཡང་དུ་དྲན་པར་བྱ། །རྩེ་དང་བྱམས་<line/>
པས་ཡང་དག་བྱུགས། །ཁྲེལ་ཡོད་པ་ཡི་གོས་ཀྱིས་དགབ། །ཚུལ་ཁྲིམས་བརྟུལ་ཞུགས་ཡང་དག་བྱུགས། །བྱང་ཆུབ་གྱི་ནི་སེམས་ཀྱིས་བརྒྱན། །དེ་འདྲའི་བརྟུལ་ཞུགས་ལྡན་པ་ཡི།།<line/>
</page>
<page index="82" id="360B">ཚོན་རྩི་ཆེན་པོ་བསྟེན་པར་བྱ། །གཞན་ཡང་ཕྱི་ཡི་ཡན་ལག་དག །གང་ཕྱིར་རྡོ་རྗེ་ཅན་གྱིས་འཛིན། །སྦྱིན་སྲེག་ལས་ཀྱི་ཆོ་ག་བཞིན། །ཤར་དུ་ཁ་བལྟས་སྦྱིན་སྲེག་བྱ། །ཇི་སྐད་གཞུང་<line/>
ལས་གསུངས་པ་བཞིན། །རྡོ་རྗེ་སློབ་དཔོན་གྱིས་དེ་བྱ། །ཞི་ལ་སངས་རྒྱས་བྱང་ཆུབ་མཆོག །རྒྱས་ལ་རྡོ་རྗེ་རིན་ཆེན་གྱིས། །རྡོ་རྗེ་ཁྲོ་བོ་མངོན་སྤྱོད་ལ། །ལྕགས་ཀྱུ་ཡིས་ནི་འགུགས་<line/>
པར་བཤད། །བཅུད་ཀྱི་ལེན་ལ་རྡོ་རྗེའི་སྨན། །ཚེ་འཕེལ་དེ་བཞིན་མི་གཡོ་བའི། །རྡོ་རྗེ་སྨན་གྱི་རྒྱ་ཆེན་དང༌། །རྡོ་རྗེ་རྩེ་མོ་ནོར་འཕེལ་ལ། །བསྲུང་ལ་འཁོར་ལོ་ཆོ་ག་སྟེ། །བཟློག་<line/>
པ་ལ་ནི་རྡོ་རྗེ་གཟུང༌། །གཡོན་པ་ལྕགས་སྒྲོག་ཕྱག་རྒྱ་ཆེས། །སྡིག་པ་གཞོམ་པར་བྱ་བར་བཤད། །བཅིང་ལ་རྡོ་རྗེ་བཅིང་བ་སྟེ། །གསོད་ལ་རྡོ་རྗེ་གསོད་བྱེད་དོ། །ཆགས་ལ་རྡོ་<line/>
རྗེ་ཆགས་པ་ཡིས། །རྗེས་སུ་བསྟན་པ་ལ་ཡང་བཤད། །དབང་ལ་རྡོ་རྗེ་དབང་གིས་སོ། །ཅི་འདོད་གཟུགས་ལ་སྣ་ཚོགས་ཏེ། །མཁའ་ལ་འགྲོ་བའི་དངོས་གྲུབ་ལ། །རྡོ་རྗེའི་དངོས་གྲུབ་<line/>
རྣམ་འཕྲུལ་གྱིས། །པདྨའི་སྨན་གྱི་ཕྱག་རྒྱ་ཆེས། །རྗེས་གྲུབ་པ་ཡི་བདེ་མཆོག་ཡིན། །དཀྱིལ་འཁོར་རྫོགས་པའི་གྲུབ་པ་ལ། །རྡོ་རྗེ་དཀྱིལ་འཁོར་ཕྱག་རྒྱ་ཡིས། །རིག་པ་ཀུན་བདག་<line/>
རྒྱལ་པོ་ཡི། །ཕྱག་རྒྱའི་ཚོགས་དེ་ཡོངས་སུ་གཟུང༌། །དངོས་གྲུབ་ཐམས་ཅད་སྒྲུབ་པ་ལ། །པདྨ་ཆེན་པོའི་སྨན་མཆོག་གིས། །ལག་པ་གཡོན་པས་ཕྱག་རྒྱ་བཅིང༌། །གཡས་པ་<line/>
</page>
<page index="83" id="361A">༄༅། །ཡིས་ནི་སྦྱིན་སྲེག་བྱ། །རྡོ་རྗེ་སྣ་ཚོགས་ཕྱག་རྒྱ་ཡིས། །སྦྱིན་སྲེག་ལས་ལ་རྒྱས་གདབ་བྱ། །གཡོན་པ་ཧཱུཾ་ལྡན་སྡིགས་མཛུབ་སྟེ། །གཡས་པ་མཚོ་[?]<line/>
བ་གཙིགས་པ་སྟེ། །མངོན་སྤྱོད་ཀྱི་ནི་ཕྱག་རྒྱ་ཡིས། །རུས་པའི་ཕྱེ་མས་ཕྱོགས་རྣམས་བཅིང༌། །ཨོཾ་སུཾ་བྷ་ནི་སུཾ་བྷ་ཧཱུཾ། གྲྀ་ཧྞ་གྲྀ་ཧྞ་ཧཱུཾ། གྲྀ་ཧྞཱ་པ་ཡ་གྲྀ་ཧྞཱ་པ་ཡ་ཧཱུཾ། ཨཱ་ན་<line/>
ཡ་ཧོ་བྷ་ག་བན་བི་དྱཱ་རཱ་ཛ་ཧཱུཾ་ཕཊ། གཡོན་པ་ཆོས་འཆད་དང་ལྡན་ཞིང༌། །གཡས་པ་ཡིས་ནི་སྦྱིན་སྲེག་བྱ། །སངས་རྒྱས་ཆོས་ནི་སྙོམས་འཇུག་པས། །ཏིལ་བསྲེགས་<line/>
པས་ནི་སྡིག་པ་བསྲེགས། །ཨོཾ་སརྦ་པཱ་པཾ་ད་ཧ་ན་བཛྲཱ་ཡ་སྭཱཧཱ། ལག་པ་གཡོན་པ་རིན་ཆེན་གྱུར། །གཡས་པ་ཡིས་ནི་སྦྱིན་སྲེག་བྱ། །འབྲུ་བདུན་ཡང་ན་རིན་ཆེན་ནས། །ཡོ་<line/>
བྱད་ཀུན་གྱིས་མཉེས་པར་བྱ། །ཨོཾ་མ་ཎི་རཏྣ་ཀྲ་མ་ཀཱ་ཡ་སྭཱཧཱ། ཤིན་ཏུ་མཉམ་པར་བཞག་པས་ནི། །མངར་བས་མེ་ནི་རབ་སྦར་ཏེ། །རྣལ་འབྱོར་པས་ནི་འབྲས་བསྲེགས་<line/>
ན༑ ༑ཁྱིམ་ནི་ངེས་པར་རྒྱས་པར་འགྱུར། །ཨོཾ་བཛྲ་པུཥྚ་ཡེ་སྭཱཧཱ། ཤིན་ཏུ་མངར་བའི་བུད་ཤིང་གིས། །མེ་ནི་རབ་ཏུ་སྦར་བྱས་ཏེ། །ཀུ་ཤའི་མྱུ་གུ་ཏིལ་བཅས་པས། །སྦྱིན་<line/>
སྲེག་བྱས་ན་བསྲུང་དོན་མཆོག །ཨོཾ་བཛྲ་ཨ་པྲ་ཏི་ཧ་ཏ་བཛྲཱ་སྭཱཧཱ། ཡམ་ཤིང་མངར་པོ་ཉིད་དང་ནི། །དེ་བཞིན་དཱུར་བའི་མྱུ་གུ་དག །མར་བྱུགས་རྡོ་རྗེའི་ཕྱག་རྒྱ་ཡིས། །<line/>
</page>
<page index="84" id="361B">བསྲེགས་ན་ཚེ་འཕེལ་བྱེད་པའི་མཆོག །ཨོཾ་བཛྲ་ཨཱ་ཡུ་ཥེ་སྭཱཧཱ། བུད་ཤིང་ཚ་བ་རྣམས་ཀྱི་ནི། །རྡོ་རྗེ་ཁྲོ་བདག་ཏིང་འཛིན་གྱིས། །ཐབ་ཁུང་དུ་ནི་མེ་སྦར་ཏེ། །ཚོར་མ་རྣམས་ཀྱིས་<line/>
དགུག་པར་བྱ། །ཨོཾ་བཛྲ་ཨཱ་ཀཪྵ་ཡ་སྭཱཧཱ། དེ་བཞིན་སྣ་ཚོགས་ཐམས་ཅད་ཀྱིས། །མཁས་པ་ཡིས་ནི་མེ་སྦར་ཏེ། །རྟག་ཏུ་ཆུ་སྐྱེས་སྦྱིན་སྲེག་བྱས། །རྡོ་རྗེ་འཆིང་བར་འགྱུར་<line/>
བ་ཡིན། །ཨོཾ་བཛྲ་བན་དྷ་ཡ་བཾ། དེ་བཞིན་སྦྱོར་བའི་ཆོ་ག་ཡིས། །མཁས་པས་ཡམ་ཤིང་བསྲེག་བྱ་ཞིང༌། །འབྲས་བུ་ཁ་བའི་སྦྱིན་སྲེག་བྱས། །སྐད་ཅིག་གིས་ནི་གསོད་པར་<line/>
འགྱུར། །ཨོཾ་བཛྲ་མཱ་ར་ན་ཡེ་ཧཱུཾ། དེ་བཞིན་པ་ལ་ཀྵ་དམར་པོ། །བསྲེགས་ན་དབང་དུ་བྱེད་པར་འགྱུར། །ཨོཾ་བཛྲ་རཱ་ག་ན་ཡེ་ཧྲཱིཿ། ཤ་པུས་པས་ནི་སྦྱིན་སྲེག་བྱས། །དེ་བཞིན་<line/>
ཆགས་པར་བྱེད་པའི་མཆོག །ཨོཾ་བཛྲ་ཤཾ་ཀ་རཱ་ཡ་སྭཱཧཱ། ཁྲོས་པས་འདོད་པའི་འབྲས་བསྲེགས་ན། །ཅི་འདོད་གཟུགས་ནི་ཐོབ་པར་འགྱུར། །ཨོཾ་བཛྲ་ཀཱ་མ་རཱུ་པ་ཎི་སྭཱཧཱ། ཨོཾ་བཛྲ་<line/>
ཁ་ར་ཙི་རི་ཎི་སྭཱཧཱ། བུད་ཤིང་རོ་ནི་ཁ་བ་ཡིས། །ཤིན་ཏུ་ཁྲོས་པས་མེ་སྦར་ཏེ། །ཁྲོས་པས་རྡོ་རྗེ་མེ་ཏོག་བསྲེགས། །རྡོ་རྗེ་བཀའ་བཞིན་བྱེད་པར་འགྱུར། །ཧཱུཾ་བཛྲ་ཤཾ་ཀ་རཱ་ཡ་<line/>
སྭཱཧཱ། ཨོཾ་བྷཱུ་ཏ་བ་ཤཾ་ཀ་རཱ་ཡ་སྭཱཧཱ། དངོས་གྲུབ་ཀུན་གྱི་ཆོ་ག་བཞིན། །མཁས་པས་ཡུངས་ཀར་སྦྱིན་སྲེག་བྱ། །ཡུངས་ཀར་ཤིན་ཏུ་བཀྲ་ཤིས་པས། །དངོས་གྲུབ་སྦྱིན་སྲེག་<line/>
</page>
<page index="85" id="362A">༄༅། །མཆོག་ཡིན་ནོ། །ཨོཾ་སརྦ་སིད་དྷ་ཡེ་སྭཱཧཱ། །རིག་པ་འཛིན་པ་གྲུབ་བྱའི་ཕྱིར། །མཁས་པས་སྭ་སྟི་ཀ་བསྲེག་བྱ། །གྲུབ་པའི་དཀྱིལ་འཁོར་སྦྱོར་བ་<line/>
ཡིས༑ ༑སྦྱིན་སྲེག་རྡོ་རྗེའི་དཀྱིལ་འཁོར་དུ། །ཨོཾ་སིད་དྷ་སིད་དྷ་ཡེ་སྭཱཧཱ། །ཨོཾ་ད་ལ་ཨ་ཏི་པ་ཏ་ཡེ་སྭཱཧཱ། །མཎྜ་ལ་ཨ་དྷི་པ་ཏ་ཡེ་སྭཱཧཱ། །ཨོཾ་བྷུཿསྭཱཧཱ། །ཨོཾ་བྷུ་བ་སྭཱཧཱ། །ཨོཾ་སྭ་<line/>
སྭཱཧཱ༑ ༑ཨོཾ་བྷུར་བྷུ་བ་སྭཿསྭཱཧཱ། །ཨོཾ་སྭསྟི་སྭཱཧཱ། །ཨོཾ་སྭཱསྟི་ན་མཿསྭཱཧཱ། །ཨོཾ་སིད་དྷི་པྲ་བྷཱ་ཏ་ཡེ་སྭཱཧཱ། །ཨོཾ་སརྦ་དུཿཁ་ཨུ་པ་ཤ་མ་ནེ་སྭཱཧཱ། །ཨོཾ་བཛྲ་སིད་དྷ་ཡེ་སྭཱཧཱ། །ཨོཾ་ཀཱཪྻ་ཀཱ་ར་ནེ་<line/>
པུཥྚ་ཤན་ཏི་ཀེ་སྭཱཧཱ། །ཡི་གེ་ཕཊ་ནི་མངོན་སྤྱོད་ལ། །ཡི་གེ་ཛཿཡིས་འགུགས་པར་འགྱུར། །ཡི་གེ་བཾ་ནི་བཅིང་ལ་སྦྱར། །དབང་དུ་བྱ་ལ་ཡི་གེ་ཤྲཱི། །ཡི་གེ་ཧཱུཾ་ནི་བསྡིགས་ལ་སྦྱར། །<line/>
བསད་པ་ལ་ཡང་ཡི་གེ་ཧཱུཾ། །ཧ་ནི་བསྲུང་བ་བཟང་པོ་ལ། །ཡི་གེ་ཧཱུཾ་ནི་བཟློག་པ་ལ། །ཤྲཱིས་ནི་སྣ་ཚོགས་གཟུགས་བསྒྲུབ་བྱ། །ཨོཾ་ནི་མི་སྣང་བསྟན་པ་ལ། །ཧོ་ནི་ཆགས་དང་དགུག་<line/>
པ་ལ༑ ༑ཨུ་ནི་གསང་བའི་དག་པ་འཛིན། །མངོན་སྤྱོད་ལྡན་ལ་ཡི་གེ་ཧཱུཾ། །ཧཱུཾ་ནི་རྫུ་འཕྲུལ་སྒྲུབ་བྱེད་པ། །ལྷ་མོ་ཆེན་པོ་སྒྲུབ་ལ་ཨཱཿ། །ཨོཾ་ནི་ཀུན་ལ་ངེས་པར་སྦྱར། །ཡམ་ཤིང་སེར་<line/>
པོ་རྒྱས་པ་ལ། །ཞི་བ་ལ་ནི་དཀར་པོའོ། །དབང་དུ་བྱ་བ་དམར་པོ་སྟེ། །ནག་པོ་མངོན་སྤྱོད་ལས་ལ་འོ། །ཞི་ལ་མར་གྱིས་བྱུགས་པ་སྟེ། །རྒྱས་པ་ལ་ནི་འོ་མ་བཅས། །དབང་དུ་བྱ་ལ་<line/>
</page>
<page index="86" id="362B">ལན་ཚར་ལྡན། །ཚ་བ་དང་བཅས་མངོན་སྤྱོད་ལ། །དབྱེ་བ་རྒྱ་ཆེན་དག་གིས་ནི། །སྦྱིན་སྲེག་ལས་རྣམས་ཤེས་པར་བྱ། །དེ་ཉིད་སྦྱིན་སྲེག་ཉི་ཤུ་འདི། །རྡོ་རྗེ་འཆང་གིས་གསང་བ་ཡིན། །<line/>
དེ་ཁོ་ན་ཉི་ཤུ་པ་ཞེས་བྱ་བ་སྦྱིན་སྲེག་གི་གསང་བའོ།། །།དེ་ནས་དངོས་གྲུབ་ཐབས་ཆེན་པོ། །ཐམས་ཅད་འགྲུབ་འདོད་དཀྱིལ་འཁོར་དུ། །སྒྲུབ་པའི་སྦྱོར་བའི་ཆོ་ག་ཡིས། །<line/>
དངོས་གྲུབ་ཚོགས་ཀྱི་སྦྱོར་ལྡན་ཞིང༌། །རྡོ་རྗེ་ཡི་ནི་སློབ་དཔོན་ཆེ། །བརྟན་བཅས་རིགས་སུ་ཡང་དག་སྐྱེས། །ཐེག་པ་ཆེན་པོར་ཡང་དག་གནས། །བསྐལ་པ་གྲངས་མེད་མཐར་ཐུག་པར།།<line/>
ཆོས་ཀྱི་ཤིང་རྟ་ཆེ་ལ་ཞོན། །ཤེས་རབ་ཐབས་དང་ཡང་དག་ལྡན། །སེམས་ཅན་ཀུན་གྱི་དོན་ལ་བརྩོན། །སངས་རྒྱས་ཀུན་གྱིས་ཡོངས་སུ་བཟུང༌། །སློབ་དཔོན་ཆེན་པོའི་ཚུལ་ལ་གནས།།<line/>
མཆོག་ཏུ་ས་ཡི་མཐར་ཕྱིན་པ། །སངས་རྒྱས་ཀུན་གྱི་རིགས་སུ་སྐྱེས། །རྡོ་རྗེ་སློབ་དཔོན་དཀའ་ཐུབ་ཆེ། །བགེགས་རྣམས་ཐམས་ཅད་བསལ་ནས་ནི། །དཀྱིལ་འཁོར་གནས་སུ་ཡང་དག་<line/>
ལྡན༑ ༑སྦྱིན་སྲེག་ཆོ་ག་བྱས་ནས་ཀྱང༌། །ཆོས་སྦྱིན་ཆེན་པོ་ཡང་དག་བརྩམ། །དམ་ཆོས་སྙིང་པོ་བཅུད་ལས་བྱུང༌། །སངས་རྒྱས་མཆོད་པ་བླ་མེད་པ། །བྱང་ཆུབ་སེམས་དཔའི་རྣམ་<line/>
པར་འཕྲུལ། །ཤེས་རབ་ཐབས་ཀྱི་ཚུལ་ཐོབ་བྱེད། །རྒྱལ་ཆེན་ཤེས་རབ་ཆེན་པོ་དང༌། །ཐབས་ཀྱིས་རྨད་བྱུང་ཆོས་ཉིད་དོ། །བྲམ་ཟེ་བཞིན་དུ་རིགས་མཆོག་སྐྱེས། །བྱང་ཆུབ་སེམས་<line/>
</page>
<page index="87" id="363A">༄༅། །དཔའི་གསང་ཆེན་འཛིན། །གལ་ཏེ་ནུས་ན་སྐལ་ཆེན་གྱིས། །གང་ཚེ་མཆོད་པ་རྩོམ་པ་ནས། །ཇི་སྲིད་ཟིན་པར་གྱུར་གྱི་བར། །བཟའ་བ་དག་ནི་མི་བྱའོ། །དྲི་དང་<line/>
བཅས་པར་ལེགས་སྦྱར་བའི། །ཡང་ན་དཀར་གསུམ་བཟའ་བར་བྱ། །གང་ཕྱིར་རྒྱལ་པོ་རྡོ་རྗེ་འཛིན། །བྱིན་གྱིས་རློབ་པ་མཛད་པར་འགྱུར། །ཅི་སྟེ་བཟོད་ལྡན་ཉིན་མཚན་དུ། །<line/>
བཟའ་བ་དག་ནི་མི་བྱ་སྟེ། །གང་ཕྱིར་ཆོས་ཀྱི་རང་བཞིན་ཟས། །ཚིམ་པར་འགྱུར་བར་ཐེ་ཚོམ་མེད། །དཀྱིལ་འཁོར་དག་ནི་དག་བྱས་ཤིང༌། །དྲི་རྣམས་ཀུན་གྱིས་མངོན་འདུས་<line/>
བྱས༑ ༑སྔགས་ཀྱི་བསངས་པའི་ཆུ་ཡིས་ནི། །ཐམས་ཅད་ཀུན་ནས་ཆག་ཆག་གདབ། །གང་ཚེ་མཆོད་པར་བྱེད་པ་ན། །ཕྱོགས་རྣམས་ཀུན་ནས་ཕྱག་བྱ་ཞིང༌། །བཤགས་<line/>
དང་གསོལ་བ་གདབ་ཉིད་དང༌། །མཆོད་པའི་སྤྲིན་དང་རྗེས་ཡི་རང༌། །བདག་ཉིད་དབུལ་བ་ལ་སོགས་པའི། །ལས་རྣམས་རིམ་བཞིན་བྱས་ནས་ནི། །དཀྱིལ་འཁོར་ཆེན་པོ་<line/>
མཉམ་དབུས་སུ། །སེམས་དཔའི་སྐྱིལ་ཀྲུང་བཅའ་བར་བྱ། །དཀྱིལ་འཁོར་ཐམས་ཅད་བསྡུས་པ་ཡི། །སྐྱིལ་ཀྲུང་རྣམ་པ་བཅུ་རུ་བཤད། །གསང་ཆེན་དེ་ཉིད་མཆོག་འདི་ནི། །<line/>
དཀྱིལ་འཁོར་ཐམས་ཅད་མཆོད་པའོ། །དཔལ་དང་བཀྲ་ཤིས་སྡིགས་མཛུབ་བྱེད། །དེ་བཞིན་གཡས་ཀྱི་ཕྱེད་ཀྲུང་ཉིད། །ཕྱི་རོལ་བརྐྱང་དང་བཞུགས་པའོ། །དེ་བཞིན་རིན་ཆེན་<line/>
</page>
<page index="88" id="363B">རང་བཞིན་ཏེ། །དེ་དག་བཅུ་རུ་རང་བཞིན་བཤད། །སྐྱིལ་ཀྲུང་བརྒྱ་དང་བཅུ་ལྷག་པ། །གསང་བའི་རྒྱུད་ཀྱི་གསང་བ་ཡི། །རྒྱུད་དེ་ལས་ནི་རབ་ཏུ་བཤད། །སེམས་དཔའི་སྐྱིལ་མོ་<line/>
ཀྲུང་བཅས་ཏེ། །སངས་རྒྱས་ལ་དམིགས་སེམས་ཀྱིས་ནི། །རྒྱུ་དང་མི་རྒྱུ་འཇིག་རྟེན་གསུམ། །བྱམས་པ་ཆེན་པོ་རྗེས་དྲན་ནས། །དང་པོ་སྦྱོར་བའི་ཏིང་འཛིན་མཆོག །རྣལ་འབྱོར་<line/>
པས་ནི་སྙོམས་འཇུག་བྱ། །དེ་ནས་དཀྱིལ་འཁོར་རྒྱལ་པོ་མཆོག །དེ་ནས་ཡང་ནི་ལས་རྒྱལ་པོ། །ཏིང་འཛིན་ལྷག་པའི་བཟང་པོ་ནས། །བཅུ་ཕྲག་གཅིག་ལྷག་བརྒྱ་རུ་བཤད། །ལས་<line/>
ཐམས་ཅད་པ་གསུམ་དུ་བརྗོད། །གསང་བའི་རྒྱུད་ལས་རབ་ཏུ་བཤད། །ཏིང་འཛིན་སྦྱོར་བ་མེད་པར་ནི། །དཀྱིལ་འཁོར་བརྟན་པར་མི་འགྱུར་རོ། །དཀྱིལ་འཁོར་སྦྱོར་བ་མེད་པར་ནི། །དངོས་<line/>
གྲུབ་ཉིད་ནི་འབྱུང་མི་འགྱུར། །དེ་བས་རྟག་ཏུ་འབད་པས་ནི། །ཏིང་འཛིན་དངོས་གྲུབ་དཀྱིལ་འཁོར་བྱ། །གལ་ཏེ་མཆོག་ཏུ་གསང་བ་ནི། །བླ་མེད་ཐེག་པའི་གསང་འདོད་ན། །ཏིང་འཛིན་<line/>
གསུམ་ནི་ཡང་དག་བྱ། །དང་པོའི་རྒྱུད་ལས་བཤད་པ་བཞིན། །དེ་ནས་ཡང་དག་བཤད་པར་བྱ། །དེ་ནས་བྱང་སེམས་རྣམ་འཕྲུལ་དུ། །སོ་སོའི་སྐྱེ་བོས་མི་ནུས་སོ། །དེ་རྣམས་ཀྱི་ནི་<line/>
ཏིང་[?] འཛིན་མཆོག །སེམས་ཉིད་ཀྱིས་ནི་ཡང་དག་བྱ། །དང་པོའི་རྒྱུད་ལས་བཤད་བ་བཞིན། །སངས་རྒྱས་ཀྱི་ནི་རྣམ་འཕྲུལ་བཤད། །བློ་ལྡན་བྱང་སེམས་ཏིང་འཛིན་གྱི། །བདག་<line/>
</page>
<page index="89" id="364A">༄༅། །ཉིད་རྫུ་འཕྲུལ་ཆེན་པོར་བསམ། །དཀའ་ཐུབ་སྣ་ཚོགས་དྲག་པོ་ནི། །བདག་གིས་བྱས་པར་བསམ་པར་བྱ། །འོག་མིན་ཞེས་བྱ་གནས་ཡིན་པ། །ལྷ་ཡི་གནས་ནི་<line/>
བསམ་པར་བྱ། །སངས་རྒྱས་ཐམས་ཅད་འདུས་པ་ཡི། །དག་པའི་འདུས་པ་རྣམ་པར་བསམ། །དང་པོར་སངས་རྒྱས་ཕྱག་བྱས་ནས། །དེ་ནས་ཐུབ་རྣམས་ལ་དེ་བཞིན། །བཀའ་<line/>
མནོས་ཇི་སྐད་བསྟན་པ་ཡི། །སླར་ཡང་སྐྱིལ་ཀྲུང་བཅའ་བ་བྱ། །མངོན་པར་བྱང་ཆུབ་རྣམ་པ་ལྔ། །ཀུན་ཏུ་དགའ་བྱེད་བསམ་པར་བྱ། །མཚན་ཉིད་ཐམས་ཅད་ཀྱིས་བརྒྱན་པའི། །<line/>
བདག་ཉིད་སངས་རྒྱས་སྐུ་དང་ནི། །སངས་རྒྱས་ཀུན་གྱིས་དབང་བསྐུར་བ། །ལྔ་ནི་བདག་ཉིད་ལ་བསམ་བྱ། །རྡོ་རྗེའི་གནས་སུ་འདུག་བྱ་ཞིང༌། །རྩེ་མོ་མཐོན་པོར་བསམ་པར་བྱ། །དང་<line/>
པོར་སྦྱོར་བ་ཞེས་བྱ་བའི་ཏིང་ངེ་འཛིན་ཏོ།། །།རྡོ་རྗེ་ཤར་དུ་འདུག་བྱ་ཞིང༌། །སངས་རྒྱས་འཁོར་ལོ་རྣམ་པར་འཕྲུལ། །བྱང་ཆུབ་སེམས་དཔའ་རྣམས་ཀྱང་སྤྲོ། །འཁོར་<line/>
ལོའི་དཀྱིལ་འཁོར་རྣམ་པར་སྤྲུལ། །རྒྱལ་པོ་དང་བཅས་རིགས་དཀྱིལ་འཁོར། །སྒོ་སྲུང་སྒེག་མོ་ལ་སོགས་དང༌། །ལྷ་མོ་དང་བཅས་ཕྱག་རྒྱ་ཡི། །སྦྱོར་བས་རྡོ་རྗེ་ཅན་དབང་བསྐུར།།<line/>
རྡོ་རྗེ་ལས་སུ་ཡང་དག་བྱའོ། །བདག་ཉིད་ཀྱི་ནི་མཁའ་དབྱིངས་སུ། །སངས་རྒྱས་ཐམས་ཅད་མོས་བྱས་ཏེ། །སངས་རྒྱས་ཀུན་གྱི་རང་བཞིན་ཉིད། །དབང་བསྐུར་བར་ནི་ཡང་དག་<line/>
</page>
<page index="90" id="364B">བྱ༑ ༑རྡོ་རྗེ་ཆོས་འཛིན་རྒྱལ་པོ་རུ། །དཀྱིལ་འཁོར་བཀོད་ལ་བརྟག་པར་བྱ། །སངས་རྒྱས་ཐམས་ཅད་དགུག་བྱ་ཞིང༌། །རྡོ་རྗེ་ཅན་རྣམས་མཆོག་གཞུག་བྱ། །བསྒྲུབ་པ་དང་ནི་དབང་<line/>
དུ་བྱ། །བྱ་བ་འདི་ནི་མཆོག་ཡིན་ནོ། །རང་གི་རིགས་གང་དཀྱིལ་འཁོར་དུ། །གནས་དེ་ལྷག་པར་མོས་པར་བྱ། །འཁོར་ལོ་ཇི་བཞིན་བཀོད་ཇི་བཞིན། །ཕྱག་རྒྱ་ཇི་བཞིན་དབང་<line/>
བྱས་པའོ། །ལས་ཀྱི་རྒྱལ་པོ་མཆོག་ཅེས་བྱ་བའི་ཏིང་ངེ་འཛིན་ཏོ། །རང་ཉིད་ཁྲུས་བྱས་ཡན་ལག་བྱུགས། །རྒྱན་དང་གོས་ནི་སྣ་ཚོགས་ལྡན། །དཔུང་རྒྱན་གདུ་བུ་ཉིད་དང་ནི། །དེ་<line/>
བཞིན་སོར་གདུབ་དབུ་རྒྱན་བཅས། །གསེར་སྐུ་མུ་ཏིག་དང་ལྡན་པའི། །ལག་པ་རྐང་པ་དེ་ནས་སྐེ། །ལུས་ཀུན་རྣམ་པར་བརྒྱན་འགྱུར་བ། །དེ་བཞིན་ཀོ་ཤའི་རས་ལྷག་པའི། །<line/>
གོས་དག་བཟང་པོ་བགོས་ཤིང་བསང༌། །ཡང་ན་ཆོས་གོས་འཛིན་པ་སྟེ། །སངས་རྒྱས་ཕྱག་རྒྱ་རྒྱལ་མཚན་བཞིན། །གལ་ཏེ་སྐྲ་བྲེགས་དགེ་སློང་དེ། །རིང་ཞིང་འཁྱིལ་ལ་<line/>
མདོག་སྔོ་བའི། །སྐྲ་ནི་སྔོན་བོ་བཅིང་བར་བྱ། །ཡང་ན་རང་གི་མགོ་ལ་སྐྱེས། །བདག་ཉིད་རྡོ་རྗེ་སེམས་དཔའ་འམ། །ཡང་ན་རྡོ་རྗེ་ལས་སུ་བྱ། །རྣལ་འབྱོར་རང་བཞིན་གསང་<line/>
མེད་པར། །དངོས་གྲུབ་བཟང་པོ་ཐོབ་མི་འགྱུར། །དཀྱིལ་འཁོར་དབུས་སུ་མཉམ་པ་རུ། །ཅི་རིགས་པར་ནི་འདུག་ནས་སུ། །ཤར་དུ་ཁ་བལྟས་ལངས་ནས་ནི། །ཁེངས་པ་མེད་<line/>
</page>
<page index="91" id="365A">༄༅། །ཅིང་མ་འཁྲུལ་བར། །རྡོ་རྗེ་བསྙེམས་པར་ཡོངས་སུ་བསྐོར། །མཚན་བརྒྱ་རྩ་བརྒྱད་དམ་པ་ནི། །ལན་གཅིག་ཏུ་ནི་བརྗོད་པར་བྱ། །བསྟོད་པ་བྱས་ནས་རང་<line/>
བདག་ཉིད། །དངོས་གྲུབ་སྦྱོར་བ་ཡང་དག་བྱ། །སྙིང་རྗེ་ཆེན་པོ་སྦྱོར་བ་ཡིས། །བདག་གིས་དྲང་སྲོང་བསྐུལ་བར་བྱ། །རྡོ་རྗེ་སེམས་དཔའ་སེམས་དཔའ་ཆེ། །དོན་ཡོད་དབང་ཕྱུག་<line/>
དམ་པ་སྟེ། །ཐེག་པ་ཆེ་མཆོག་སྐྱེས་པའི་མཆོག །བྱང་ཆུབ་སེམས་དཔའ་བདག་གྲུབ་མཛོད། །སེམས་དཔའ་ཆེན་པོ་ཐབས་ཆེན་པོ། །རྡོ་རྗེ་འཁོར་ལོ་མཆོད་པ་ཆེ། །དངོས་གྲུབ་<line/>
ཆེན་པོ་རྫུ་འཕྲུལ་ཆེ། །རྡོ་རྗེ་སེམས་དཔའ་བདག་གྲུབ་མཛོད། །རྡོ་རྗེ་མིང་ནི་ཡང་དག་གཟུང༌། །ཕྱོགས་རྣམས་ཀུན་ཏུ་ཡང་དག་བསྐོར། །དཀྱིལ་འཁོར་རྫོགས་པར་བལྟ་བྱ་<line/>
ཞིང༑ ༑རྡོ་རྗེའི་རྣལ་འབྱོར་རྗེས་དྲན་བྱ། །སླར་ཡང་སྐྱིལ་མོ་ཀྲུང་བཅས་ཏེ། །ང་ནི་རང་ཉིད་འཁོར་ལོས་བསྒྱུར། །ཕྱག་རྒྱའི་ཚོགས་ནི་བཅིང་བ་ལ། །སྟོང་ལས་ཉུང་བར་མི་<line/>
བྱའོ༑ ༑ཐ་ན་རྡོ་རྗེ་སེམས་དཔའ་ནི། །དེ་ཉིད་ཕྱག་རྒྱ་ཡོངས་སུ་གཟུང༌། །ལངས་ནས་ཚིག་ནི་བརྗོད་པར་བྱ། །བདག་ནི་རྡོ་རྗེ་སེམས་དཔའ་སྟེ། །དཀྱིལ་འཁོར་ཆེན་པོ་རབ་སྒྲུབ་<line/>
པ༑ ༑རྡོ་རྗེ་ལ་སོགས་ཀུན་གཤེགས་ཤིག །བདག་ནི་རྒྱལ་པོ་རྡོ་རྗེ་འཛིན། །རྡོ་རྗེ་སེམས་དཔར་བདག་གྲུབ་མཛོད། །ཚོན་ཆེན་ཁ་བསྒྱུར་དྲི་ལྡན་པའི། །སྲད་བུ་ལྷག་པ་གྲིམས་<line/>
</page>
<page index="92" id="365B">པར་བསྒྲིལ། །རྡོ་རྗེ་སྲད་བུ་ཕྱག་རྒྱ་ཆེས། །དཀྱིལ་འཁོར་ཆེན་པོ་ཐིག་གདབ་བྱ། །འཁོར་ལོ་ཇི་བཞིན་བཀོད་ཇི་བཞིན། །ཇི་བཞིན་གཞུང་གི་རྗེས་འབྲངས་ནས། །དཀྱིལ་འཁོར་འཁོར་ལོ་<line/>
ཇི་བཞིན་བྲི། །རྡོ་རྗེའི་ཐིག་ནི་ཡོངས་སུ་གདབ། །དེ་ནས་དེ་ཡི་རང་རིག་གསང༌། །འཁོར་ལོ་ཆེན་པོ་རབ་ཏུ་སྒྲུབ། །དཀྱིལ་འཁོར་ཆེན་པོའི་འཁོར་ལོ་ནི། །གོ་རིམས་བཞིན་དུ་བཤད་པར་བྱ།།<line/>
གྲུ་བཞི་པ་ལ་སྒྲོ་བཞི་པ། །རྟ་བབས་བཞིས་ནི་མཛེས་བྱས་པའི། །ཐིག་བཞི་དང་ནི་ཡང་དག་ལྡན། །དར་དང་ཕྲེང་བས་རྣམ་པར་བརྒྱན། །མཚམས་ཀྱི་ཆ་ནི་ཐམས་ཅད་དང༌། །སྒོ་ཡི་<line/>
སྒོ་ཁྱུད་མཚམས་སུ་ནི། །རྡོ་རྗེ་རིན་ཆེན་རྣམས་ཀྱིས་སྤྲས། །ཕྱི་ཡི་དཀྱིལ་འཁོར་ཐིག་གདབ་བྱ། །དེ་ཡི་ནང་གི་རིམ་པ་ནི། །འཁོར་ལོ་ལྟ་བུར་བྲི་བར་བྱ། །རྡོ་རྗེ་ཕྲེང་བས་ཡོངས་སུ་<line/>
བསྐོར། །ཀ་བ་བརྒྱད་ཀྱིས་ཉེ་བར་མཛེས། །རྡོ་རྗེ་ཀ་བའི་མདུན་གནས་པའི། །དཀྱིལ་འཁོར་ལྔ་ཡིས་རྣམ་པར་བརྒྱན། །ཇི་ལྟར་ཕྱི་དང་ནང་གནས་པའི། །དཀྱིལ་འཁོར་རེ་རེ་རྣམ་པར་དབྱེ།།<line/>
དཀྱིལ་འཁོར་གྱི་ནི་དབུས་ཉིད་དུ། །དཀྱིལ་འཁོར་ལྔ་བྲིས་གང་ཡིན་ཏེ། །ཀ་བ་མཆོག་ནི་བརྒྱད་ཀྱིས་སྤྲས། །དཀྱིལ་འཁོར་བཞི་པ་ཡིན་པར་བཤད། །དབུས་ཀྱི་ཤིན་ཏུ་དབུས་སོང་<line/>
ནས༑ ༑ཆོས་འཛིན་རྒྱལ་པོ་ཆེན་པོ་སྟེ། །རྣམ་པར་སྣང་མཛད་ཁྱབ་བདག་ཆེ། །སངས་རྒྱས་གཟུགས་ནི་དགོད་པར་བྱ། །སངས་རྒྱས་ཀྱི་ནི་ཕྱོགས་ཀུན་ཏུ། །དཀྱིལ་འཁོར་རྣམས་ཀྱི་<line/>
</page>
<page index="93" id="366A">༄༅། །དབུས་སུ་ནི། །དམ་ཚིག་མཆོག་རྣམས་བཞི་པོ་ཡང༌། །གོ་རིམས་བཞིན་དུ་ཡང་དག་བྲི། །རྡོ་རྗེ་སེམས་དཔའ་རྒྱལ་པོ་ཆེ། །མདུན་རྒྱབ་ཏུ་ནི་གནས་པ་<line/>
ཡིན༑ ༑རྡོ་རྗེ་ལྕགས་ཀྱུ་གཡས་ཕྱོགས་སུ། །ནུབ་ཀྱི་ཕྱོགས་སུ་བདུད་འཇོམས་པ། །རྡོ་རྗེ་ལེགས་བ་རྒྱལ་པོ་ཆེ། །ཆོས་འཛིན་ཆེན་པོ་དབང་དང་ལྡན། །ཆོས་འཛིན་པ་ནི་བྱང་དུ་<line/>
སྟེ༑ ༑མདུན་དུ་རྡོ་རྗེ་བསྙེམས་ཚུལ་ལོ། །དེ་ལ་དེ་ཡི་སྙིང་པོ་གསང༌། །ཤིན་ཏུ་རྟོག་པར་བྱེད་པའི་མཆོག །སྡུག་བསྔལ་ཀུན་ལས་རབ་གྲོལ་བྱེད། །བྱང་ཆུབ་སེམས་ནི་རབ་བསྐུལ་<line/>
བ༑ ༑ཧཱུཾ་ཛཿཧོ་སཱ། ཤར་ཕྱོགས་ཆ་ཡི་དཀྱིལ་འཁོར་དུ། །རྡོ་རྗེ་ཤུགས་ཀྱིས་སོང་ནས་ནི། །དཀྱིལ་འཁོར་དེ་ཡི་དབུས་དེ་རུ། །མི་བསྐྱོད་པ་ནི་དགོད་པར་བྱ། །རྡོ་རྗེ་ཤུགས་ཀྱི་སྙིང་པོ་<line/>
ནི༑ ༑ཐེ་ཚོམ་གཅོད་པ་སྔོན་འགྲོ་ཅན། །ཚོགས་སྔོན་འགྲོ་བ་བཟང་པོ་སྟེ། །སྡིག་པ་ཐམས་ཅད་རབ་འཇོམས་བྱེད། །ཨོཾ་བེ་གཱ་ཀྲ་མ་ཧོ། །སངས་རྒྱས་ཀུན་གྱི་གསང་བ་ཆེ། །ཐུབ་པ་<line/>
སྐྱེས་མཆོག་མི་བསྐྱོད་པ། །གླང་པོ་ཕྱག་རྒྱ་ལ་གནས་ཤིང༌། །ཞི་བའི་ཕྱག་རྒྱ་ཡོངས་སུ་འཛིན། །དེ་ལ་སྙིང་པོ་འདི་ཡིན་ཏེ། །ཧཱུཾ༑ དེ་ཡི་ཕྱོགས་རྣམས་ཐམས་ཅད་དུ། །རྡོ་རྗེ་<line/>
མཆོག་རྣམས་དགོད་པ་ནི། །རྒྱན་རྣམས་ཐམས་ཅད་ཀྱིས་སྤྲས་ཤིང༌། །ཁྲོས་བཅས་བཞིན་ནི་འཛུམ་ལྡན་པའི། །རྡོ་རྗེ་སེམས་དཔའ་རྒྱལ་པོ་ཆེ། །རྡོ་རྗེ་ལྕགས་ཀྱུ་བསྟན་པ་ཆེ།།<line/>
</page>
<page index="94" id="366B">རྡོ་རྗེ་འདོད་ཆགས་བདུད་ཆེན་པོ། །རྡོ་རྗེ་ལེགས་པ་རྫུ་འཕྲུལ་ཆེ། །རྡོ་རྗེ་རིན་ཆེན་དགོད་བར་བྱ། །རྡོ་རྗེ་ཆགས་པ་གང་བཤད་པ། །རྡོ་རྗེ་ཆོས་ནི་དགོད་བར་བྱ། །རྡོ་རྗེ་ལེགས་པར་གང་བཤད་<line/>
པ༑ ༑རྡོ་རྗེ་ལས་ནི་ཡོངས་སུ་གཟུང༌། །དམ་ཚིག་རྣམ་པ་བཞི་པོ་ནི། །འཁོར་ལོས་བསྒྱུར་བ་དགོད་པར་བྱ། །ཐམས་ཅད་སངས་རྒྱས་ཅོད་པན་ལྡན། །འཁོར་ལོས་བསྒྱུར་བར་<line/>
དབང་བསྐུར་བ། །རྡོ་རྗེ་རིན་ཆེན་དེ་བཞིན་ལས། །པདྨ་སྣ་ཚོགས་དགའ་ཆེན་པོ། །བཅོམ་ལྡན་རྣམ་པར་སྣང་མཛད་ཀྱིས། །བྱང་ཆུབ་མཆོག་དེ་ཡང་དག་གཟུང༌། །ཡན་ལག་འགྱུར་<line/>
བ་ལྷག་མ་རྣམས། །རྡོ་རྗེ་སེམས་དཔའ་ལ་སོགས་དགོད། །དེ་ནས་སངས་རྒྱས་རིགས་བཞག་སྟེ། །རྡོ་རྗེའི་རིགས་ཀྱི་སྙིང་པོ་ལ། །ཕྱག་རྒྱ་དང་ནི་སྙིང་པོ་བཤད། །རྡོ་རྗེའི་ཕྱག་རྒྱ་ཡོངས་<line/>
སུ་གཟུང༌། །ཧཱུཾ་ཛཿཧོ་སྭ། ཡི་གེ་ཛ་སོགས་བཤད་པ་ལ། །ཡི་གེ་ཨོཾ་ནི་ཡང་དག་དགོད། །ཧོ་དྷི་ཆོས་དབྱིངས་ཡི་གེ་ཨ། །ཡི་གེ་སྭ་ནི་ཡོངས་སུ་བསྒྱུར། །རྡོ་རྗེ་ཤུགས་ཀྱིས་ལྷོར་སོང་<line/>
ནས༑ ༑རིན་ཆེན་འབྱུང་ལྡན་དཀྱིལ་འཁོར་ལོ། །བཅོམ་ལྡན་མཆོག་ནི་ཡོངས་སུ་འཛིན། །དེ་ཡི་ཕྱོགས་རྣམས་ཐམས་ཅད་དུ། །རྡོ་རྗེ་རིན་ཆེན་ལ་སོགས་བྲི། །རིན་ཆེན་གཟི་བརྗིད་རྒྱལ་<line/>
མཚན་དང༌། །རིན་ཆེན་སོ་ཡི་རྒྱན་བཅས་པ། །དེ་ལ་དེ་རྣམས་ཀྱི་སྙིང་པོ་ནི། ཨོཾ་ཨཿཏྲཱ་ཧ། ནུབ་ཀྱི་ཕྱོགས་ཀྱི་དཀྱིལ་འཁོར་དུ། །རྡོ་རྗེ་ཤུགས་ཀྱིས་སོང་ནས་སུ། །དེ་ཡི་དབུས་སུ་རྡོ་<line/>
</page>
<page index="95" id="367A">༄༅། །རྗེ་ཆོས། །འོད་དཔག་མེད་ནི་དགོད་པར་བྱའོ། །དེ་ཡི་སྙིང་པོ་ནི་ཧྲཱིཿདེ་ཡི་ཕྱོགས་རྣམས་ཐམས་ཅད་དུ། །རྡོ་རྗེ་པདྨ་ལ་སོགས་བྲི། །པདྨ་རྣོན་པོ་དེ་བཞིན་<line/>
རྒྱུ༑ ༑སྨྲ་བ་པདྨ་ཕྱག་རྒྱ་བཅས། །དེ་ལ་འདི་རྣམས་ཀྱི་སྙིང་པོ་ནི། ཧྲཱིཿདཾ་མཾ་རཾ། རྡོ་རྗེ་ཤུགས་ཀྱིས་སོང་ནས་ནི། །བྱང་གི་དཀྱིལ་འཁོར་དབུས་སུ་ནི། །བཅོམ་ལྡན་འདས་ནི་དོན་<line/>
ཡོད་གྲུབ། །སངས་རྒྱས་ཉིད་ནི་དགོད་པར་བྱ། །དེ་ཡི་སྙིང་པོ་ནི། ཀཾ། དེ་ཡི་ཕྱོགས་རྣམས་ཐམས་ཅད་དུ། །རྡོ་རྗེ་ལས་ལ་སོགས་པ་བྲི། །ཐམས་ཅད་བསྲུང་པ་གནོད་སྦྱིན་ཆེ། །<line/>
ལས་དང་ཁུ་ཚུར་ཤིན་ཏུ་བརྟན། །དེ་ལ་འདི་རྣམས་ཀྱི་སྙིང་པོ་ནི། ཀཾ་ཧཾ་ཧཱུཾ་བཾ། དབུས་ཀྱི་འཁོར་ལོའི་གྲྭ་བཞི་རུ། །ལྷ་མོ་བཞི་ནི་ཡང་དག་བྲི། །རྡོ་རྗེ་རིན་ཆེན་དེ་བཞིན་ལས། །པདྨ་ལྷ་མོ་བཞི་རུ་<line/>
བཤད། །དེ་ལ་དེ་རྣམས་ཀྱི་སྙིང་པོ་ནི། ཨོཾ་ཨོཾ་ཧྲཱིཿཨ། ཐམས་ཅད་ཀྱི་རྒྱལ་པོའི་དཀྱིལ་འཁོར་ཆེན་པོ་ལས། ཆ་དང་པོའི་དཀྱིལ་འཁོར་དབུས་མ་རྫོགས་སོ།། །།<line/>
དཀྱིལ་འཁོར་དབུས་མ་རྫོགས་ནས་ནི། །ཕྱག་རྒྱ་ཐམས་ཅད་ཡོངས་སུ་བྲི། །ཕྱག་རྒྱ་དེ་ནི་བྱིན་བརླབ་པ། །རྡོ་རྗེའི་ཕྱག་རྒྱ་ཡོངས་སུ་གཟུང༌། །བྱང་ཆུབ་མཆོག་ཏུ་དབུས་ནས་མཆོག །ཤིས་<line/>
པ་ཤར་གྱི་ཕྱག་རྒྱ་སྟེ། །ལྷོ་ཡི་ཕྱོགས་སུ་མཆོག་སྦྱིན་ནོ། །ནུབ་ཏུ་ཆོས་ཀྱི་འཁོར་ལོ་འཛིན། །བྱང་དུ་མི་འཇིགས་སྦྱིན་ཞེས་བྱ། །དོན་ཡོད་གྲུབ་པས་ཡོངས་སུ་གཟུང༌། །ཕྱག་རྒྱ་ལྷག་མ་<line/>
</page>
<page index="96" id="367B">ཕྱག་མཚན་བཅས། །དེ་ནས་རྡོ་རྗེ་སེམས་ཚོགས་བྲི། །དཀྱིལ་འཁོར་ཐམས་ཅད་ཀྱི་རྒྱལ་པོ་དཀྱིལ་འཁོར་ཆེན་པོ་ལས། །རྡོ་རྗེ་འཁོར་ལོ་ཆེན་པོའི་དབུས་ཀྱི་ཆ་ཞེས་བྱ་བ་རྫོགས་སོ།། །།<line/>
རྡོ་རྗེ་ཤུགས་ཀྱིས་སོང་ནས་སུ། །ཤར་ཕྱོགས་ཀྱི་ནི་དཀྱིལ་འཁོར་ལ། །རྡོ་རྗེ་རིགས་ཆེན་ཉམས་དགའ་བའི། །དཀྱིལ་འཁོར་ལྔ་ནི་ཡང་དག་བྲི། །ཀ་བ་བརྒྱད་ནི་རྡོ་རྗེ་ཆེ། །དཀྱིལ་འཁོར་<line/>
ལྔ་ཡིས་རྣམ་པར་བརྒྱན། །དཀྱིལ་འཁོར་བཞི་དང་ལྡན་པ་ཡི། །རྡོ་རྗེའི་འཁོར་ལོ་ཡོངས་སུ་དགོད། །དེ་ཡི་ཤར་གྱི་དབུས་སུ་ནི། །སངས་རྒྱས་གཟུགས་ཅན་ཡང་དག་བྲི། །ཨུཏྤལ་<line/>
སྔོན་པོ་འོད་ཆེན་ལྡན། །ཁྲོ་བཅས་བཞིན་ནི་འཛུམ་ལྡན་པའི། །དྲག་པོ་འབར་བའི་ཕྲེང་བས་ཁྱབ། །རྡོ་རྗེ་ཏི་རིན་ཏི་རི་འཛིན། །ཁྲོ་བོ་རྡོ་རྗེའི་ལྟ་བ་འཛིན། །གཏུམ་པ་ཐམས་ཅད་རབ་འདུལ་<line/>
བྱེད༑ ༑སངས་རྒྱས་མདུན་དུ་རྡོ་རྗེ་འཛིན། །འབར་བའི་དབུས་སུ་དགོད་པར་བྱ། །དེ་བཞིན་འབར་དབུས་པདྨ་དང༌། །དེ་བཞིན་རིན་ཆེན་སྣ་ཚོགས་མཚན། །དེ་ཉིད་ཤར་གྱི་འཁོར་ལོ་ཆེ། །ཤར་<line/>
གྱི་ཆ་རུ་སོང་ནས་ནི། །དེ་ཡི་དཀྱིལ་འཁོར་དབུས་སུ་ནི། །རྡོ་རྗེ་ཧཱུཾ་མཛད་ཡང་དག་བྲི། །ཞལ་བཞི་པ་ལ་ཕྱག་བརྒྱད་པ། །ཕྱག་རྒྱ་བརྒྱད་ནི་ཡོངས་སུ་འཛིན། །མཆེ་བ་དག་ནི་ཅུང་ཟད་གཙིགས། །ཁྲོ་<line/>
བཅས་བཞིན་ནི་འཛུམ་ལྡན་པའི། །ལྕགས་ཀྱུ་རྡོ་རྗེ་ལྕགས་སྒྲོག་དང༌། །ཞགས་པ་ཕྱག་རྒྱ་བཞི་རུ་བཤད། །མདའ་དང་གཞུ་ནི་གཉིས་སུ་འཛིན། །གཉིས་ནི་ཡི་གེ་ཧཱུཾ་གིས་བསྡུས། །དེས་ནི་<line/>
</page>
<page index="97" id="368A">༄༅། །རྐང་པ་གཡོན་པ་ཡིས། །དབང་ཕྱུག་ཆེན་པོ་མནན་པར་བྱ། །གཡས་པས་ལྷ་མོ་ཨུ་མ་ཡི། །ནུ་མའི་བར་དུ་མནན་པ་སྟེ། །གཡོན་བརྐྱང་པ་ཡིས་ལེགས་པར་<line/>
གནས། །འབར་བའི་ཕྲེང་བས་ཁྱབ་འོད་ལྡན། །སྐུ་མདོག་སྔོན་པོ་དྲག་པོ་སྟེ། །སངས་རྒྱས་ཐམས་ཅད་འཇིགས་བྱེད་པ། །དེ་ཡི་ཕྱོགས་རྣམས་ཐམས་ཅད་དུ། །རྡོ་རྗེ་ཁྲོ་བོ་དགོད་པར་<line/>
བྱ༑ ༑ཐམས་ཅད་ཁྲོ་བོའི་འབར་བས་ཁྱབ། །མཆེ་བ་དག་ནི་ཅུང་ཟད་གཙིགས། །ཁྲོ་བོ་སེམས་དཔའ་ཁྲོ་རྡོ་རྗེ། །དེ་བཞིན་ཁྲོ་བོ་ཆགས་པ་སྟེ། །ཁྲོ་བོ་ལེགས་པ་དྲག་པ་སྟེ། །དབུས་ཀྱི་<line/>
དཀྱིལ་འཁོར་བསྐོར་བར་བྱ། །རྡོ་རྗེ་ཤུགས་ཀྱིས་སོང་ནས་ནི། །ཁྲོ་བོའི་རྒྱལ་པོ་གཡས་ཕྱོགས་སུ། །ཁྲོ་བོའི་བདག་ཉིད་ཆེན་པོས་བསྐོར། །དབུས་སུ་ཁྲོ་བོ་ཁྲོ་གཉེར་ཅན། །དེ་ཡི་ཕྱོགས་<line/>
རྣམས་ཐམས་ཅད་དུ། །ཁྲོ་བོ་རྡོ་རྗེའི་དབང་བསྐུར་ལྡན། །ཐམས་ཅད་བྲི་ཞིང་ཡང་དག་དགོད། །ཁྲོ་གཉེར་ཅན་གྱི་དཀྱིལ་འཁོར་མཆོག །དེ་ཡི་ཕྱོགས་རྣམས་ཐམས་ཅད་དུ། །རིན་ཆེན་ཁྲོ་<line/>
བོ་དགོད་པར་བྱ། །ཁྲོ་གཉེར་ཉི་མའི་རྒྱལ་མཚན་དང༌། །ཁྲོ་བོ་བཞད་པ་ཤིན་ཏུ་བྱུང༌། །དཀྱིལ་འཁོར་དམ་པ་གསུམ་པ་རུ། །རྡོ་རྗེ་ཤུགས་ཀྱིས་སོང་ནས་ནི། །ཁྲོ་བོའི་བདག་ཉིད་ཆེན་<line/>
པོར་བསྐོར། །རྡོ་རྗེའི་སྡེ་ནི་ཡང་དག་བྲི། །དེ་ཡི་ཕྱོགས་རྣམས་ཐམས་ཅད་དུ། །པདྨའི་ཁྲོ་བོ་དགོད་པར་བྱ། །ཆོས་དང་རྣོན་པོ་དེ་བཞིན་རྒྱུ། །བཞད་པ་ཁྲོ་བོ་རྫུ་འཕྲུལ་ཆེ། །རྡོ་རྗེ་ཤུགས་<line/>
</page>
<page index="98" id="368B">ཀྱིས་སོང་ནས་ནི། །ལས་ཀྱི་རིགས་མཆོག་ཆེན་པོ་ལ། །ལས་ཀྱི་རྒྱལ་པོ་བདག་ཉིད་ཆེ། །རྡོ་རྗེ་དབབ་པ་ཡང་དག་བྲི། །དེ་ཡི་ཕྱོགས་རྣམས་ཐམས་ཅད་དུ། །ལས་ཀྱི་ཁྲོ་བོ་ལ་སོགས་བྲི། །<line/>
ལས་ཀྱི་གནོད་སྦྱིན་སྲིན་པོ་དང༌། །བསྡུ་བའི་རྫུ་འཕྲུལ་ཁུ་ཚུར་ཆེ། །དཀྱིལ་འཁོར་ལྔ་པོ་ཀུན་ཏུ་བྲི། །དེ་ནི་རྡོ་རྗེའི་རིགས་སུ་བཤད། །དཀྱིལ་འཁོར་ཆེན་པོ་ནི་ཞེས་བྱ། །གསང་<line/>
བ་དེ་ཉིད་ཚོགས་ཀྱི་བདག །དེ་ནས་ཀུན་གྱི་སྙིང་པོ་ནི། །རྡོ་རྗེ་རིགས་ཀུན་ཉམས་དགའ་བའི། །ཡི་གེ་ཧཱུཾ་ནི་འདིར་བརྗོད་དོ། །དྲག་པོ་ཧ་ཧ་ཞེས་སྒྲོགས་ཧཱུཾ། །ཧཱུཾ་ཧཱུཾ་ཞེས་སྒྲོགས་<line/>
འཇིག་པར་བྱེད། །དེ་ཡི་དཀྱིལ་འཁོར་རྒྱལ་པོ་ནི། །རྡོ་རྗེ་གསང་བ་ལེགས་འདུས་བྱ། །འཁོར་ལོ་དཀྱིལ་འཁོར་གྲྭ་རྣམས་སུ། །ལྷ་མོ་བཞི་ནི་ཡང་དག་བྲི། །ཁྲོ་བོའི་སེམས་མ་རིན་<line/>
ཆེན་དང༌། །པདྨ་དང་ནི་ལས་ཞེས་བྱ། །ཀུན་ནས་མཚམས་རྣམས་དག་ཏུ་ནི། །ཕྱག་རྒྱ་དམ་བཅས་དེ་དག་བཟུང༌། །དཀྱིལ་འཁོར་ཐམས་ཅད་ཀྱི་རྒྱལ་པོ་ལས། ཆ་གཉིས་པ་རྫོགས་<line/>
སོ༑༑ ༑༑ཤར་ཕྱོགས་ཀྱི་ཆའི་དཀྱིལ་འཁོར་ཡང་རྫོགས་སོ།། །།དབུས་ཀྱི་དཀྱིལ་འཁོར་འཁོར་ལོ་ཡི། །ཀ་བའི་ཕྱི་རོལ་དཀྱིལ་འཁོར་དུ། །སྒེག་མོ་<line/>
ཕྲེང་བ་དེ་བཞིན་གླུ། །གར་མ་ལྷ་མོ་ཕྱག་རྒྱ་བཅས། །ཤར་གྱི་རྡོ་རྗེ་རིགས་ཉིད་ལ། །ཕྱི་རོལ་གནས་སུ་དེ་བཞིན་ཉིད། །ཉི་མ་ལ་བསྐྱེད་བཞི་པོ་ནི། །རྡོ་རྗེ་ལྷ་མོས་ཡོངས་སུ་བཟུང༌། །རྡོ་<line/>
</page>
<page index="99" id="369A">༄༅། །རྗེའི་དཀྱིལ་འཁོར་སྦྱོར་འབྱུང་བ། །ཡི་གེ་ཧཱུཾ་ནི་ཀུན་ཏུ་དགོད། །དེ་བཞིན་སངས་རྒྱས་རིགས་རྒྱལ་པོ། །ཡི་གེ་ཧཱུཾ་ནི་འདིར་བརྗོད་དོ། །ཕྱག་རྒྱ་རང་གི་ཡན་ལག་<line/>
འགྱུར། །རྡོ་རྗེའི་ཕྱག་རྒྱ་ཡོངས་སུ་གཟུང༌། །ཕྱག་རྒྱ་ཐམས་ཅད་རབ་སྦྱོར་པས། །དེ་དག་གསང་ཞིང་མཆོག་གསང་བཤད། །དཀྱིལ་འཁོར་ཐམས་ཅད་ཀྱི་རྒྱལ་པོ་དཀྱིལ་འཁོར་ཆེན་<line/>
པོ་མཆོག་ཏུ་གསང་བ་ཞེས་བྱ་བ་ལས། རྡོ་རྗེ་རིགས་ཆེན་པོ་ཞེས་བྱ་བ་རྫོགས་སོ།། །།ལྷོ་ཡི་རིན་ཆེན་དཀྱིལ་འཁོར་དུ། །རྡོ་རྗེ་ཤུགས་ཀྱིས་སོང་ནས་ཀྱང༌། །དེ་རུ་ཕུན་<line/>
ཚོགས་དཀྱིལ་འཁོར་གྱི། །འཁོར་ལོ་ལྔ་པོ་དགོད་པར་བྱ། །དེ་ཡི་དཀྱིལ་འཁོར་འཁོར་ལོ་ལ། །སངས་རྒྱས་གཟུགས་ནི་དགོད་པར་བྱ། །རིན་ཆེན་ཆེན་པོ་རྟ་ལ་བཅིབས། །སངས་རྒྱས་ཉི་<line/>
མ་དེ་བཞིན་གཤེགས། །འབར་བའི་ཕྲེང་བས་ཁྱབ་པའི་སྐུ། །འོད་ཟེར་ཕྲེང་བས་ཀུན་ཏུ་ཁྱབ། །རིན་ཆེན་ཕྲེང་བ་མཆོག་འཛིན་པའི། །རྒྱན་རྣམས་ཐམས་ཅད་ཀྱིས་བརྒྱན་པ། །སོ་ཡི་<line/>
ཕྲེང་བ་རབ་བཞད་ཅིང༌། །སོ་ཡི་ཕྲེང་བའི་ཕྱག་རྒྱར་ལྡན། །མཐེ་བོའི་རྩེ་མོ་རྒྱལ་མཚན་འཛིན། །ཉི་མའི་དབུས་ན་སངས་རྒྱས་ཆེ། །ཟླ་བ་ལྟ་བུའི་བདུད་རྩིའི་སྐུ། །རྡོ་རྗེ་རིན་ཆེན་སྐལ་<line/>
བ་ཆེ། །རྡོ་རྗེ་ཉི་མའི་རིགས་མཆོག་གོ །དེ་ཡི་ཕྱོགས་རྣམས་ཐམས་ཅད་དུ། །རིན་ཆེན་སེམས་དཔའ་ཡང་དག་ལྡན། །རིན་ཆེན་སེམས་དཔའ་པདྨ་དང༌། །དེ་བཞིན་རྡོ་རྗེ་ལས་ཉིད་<line/>
</page>
<page index="100" id="369B">དོ༑ ༑རྒྱན་རྣམས་ཐམས་ཅད་ཀྱིས་སྤྲས་པ། །འཁོར་ལོས་བསྒྱུར་བས་རྣམ་པར་བརྒྱན། །རིན་ཆེན་ཆེན་པོ་རིགས་ལས་བྱུང༌། །ནོར་བུའི་རྡོ་རྗེ་ཉི་མ་འཛིན། །དེ་ནས་སྙིང་པོ་ནི། ཏྲཱཾ༑ ལྷོ་ཡི་ཤར་<line/>
གྱི་དཀྱིལ་འཁོར་དུ། །རྡོ་རྗེ་ཤུགས་ཀྱིས་སོང་ནས་ནི། །དེ་ཡི་དབུས་སུ་སེམས་དཔའ་ཆེ། །ནོར་བུའི་འོད་ཅན་ཡང་དག་བྲི། །རྒྱན་རྣམས་ཐམས་ཅད་ཀྱིས་སྤྲས་པ། །སངས་རྒྱས་རྡོ་<line/>
རྗེའི་དབང་བསྐུར་ལྡན། །དེ་ཡི་ཕྱོགས་རྣམས་ཐམས་ཅད་དུ། །རིན་ཆེན་དེ་བཞིན་ཡང་དག་བྲི། །རིན་ཆེན་སེམས་པ་དེ་བཞིན་ཆགས། །རྒྱལ་པོ་ལེགས་པ་རྫུ་འཕྲུལ་ཆེ། །རྡོ་རྗེ་<line/>
རིན་ཆེན་སོགས་ཕྱག་རྒྱ། །རང་གི་ཕྱག་རྒྱ་ཕྱག་མཚན་ཕྲག །རྡོ་རྗེ་ཤུགས་ཀྱིས་སོང་ནས་ཀྱང༌། །ལྷོ་ཡི་གནས་ཀྱི་སྟེང་འདུག་ནས། །རིན་ཆེན་རིགས་ཆེན་བཟང་པོ་ལ། །རྡོ་རྗེ་རིན་ཆེན་<line/>
བཟང་པོ་བྲི། །རིན་ཆེན་བཞི་ཡི་དབང་བསྐུར་ལྡན། །སངས་རྒྱས་སྤྱི་བོ་འཛིན་པའི་མཆོག །རྒྱན་རྣམས་ཐམས་ཅད་ཀྱིས་སྤྲས་པ། །རིན་ཆེན་ཕྲེང་བའི་དབང་བསྐུར་ལྡན། །དེ་ཡི་ཕྱོགས་<line/>
རྣམས་ཐམས་ཅད་དུ། །སེམས་དཔའ་བཞི་ནི་ཡང་དག་བྲི། །རིན་ཆེན་རྒྱལ་པོ་རྒྱལ་མཚན་དང༌། །བཞད་དང་རིན་ཆེན་རྒྱལ་པོ་ཆེ། །རྡོ་རྗེ་ཤུགས་ཀྱིས་སོང་ནས་ཀྱང༌། །ནུབ་ཀྱི་རྡོ་རྗེ་<line/>
དཀྱིལ་འཁོར་ལ། །པདྨ་རིན་ཆེན་བདག་ཉིད་ཆེ། །རིན་ཆེན་ཕྲེང་བས་དབང་བསྐུར་འདི། །རིན་ཆེན་པདྨའི་མཆོག་འཛིན་པ། །སངས་རྒྱས་དབུ་རྒྱན་སེམས་དཔའ་ཆེ། །རིན་ཆེན་ཞི་བ་<line/>
</page>
<page index="101" id="370A">༄༅། །ཡོངས་སུ་འཛིན། །ཟུར་མིག་འདོད་ཆགས་ཆགས་པའི་སྤྱན། །སྐྱེས་བུ་འདུལ་བ་ལ་གཟིགས་པ། །པདྨ་འཛིན་པའི་རྒྱལ་པོ་ཆེ། །འཇིག་རྟེན་དབང་ཕྱུག་ཚེ་<line/>
དཔག་མེད། །དེ་ཡི་ཕྱོགས་རྣམས་ཐམས་ཅད་དུ། །རིན་ཆེན་པདྨ་ཡང་དག་བྲི། །རིན་ཆེན་པདྨ་དེ་བཞིན་ནོ། །དེ་བཞིན་རྒྱུ་དང་སྨྲ་བ་འཛིན། །རྡོ་རྗེ་ཤུགས་ཀྱིས་སོང་ནས་ཀྱང༌། །<line/>
བྱང་གི་ཕྱོགས་ཀྱི་དཀྱིལ་འཁོར་ལ། །རིན་ཆེན་ལས་ཆེན་རྒྱལ་པོ་ནི། །བདག་ཉིད་ཆེན་པོས་ཡང་དག་བྲི། །བཅོམ་ལྡན་ཐུབ་པའི་དབང་པོ་དོན་ཡོད་གྲུབ། །ལས་ཀུན་འཛིན་པས་སངས་རྒྱས་<line/>
རྣམས་འཕྲུལ་པའི། །རྡོ་རྗེ་ལས་ཏེ་རྒྱལ་པོ་མཛོད་འཛིན་པ། །འཁོར་ལོས་བསྒྱུར་བའི་གཙོ་བོ་མཆོག་དམ་པ། །སངས་རྒྱས་དབུ་རྒྱན་ལས་རྣམས་བཞི་དང་ལྡན། །རྒྱན་རྣམས་ཀུན་<line/>
གྱིས་ཡན་ལག་ལེགས་པར་བརྒྱན། །ལས་ཀྱི་རིན་ཆེན་དམ་པས་རྒྱས་གདབ་ཅིང༌། །རིན་ཆེན་དཀྱིལ་འཁོར་ཚོགས་ཆེན་མཆོག་གྱུར་པའི། །དེ་ཡི་ཕྱོགས་རྣམས་ཐམས་ཅད་དུ། །<line/>
ལས་ཀྱི་རིན་ཆེན་ཡང་དག་བྲི། །ལས་ཀྱི་སྲིན་པོ་གནོད་སྦྱིན་དང༌། །དེ་ཡི་བསྡུ་བའི་ཁུ་ཚུར་འཛིན། །དེ་ནས་ཀུན་གྱི་སྙིང་པོ་ནི། ཏྲཱཾ། རིན་ཆེན་རིགས་ཆེན་རྣལ་འབྱོར་པ། །ཡི་གེ་ཏྲཱཾ་<line/>
ནི་བརྗོད་པར་བྱ། །ཅི་རིགས་པར་ནི་རང་ཉིད་ཀྱི། །ཕྱག་རྒྱ་ཕྱག་མཚན་ཡང་དག་བྲི། །དཀྱིལ་འཁོར་ཐམས་ཅད་ཀྱི་རྒྱལ་པོ་དཀྱིལ་འཁོར་ཆེན་པོ་ལས། རྐང་པ་གསུམ་པ་རྫོགས་<line/>
</page>
<page index="102" id="370B">སོ༑༑ །།ལྷོ་ཕྱོགས་ཆའི་དཀྱིལ་འཁོར་ཡང་རྫོགས་སོ།། །།དེ་ཉིད་ཀྱི་ནི་གྲྭ་བཞི་རུ། །ལྷ་མོ་བཞི་ནི་ཡང་དག་བྲི། །ཕྱི་ཡི་དཀྱིལ་འཁོར་མདུན་ནས་སུ། །ལྷ་མོ་བཞི་ནི་<line/>
ཡང་དག་བྲི། །སེམས་མའི་རིན་ཆེན་དེ་བཞིན་ཆོས། །ལས་མ་འཁོར་ལོའི་དཀྱིལ་འཁོར་དུ། །སྒེག་མོ་ཕྲེང་བ་དེ་བཞིན་གླུ། །གར་མ་རྣམ་པར་སྒེག་མོ་ཡི། །ནོར་བུ་རིགས་ཆེན་བཟང་པོ་ནི། །<line/>
རིན་ཆེན་ཕྱག་རྒྱས་ཀུན་ཁྱབ་ལ། །ཕྱག་མཆོག་རང་གི་ཕྱག་རྒྱས་མཚོན། །འོད་ཟེར་ཕྲེང་བས་ཁྱབ་འོད་ལྡན། །རིན་ཆེན་རྡོ་རྗེས་དབང་བསྐུར་བ། །རང་རང་ཕྱག་རྒྱ་ཡོངས་སུ་འཛིན། །རིན་ཆེན་<line/>
མཚོན་ཆ་སྣ་ཚོགས་ཐོགས། །རིན་ཆེན་ལས་བྱུང་རིན་ཆེན་ལྡན། །རིན་ཆེན་རང་བཞིན་ཁང་པར་གནས། །སྤོས་དང་རིན་ཆེན་མེ་ཏོག་བཅས། །རིན་ཆེན་མཆོག་ཆེན་ལ་གནས་ཤིང༌། །ལུས་<line/>
ལ་རིན་ཆེན་གོས་གྱོན་པ། །དཀྱིལ་འཁོར་ཐམས་ཅད་ཀྱི་རྒྱལ་པོ་དཀྱིལ་འཁོར་ཆེན་པོ་གསང་བ་མཆོག་ཏུ་གསང་བ་ཞེས་བྱ་བ་ལས། །ནོར་བུའི་རིགས་ཆེན་པོ་ཞེས་བྱ་བ་རྫོགས་སོ།། །།<line/>
རྡོ་རྗེ་ཤུགས་ཀྱིས་སོང་ནས་ཀྱང༌། །ནུབ་ཀྱི་པདྨའི་དཀྱིལ་འཁོར་ལ། །པདྨའི་རིགས་ཆེན་བཟང་པོ་ནི། །དགའ་བ་ཆེན་པོས་ཡང་དག་བྲི། །དེ་ཡི་ནུབ་ཀྱི་དཀྱིལ་འཁོར་ལ། །དཀྱིལ་འཁོར་ལྔ་<line/>
ནི་ཡང་དག་བྲི། །དབུས་ཀྱི་ལྟེ་བའི་འཁོར་ལོ་ལ། །སངས་རྒྱས་གཟུགས་ནི་དགོད་པར་བྱ། །པདྨ་བཟང་པོ་འདབ་མ་བརྒྱད། །འདབ་མ་བརྒྱད་པ་ཡིད་འོང་བ། །ཆོས་དབྱིངས་བརྟན་<line/>
</page>
<page index="103" id="371A">༄༅། །པའི་རྣལ་འབྱོར་ཅན། །པདྨའི་ཕྲེང་པས་རྣམ་པར་མཛེས། །དེ་ཡི་དབུས་སུ་རྒྱལ་བོ་ཆེ། །སྣ་ཚོགས་གཟུགས་ཅན་རང་བཞིན་མཆོག །སངས་རྒྱས་<line/>
ཤེས་རབ་ཐབས་ལྡན་པ། །ཆོས་ཀྱི་འཁོར་ལོ་ཡོངས་སུ་འཛིན། །པདྨ་གཅིག་པོ་དེ་གནས་ཤིང༌། །དེ་ཡི་དཀྱིལ་འཁོར་ལ་བརྟེན་པ། །པདྨའི་སེམས་དཔའ་བཞི་པོ་བྲི། །འཁོར་<line/>
ལོས་བསྒྱུར་བ་འཇིགས་པ་མེད། །རྒྱན་རྣམས་ཐམས་ཅད་ཀྱིས་སྤྲས་པ། །སངས་རྒྱས་པདྨ་དབང་བསྐུར་ལྡན། །རྡོ་རྗེ་པདྨ་ལ་སོགས་བྲི། །པདྨའི་སེམས་དཔའ་འཇིགས་པ་མེད།།<line/>
ཀུན་ཀྱང་སངས་རྒྱས་ཅོད་པན་ལྡན། །ཆོས་ཀྱི་ཕྲེང་བས་དབང་བསྐུར་བས། །པདྨའི་ཕྱག་མཚན་མཚོན་ཆ་བསྣམས། །སངས་རྒྱས་འཕྲུལ་བས་རྣམ་པར་རོལ། །པདྨའི་སེམས་དང་<line/>
དེ་བཞིན་རྒྱལ། །རིན་ཆེན་ཆོས་ནི་ཚུལ་ཆེན་པོ། །དམ་ཚིག་མཆོག་རྣམས་བཞི་པོ་ནི། །རིམ་པ་བཞིན་དུ་ཡང་དག་བྲི། །ནུབ་ཀྱི་ཤར་གྱི་དཀྱིལ་འཁོར་དུ། །རྡོ་རྗེ་ཤུགས་ཀྱིས་སོང་<line/>
ནས་ཀྱང༌། །དེ་ཡི་དབུས་སུ་རྒྱལ་པོ་ཆེ། །སྣ་ཚོགས་འཁོར་ལོ་དགོད་པར་བྱ། །ཆོས་ཀྱི་སྙིང་པོ་རབ་ཏུ་གནས། །པདྨ་འདབ་མ་བརྒྱད་ལ་བརྟེན། །པདྨའི་གེ་སར་དབུས་སུ་ནི། །སྣ་ཚོགས་<line/>
གཟུགས་ཅན་དགོད་པར་བྱ། །རྒྱན་རྣམས་ཐམས་ཅད་ཀྱིས་སྤྲས་པ། །གཟུགས་བཟང་ལྡན་པའི་སྐུ་མངའ་བ། །སངས་རྒྱས་ལྔ་ཡི་དབང་བསྐུར་ལྡན། །སྤྱན་གསུམ་ཕྱག་ནི་བརྒྱད་<line/>
</page>
<page index="104" id="371B">པ་སྟེ། །ཐོར་ཚུགས་ཚངས་པ་དཔྲལ་བར་དབང༌། །མེ་ཏོག་མཚོན་ཆ་སྨིན་མཚམས་སུ། །མིག་ལ་ཉི་མ་ཟླ་བ་དགོད། །ཐ་སྐར་གཞོན་ནུ་རྣ་བ་ལ། །ཁྱབ་འཇུག་སྣ་ཡི་རྩེ་མོ་སྟེ། །མཆེ་བ་<line/>
ནག་པོ་གསུས་པོ་ཆེ། །ལྕེ་ལ་དབྱངས་ཅན་མ་ཡིན་ཏེ། །གསུང་དབྱངས་ལ་ནི་དབྱངས་ཆེན་མ། །ཀུ་མུ་ད་དང་པད་ཕྲེང་ཅན། །ཁ་དང་འགྲམ་པ་དག་ལ་གནས། །སྤྱན་ལ་ཤེས་<line/>
རབ་ཕ་རོལ་ཕྱིན། །གདོང་གི་ཕྱེད་ནི་སྤྲུལ་པར་བྱེད། །ཕྲག་པ་གཡས་པར་སེང་གེ་སྟེ། །གཡོན་པ་ཕག་ནི་ཡང་དག་གནས། །སྣ་ཡི་བུ་ག་གཉིས་པ་ནི། །རྒྱ་མཚོ་ཉེ་བར་གདུང་<line/>
བ་དང༌། །དགའ་བོ་ཉེ་དགའ་དཔུང་པ་ལ། །ལྟེ་བ་ལ་ནི་རྒྱ་མཚོ་གནས། །བརླ་གཉིས་པོ་ལ་དཔུང་ཆེན་གནས། །ཚོགས་ཀྱི་དབང་ཕྱུག་དཔུང་པ་ལ། །ལྷ་ཆེན་དབང་ཕྱུག་ཆེན་པོ་<line/>
ནི༑ ༑མཚན་མའི་སྟེང་གི་སྒོ་ན་གནས། །དཔལ་བེའུ་སྙིང་ག་ལ་གནས་ཏེ། །ལྷག་པ་ལྷ་མོ་ཆེན་མོ་དཔལ། །འོག་གི་ཁ་ཡི་སྒོ་རུ་ནི། །གཤིན་རྗེའི་རྒྱལ་པོ་རྣམ་པར་བརྟེན། །རྫོང་<line/>
དང་འཇིགས་བྱེད་ལྷ་མོ་ཆེ། །པུས་མོ་ལ་ནི་ཡང་དག་གནས། །རྐང་པའི་སོར་མོ་བཅུ་ལ་ནི། །མ་མོ་བཅུ་ནི་ཀུན་ཏུ་གནས། །དྲག་པོ་རྗེ་ངར་གནས་པ་ཉིད། །ཆུ་ཡི་ལྷ་མོ་རྒྱབ་ན་གནས།།<line/>
དབྱིད་དང་སོགས་ཀ་དབྱར་དང་ནི། །སྟོན་དང་དགུན་དང་དགུན་སྨད་ལྷ། །གཡས་པ་དང་ནི་གཡོན་པ་ཡི། །རྐང་པ་དག་ལ་ཡང་དག་གནས། །འོག་གི་འཁོར་ལོ་རྩིབས་སྟོང་ལ། །དྲག་<line/>
</page>
<page index="105" id="372A">༄༅། །པོའི་ཕུང་པོ་འཆང་བ་དང༌། །སྒྲ་གཅན་ཐགས་བཟང་རིས་སྣང་བྱེད། །ལྷ་མ་ཡིན་རྣམས་ཀུན་ཏུ་གནས། །ལག་པ་བཅུ་ཡི་ཐལ་མོ་ལ། །ཕ་རོལ་ཕྱིན་པ་<line/>
བཅུ་དག་གནས། །མངོན་པར་འདོད་པ་ཉིད་དག་གི། །ལྷ་ཆེན་ལ་སོགས་འདི་དག་བྲི། །ཞལ་བཞི་ཕྱག་ནི་བརྒྱད་པ་སྟེ། །ཞལ་རེ་ཞིང་ནི་སྤྱན་གསུམ་པའི། །གོས་དང་གཟུགས་<line/>
ནི་བཟང་པོར་ལྡན། །དེ་འདྲའི་རང་བཞིན་ཐུབ་པ་དགོད། །དེ་ཡི་ཕྱོགས་རྣམས་ཐམས་ཅད་དུ། །པདྨའི་སེམས་དཔའ་ཡང་དག་བྲི། །པདྨའི་སེམས་དཔའ་ལྕགས་ཀྱུ་དང༌། །མདའ་དང་<line/>
པདྨ་ལེགས་པར་སྦྱིན། །ནུབ་ཀྱི་ལྷོ་ཡི་ཕྱོགས་མཆོག་ཏུ། །རྡོ་རྗེ་ཤུགས་ཀྱིས་སོང་ནས་ཀྱང༌། །དེ་ཡི་དབུས་སུ་སེམས་དཔའ་ཆེ། །རིན་ཆེན་པདྨ་ཡང་དག་བྲི། །ཞལ་ནི་བཅུ་གཉིས་<line/>
ལྡན་པ་ཉིད། །ཕྱག་བཅུ་གཉིས་དང་ལྡན་པའི་མཆོག །རིན་ཆེན་པདྨར་ཡང་དག་བཞུགས། །རིན་ཆེན་ལས་ནི་འབྱུང་བར་འདོད། །དེ་ཡི་ཕྱོགས་རྣམས་ཐམས་ཅད་དུ། །<line/>
པདྨའི་རིན་ཆེན་དྲག་སོགས་བྲི། །ཁྲོ་གཉེར་ཉི་མའི་རྒྱལ་མཚན་དང༌། །དེ་བཞིན་ཞལ་ནི་བཅུ་གཅིག་པ། །ནུབ་ཀྱི་ཕྱོགས་ཀྱི་དཀྱིལ་འཁོར་དུ། །རྡོ་རྗེ་ཤུགས་ཀྱིས་སོང་ནས་<line/>
ཀྱང༑ ༑དེ་ཡི་དབུས་སུ་སེམས་དཔའ་ཆེ། །འོད་དཔག་མེད་ནི་དགོད་པར་བྱ། །པདྨ་ཆེན་པོ་རབ་སྟེར་བ། །པདྨ་གར་གྱི་དབང་ཕྱུག་གཙོ། །སྦྱན་དང་ཕྱག་ནི་སྟོང་པར་ལྡན། །<line/>
</page>
<page index="106" id="372B">ཕྱག་རྒྱ་མཚོན་ཆ་ཐམས་ཅད་བཅང༌། །ཞལ་བཅུ་གཉིས་པ་བཟང་པོ་སྟེ། །པདྨའི་ལྷ་མོ་ཡང་དག་ལྡན། །ཕ་རོལ་ཕྱིན་པ་བཅུ་དང་ལྡན། །ཚོགས་ཀྱི་དབུས་ན་རྣམ་པར་རོལ་[?] ཡི་<line/>
ཕྱོགས་རྣམས་ཐམས་ཅད་དུ། །པདྨའི་སེམས་དཔའ་ཡང་དག་བྲི། །སྒྲོལ་མ་གཞོན་ནུའི་མཐུ་ཅན་དང༌། །མགྲིན་སྔོན་ཚངས་པའི་མདོག་ལས་བྱུང༌། །ནུབ་ཀྱི་བྱང་གི་ཆ་རུ་ནི། །རྡོ་<line/>
རྗེ་ཤུགས་ཀྱིས་སོང་ནས་ཀྱང༌། །དེ་ཡི་དབུས་སུ་སེམས་དཔའ་ཆེ། །པདྨ་ལ་སོགས་དགོད་པར་བྱ། །ཞལ་དྲུག་ཕྱག་ནི་བཅུ་གཉིས་པའི། །ཕྱག་རྒྱ་མཚོན་ཆ་འཛིན་པའི་མཆོག །ཆེན་<line/>
པོ་སྣ་ཚོགས་རབ་སྟེར་བ། །པདྨ་ལས་ནི་ཡང་དག་བྲི། །དེ་ཡི་ཕྱོགས་རྣམས་ཐམས་ཅད་དུ། །པདྨ་གར་གྱི་དབང་ཕྱུག་རྒྱལ། །དཀྱིལ་འཁོར་གྱི་ནི་མདུན་གནས་པ། །པདྨའི་སྲིན་པོ་<line/>
གནོད་སྦྱིན་དང༌། །པདྨའི་ཁུ་ཚུར་ཡང་དག་བྲི། །གཡས་དང་གཡོན་དང་རྒྱབ་དང་ནི། །མདུན་ཉིད་ཀྱི་ནི་དཀྱིལ་འཁོར་རོ། །དེ་ནས་སྙིང་པོ་ནི་ཧ། །སངས་རྒྱས་ཀྱི་སྙིང་པོ་ཧྲཱིཿ་སྟེ།<line/>
ཐམས་ཅད་ཀྱི་སྙིང་པོ་ཡིན་ནོ། །དཀྱིལ་འཁོར་ཐམས་ཅད་ཀྱི་རྒྱལ་པོ་དཀྱིལ་འཁོར་ཆེན་པོ་གསང་ཞིང་མཆོག་ཏུ་གསང་བ་ཞེས་བྱ་བ་ལས། རྐང་པ་བཞི་པ་རྫོགས་སོ།། །།<line/>
པདྨའི་རིགས་ཀྱི་ཚོགས་དག་གི །དཀྱིལ་འཁོར་ཡོངས་སུ་རྫོགས་ནས་ནི། །དེ་ཡི་འཁོར་ལོའི་གྲྭ་བཞི་རུ། །ལྷ་མོ་བཞི་ནི་ཡང་དག་བྲི། །པདྨའི་སེམས་དཔའ་རིན་ཆེན་དང༌། །ལས་<line/>
</page>
<page index="107" id="373A">༄༅། །དང་ཆོས་མ་ཡང་དག་བྲི། །སྒེག་མོ་ཕྲེང་བ་དེ་བཞིན་གླུ། །གར་མ་འདི་ནི་ཡང་དག་བྲི། །དཀྱིལ་འཁོར་ཐམས་ཅད་ཀྱི་རྒྱལ་པོ་དཀྱིལ་འཁོར་ཆེན་པོ་<line/>
ལས༑ པདྨའི་རིགས་ཆེན་པོ་ཞེས་བྱ་བ་རྫོགས་སོ།། །།བྱང་གི་ལས་ཀྱི་དཀྱིལ་འཁོར་དུ། །རྡོ་རྗེ་ཤུགས་ཀྱིས་སོང་ནས་ཀྱང༌། །དེ་ཡི་དཀྱིལ་འཁོར་རྒྱལ་པོ་ནི། །<line/>
འཁོར་ལོ་ལྔ་ལྔ་དགོད་པར་བྱ། །དེ་ཡི་དབུས་སུ་ལས་ཆེན་པོ། །སངས་རྒྱས་གཟུགས་ནི་དགོད་པར་བྱ། །ཆོས་འཛིན་པ་ཡི་རྒྱལ་པོ་ཆེ། །ནམ་མཁའ་ལྡིང་གི་གདན་ལ་བཞུགས།།<line/>
དེ་ཡི་ཕྱོགས་རྣམས་ཐམས་ཅད་དུ། །ལས་ཀྱི་ཕྱག་རྒྱ་ཡང་དག་བྲི། །ལས་ཀྱི་སེམས་དཔའ་རིན་ཆེན་དང༌། །དེ་བཞིན་ལས་དང་ཆོས་ཉིད་དོ། །རྡོ་རྗེ་ཤུགས་ཀྱིས་སོང་ནས་ནི། །<line/>
བྱང་གི་ཤར་གྱི་དཀྱིལ་འཁོར་ལ། །མི་བསྐྱོད་པ་ནི་སངས་རྒྱས་ཆེ། །རྡོ་རྗེ་ལས་ནི་དགོད་པར་བྱ། །དེ་ཡི་མཆོད་པ་མཚོན་ཆ་བཅས། །དེ་ཡི་ཕྱག་རྒྱ་བཅས་པ་བཟུང༌། །ལས་ཆེན་<line/>
འཛིན་པ་བཟང་པོ་སྟེ། །སངས་རྒྱས་མཛད་པ་ཡང་དག་ལྡན། །དེ་ཡི་ཕྱོགས་རྣམས་ཐམས་ཅད་དུ། །ལས་ཀྱི་སེམས་དཔའ་ཡང་དག་བྲི། །སེམས་དཔའ་ཆགས་པའི་རྒྱལ་པོ་<line/>
ཆེ༑ ༑ལེགས་པ་དེ་བཞིན་ལས་ཉིད་དོ། །རྡོ་རྗེ་ཤུགས་ཀྱིས་སོང་ནས་ཀྱང༌། །བྱང་གི་ལྷོ་ཡི་ཆ་རུ་ནི། །རིན་ཆེན་ཏིང་འཛིན་རྒྱལ་པོ་ཆེ། །རིན་ཆེན་ལས་ནི་ཡང་དག་བྲི། །རིན་ཆེན་<line/>
</page>
<page index="108" id="373B">ཆར་ནི་རབ་འབེབས་ཤིང༌། །སྡུག་བསྔལ་ཐམས་ཅད་རབ་ཏུ་འཇོམས། །དེ་ཡི་ཕྱོགས་རྣམས་ཐམས་ཅད་དུ། །རིན་ཆེན་ལས་ནི་ཡང་དག་བྲི། །སེམས་དཔའི་གཟི་བརྗིད་རྒྱལ་<line/>
མཚན་དང༌། །ལས་དང་བཞད་པ་རྣམ་སྦྱོང་བ། །ལས་ཀྱི་རིན་ཆེན་བཟང་པོ་ལ། །རིན་ཆེན་དཀྱིལ་འཁོར་ཡང་དག་ལྡན། །རྡོ་རྗེ་ཤུགས་ཀྱིས་སོང་ནས་ཀྱང༌། །བྱང་གི་ནུབ་ཀྱི་<line/>
ཆ་རུ་ནི། །པདྨའི་ལས་ཀྱི་སེམས་དཔའ་ཆེ། །དཀྱིལ་འཁོར་དབུས་སུ་ཡང་དག་བྲི། །དེ་ཡི་ཕྱོགས་རྣམས་ཐམས་ཅད་དུ། །པདྨའི་ལས་ནི་ཡང་དག་བྲི། །པདྨ་རྣོན་པོ་དེ་བཞིན་<line/>
སྒྱུ༑ ༑དེ་བཞིན་སྨྲ་བ་ལས་ཡིན་ནོ། །རྡོ་རྗེ་ཤུགས་ཀྱིས་སོང་ནས་ཀྱང༌། །བྱང་གི་བྱང་ཕྱོགས་དཀྱིལ་འཁོར་ལ། །ལས་ཆེན་འཛིན་པ་དབང་ལྡན་པ། །ལས་ཀྱི་རྒྱལ་པོ་ཡང་དག་<line/>
བྲི༑ ༑དེ་ཡི་ཕྱོགས་རྣམས་ཐམས་ཅད་དུ། །ལས་ཀྱི་སེམས་དཔའ་དགོད་པར་བྱ། །ལས་ཀྱི་སྲིན་པོ་གནོད་སྦྱིན་དང༌། །དེ་བཞིན་བསྡུ་བའི་ཁུ་ཚུར་ཉིད། །དེ་ནས་སྙིང་པོ་ནི་ཨཱཿ།།<line/>
སངས་རྒྱས་ཀྱི་སྙིང་པོ་ནི་ཨཱཿ་སྟེ། །ཐམས་ཅད་ཀྱི་སྙིང་པོ་ཡིན་ནོ། །དཀྱིལ་འཁོར་ཐམས་ཅད་ཀྱི་རྒྱལ་པོ་འཁོར་ལོའི་དཀྱིལ་འཁོར་ཆེན་པོ་གསང་བ་ཞེས་བྱ་བ་ལས། །རྐང་པ་ལྔ་<line/>
པ་རྫོགས་སོ།། །།བྱང་གི་ཆའི་དཀྱིལ་འཁོར་ཡང་རྫོགས་སོ།། །།བྱང་དུ་ཇི་ལྟར་རིགས་བྱས་ཏེ། །ལས་ཀྱི་དཀྱིལ་འཁོར་རྫོགས་ནས་ནི། །དེ་ཡི་འཁོར་<line/>
</page>
<page index="109" id="374A">༄༅། །ལོའི་གྲྭ་བཞི་རུ། །ལྷ་མོ་བཞི་ནི་དགོད་པར་བྱ། །སྔར་གྱི་དམ་ཚིག་བཞི་པོ་ནི། །ཐམས་ཅད་སུམ་ཅུ་རྩ་གསུམ་ཡིན། །དབུས་མ་ཞེས་བྱ་སུམ་ཅུ་གསུམ། །<line/>
ཤར་གྱི་ཕྱོགས་ན་སུམ་ཅུ་གསུམ། །དེ་བཞིན་ནུབ་ཀྱི་ཕྱོགས་ཆ་འོ། །བྱང་དང་ལྷོ་ཡང་དེ་བཞིན་ནོ། །དཀྱིལ་འཁོར་ཐམས་ཅད་ཀྱི་རྒྱལ་པོ་དཀྱིལ་འཁོར་ཆེན་པོ་གསང་ཞིང་<line/>
མཆོག་ཏུ་གསང་བ་ལས། །ལས་ཀྱི་རིགས་ཞེས་བྱ་བ་རྫོགས་སོ།། །།དཀྱིལ་འཁོར་གྱི་འཁོར་ལོ་ཐམས་ཅད་ཀྱང་རྫོགས་སོ།། །།བརྒྱ་དྲུག་<line/>
ཅུ་རྩ་ལྔ་པའོ། །དེ་ནས་དཀྱིལ་འཁོར་འཁོར་ལོ་མཆོག །ཐར་པའི་རང་བཞིན་གྲོང་ཁྱེར་ཆེ། །འཁོར་ལོ་ཆེན་པོའི་གྲྭ་བཞི་རུ། །དཀྱིལ་འཁོར་བཞི་ནི་བྲི་བར་བྱ། །འཁོར་ལོ་སྦྱོར་ཆེན་<line/>
ཤར་ལྷོ་རུ། །ཟླ་བའི་གཟུགས་སུ་དགོད་པར་བྱ། །ཟླ་བའི་དཀྱིལ་འཁོར་དབུས་སུ་ནི། །རྡོ་རྗེ་སེམས་དཔའ་དགོད་པར་བྱ། །འཛུམ་ཞིང་ཟླ་བའི་མདོག་ཅན་ཏེ། །འོད་ཟེར་དམར་པོ་<line/>
སྣ་ཚོགས་འབར། །སེམས་དཔའི་སྐྱིལ་ཀྲུང་ཡང་དག་བཞུགས། །རྡོ་རྗེ་བསྙེམས་ཚུལ་འཆང་བའི་མཆོག །ཕྱག་གཡས་པ་ན་རྡོ་རྗེ་བསྣམས། །དེ་བཞིན་གཡོན་ན་དྲིལ་བུ་བསྣམས།།<line/>
མཉམ་པར་གཞག་པའི་སེམས་དཔའ་ཆེ། །སེམས་ཅན་ཀུན་གྱི་དོན་སེམས་པ། །དེ་ཡི་པདྨ་ཡང་དག་གནས། །དེ་འོད་དཀྱིལ་འཁོར་ལ་བརྟེན་པ། །ལྷ་མོ་བཞི་ནི་ཡང་དག་བྲི། །གསང་<line/>
</page>
<page index="110" id="374B">བ་ལྔ་ནི་ཡང་དག་བསྟན། །དང་པོ་དང་ནི་གཉིས་པ་ནི། །གཡས་ཀྱི་ཕྱོགས་ན་ཡང་དག་གནས། །གསུམ་པ་དང་ནི་བཞི་པ་ནི། །གཡོན་ལོགས་ན་ནི་རབ་ཏུ་གནས། །ལྷ་མོ་རྡོ་རྗེ་ཅ་ཅོ་སྒྲོགས། །པུས་<line/>
འཁྱུད་རང་གི་ལྷ་མོ་དེ། །དེ་ཡི་གློ་ན་མགོ་སྒྱུར་ཞིང༌། །འཛུམ་བཅས་ཀུན་ཏུ་ལྟ་བ་སྟེ། །བཅོམ་ལྡན་འདས་ཀྱི་ཕྱག་ལ་འཇུས། །ཆུ་སྲིན་གྱི་ནི་རྒྱལ་མཚན་བསྒྲེང༌། །དེ་ཡི་གློ་ན་བཞད་བཅས་<line/>
ཤིང༑ ༑རྡེག་བྱེད་སྐྱེ་དགུའི་བདག་མོ་ཡི། །རྡོ་རྗེ་ཅ་ཅོའི་སྒྲ་སྒྲོགས་དང༌། །དེ་བཞིན་རྡོ་རྗེ་དོན་ཡོད་དགའ། །ལྷ་མོ་རྡོ་རྗེ་འདོད་དབང་ཕྱུག །གཟི་བརྗིད་དགའ་བའི་རྡོ་རྗེ་མ། །ལྷོ་དང་ནུབ་ཀྱི་མཚམས་<line/>
སུ་ནི། །རྡོ་རྗེ་ཤུགས་ཀྱིས་སོང་ནས་ཀྱང༌། །དེ་ཡི་དཀྱིལ་འཁོར་དབུས་སུ་ནི། །པདྨ་ཆེན་པོ་དགོད་པར་བྱ། །པདྨའི་དཀྱིལ་འཁོར་དབུས་སུ་ནི། །པདྨའི་སེམས་དཔའ་དགོད་པར་བྱ། །ཞལ་བཞི་<line/>
ཕྱག་ནི་བརྒྱད་པ་སྟེ། །འཁོར་ལོའི་དཀྱིལ་འཁོར་འོད་བཅས་པ། །དེ་ཡི་པདྨར་ཡང་དག་གནས། །དེ་འོད་དཀྱིལ་འཁོར་ལ་བརྟེན་པ། །པདྨའི་རིགས་ཅན་ལས་བྱུང་བ། །ལྷ་མོ་བཞི་ནི་ཡང་<line/>
དག་བྲི། །ཀུན་ནས་གསང་བའི་ལྷ་མོ་ཡི། །དེ་ནས་མིང་ནི་རབ་བཤད་བྱ། །རྡོ་རྗེ་དཔལ་དང་རྡོ་རྗེ་དཀར། །རྡོ་རྗེ་སྒྲོན་མ་རྡོ་རྗེ་ཅན། །རྡོ་རྗེ་ཤུགས་ཀྱིས་སོང་ནས་ཀྱང༌། །ནུབ་བྱང་མཚམས་ཀྱི་<line/>
དཀྱིལ་འཁོར་དུ། །ནམ་མཁའི་དཀྱིལ་འཁོར་བྲིས་ནས་ནི། །རྡོ་རྗེ་ཉི་མ་ཡང་དག་ལྡན། །ཉི་མའི་དཀྱིལ་འཁོར་དབུས་སུ་ནི། །རིན་ཆེན་སེམས་དཔའ་དགོད་པར་བྱ། །སྔོན་དམར་གྱི་ནི་འོད་<line/>
</page>
<page index="111" id="375A">༄༅། །ཀྱིས་ཁྱབ། །རྒྱན་རྣམས་ཐམས་ཅད་ཀྱིས་བརྒྱན་པའི། །དེ་ཡི་པདྨ་ཡང་དག་གནས། །དེ་འོད་དཀྱིལ་འཁོར་ལ་བརྟེན་པ། །རིན་ཆེན་རིགས་ཆེན་ལས་བྱུང་<line/>
བའི༑ ༑ལྷ་མོ་བཞི་ནི་ཡང་དག་བྲི། །ནམ་མཁའ་ལས་བྱུང་མཁའ་རྡོ་རྗེ། །ནམ་མཁའི་མདོག་ཅན་སྐྱེ་དགུའི་བདག །རིན་ཆེན་དཔལ་ལྡན་ལྷ་མོ་ཆེ། །རིན་ཆེན་དང་བཅས་རིགས་<line/>
མཛེས་མ། །རྡོ་རྗེ་ཤུགས་ཀྱིས་སོང་ནས་ཀྱང༌། །བྱང་ཤར་མཚམས་ཀྱི་འཁོར་ལོ་ལ། །དེ་བཞིན་ཨུཏྤལ་སྔོན་པོའི་འདབ། །དཀྱིལ་འཁོར་ཡང་དག་བྲི་བར་བྱ། །ཨུཏྤལ་<line/>
སྔོན་པོ་དེ་དབུས་སུ། །ལས་རྣམས་འཛིན་པ་ཆེན་པོའི་མཆོག །སངས་རྒྱས་ཀུན་ལས་སོགས་བཤད་པ། །རྡོ་རྗེའི་ལས་ནི་དགོད་པར་བྱ། །དེ་ཡི་པདྨར་ཡང་དག་གནས། །<line/>
དེ་འོད་དཀྱིལ་འཁོར་ལ་བརྟེན་ཅིང༌། །ལས་ཀྱི་རིགས་ཅན་ལས་བྱུང་བའི། །ལྷ་མོ་བཞི་ནི་ཡང་དག་བྲི། །ལས་རྒྱ་རྡོ་རྗེ་རིན་ཆེན་མ། །ལས་མ་ཆོས་མ་དཔལ་ལྡན་ཆེ། །ཇི་ལྟར་<line/>
སྔོན་དུ་རྡོ་རྗེའི་རིགས། །དེ་བཞིན་དཀྱིལ་འཁོར་ཐམས་ཅད་ལ། །དེ་ཉིད་ཕོ་ཉ་མོ་རུ་གནས། །དེ་ཉིད་ལྷ་མོར་ཡང་དག་གནས། །དེ་ཉིད་སྒེག་མོ་རྣམ་སྒེག་སོགས། །ཕྱག་རྒྱའི་<line/>
རྒྱ་མཚོ་གཞན་ཡང་བྱེད། །སེར་མོ་དམར་མོ་ཉི་མ་མཚུངས། །ཨུཏྤལ་སྔོན་པོའི་མདོག་འདྲར་འགྱུར། །བསྙེམས་བཅས་ཞི་བའི་དབང་བསྐུར་ལྡན། །རང་གི་ཕྱག་རྒྱ་ཡོངས་སུ་<line/>
</page>
<page index="112" id="375B">འཛིན། །དེ་ནས་སྙིང་པོ་ནི་ཧཱུཾ་ཧྲཱིཿ་ཨོཾ་ཨཿ། དཀྱིལ་འཁོར་ཐམས་ཅད་ཀྱི་རྒྱལ་པོ་དཀྱིལ་འཁོར་ཆེན་པོ་གསང་ཞིང་མཆོག་ཏུ་གསང་བ་ཞེས་བྱ་བ་ལས། རྐང་པ་དྲུག་པ་རྫོགས་སོ།།<line/>
མཚམས་རྣམས་ཀྱི་དཀྱིལ་འཁོར་ཡང་རྫོགས་སོ།། །།བརྒྱ་དང་བརྒྱད་ཅུ་རྩ་ལྔར་ལྡན། །འཁོར་ལོ་ཡོངས་སུ་རྫོགས་ནས་ཀྱང༌། །དེ་ཡི་མཚམས་ཀྱི་ལོགས་རྣམས་སུ་<line/>
ལྷ་བཞི་དག་ནི་ཡང་དག་བྲི། །ཤར་དུ་རྡོ་རྗེ་ཆེན་པོ་སྟེ། །རྡོ་རྗེ་མེ་ལྟར་འབར་བའོ། །རྡོ་རྗེ་རིགས་ཆེན་མཚན་མ་སྟེ། །འབར་བའི་ཕྲེང་བ་རབ་འཇིགས་པའི། །ལྷོ་རུ་རིན་ཆེན་ཕུན་ཚོགས་<line/>
པ༑ ༑ཆུ་ལྷ་རིན་ཆེན་ཆུ་སྲིན་རྣམས། །རིན་ཆེན་རིགས་ཆེན་མཚན་མ་སྟེ། །སངས་རྒྱས་ཆོས་ཀྱི་འབྱུང་གནས་བརྗོད། །ནུབ་ཏུ་ས་ལྷ་བྲི་བར་བྱ། །རྩལ་ལྡན་སྐྱེས་བུ་ཞེས་བྱ་ཡི། །དཀྱིལ་<line/>
འཁོར་ཆེན་པོ་འཛིན་བྱེད་ཅིང༌། །པདྨའི་རིགས་ཀྱི་མཚན་མའང་ཡིན། །བྱང་དུ་རླུང་གི་སྐྱེས་བུ་ནི། །རླུང་གི་ཤུགས་ཀྱིས་གོས་འཆང་ཞིང༌། །དེ་བཞིན་ལས་ཀྱི་རིགས་འཛིན་མ། །གཡོ་<line/>
ཞིང་རྩལ་ལྡན་བྲི་བར་བྱ། །བརྒྱ་དང་བརྒྱད་ཅུ་རྩ་དགུ་རུ། །དབུས་ཀྱི་དཀྱིལ་འཁོར་ཡང་དག་བསྒྲུབ། །ཆོས་ཀྱི་ཚུལ་གྱི་གྲུ་ཆེན་པོ། །ཐར་པའི་རང་བཞིན་གྲོང་ཁྱེར་ཆེ། །དཀྱིལ་འཁོར་<line/>
ཐམས་ཅད་ཀྱི་རྒྱལ་པོ་དཀྱིལ་འཁོར་ཆེན་པོ་ལས། འཁོར་ལོ་ཆེན་པོའི་དཀྱིལ་འཁོར་གསང་བ་ཞེས་བྱ་བ་རྫོགས་སོ།། །།ཐུན་མོང་མཆོག་ཏུ་གསང་བ་ཡི། །རྡོ་རྗེ་<line/>
</page>
<page index="113" id="376A">༄༅། །རིག་པ་འཛིན་པ་མཆོག །རང་རིགས་འཁོར་ལོའི་དཀྱིལ་འཁོར་ནི། །ཕྱོགས་གཅིག་ཏུ་ནི་བཤད་པར་བྱ། །དཀྱིལ་འཁོར་ཀུན་གྱི་དབུས་སུ་ནི། །ཐུབ་པའི་<line/>
དབང་ཕྱུག་རྣམ་སྣང་མཛད། །སེང་གེ་པདྨའི་གདན་ལ་བཞུགས། །དེ་ནི་བྱང་ཆུབ་མཆོག་འཛིན་པ། །མི་བསྐྱོད་པ་ནི་གླང་ཆེན་བཅིབས། །རིན་ཆེན་དབང་ནི་རྟ་ལ་བཅིབས། །བཅོམ་<line/>
ལྡན་ཚེ་དཔག་མེད་པ་ནི། །རྨ་བྱའི་ཁྲི་ལ་ཡང་དག་བཞུགས། །དོན་ཡོད་གྲུབ་པ་བླ་ན་མེད། །མཁའ་ལྡིང་དབང་པོ་ཡང་དག་བཞུགས། །འདི་རྣམས་ཀྱི་ནི་བཞོན་པར་བཤད། །<line/>
རིགས་མཆོག་ཀུན་གྱི་དབྱེ་བའོ། །མི་བསྐྱོད་པ་ཡིས་གནོན་ཏེ། །དེ་བཞིན་རིན་ཆེན་དབང་མཆོག་སྦྱིན། །ཚེ་དཔག་མེད་ཀྱི་ཏིང་འཛིན་སྦྱིན། །དོན་ཡོད་གྲུབ་པའི་མི་འཇིགས་སྦྱིན།།<line/>
སྔོན་པོ་སེར་པོ་དེ་བཞིན་དམར། །ཁ་དོག་ལྗང་གུ་ལས་འཛིན་པ། །དེ་བཞིན་གཤེགས་པའི་རིགས་ཡིད་འོང༌། །སྐུ་མདོག་དཀར་པོ་རབ་ཏུ་བསྒྲགས། །དེ་བཞིན་རྡོ་རྗེ་རིན་ཆེན་<line/>
ལ༑ ༑རྡོ་རྗེ་ཕྲེང་བས་རྡོ་རྗེ་མཚན། །རྡོ་རྗེའི་དཀྱིལ་འཁོར་སྦྱོར་བྱུང་བ། །རྡོ་རྗེའི་རི་མོ་ཡང་དག་བྲི། །པདྨའི་རིགས་ཆེན་བཟང་པོ་ལ། །པདྨའི་ཕྲེང་བས་པདྨ་མཚན། །པདྨའི་དཀྱིལ་<line/>
འཁོར་སྦྱོར་བྱུང་བ། །པདྨའི་སྲད་བུས་ཐིག་གདབ་བྱ། །རིན་ཆེན་རིགས་ཅན་བཟང་པོ་ལ། །རིན་ཆེན་ཕྲེང་བས་རིན་ཆེན་མཚན། །རིན་ཆེན་དཀྱིལ་འཁོར་སྦྱོར་བྱུང་བ། །རིན་ཆེན་རི་<line/>
</page>
<page index="114" id="376B">མོ་རྣམ་པར་མཛེས། །ལས་ཀྱི་རིགས་ལ་སྣ་ཚོགས་བཤད། །དེ་བཞིན་སངས་རྒྱས་རིགས་མཆོག་ལ། །འོན་ཀྱང་རྡོ་རྗེ་ཁྱད་པར་གྱིས། །རྡོ་རྗེ་དཀྱིལ་འཁོར་སྦྱོར་བྱུང་བའི། །རྡོ་<line/>
རྗེ་ཤར་གྱི་ཕྱོགས་ཆ་རུ། །ལྷོ་རུ་རིན་ཆེན་དཀྱིལ་འཁོར་ཏེ། །ནུབ་ཏུ་པདྨ་ཡང་དག་བཤད། །བྱང་དུ་ལས་ནི་ཡང་དག་སྦྱོར། །རྡོ་རྗེ་ཅན་ཀུན་ཁྲོ་གཉེར་ཅན། །རིན་ཆེན་ཚོགས་ནི་<line/>
རབ་བཤད་པ། །པདྨ་ཆེན་པོ་དུལ་ཞིང་ཞི། །དྲག་པོ་ཞི་ཐ་ལས་འཛིན་པ། །དཀྱིལ་འཁོར་ཆེན་པོའི་འཁོར་ལོ་རུ། །འཁོར་ལོ་ཆེན་པོ་ཡང་དག་བྲི། །དེ་ནས་ཕྱི་རོལ་འཁོར་ལོ་སོགས་།<line/>
ཆོ་ག་འདི་ཀུན་དེ་དང་འདྲ། །དཀྱིལ་འཁོར་ཐམས་ཅད་ཀྱི་རྒྱལ་པོ་གསང་བ་ཆེན་པོ་མཆོག་ཏུ་གསང་བའི་དཀྱིལ་འཁོར་ཆེན་པོ་ལས། གསང་བ་ཞེས་བྱ་བ་རྐང་པ་བདུན་པ་རྫོགས་<line/>
སོ༑༑ །།ལས་ཀྱི་རྣལ་འབྱོར་ལས་བྱུང་བརྫོགས་སོ།། །།ནང་གི་དཀྱིལ་འཁོར་རྫོགས་ནས་ནི། །ཚོན་རྩི་ལྔས་ནི་དགང་བར་བྱའོ། །ཐིག་དང་རི་མོ་ཐམས་<line/>
ཅད་ནི། །ཆོན་རྩི་ཀུན་གྱིས་རབ་ཏུ་དགང༌། །དང་པོ་ནས་ནི་ཐ་མ་རུ། །ཕྱི་རོལ་དཀྱིལ་འཁོར་ཀུན་ཏུ་བྲི། །མཉམ་ཞིང་ཀུན་ཏུ་ཆ་མཉམ་པས། །གྲུ་བཞི་རུ་ནི་རབ་ཏུ་བརྟག །ཟུར་བཞི་པ་<line/>
བསྒོ་བཞི་བ། །རྟ་བབས་བཞིས་ནི་མཛེས་བྱས་པ། །ཀ་བ་བརྒྱད་དང་ཡང་དག་ལྡན། །ཡིད་དུ་འོང་ཞིང་ལེགས་པར་ཕྱེ། །ཐིག་བཞི་དང་ནི་ཡང་དག་ལྡན། །དར་དང་ཕྲེང་བས་རྣམ་པར་<line/>
</page>
<page index="115" id="377A">༄༅། །བརྒྱན། །རྡོ་རྗེ་རིན་ཆེན་སྲད་བུ་ཡིས། །ཕྱི་རོལ་དཀྱིལ་འཁོར་ཐིག་གདབ་བྱ། །ཁ་ཁྱེར་གྱིས་ནི་ཡོངས་སུ་བསྐོར། །རྡོ་རྗེ་ཁ་ཁྱེར་མཛེས་བྱས་ལ། ཟླ་བ་<line/>
ཕྱེད་པའི་ལྕུག་མས་ཁྱབ། །རྡོ་རྗེ་ཕྲེང་བའི་ཚོགས་དང་ལྡན། །དྲ་བ་དྲ་བ་ཕྱེད་པས་སྦྲས། །ཟླ་བ་ཕྱེད་པས་ཉེ་བར་མཛེས། །གཡེར་ཀའི་དྲ་བས་ཡང་དག་ལྡན། །ཁ་དོག་སྣ་ཚོགས་<line/>
རྣམ་པར་བརྒྱན། །དེ་དང་དབུས་ཀྱིས་བར་ཐིག་ལ། །བྱང་ཆུབ་སེམས་རྣམས་ཡང་དག་བྲི། །བསྐལ་བ་བཟང་པོ་སྟོང་དག་ནི། །འདས་པའི་རྫུ་འཕྲུལ་ཆེན་པོ་རྣམས། །ཤར་དུ་ཐམས་<line/>
ཅད་རྡོ་རྗེ་མཚན། །ལྷོ་རུ་རིན་ཆེན་ཕྱག་མཚན་བསྣམས། །ནུབ་ཏུ་པདྨ་རྡོ་རྗེ་སོགས། །བྱང་དུ་ལས་ཀྱི་རྡོ་རྗེ་བསྣམས། །རྫུ་འཕྲུལ་ཆེན་པོའི་ལྷ་གང་དག །ཕྱི་རོལ་ཐིག་ལ་ཡང་<line/>
དག་བྲི། །དྲག་པོ་ལ་སོགས་ལྷ་ཆེན་རྣམས། །སྣམ་བུ་ལས་ནི་ལུས་ཕྱེད་ཕྱུང༌། །དབང་ཕྱུག་ཆེན་པོ་ཚངས་པ་ཆེ། །ཁྱབ་འཇུག་གཡུང་དྲུང་གཞོན་ནུ་ནི། །རིགས་བཅས་དཔུང་<line/>
དང་བཅས་རྒྱལ་པོ། །ཤར་གྱི་དཀྱིལ་འཁོར་ཡང་དག་བྲི། །འཁྱིལ་བའི་འོད་ཅན་གཏུམ་པོ་དང༌། །སེར་སྐྱ་རྡོ་རྗེ་སེར་སྐྱ་རྣམས། །རིགས་བཅས་འཁོར་ལོ་ཡང་དག་ལྡན། ལྷོ་ཡི་<line/>
ཕྱོགས་སུ་ཡང་དག་བྲི། །མྱོས་པ་ཕྲེང་ལྡན་རྒྱལ་ཉིད་པ། །རྣམ་པར་རྒྱལ་དང་སྐྱེལ་བྱེད་རྣམས། །རིགས་བཅས་དཔུང་དང་ཡང་དག་ལྡན། །ནུབ་ཀྱི་ཆ་རུ་ཡང་དག་བྲི། །ཀོ་ཤི་<line/>
</page>
<page index="116" id="377B">གོས་ཅན་མེ་དང་རླུང༌། །རྡོ་རྗེ་འཇིགས་བྱེད་ལ་སོགས་རྣམས། །ནུབ་ཀྱི་ཆ་ལས་འོག་ཏུ་ནི། །བྱང་གི་ཆ་རུ་ཡང་དག་བྲི། །དེ་བཞིན་དཔུང་དང་བདག་པོར་བཅས། །མ་མོ་འཇིག་<line/>
རྟེན་རབ་གྲགས་དང༌། །གཙོ་བོ་འཁོར་ལོ་རྣམ་རོལ་པ། །ལྷ་མིན་ལ་སོགས་རྫུ་འཕྲུལ་ཆེ། །ཕྱི་རོལ་འཁོར་ལོའི་རིགས་སུ་བཤད། །རྒྱུད་ཆེན་གསང་བ་ཞེས་བྱ་ལས། །<line/>
སྟོང་ཕྲག་བཅུ་རུ་བཤད་པ་རྣམས། །ཇི་ལྟར་མངོན་པར་འདོད་པ་བྲི། །ཕྱི་ཡི་དཀྱིལ་འཁོར་གནས་ཟུར་དུ། །དཀྱིལ་འཁོར་བཞི་ནི་བྲི་བར་བྱ། །མེ་ཏོག་སྤོས་ལ་སོགས་ལྡན་པ།<line/>
མཆོད་པའི་ལྷ་མོ་ཡང་དག་བྲི། །ཇི་ལྟར་ནུས་ཤིང་བྲི་བ་དང༌། །ཇི་ལྟར་མཛེས་ཤིང་རྗེས་སུ་མཐུན། །ཇི་ལྟར་རང་གི་རིགས་བཤད་པ། །ཇི་ལྟར་མངོན་པར་འདོད་པ་བྲི། །དཀྱིལ་<line/>
འཁོར་ཐམས་ཅད་ཀྱི་རྒྱལ་པོ་དཀྱིལ་འཁོར་ཆེན་པོ་གསང་ཞིང་མཆོག་ཏུ་གསང་བ་ཞེས་བྱ་བ་ལས། ཕྱི་རོལ་གྱི་དཀྱིལ་འཁོར་མཆོག་ཏུ་མཛེས་པ་ཞེས་བྱ་བ་རྐང་པ་<line/>
བརྒྱད་པ་རྫོགས་སོ།། །།དེ་བཞིན་གཤེགས་པའི་གསང་བའི་དཀྱིལ་འཁོར་ཆེན་པོ་མ་ལུས་པ་རྫོགས་སོ།། །།དེ་ནས་དེ་བཞིན་གཤེགས་པ་<line/>
ཐམས་ཅད་ཀྱི་གསང་བའི་དཀྱིལ་འཁོར་འདི་ལ་སངས་རྒྱས་ཀྱི་བྱང་ཆུབ་མ་ལུས་པར་དགུག་པ་འདི་འབྱུང་ངོ༌། །འདི་ལྟ་སྟེ། བྱང་ཆུབ་ཀྱི་སེམས་དང༌། ཕ་རོལ་ཏུ་ཕྱིན་པ་དྲུག་<line/>
</page>
<page index="117" id="378A">༄༅། །དགུག་པ་ཉིད་དང༌། ཕྱིར་མི་ལྡོག་པའི་ས་ལ་ཐབས་མཁས་པ་ཆེན་པོ་འཇུག་པར་བྱེད་པ་ཉིད་དང༌། དོན་ཐམས་ཅད་ལ་མངོན་དུ་ཕྱོགས་པ་དང༌། མྱ་<line/>
ངན་ལས་འདས་པ་ལ་གནས་པ་དང༌། བྱང་ཆུབ་ཆེན་པོའི་ཚོགས་བསགས་པ་དང༌། སེམས་ཅན་གྱི་དོན་ལ་མི་སླུ་བ་དང༌། ཐེག་པ་ཆེན་པོ་འདི་ལས་ཐེག་པ་གཞན་ལ་<line/>
འདོད་པ་མི་སྐྱེད་ཅིང་འགྱུར་བ་མེད་པར་འཆིང་བ་ཉིད་དང༌། ཐབས་དང༌། ཤེས་རབ་དང༌། ཏིང་ངེ་འཛིན་དང༌། གཟུངས་དང༌། སྤྱོད་པ་དང༌། སངས་རྒྱས་ཀྱི་ཆོས་བླ་ན་མེད་པ་<line/>
སྡུད་པར་བྱེད་པའི་སངས་རྒྱས་ཀྱི་ཡེ་ཤེས་ཆེན་པོ་ཉིད་ལ་ཡང་དག་པར་བྱེད་པ་ཉིད་དོ། །དེ་ལ་ཤར་གྱི་སྒོར་རྡོ་རྗེ་ལྕགས་ཀྱུ་ཆེན་པོ་ཞེས་བྱ་བ་རྡོ་རྗེ་འཛིན་དགོད་པར་བྱའོ། །ལྷོ་<line/>
རུ་ནི་རྡོ་རྗེ་ཞགས་པ་ཞེས་བྱ་བ་དང༌། ནུབ་ཏུ་རྡོ་རྗེ་ལྕགས་སྒྲོག་ཅེས་བྱ་བ་དང༌། བྱང་དུ་རྡོ་རྗེ་དྲིལ་བུ་ཞེས་བྱ་བའི་རྡོ་རྗེ་འཛིན་པ་ཆེན་པོ་དགོད་པར་བྱའོ། །དཀྱིལ་འཁོར་ཐམས་<line/>
ཅད་ཀྱི་རྒྱལ་པོའི་དཀྱིལ་འཁོར་ཆེན་པོ་གསང་བ་ཞེས་བྱ་བ་ལས། བྱང་ཆུབ་སེམས་དཔའ་ཆེན་པོའི་ཚུལ་ཆེད་དུ་བརྗོད་པ་ལས། རབ་ཏུ་འཇུག་པ་ཞེས་བྱ་བའི་དཀྱིལ་འཁོར་<line/>
ཆེན་པོ་རྫོགས་སོ།། །།དེ་བཞིན་གཤེགས་པའི་འཁོར་ལོ་ཡིན་ནོ། །བྱང་ཆུབ་སེམས་དཔའི་ཚུལ་ཐོབ་བྱེད། །དཀྱིལ་འཁོར་ཡོངས་སུ་རྫོགས་ནས་ནི། །དམ་<line/>
</page>
<page index="118" id="378B">ཚིག་མཆོག་ཆེན་སེམས་དཔའ་ཡིས། །བསྐོར་བ་དག་ནི་ལན་གསུམ་བྱ། །མ་ལུས་གསང་བ་བལྟ་བྱ་ཞིང༌། །ཀུན་ཏུ་ཚོགས་ནས་དགའ་བར་བྱ། །གསང་བ་ཆད་ན་དག་བྱ་ཞིང༌།<line/>
ལྷག་པ་རྣམ་པར་སྦྱང་བར་བྱ། །དེ་ནས་རྡོ་རྗེ་སེམས་དཔའ་ཡི། །མྱུར་དུ་ཕྱག་རྒྱ་ཆེ་བསྟེན་བྱ། །མཚན་བརྒྱ་རྩ་བརྒྱད་དམ་པ་ནི། །ལན་གཅིག་ཏུ་ནི་བརྗོད་པར་བྱ། །འཁྲོ་ལོ་ཟུར་ནི་<line/>
ཡང་དག་གནས། །རྡོ་རྗེ་ལྷ་མོ་སྦྱན་དྲང་བྱ། །ཕྱི་རོལ་དཀྱིལ་འཁོར་ལ་གནས་པའི། །སངས་རྒྱས་མཆོད་རྟེན་སྤྱན་དྲང་བྱ། །སྒོ་ཡི་དབུས་ན་གང་གནས་པ། །སྒོ་སྲུང་རྣམས་ནི་སྦྱན་དྲང་<line/>
བྱ༑ ༑ཕྱི་རོལ་དཀྱིལ་འཁོར་ལ་གནས་པའི། །སེམས་དཔའ་ཆེན་པོ་སྤྱན་དྲང་བྱ། །དེ་ནས་སྒོ་རྣམས་ཐམས་ཅད་དུ། །ལྕགས་ཀྱུ་ལ་སོགས་ལས་བྱས་ཏེ། །ཕྱག་རྒྱ་བཞི་ནི་ཡང་དག་<line/>
བཅིང༑ ༑བརྒྱ་དང་རྩ་བརྒྱད་དག་བྱ་བ། །རྡོ་རྗེ་ལྕགས་ཀྱུ་ཀུན་དུ་དགུག །རྡོ་རྗེ་ཞགས་པས་གཞུག་པར་བྱ། །རྡོ་རྗེ་ལྕགས་སྒྲོག་ཀུན་ཏུ་བཅིང༌། །རྡོ་རྗེ་དྲིལ་བུས་དབབ་པར་བྱ། །སྒོའི་<line/>
བྱ་བའོ། །དེ་ནས་དབུས་སུ་འདུག་བྱས་ནས། །རྡོ་རྗེ་སློབ་དཔོན་དཀའ་ཐུབ་ཆེས། །རྡོ་རྗེ་དབྱེ་བའི་ཕྱག་རྒྱ་ཡིས། །སྒོ་རྣམས་ཐམས་ཅད་དབྱེ་བར་བྱ། །སྒོ་སྲུང་བ་རུ་དམིགས་ནས་<line/>
ནི༑ ༑སྒོ་རྣམས་དབྱེ་བར་བྱ་བ་ཡིན། །རྡོ་རྗེ་སྡིགས་མཛུབ་ཕྱག་རྒྱ་ཡིས། །གདུག་པ་ཐམས་ཅད་བསྡིགས་པར་བྱ། །གང་ཚེ་མཆོད་པ་ཡང་དག་རྩོམ། །ཇི་སྲིད་དུས་ཀྱི་རྫོགས་<line/>
</page>
<page index="119" id="379A">༄༅། །འགྱུར་བ། །གྲྭ་ནི་ཐམས་ཅད་དག་ཏུ་ནི། །བདུག་སྤོས་རྣམས་ནི་གདུལ་བར་བྱ། །སྔོན་དུ་སྒོ་ཡི་ལས་བྱས་ཏེ། །དེ་ནས་མཆོད་པ་ཡང་དག་བྱ། །དང་<line/>
པོར་མེ་ཏོག་ཤིང་ལ་སོགས། །སྦོས་དང་མར་མེ་ཕྱག་རྒྱར་བཅས། །མཚམས་ཀྱི་དུས་ལས་སྔོན་དུ་ནི། །བུམ་པ་རྡོ་རྗེ་སྤྱན་དྲང་བྱ། །རྡོ་རྗེ་བུམ་པའི་ཕྱག་རྒྱ་ཡིས། །ཅི་ནུས་པར་<line/>
ནི་སྤྱན་དྲང་བྱ། །བུམ་པ་ཤིན་ཏུ་བཟང་པོ་གཅིག །རིན་ཆེན་སྣ་བདུན་ལས་བྱས་མཛེས། །ཡང་ན་རིན་ཆེན་དང་བསྲེས་པའི། །རྡོ་རྗེ་དྲི་ཡི་ཆུ་ལྡན་བྱ། །རྡོ་རྗེ་ཆུ་ཡི་སྔགས་དང་<line/>
ནི༑ ༑རྡོ་རྗེ་ཕྱག་རྒྱ་ཆུ་གཙང་མ། །སྟོང་དང་རྩ་བརྒྱད་བཟླས་བྱས་ན། །རྡོ་རྗེའི་བདུད་རྩིའི་ཆུ་རུ་འགྱུར། །བུམ་པའི་སྔགས་ནི། ཨོཾ་བཛྲ་ཨུ་ད་ཀ་ཧཱུཾ། མེ་ཏོག་གི་སྔགས་ནི། ཨོཾ་བཛྲ་<line/>
པུཥྤེ་ཧཱུཾ། མར་མེའི་སྔགས་ནི། ཨོཾ་བཛྲ་ཨཱ་ལོ་ཀེ་ཧཱུཾ། དྲིའི་སྔགས་ནི། ཨོཾ་བཛྲ་གནྡྷེ་ཧཱུཾ། བདུག་སྤོས་ཀྱི་སྔགས་ནི། ཨོཾ་བཛྲ་དྷུ་པེ་ཧཱུཾ། སྤོས་དང་མེ་ཏོག་ལ་སོགས་པ། །ཐམས་<line/>
ཅད་ཕྱག་རྒྱ་ལྡན་པར་བྱ། །རྡོ་རྗེ་ཕྱག་རྒྱ་གཟུང་བྱས་ནས། །རྡོ་རྗེའི་སྔགས་ཀྱིས་རབ་ཏུ་སྦྱོར། །དགོངས་ཀའི་དུས་ནས་བརྩམས་ནས་ནི། །ཁྲུས་ཀྱི་ཆོ་ག་ཡང་དག་བྱ། །ལུས་ལ་དྲི་<line/>
ཡིས་ཕྱུགས་པ་དང༌། །རྒྱན་རྣམས་ཀུན་གྱིས་ལེགས་པར་བརྒྱན། །རྡོ་རྗེའི་ཤུགས་ཀྱི་སྔགས་དང་ནི། །རྡོ་རྗེ་ཤུགས་ཀྱི་ཕྱག་རྒྱ་ཡིས། །འབྱུང་བ་དང་ནི་འཇུག་པ་ཡི། །རྡོ་རྗེའི་རྣལ་<line/>
</page>
<page index="120" id="379B">འབྱོར་ཉེས་མི་འགྱུར། །སྨིན་མ་རྡོ་རྗེ་རི་མོ་མཚན། །སངས་རྒྱས་ཕྱག་རྒྱ་ལ་སོགས་ཚོགས། །སེམས་དཔའ་ཐམས་ཅད་འགོམ་བྱས་ཀྱང༌། །རྡོ་རྗེའི་རྣལ་འབྱོར་ཉེས་མི་འགྱུར། །དེ་ལ་<line/>
ནི་འགྱོད་པ་མེད་པར་འགྱུར། །རྡོ་རྗེ་དྲིལ་བུ་དཀྲོལ་བ་ཡིས། །ཆོ་ག་ཆད་དམ་ལྷག་ཀྱང་རུང༌། །འགྲུབ་འགྱུར་ཉེས་པར་མི་འགྱུར་རོ། །གལ་ཏེ་འདི་ནི་ཆོ་གར་ལྡན། །ཀུན་ཏུ་འཇིགས་<line/>
པར་མི་བྱའོ། །གྲུབ་པའི་རྣལ་འབྱོར་གོ་ཆ་ཡིས། །སངས་རྒྱས་སྐྱོན་དུ་འཛིན་མི་མཛད། །རྡོ་རྗེ་སེམས་དཔའ་ཕྱག་རྒྱ་ཆེས། །དཀྱིལ་འཁོར་མཆོད་ཕྱིར་འཇུག་པར་བྱའོ། །ཞུགས་<line/>
ནས་དཀྱིལ་འཁོར་དབུས་སུ་ནི། །རྡོ་རྗེ་དག་ནི་དགུག་པར་བྱ། །རྡོ་རྗེ་ལྕགས་ཀྱུ་ཀུན་བཅིངས་ནས། །སོར་མོ་ཡིས་ནི་དགུག་པར་བྱ། །དེ་ཉིད་རྡོ་རྗེ་ལྕགས་ཀྱུ་ཡིས། །རྒྱུད་ལས་<line/>
དགུག་པ་ཉིད་དུ་གསུངས། །དེ་བཞིན་རྡོ་རྗེ་རིགས་ཆེན་ལ། །རྡོ་རྗེ་ལྕགས་ཀྱུ་ཡང་དག་བཅིང༌། །རིན་ཆེན་ལྕགས་ཀྱུའི་སྦྱོར་པ་ཡིས། །རིན་པོ་ཆེ་ནི་དགུག་པར་བྱ། །<line/>
པདྨ་ལྕགས་ཀྱུའི་ཕྱག་རྒྱ་ནི། །པདྨའི་རིགས་ཆེན་དག་ལ་བཤད། །ལས་ཀྱི་ལྕགས་ཀྱུའི་ཕྱག་རྒྱ་ཡིས། །ལས་ཀྱི་རིགས་ཆེན་དགུག་པར་བྱ། །རྡོ་རྗེ་ཆེན་པོའི་ལྕགས་<line/>
ཀྱུ་བཅིང༌། །སངས་རྒྱས་ཐམས་ཅད་སྤྱན་དྲང་བྱ། །དཀྱིལ་འཁོར་ལྕགས་ཀྱུའི་ཕྱག་རྒྱ་ཡིས། །དཀྱིལ་འཁོར་ཐམས་ཅད་སྤྱན་དྲང་བྱ། །ཕྱི་རོལ་རྡོ་རྗེ་ལྕགས་ཀྱུ་བཅིང༌། །<line/>
</page>
<page index="121" id="380A">༄༅། །ཕྱི་རོལ་རྡོ་རྗེ་རིགས་སྤྱན་དྲང༌། །བཀྲ་ཤིས་རྡོ་རྗེའི་ལྕགས་ཀྱུ་ཡིས། །བྱང་ཆུབ་སེམས་དཔའ་སྤྱན་དྲང་བྱ། །བྱང་ཕྱོགས་ལྕགས་ཀྱུའི་<line/>
སྦྱོར་བ་ཡིས། །དཀྱིལ་འཁོར་པ་རྣམས་སྤྱན་དྲང་བྱ། །རིན་ཆེན་ལྕགས་ཀྱུའི་ཕྱག་རྒྱ་ཡིས། །རྡོ་རྗེ་འཛིན་པ་སྤྱན་དྲང་བྱ། །སྙིང་པོའི་ལྕགས་ཀྱུའི་ཕྱག་རྒྱ་ཡིས། །ཕྱག་<line/>
ན་རྡོ་རྗེ་སྤྱན་དྲང་བྱ། །རྡོ་རྗེ་ལྕགས་ཀྱུའི་སྦྱོར་པ་ཡིས། །ཀུན་ལ་ཉི་ཤུ་རྩ་གཅིག་བཟླས། །བསྙེམས་ཚུལ་སྔགས་ཀྱི་ཕྱག་རྒྱ་ཡིས། །རྣམ་སྣང་ཡང་དག་སྤྱན་དྲང་<line/>
བྱ༑ ༑སངས་རྒྱས་ལྕགས་ཀྱུའི་སྦྱོར་བ་ཡིས། །དེ་བཞིན་ཁོ་ནར་སངས་རྒྱས་རྣམས། །དམ་ཚིག་ལྕགས་ཀྱུའི་ཕྱག་རྒྱ་ཡིས། །དམ་ཚིག་སེམས་དཔའ་སྤྱན་དྲང་<line/>
བྱ༑ ༑དགུག་པའི་སྦྱོར་བ་བྱས་ནས་ནི། །མཚན་བརྒྱ་རྩ་བརྒྱད་གདོན་པར་བྱ། །མཚན་བརྒྱ་རྩ་བརྒྱད་རྫོགས་ནས་ནི། །མཆོད་པའི་སྦྲིན་རྣམས་ཡང་དག་སྒྲུབ། །བདག་<line/>
ཉིད་དབུལ་བ་ལ་སོགས་པའི། །ཇི་སྐད་བཤད་པའི་བརྟུལ་ཞུགས་སྤྱད། །བཤགས་དང་གསོལ་གདབ་མཆོད་པ་དང༌། །བདག་ཉིད་དབུལ་བ་ལ་སོགས་རྣམས།།<line/>
བདག་གི་བྱ་བ་རྫོགས་ནས་ནི། །ཕྱག་རྒྱ་བཅིང་བ་ཡང་དག་བརྩམ། །བརྒྱའམ་ཡང་ན་སྟོང་དག་གམ། །བརྒྱ་ཕྲག་བརྒྱ་ནི་བསྡུས་པ་ཡིས། །ཕྱག་རྒྱའི་ཚོགས་ནི་<line/>
</page>
<page index="122" id="380B">བཅིང་བྱས་ནས། །དཀྱིལ་འཁོར་དག་ནི་འགྲུབ་པར་འགྱུར། །དེ་ནས་དཀྱིལ་འཁོར་ལས་བྱས་ཏེ། །ཇི་སྲིད་སྐྱ་རེངས་ཤར་གྱུར་པ། །དེ་སྲིད་ཕྱག་རྒྱ་ཡང་དག་བཅིང༌། །ངེས་<line/>
པར་དངོས་གྲུབ་སྟེར་བར་བྱེད། །དེ་ནས་ལངས་ཏེ་ཕྱག་རྒྱ་བཅས། །དཀྱིལ་འཁོར་ཕྱི་རོལ་བྱུང་ནས་ནི། །གདུག་པ་ལ་སོགས་ཀུན་བསྡིགས་ཏེ། །དཀྱིལ་འཁོར་མཆོད་ཕྱིར་<line/>
འཇུག་པར་བྱ། །རང་གི་ཁྲུས་བྱས་ལུས་དྲིས་བྱུགས། །ཇི་ལྟར་འཚམ་པའི་རྒྱན་གོས་ལྡན། །ཤིན་ཏུ་མཛེས་པའི་གོས་གྱོན་ཞིང༌། །ཕྲེང་ལྡན་ཁ་ནི་དྲི་ཞིམ་པས། །རྡོ་རྗེ་གར་<line/>
གྱི་སྦྱོར་བ་ཡིས། །མེ་ཏོག་སྤྱི་བོར་གཞག་བྱས་ཏེ། །རོལ་པའི་རྡོ་རྗེ་དགའ་བ་ཡིས། །ཞུགས་ནས་མགོན་ལ་རབ་བཏུད་ཅིང༌། །དེ་ཉིད་འདོད་ཆགས་རྗེས་ཆགས་དང༌། །<line/>
དེ་ཉིད་བསྐུལ་བའི་ཕྱག་རྒྱ་ཡིས། །དངོས་གྲུབ་ཐམས་ཅད་རབ་སྟེར་བ། །སངས་རྒྱས་ཀུན་ནི་བསྐུལ་བར་བྱ། །སྐྱོན་དང་བྲལ་ཞིང་རྟག་པ་སྟེ། །འདོད་ཆགས་ཀུན་ལ་རྗེས་<line/>
ཆགས་པ། །མཆོད་འོས་ཆེན་པོ་རྒྱལ་པོ་ཆེ། །བཅོམ་ལྡན་དེ་ཉིད་བདག་གྲུབ་མཛོད། །དེ་ནས་དམ་ཚིག་མཆོག་གི་ནི། །ཕྱག་རྒྱ་ཆོ་ག་བཞིན་བཅིངས་ནས། །རྡོ་རྗེ་སློབ་<line/>
དཔོན་ཞུགས་ནས་ནི། །ལྕགས་སྒྲོག་ཕྱག་རྒྱ་ཡང་དག་བཅིང༌། །དེ་ནས་རྡོ་རྗེ་སློབ་དཔོན་གྱིས། །དེ་ཉིད་རྡོ་རྗེ་ལྕགས་ཀྱུ་བཅིང༌། །སྟེང་དུ་སེ་གོལ་བརྡབས་པ་ཡིས། །སངས་རྒྱས་<line/>
</page>
<page index="123" id="381A">༄༅། །ཐམས་ཅད་བསྡུ་བར་བྱ། །སངས་རྒྱས་བསྡུ་བའི་སྔགས་ནི་ཛཿ་ཇཿ་ཛཿ། །ཤར་གྱི་སྒོ་རུ་ཡི་གེ་ཛཿ། །དེ་བཞིན་ལྷོ་རུ་ཡི་གེ་ཧཱུཾ། །ནུབ་ཏུ་ལྕགས་སྒྲོགས་<line/>
ཆེན་པོ་བཾ། །བྱང་དུ་ཀུན་ཏུ་དབབ་པ་ཨཿ། །རྡོ་རྗེའི་དཀྱིལ་འཁོར་ཐམས་ཅད་ལ། །ལས་འདི་དག་ནི་ཡང་དག་བཤད། །ལས་ནི་ཀུན་ཏུ་རྫོགས་བྱས་ནས། །དེ་བཞིན་ངོ་མཚར་<line/>
མཐོང་འགྱུར་བ། །ཆོ་འཕྲུལ་ཆེན་པོ་རྨད་བྱུང་ཆེ། །སྣ་ཚོགས་བརྒྱ་དང་རྩ་བཅུ་སྟེ། །ཆོ་འཕྲུལ་རྨད་བྱུང་ཆེན་པོ་རྣམས། །རྡོ་རྗེ་སློབ་དཔོན་གྱིས་མཐོང་འགྱུར། །དངོས་གྲུབ་<line/>
བདག་ཉིད་ཆེན་པོ་ཀུན། །དཀྱིལ་འཁོར་ཀུན་ཏུ་འོང་བར་འགྱུར། །རྡོ་རྗེ་ཅན་དང་བྱང་ཆུབ་སེམས། །དེ་བཞིན་རིགས་ནི་རྣམ་ལྔ་དང༌། །རྡོ་རྗེ་དབྱིངས་ནི་བདག་ཉིད་<line/>
ཆེ༑ ༑བཅོམ་ལྡན་མཆོག་ཀྱང་གཤེགས་པར་འགྱུར། །རྡོ་རྗེ་སེམས་སོགས་སངས་རྒྱས་སྲས། །ངོ་མཚར་སློབ་དཔོན་གྱིས་མཐོང་འགྱུར། །མཆོད་པ་དང་ནི་གཏོར་མ་<line/>
ཉིད༑ ༑ཇི་བཞིན་ཆོ་ག་བཅས་པར་འགྱུར། །དེ་བཞིན་རྫུ་འཕྲུལ་དངོས་གྲུབ་དག །མཐོང་ནས་དཀྱིལ་འཁོར་བྱ་བ་ཡིན། །ཇི་ལྟར་བཀོད་པ་འཁོར་ལོ་དང༌། །ཇི་ལྟར་ཡོ་<line/>
བྱད་ཟད་པ་དང༌། །ཇི་ལྟར་བརྟུལ་ཞུགས་སྤྱད་པ་བཞིན། །དེ་བཞིན་དངོས་གྲུབ་ཐོབ་པར་འགྱུར། །བྱང་ཆུབ་སེམས་དཔའ་མཐུ་ཆེན་དང༌། །སངས་རྒྱས་ཡང་དག་<line/>
</page>
<page index="124" id="381B">མཐོང་བར་འགྱུར། །ཇི་ལྟར་འཁོར་ལོ་ཆེན་པོ་བྱོན། །འདི་ནི་ངོ་མཚར་མཆོག་ཡིན་ནོ། །ཇི་ལྟར་དེ་རྣམས་བཞུགས་པ་བཞིན། །དེ་བཞིན་འཁོར་ལོ་ཡོངས་སུ་བཟུང༌། །<line/>
ཡེ་ཤེས་བཟང་པོ་ཁྱབ་པ་ཡི། །རྨད་བྱུང་དམ་པ་ཐོབ་པར་འགྱུར། །དཀྱིལ་འཁོར་རྨད་བྱུང་ཐམས་ཅད་ནི། །ས་དག་བརྟོལ་ནས་མཐོང་བར་འགྱུར། །ཡང་ན་དཀྱིལ་འཁོར་<line/>
བར་སྣང་གི །ནམ་མཁའ་ལ་གནས་མཐོང་བར་འགྱུར། །ཡང་ན་སངས་རྒྱས་ཀུན་གང་བའི། །སངས་རྒྱས་རྒྱ་མཚོ་མཐོང་བར་འགྱུར། །ཡང་ན་ཕྱོགས་རྣམས་ཐམས་ཅད་དུ།།<line/>
སངས་རྒྱས་སྐུ་ནི་རབ་མཐོང་འགྱུར། །རྡོ་རྗེ་སེམས་དཔའི་གཟུགས་བཞིན་དུ། །རྡོ་རྗེ་ཅན་གྱིས་བདག་ཉིད་མཐོང༌། །ཡང་ན་གསང་བ་ལྔ་ཞེས་པའི། །ཡང་ན་སངས་རྒྱས་མཁས་<line/>
པའི་མཆོག །ཡང་ན་དཀྱིལ་འཁོར་གནས་དེ་ནི། །སྟོང་ཕྲག་གསུམ་ནི་ཡོངས་སུ་གཟུང༌། །ཡང་ན་རྡོ་རྗེ་སེམས་གཅིག་པོ། །དཀྱིལ་འཁོར་བདག་པོ་ཞེས་བཤད་དོ། །དེ་<line/>
ཡི་མཚན་མོ་ཉིན་མོ་མཐོང༌། །ཉི་མའི་འོད་ཀྱིས་ཀུན་ཁྱབ་པའི། །ཡང་ན་ཉི་མ་འཆར་བ་སྟེ། །ཡང་ན་ཟླ་བའི་དཀྱིལ་འཁོར་རོ། །དག་པའི་ཞིང་ནི་མཐོང་ནས་སུ། །སངས་<line/>
རྒྱས་རོལ་པ་མཐོང་བར་འགྱུར། །འདུས་པ་ཤིན་ཏུ་དག་པ་ཡི། །དབང་བསྐུར་བ་ནི་མཐོང་བར་འགྱུར། །རྨད་བྱུང་སྣ་ཚོགས་ཞེས་བྱ་བ། །རྣམ་འཕྲུལ་ངོ་མཚར་<line/>
</page>
<page index="125" id="382A">༄༅། །འདི་མཐོང་འགྱུར། །རྡོ་རྗེ་སློབ་དཔོན་སྐལ་ཆེན་གྱིས། །དཀྱིལ་འཁོར་མཆོད་པ་སྣ་ཚོགས་འགྱུར། །ཡོ་བྱད་ཚོགས་པར་གྱུར་ཀྱང་ནི། །གང་ཞིག་<line/>
བསྒྲིབས་པར་གྱུར་པ་ཡིས། །དེ་བཞིན་ངོ་མཚར་ཉིད་མི་མཐོང༌། །རྣལ་འབྱོར་གཞན་ནི་ཡང་དག་རྩོམ། །ཕྱག་རྒྱ་ཐམས་ཅད་བཅིངས་ནས་ནི། །སྡིག་པ་དྲལ་བ་ཡང་དག་<line/>
བྱ༑ ༑རྨད་བྱུང་སྣ་ཚོགས་འདི་ལྟ་སྟེ། །ལ་ལར་ཞུགས་པ་ཙམ་གྱིས་ནི། །འགྲུབ་པ་ཉིད་དུ་གདོན་མི་ཟ། །དང་པོ་ཐུན་ལ་འགྲུབ་པར་འགྱུར། །དེ་བཞིན་ལ་ལར་མཚན་ཕྱེད་<line/>
ན༑ ༑གསུམ་པ་འང་སྐྱ་རེངས་འཆར་ན་འགྲུབ། །དེ་བཞིན་ལ་ལར་ཉི་ཤར་ན། །དེ་མ་ཐག་ཏུ་མངོན་འདོད་པའི། །སངས་རྒྱས་བྱང་ཆུབ་མཆོག་འགྲུབ་འགྱུར། །སྐལ་ལྡན་<line/>
ཐར་པར་འདོད་འགྱུར་ན། །ས་ནི་དང་པོར་འདོད་པ་སྟེ། །རབ་ཏུ་དགའ་བའི་ས་ཐོབ་ནས། །གང་གིས་གནས་མེད་འགྲོ་བའོ། །ཡང་ནི་རིག་པ་འཛིན་ཉིད་དམ། །དེ་བཞིན་རྡོ་རྗེ་<line/>
ཉིད་དུ་འགྱུར། །ཇི་ལྟར་མངོན་པར་འདོད་པར་འགྲུབ། །སངས་རྒྱས་བྱང་ཆུབ་ཡོངས་སུ་འཛིན། །མཚམས་མེད་ལྔ་པོ་བྱེད་པ་དང༌། །དེ་བཞིན་སྡིག་པ་ཀུན་བྱེད་པས། །<line/>
གང་ཚེ་ལན་བདུན་བྱས་ནས་ནི། །སྒྲུབ་པས་རྣལ་འབྱོར་འགྲུབ་པར་འགྱུར། །འབྱུང་བ་བཞི་ལས་གཟུགས་ཅན་མིན། །ནམ་མཁའི་གཟུགས་སུ་རྟག་ཏུ་འགྱུར། །ཆོས་ཀྱི་དབྱིབས་<line/>
</page>
<page index="126" id="382B">སུ་འགྱུར་བ་ཉིད། །རྡོ་རྗེ་བཀའ་ནི་གཞན་དུ་མིན། །གང་གི་ལན་བདུན་བསྒྲུབས་ན་ནི། །སྡིག་པ་དགེ་བ་ཉིད་འགྱུར་ཞིང༌། །ཉེས་པར་བྱས་པ་བསོད་ནམས་ཚོགས། །གཞན་དུ་<line/>
འགྲུབ་པར་མི་འགྱུར་ཏེ། །དད་པ་མེད་པར་གནས་པ་དང༌། །གང་ཚེ་ཐེ་ཚོམ་ཟ་འགྱུར་བ། །དེ་ནི་རྣལ་འབྱོར་ཉམས་པར་འགྱུར། །བྱང་ཆུབ་སེམས་ནི་ཡོངས་མ་བཟུང༌། །སྔོན་དུ་བསྙེན་<line/>
པ་ཉམས་འགྱུར་ཏེ། །རྟག་ཏུ་བརྟུལ་ཞུགས་ཉམས་པར་འགྱུར། །དེ་འདྲ་ལ་སོགས་བགེགས་མང་དང༌། །ང་རྒྱལ་འདི་དག་རྣམ་པར་སྤངས། །སྡོམ་པ་ཡོངས་སུ་མ་བཟུང་ཞིང༌།།<line/>
རྣལ་འབྱོར་དེ་ཉིད་ཚུལ་ཤེས་མིན། །རྡོ་རྗེ་སློབ་དཔོན་མི་བརྟན་འགྱུར། །འགྲུབ་པ་ཉིད་དུ་མི་འགྱུར་རོ། །དེ་བས་འབད་པ་ཐམས་ཅད་ཀྱི། །གལ་ཏེ་རྡོ་རྗེ་སློབ་དཔོན་འགྱུར། །མཁས་<line/>
ཤིང་སྡོམ་པ་བླངས་པ་དང༌། །བྱང་ཆུབ་སེམས་ནི་ཡོངས་སུ་གཟུང༌། །གང་ཚེ་འཚོ་བ་དོན་ཡོད་ཅིང༌། །གལ་ཏེ་སྐྱེ་བ་འབྲས་བཅས་འདོད། །འབད་པས་ཐམས་ཅད་ཉིད་ཀྱིས་ནི།།<line/>
རྣལ་འབྱོར་ཆེན་པོ་ཡང་དག་བརྩམ། །བྱང་ཆུབ་སེམས་དང་ལྡན་གྱུར་ནས། །རིག་པའི་སྡོམ་པ་འཛིན་པ་ཡི། །དེ་ནས་རྣལ་འབྱོར་ཡང་དག་བརྩམ། །སངས་རྒྱས་བྱང་ཆུབ་རབ་<line/>
འགྲུབ་འགྱུར། །ཡང་ཞུས་པ། རིག་པའི་རྒྱུད་ནི་རབ་བསྒྲུབ་ཕྱིར། །སྡོམ་པ་ཇི་ལྟར་བླང་བར་བགྱི། །ཇི་ལྟར་དམ་ཚིག་བསྲུང་བར་བགྱི། །དམ་ཚིག་ཉམས་པ་ཇི་ལྟ་བུ། །སེམས་ཅན་<line/>
</page>
<page index="127" id="383A">༄༅། །ཀུན་གྱི་དོན་བྱའི་ཕྱིར། །བྱང་སེམས་ཡང་དག་བསྐྱེད་ནས་ནི། །ཐེག་པ་གཞན་ལ་འདོད་མི་བྱ། །དེ་ནས་རྣལ་འབྱོར་ཡང་དག་བརྩམ། །དཀྱིལ་འཁོར་གང་ན་<line/>
གནས་ཀྱང་རུང༌། །སློབ་དཔོན་གྱི་ནི་མདུན་སོང་སྟེ། །ཞབས་དག་ལ་ནི་བཏུད་ནས་བརྗོད། །དགའ་ཆེན་ཁྱོད་བདག་སྟོན་པ་བས། །སློབ་དཔོན་ཁྱོད་ནི་དགོངས་སུ་གསོལ། །བྱང་<line/>
ཆུབ་སེམས་དཔའི་ཚུལ་བརྟན་པ། །མགོན་པོ་ཆེན་པོ་བདག་འཚལ་ལོ། །དམ་ཚིག་དེ་ཉིད་སྩལ་དུ་གསོལ། །སྡོམ་པ་རྣམས་ཀྱང་བདག་ལ་སྩོལ། །གཙོ་བོ་བདག་ལ་སྡོམ་<line/>
པ་སྩོལ། །སློབ་དཔོན་གྱིས་ནི་ཉེ་བར་བརྟག །རྣམ་པ་ཀུན་ཏུ་དྲི་བར་བྱ། །དམ་ཚིག་བརྗོད་བྱ་གང་ཞིག་ནི། །སྣོད་དུ་རུང་བ་དེ་གཞུག་བྱ། །བུ་དང་སློབ་མ་མ་ཡིན་མིན། །སྣོད་<line/>
དང་ལྡན་ལ་སྦྱིན་པར་བྱ། །གལ་ཏེ་སྣོད་དང་ལྡན་པར་ཤེས། །སྲོག་དང་བདོག་པ་ཀུན་སྦྱིན་བྱ། །སྔོན་ཏུ་དཀྱིལ་འཁོར་རབ་འཇུག་ཅིང༌། །ཆོ་ག་བཞིན་དུ་བཅུག་ནས་<line/>
ནི༑ ༑དེ་ནས་མེ་ཏོག་བཅས་ཐལ་མོ། །ལུས་བཏུད་དགའ་བ་ཆེ་རྣམས་ཀྱི། །བཤགས་པ་དང་ནི་གསོལ་བ་གདབ། །རྗེས་སུ་ཡི་རང་ཀུན་ཏུ་བྱ། །རྒྱུད་དབང་གསང་བ་<line/>
ལས་གསུང་བཞིན། །མཆོད་པ་དང་བཅས་ཡོངས་སུ་བསྔོ། །ཕྱོགས་རྣམས་ཀུན་ཏུ་ཕྱག་བྱ་ཞིང༌། །སྡོམ་པ་ཆེན་པོ་བླང་བར་བྱ། །སློབ་དཔོན་ལ་ནི་རབ་ཏུ་བརྗོད། །<line/>
</page>
<page index="128" id="383B">གཙོ་བོ་བདག་ལ་སྡོམ་པ་སྩོལ། །ཐུབ་པའི་ཉི་མ་མ་ལུས་པའི། །སངས་རྒྱས་བདག་ལ་དགོངས་སུ་གསོལ། །བདག་མིང་འདི་ཞེས་བགྱི་བ་འདི། །སློབ་དཔོན་དབང་དུ་གནས་<line/>
པ་ལ༑ ༑སངས་རྒྱས་རོལ་མོ་ལས་བྱུང་བ། །མི་ལྡོག་འཁོར་ལོའི་འབྱོར་པར་ལྡན། །ཐར་པ་ཆེན་པོའི་གྲོང་ཁྱེར་མཆོག །གསང་བ་ཆེན་པོ་འཇུག་པར་བགྱི། །གསང་བའི་<line/>
རིགས་མཐོ་ཐམས་ཅད་དུ། །སློབ་དཔོན་ཆེན་པོ་བདག་འཇུག་མཛོད། །མི་ལྡོག་པ་ཡི་དབང་སྐུར་བ། །སྐལ་བ་ཆེན་པོ་བདག་ལ་སྩོལ། །མཚན་རྣམས་ཀུན་གྱིས་རྒྱས་<line/>
བཏབ་ཅིང༌། །དཔེ་བྱད་རྣམས་དང་ཡང་དག་ལྡན། །སངས་རྒྱས་སྐུ་ནི་ཡིད་འོང་བ། །སློབ་དཔོན་ཆེན་པོ་བདག་ལ་སྩོལ། །དབང་བསྐུར་བ་ནི་རྨད་བྱུང་ཆེ། །སེམས་ཅན་ཀུན་<line/>
གྱི་དོན་བགྱིད་ཕྱིར། །བདག་ནི་རྟག་ཏུ་སློབ་དཔོན་འགྱུར། །སློབ་དཔོན་ཆེན་པོ་བདག་ལ་སྩོལ། །གསང་བའི་རིགས་ལས་བྱུང་བ་ཡི། །རྡོ་རྗེའི་རིགས་བཅས་འཁོར་ལོ་སྟེ།།<line/>
རྟ་བབས་བཅས་པར་ཡང་དག་ལྡན། །སློབ་དཔོན་གྱུར་པར་ཤེས་པར་བྱ། །བདག་ཉིད་ཉེ་བར་ཞི་བ་ཉིད། །བྱང་ཆུབ་སེམས་ནི་ཡོངས་སུ་གཟུང༌། །གསང་བ་ཡི་ནི་འཁོར་<line/>
ལོ་རུ༑ ༑སྡོམ་པ་དང་བཅས་འཇུག་པར་བགྱི། །ད་ནས་སློབ་དཔོན་གྱིས་འདི་སྐད་ཅེས་བརྗོད་པར་བྱ་སྟེ། །གསང་བ་ཆེན་པོ་རིགས་དག་པ། །གསང་བ་ཡོངས་སུ་འཛིན་<line/>
</page>
<page index="129" id="384A">༄༅། །པར་ནི། །བདག་ཉིད་ཆེན་པོ་ཁྱོད་འདོད་དམ། །དེས་ཀྱང་འཚལ་ཞེས་བརྗོད་པར་བྱ། །ཡང་སློབ་དཔོན་གྱིས་འདི་སྐད་ཅེས་བརྗོད་པར་བྱ་སྟེ། །<line/>
སངས་རྒྱས་ཆོས་དང་དགེ་འདུན་སྟེ། །དཀོན་མཆོག་གསུམ་ལ་སྐྱབས་སུ་སོང༌། །འདི་ནི་སངས་རྒྱས་རིགས་དག་པའི། །དམ་ཚིག་བརྟན་པར་གྱུར་པའོ། །རྡོ་རྗེ་དྲིལ་བུ་ཕྱག་<line/>
རྒྱ་ཡང༌། །བློ་ཆེན་གྱིས་ནི་གཟུང་བར་བགྱི། །བྱང་ཆུབ་སེམས་གང་དེ་རྡོ་རྗེ། །ཤེས་རབ་དྲིལ་བུ་ཞེས་བཤད་དོ། །སློབ་དཔོན་དག་ཀྱང་གཟུང་བར་བྱ། །བླ་མ་སངས་རྒྱས་<line/>
ཀུན་དང་མཉམ། །འདི་ནི་རྡོ་རྗེ་རིགས་དག་པའི། །སྡོམ་པ་དམ་ཚིག་ཡིན་པར་གསུངས། །རིན་ཆེན་རིགས་མཆོག་ཆེན་པོ་ལ། །ཉིན་དང་མཚན་མོ་ལན་གསུམ་དུ། །ཟང་<line/>
ཟིང་མི་འཇིགས་ཆོས་དང་བྱམས། །སྦྱིན་པ་རྣམ་བཞི་རྟག་ཏུ་སྦྱིན། །ཕྱི་ནང་གསང་བའི་ཐེག་པ་གསུམ། །དམ་ཆོས་ཁྱོད་ཀྱིས་གཟུང་བར་བྱ། །འདི་ནི་པདྨའི་རིགས་དག་<line/>
པའི༑ ༑དམ་ཚིག་སྡོམ་པ་ཡིན་པར་གསུངས། །ལས་ཀྱི་རིགས་མཆོག་ཆེན་པོ་ལ། །སྡོམ་པ་ཐམས་ཅད་ལྡན་པར་ནི། །ཡང་དག་ཉིད་དུ་གཟུང་བར་བགྱི། །མཆོད་པའི་<line/>
ལས་ཀྱང་ཅི་ནུས་བྱ། །དེ་ལས་གཞན་པ་བཅུ་བཞི་ནི། །ཕས་ཕམ་པར་ནི་རབ་ཏུ་བཤད། །སྤང་ཞིང་དོར་བར་མི་བྱ་སྟེ། །རྩ་བའི་ལྟུང་བ་ཞེས་བཤད་དོ། །ཉིན་དང་<line/>
</page>
<page index="130" id="384B">མཚན་མོ་ལན་གསུམ་དུ། །ཉིན་རེ་ཞིང་ནི་བཟླ་བར་བྱེད། །གང་ཚེ་ཉམས་གྱུར་རྣལ་འབྱོར་པ། །ཁ་ན་མ་ཐོ་སྦོམ་པོར་འགྱུར། །ཁྱོད་ཀྱི་སྲོག་ཆགས་གསད་མི་བྱ། །མ་བྱིན་པར་ཡང་<line/>
མི་བླང་ངོ༌། །འདོད་པ་ལོག་པར་མི་སྤྱད་ཅིང༌། །བརྫུན་དུ་སྨྲ་བར་མི་བྱའོ། །ཕུང་ཁྲོལ་ཀུན་གྱི་རྩ་བ་ཡི། །ཆང་ནི་རྣམ་པར་སྤང་བར་བྱ། །སེམས་ཅན་གདུལ་ཕྱིར་མ་གཏོགས་པ།།<line/>
བྱ་བ་མ་ཡིན་ཐམས་ཅད་སྤང༌། །དམ་པ་ཉེ་བར་བསྟེན་བྱ་ཞིང༌། །རྣལ་འབྱོར་པ་རྣམས་བསྙེན་བཀུར་བྱ། །ལུས་ཀྱི་ལས་ནི་རྣམ་གསུམ་དང༌། །ངག་གི་རྣམ་པ་བཞི་རྣམས་དང༌། །<line/>
ཡིད་ཀྱི་རྣམ་པ་གསུམ་དག་ནི། །ཅི་ནུས་པར་ནི་རྗེས་སུ་སྐྱོངས། །ཐེག་པ་དམན་ལ་འདོད་མི་བྱ། །སེམས་ཅན་དོན་ལ་རྒྱབ་ཕྱོགས་མིན། །འཁོར་བ་དག་ཀྱང་སྤང་མི་བྱ། །རྟག་<line/>
ཏུ་མྱ་ངན་འདས་མ་ཆགས། །ལྷ་དང་ལྷ་མིན་གསང་བ་པ། །ཁྱོད་ཀྱིས་བརྙས་པར་མི་བྱ་ཞིང༌། །ཕྱག་རྒྱ་བཞོན་པ་མཚོན་ཆ་དང༌། །མཚན་མ་འགོམ་པར་མི་བྱའོ། །འདི་དག་<line/>
དམ་ཚིག་ཡིན་པར་བཤད། །ཁྱོད་ཀྱི་རྟག་ཏུ་བསྲུང་བར་བྱ། །རྗེས་མཐུན་སྡོམ་པ་རྒྱ་ཆེར་ནི། །གསང་བའི་རྒྱུད་ལས་རབ་ཏུ་བཤད། །དེ་ཉིད་ཀྱིས་ཀྱང་བརྗོད་པར་བྱ། །འདིར་<line/>
ནི་སློབ་དཔོན་བདག་ལ་གསོན། །གཙོ་བོ་ཇི་ལྟར་བཀའ་སྩལ་པ། །དེ་བཞིན་དུ་ནི་བགྱིད་པར་འཚལ། །ཇི་ལྟར་དུས་གསུམ་མགོན་པོ་རྣམས། །བྱང་ཆུབ་ཏུ་ནི་ངེས་མཛད་<line/>
</page>
<page index="131" id="385A">༄༅། །པའི༑ ༑བྱང་ཆུབ་སེམས་ནི་བླ་ན་མེད། །དམ་པ་བདག་གིས་བསྐྱེད་པར་བགྱི། །སངས་རྒྱས་རྣལ་འབྱོར་སྡོམ་པ་ལ། །ཚུལ་ཁྲིམས་གྱི་<line/>
ནི་བསླབ་པ་དང༌། །དགེ་བའི་ཆོས་ནི་སྡུད་པ་དང༌། །སེམས་ཅན་དོན་བྱེད་ཚུལ་ཁྲིམས་གསུམ། །བདག་གིས་བརྟན་པོར་གཟུང་བར་བགྱི། །སངས་རྒྱས་ཆོས་དང་དགེ་<line/>
འདུན་ཏེ། །བླ་ན་མེད་པའི་དཀོན་མཆོག་གསུམ། །དེང་ནས་བརྩམ་སྟེ་གཟུང་བར་བགྱི། །རྡོ་རྗེ་རིགས་མཆོག་ཆེན་པོ་ལ། །རྡོ་རྗེ་དྲིལ་བུ་ཕྱག་རྒྱ་ཡང༌། །ཡང་དག་ཉིད་དུ་<line/>
བཟུང་བར་བགྱི། །སློབ་དཔོན་དག་ཀྱང་གཟུང་བར་བགྱི། །རིན་ཆེན་རིགས་མཆོག་ཆེན་པོ་ཡི། །དམ་ཚིག་ཡིད་དུ་འོང་བ་ལ། །ཉིན་རེ་ཞིང་ནི་དུས་དྲུག་བྱ། །སྦྱིན་པ་རྣམ་བཞི་<line/>
རབ་ཏུ་སྦྱིན། །བྱང་ཆུབ་ཆེན་པོ་ལས་བྱུང་བ། །པདྨའི་རིགས་ཆེན་དག་པ་ལ། །ཕྱི་ནང་གསང་བའི་ཐེག་པ་གསུམ། །དམ་པའི་ཆོས་ནི་གཟུང་བར་བགྱི། །ལས་ཀྱི་རིགས་<line/>
མཆོག་ཆེན་པོ་ལ། །སྡོམ་པ་ཐམས་ཅད་ལྡན་པར་ནི། །ཡང་དག་ཉིད་དུ་གཟུང་བར་བགྱི། །མཆོད་པའི་ལས་ཀྱང་ཅི་ནུས་བགྱི། །བྱང་ཆུབ་སེམས་ནི་བླ་ན་མེད་པ། །<line/>
དམ་པ་བདག་གིས་བསྐྱེད་བགྱིས་ནས། །སེམས་ཅན་ཀུན་གྱི་དོན་གྱི་ཕྱིར། །བདག་གི་སྡོམ་པ་མ་ལུས་གཟུང༌། །མ་གྲོལ་བ་ནི་དགྲོལ་བར་བགྱི། །མ་བརྒལ་བ་ནི་བསྒྲལ་<line/>
</page>
<page index="132" id="385B">བར་བགྱི། །དབུགས་མ་ཕྱིན་པ་དབུགས་དབྱུང་ཞིང༌། །སེམས་ཅན་མྱ་ངན་འདས་ལ་དགོད། །དེ་ནས་རྡོ་རྗེ་སློབ་དཔོན་གྱིས། །ཆོ་ག་ཇི་བཞིན་དབང་བསྐུར་བྱ། །རྡོ་རྗེ་སློབ་<line/>
དཔོན་དབང་བསྐུར་བ། །གསང་བའི་རྒྱུད་ལས་རབ་ཏུ་བཤད། །དེ་ལྟ་བུ་ཡི་ཆོ་ག་ཡིས། །རྟག་པ་ཉིད་དུ་སྤྱོད་པ་ན། །སློབ་དཔོན་རྡོ་རྗེ་འཆང་ཆེན་དུ། །འདི་ནི་འགྱུར་བ་ཐེ་<line/>
ཚོམ་མེད། །རྡོ་རྗེ་སློབ་དཔོན་གྱི་ལས་རྫོགས་སོ།། །།དེ་ནས་སློབ་མ་གཞུག་པའི་ལས། །ཡང་དག་ཉིད་དུ་བཤད་པར་བྱ། །སློབ་མ་རྡོ་རྗེ་སློབ་དཔོན་གྱིས། །ཇི་<line/>
བཞིན་གསང་བ་ཆེན་པོར་གཞུག །སྣོད་དང་སྣོད་མིན་བརྟག་པ་ཉིད། །བདག་ཉིད་ཆེན་པོས་མི་བྱའོ། །འདི་ནི་མཐོང་བ་ཙམ་གྱིས་ཀྱང༌། །སངས་རྒྱས་ཉིད་ནི་འགྲུབ་པར་<line/>
འདོད། །གལ་ཏེ་དེ་ནི་སྣོད་མིན་ན། །དེ་ལ་གཞུག་པ་སྦྱིན་པར་བྱ། །ཡང་ན་གང་ཞིག་དོན་གཉེར་འགྱུར། །དེ་ལ་ཇི་ལྟར་བདེ་བ་ཉིད། །ཅི་སྟེ་གང་ཞིག་འདུག་པར་འགྱུར། །<line/>
མཁས་པས་གཞུག་པ་སྦྱིན་པར་བྱ། །གང་ཕྱིར་མཐོང་བ་ཙམ་གྱིས་ནི། །ཐམས་ཅད་འགྲུབ་པར་གདོན་མི་ཟ། །འོན་ཀྱང་གང་ཞིག་འདུག་པར་འགྱུར། །དེ་ལ་ལས་ནི་བྱ་བ་<line/>
མིན༑ ༑གཞུག་པ་ཙམ་ཞིག་སྦྱིན་བྱའོ། །རྣམ་པ་ཐམས་ཅད་ཉིད་མི་བྱ། །དགའ་ཞིང་དད་དང་ལྡན་འགྱུར་ན། །སྣོད་དུ་རུང་བ་བརྟག་པར་བྱ། །གསུམ་ལ་སྐྱབས་འགྲོ་སྔོན་སོང་བའི། །དེ་ལ་<line/>
</page>
<page index="133" id="386A">༄༅། །གཞུག་པ་སྦྱིན་པར་བྱ། །རྡོ་རྗེ་སེམས་དཔའི་ཕྱག་རྒྱ་ཆེ། །རྡོ་རྗེ་སློབ་མ་ལ་སྦྱིན་བྱ། །རྡོ་རྗེ་སེམས་དཔའ་སེམས་དཔའ་ཆེས། །སྦྱོར་བཞིན་སུ་ཡིན་བརྗོད་<line/>
པར་བྱ། །དཀར་པོ་དམར་པོ་དང་ལྡན་པའི། །གོས་ཀྱིས་མིག་ནི་བཀབ་གྱུར་དང༌། །རྡོ་རྗེ་འཇུག་བྱེད་ཕྱག་རྒྱ་ཡིས། །རྡོ་རྗེ་སློབ་མ་གཞུག་པར་བྱ། །དེ་ནས་སྒོ་ཡི་ལས་བྱ་སྟེ།<line/>
སྔོན་ལ་རྡོ་རྗེ་ལྕགས་ཀྱུ་ཡིས། །རྡོ་རྗེ་ལྕགས་ཀྱུ་དགུག་བྱ་ཞིང༌། །ཡི་གེ་ཛཿ་ནི་བརྗོད་པར་བྱ། །བཛྲ་ཨཾ་ཀུ་ཤ་ཛཿ། །རྡོ་རྗེ་ལྕགས་ཀྱུས་བཀུག་ནས་ནི། །རྡོ་རྗེ་ཞགས་པས་གཞུག་<line/>
པར་བྱ། །ལྷོ་ཡི་སྒོར་ན་སྦྱོར་བྱ་ཞིང༌། །ཡི་གེ་ཧཱུཾ་ནི་བརྗོད་པར་བྱ། །ཧཱུཾ་བཛྲ་པཱ་ཤ་ཧཱུཾ། །རྡོ་རྗེ་ཞགས་པས་བཅུག་ནས་ནི། །ལྕགས་སྒྲོག་ལྡན་པས་བཅིང་བར་བྱ། །ནུབ་ཀྱི་སྒོ་རུ་<line/>
བཅིངས་ནས་ནི། །ཡི་གེ་པཾ་ནི་བརྗོད་པར་བྱ། །བཛྲ་སྥོ་ཊ་བཾ། རྡོ་རྗེ་ལྕགས་ཀྱུས་ཡང་དག་དགུག །རྡོ་རྗེ་ཞགས་པས་གཞུག་བྱ་ཞིང༌། །རྡོ་རྗེ་ལྕགས་སྒྲོག་གིས་བཅིང་བྱ། །རྡོ་<line/>
རྗེ་དྲིལ་བུས་ཡང་དག་དབབ། །བཛྲ་གཎྜེ་ཨཿ། རྡོ་རྗེ་གཞུག་པའི་ཕྱག་རྒྱ་ཡིས། །དཀྱིལ་འཁོར་མཆོད་ཕྱིར་གཞུག་པར་བྱ། །དམ་ཚིག་ཕྱག་རྒྱ་ཆེན་པོ་ཡིས། །རྡོ་རྗེའི་ཡེ་<line/>
ཤེས་ཡང་དག་དབབ། །ས་མ་ཡ་སྟྭཾ། །དམ་ཚིག་ཕྱག་རྒྱ་ཆེན་པོ་ཡིས། །རྡོ་རྗེའི་སྔགས་ནི་རབ་བསྐུལ་བྱ། །དམ་ཚིག་བདག་ཉིད་ཆེན་པོ་ཡིས། །སངས་རྒྱས་ཡེ་ཤེས་དབབ་<line/>
</page>
<page index="134" id="386B">པར་བྱ། །ས་མ་ཡ་ཧཱུཾ། །དེ་ནས་མཆོད་པ་ཕྱག་རྒྱར་བཅས། །སྤོས་དང་མེ་ཏོག་ལ་སོགས་ཚོགས། །ཕྱག་རྒྱ་དག་ནི་ཐམས་ཅད་བྱ། །རྡོ་རྗེའི་སྔགས་ནི་རབ་བསྐུལ་བྱ། །དེ་ནས་ཆོ་<line/>
ག་ཇི་བཞིན་དུ། །རྡོ་རྗེ་སློབ་མ་མནའ་བསྔགས་བྱ། །བཛྲ་ཨུ་ད་ཀ །རྡོ་རྗེ་མིང་གིས་དབང་བསྐུར་བས། །ཇི་ལྟར་འདོད་པས་དབང་བསྐུར་བྱ། །བཛྲ་ཨ་བྷི་ཥེ་ཀ །རྡོ་རྗེ་ཡེ་ཤེས་བླ་ན་<line/>
མེད༑ ༑དེ་ནས་དེ་ལ་དབབ་པ་སྦྱིན། །བཛྲ་ཨཱ་བེ་ཤ་ཨ་ཨ། །བཅུ། ཉི་ཤུ། སུམ་ཅུ། བཞི་བཅུ། ལྔ་བཅུ། དྲུག་ཅུ། བདུན་ཅུ། བརྒྱད་ཅུ། དགུ་བཅུ། བརྒྱ། རྡོ་རྗེ་ཡི་ནི་སྔགས་འདི་<line/>
ཡིས༑ ༑ཐམས་ཅད་དུ་ནི་ཡང་དག་དབབ། །དེ་ནས་གདོང་གཡོགས་དགྲོལ་བར་བྱ། །རྡོ་རྗེའི་མིག་ནི་བླ་མེད་པ། །བཛྲ་ཨཀྵི། རྡོ་རྗེའི་རིགས་ནི་སྐལ་ལྡན་གྱི། །དཀྱིལ་འཁོར་ལྟོས་<line/>
ཤིག་ཅེས་བརྗོད་བྱ། །བཛྲ་པཱ་ཤྱ་ཧོ། །དེ་ནས་དེ་ལ་བུམ་པ་བཟང༌། །རྡོ་རྗེ་སློབ་དཔོན་གྱིས་དབང་བསྐུར། །གང་མང་གཟུང་བ་ཙམ་གྱིས་ནི། །སྡིག་པ་ཀུན་ལས་རྣམ་གྲོལ་འགྱུར།།<line/>
ཨོཾ་བཛྲ་ཨ་བྷི་ཥིཉྩ། སྣོད་ནི་ཡང་དག་བརྟག་བྱ་ཞིང༌། །དེ་ཡི་ཡེ་ཤེས་ཡོངས་སུ་སྤྱད། །གལ་ཏེ་སྣོད་དུ་རུང་ཤེས་ན། །རྣམ་པར་དབྱེ་བར་དགའ་བར་བྱ། །ཧེ་བཛྲ་ནཱ་མ། ལྔ། ཆོ་<line/>
ག་བཅུ། [?] ཉི་ཤུ། ཆུ་སུམ་ཅུ། རྡོ་རྗེ་བཞི་བཅུ། རིན་ཆེན་ལྔ་བཅུ། ཕེག་རྡོ་བ་དྲུག་ཅུ། ཁ་སྦྱར་བདུན་ཅུ། བཞད་པ་བརྒྱད་ཅུ། དག་པ་དགུ་བཅུ། སེམས་པ་བརྒྱ།<line/>
</page>
<page index="135" id="387A">༄༅། །སངས་རྒྱས་སྟོང༌། ལས་ཉིས་སྟོང༌། གཟུགས་སུམ་སྟོང༌། རྣལ་འབྱོར་བཞི་སྟོང༌། འཛིན་བ་ལྔ་སྟེང༌། གཟུངས་དྲུག་སྟོང༌། ཁ་དོག་བདུན་སྟོང༌།<line/>
དབྱིབས་བརྒྱད་སྟོང༌། མཚན་མ་དགུ་སྟོང༌། ཚིག་འབུམ། ཨ་འབུམ་ཕྲག་གཅིག་ནི་ཡོངས་རྫོགས་ནས། འཁོར་ལོའི་མཚན་ཉིད་ཡང་དག་ལྡན། །གསང་བ་ཡི་ནི་སྤྱོད་<line/>
ཡུལ་གཞན། །དེ་ནས་ལས་ནི་རབ་བཤད་བྱ། །སློབ་མའི་ཆོ་ག་དང༌། མིང་གི་དམ་ཚིག་རྫོགས་སོ།། །།ཡེ་ཤེས་དག་པ་བདག་ཉིད་ཆེ། །དེ་ནས་གསང་བ་<line/>
རབ་བཤད་བྱ། །གང་གི་ཆོ་ག་ཐམས་ཅད་ཀྱིས། །འཁོར་ལོ་ཆེན་པོ་བརྟན་འགྱུར་བ། །སངས་རྒྱས་སེམས་དཔའ་སེམས་དཔའ་ཉིད། །ས་ཡི་མཚན་ཉིད་ཡང་དག་<line/>
ལྡན༑ ༑གསང་བའི་དམ་བཅས་ཡི་རང་བཞིན། །དེ་བཞིན་གཤེགས་པའི་ཐུགས་དག་པ། །རྡོ་རྗེའི་སྐུ་དང་གསུང་དང་ཐུགས། །ཡེ་ཤེས་དག་པ་རྫུ་འཕྲུལ་ཆེ། །རྡོ་རྗེའི་<line/>
ཐུགས་འཛིན་འགྱུར་ནས་ནི། །མཚན་ཉིད་དག་ནི་ཡང་དག་བརྟག །རྣལ་འབྱོར་དཔེ་བྱད་དོན་ལྡན་པ། །མཚན་ཉིད་རྗེས་སུ་བརྟག་པར་བྱ། །རྡོ་རྗེའི་ཐུགས་ཀྱི་རྗེས་སྦྱོར་<line/>
བས༑ ༑ཡེ་ཤེས་དག་པ་ཡང་དག་གཟུང༌། །མཆོག་ཏུ་གསང་བ་དམ་པ་མཆོག །ཡེ་ཤེས་བཞུགས་པ་ཀུན་ཏུ་བཤད། །དེ་ནས་ཡེ་ཤེས་དམ་པ་ཡིས། །འཇིག་རྟེན་འདས་<line/>
</page>
<page index="136" id="387B">པ་རབ་གཞུག་བྱ། །མཚན་ཉིད་ཆེན་པོ་དང་ལྡན་པའི། །རྟོགས་པའི་ས་ལ་ཡང་དག་རྟེན། །རྣལ་འབྱོར་པ་ཡི་སྤྱོད་ཡུལ་མཆོག །རྡོ་རྗེ་ཆོས་ནི་ཡིད་འོང་བའོ། །ཐིམ་དང་<line/>
ཆོས་སྐུ་ཞེས་བྱ་དང༌། །བསྡིགས་དང་འོད་ཟེར་ལྔ་པ་དང༌། །གློག་དང་ཆུ་ཟླ་ཞེས་བྱ་བས། །སངས་རྒྱས་ཡེ་ཤེས་ཡང་དག་འཐོབ། །ཆུ་ཡི་ཟླ་བ་བཟང་པོ་ཡིས། །ཟླ་བའི་དཀྱིལ་<line/>
འཁོར་སྤང་བར་བྱ། །ཉི་མ་ལྔ་དང་ཡང་དག་ལྡན། །རིགས་ཆོས་སྐར་མ་ཞེས་བྱ་བ། །ཉོན་མོངས་གནོད་པ་འཇོམས་བྱེད་པ། །ཨེ་མའོ་གསང་བ་ཆེན་པོར་བཤད། །གསང་<line/>
བ་ཞེས་བྱ་རྡོར་འོད་འབྱུང༌། །གཞན་ཡང་ཟླ་བ་ཕྱེད་པར་འདོད། །ཕོ་ཉའི་དཀྱིལ་འཁོར་ཁ་ཊྭཱཾ་ག། །བཅིང་བ་རྩེ་གསུམ་སྦྱོར་ལས་བྱུང༌། །ལྕགས་ཀྱུ་ཤིན་ཏུ་འབར་བ་དང༌།།<line/>
གཏུམ་པོ་རྡོ་རྗེ་ཅན་གྱི་ཚོགས། །རྟོག་པའི་གནས་ནི་ཡོངས་འགྱུར་བ། །ཐོབ་བྱེད་རྡོ་རྗེ་ཆེན་པོར་འདོད། །ཀུན་གྱི་གོང་མའི་འོག་མ་ཡིས། །ཉི་ཚེ་བ་དེ་སྤང་བར་བྱ། །མཆོག་<line/>
ཏུ་གསང་བ་རྫོགས་སོ།། །།དེ་ནས་མཆོག་ཏུ་གསང་བ། །རྒྱ་ཆེ་བ། བསམ་གྱིས་མི་ཁྱབ་པའི་ཡུལ་ཅན། ཟབ་པ། ཚུལ་རྒྱ་ཆེ་བ། མཁས་པ། བསམ་གྱིས་མི་<line/>
ཁྱབ་པའི་ཡུལ་ལས་ཀྱིས་ཚོགས་སྟོན་པ། དགའ་བ་ཆེན་པོའི་བཀོད་པས་ཀུན་ཁྱབ་པ། དེ་བཞིན་གཤེགས་པ་ཐམས་ཅད་ཀྱི་བྱང་ཆུབ་མངོན་པར་རྫོགས་པར་འཚང་རྒྱ་<line/>
</page>
<page index="137" id="388A">༄༅། །བ་ལ་སོགས་པ་རྣམས་ཀྱི་ཆོས་ཀྱི་མཛད་འབྱུང་བ་རོལ་བའི་འཁོར་ལོ་ཆེན་བོ་འདི་ལས་ཕྱག་རྒྱ་ཆེན་པོའི་རྒྱུད་མཆོག་ཅེས་བྱ་བ་འབྱུང་<line/>
སྟེ༑ གསང་བ་མཆོག་ཏུ་རྒྱ་ཆེ་བ། །བསམ་གྱིས་མི་ཁྱབ་ལས་རྣམས་སྟོན། །རོལ་པའི་འཁོར་ལོ་ཆེན་པོ་རུ། །ཆོས་ཀྱི་མཛོད་ནི་འཛིན་པར་བྱ། །རེ་ཞིག་དང་པོར་<line/>
ལས་ཀྱིས་ཚོགས་བསྟན་པར་བྱ་སྟེ། འདི་ལྟ་སྟེ། ཧཱུཾ༑ འཁོར་ལོའི་དཀྱིལ་འཁོར་གཟུང་བ་ཡི། །སྦྱོར་ཐབས་ཡི་གེ་ཧཱུཾ་བརྗོད་དེ། །འདི་ཡིས་ཀྱང་ནི་རྒྱལ་པོ་དང༌། །ཕྱག་<line/>
རྒྱའི་རྒྱལ་མོ་བརྒྱ་རུ་འགྱུར། །གཉིས་པ་ནི། བྱང་ཆུབ་ཆེན་པོའི་མངོན་པར་རྫོགས་པར་བྱང་ཆུབ་པའི་ཆོས་ཀྱི་འཁོར་ལོའི་ཚུལ་ལ་འཇུག་པ་ཡིན་ནོ། །འདི་ལྟ་སྟེ།<line/>
ཧཱུཾ༑ འདིས་ནི་ཕྱག་རྒྱ་ཞེས་བྱ་ཡི། །ཡི་གེ་ཧཱུཾ་ནི་བརྟན་པར་འགྱུར། །ཕྱག་རྒྱ་ཆེན་པོའི་སྦྱོར་བ་ཡིས། །ཕྱག་རྒྱའི་རྒྱལ་མོ་རྣམ་པ་སྟོང༌། །གསུམ་པ་ཕྱག་རྒྱ་སྟོང་ཕྲག་<line/>
ནི༑ ༑བརྒྱ་ཡི་ཚོགས་སུ་འགྱུར་བ་ཡིན། །སངས་རྒྱས་འཁོར་ལོར་འཇུག་པ་ཡི། །ཡི་གེ་ཧཱུཾ་གིས་བརྟན་པར་འགྱུར། །ཧཱུཾ༑ རྣལ་འབྱོར་བཞི་པའི་དབྱེ་བ་ནི། །བརྒྱ་<line/>
ཕྲག་ཁྲི་རུ་འདིར་འགྱུར་རོ། །རིག་པའི་འཁོར་ལོ་ཞེས་བྱ་བ། །ཕྱག་རྒྱའི་རྒྱལ་མོ་ཀུན་ཧཱུཾ་བཅས། །འཁོར་ལོའི་ཕྱག་རྒྱ་ཇི་སྙེད་ཡོད། །མངག་གཞུག་པ་ནི་བྱེ་བར་<line/>
</page>
<page index="138" id="388B">འགྱུར། །རྩེ་གསུམ་ལ་སོགས་མཚོན་ཆ་ནི། །རྟག་ཏུ་ཕྱག་རྒྱའི་རྒྱལ་པོ་ཡིན། །ཧཱུཾ༑ དེ་ནས་སྔགས་ཀྱི་ཚོགས་འབྱུང་སྟེ། །ཊཀྐི་བཅུ། མཊ་ཉི་ཤུ། ཕཊ་སུམ་ཅུ། རཊ་བཞི་<line/>
བཅུ༑ བཊ་ལྔ་བཅུ། རིཊ་དྲུག་ཅུ། ཁཊ་བདུན་ཅུ། ཝཊ་བརྒྱད་ཅུ། ཏཊ་དགུ་བཅུ། ཏཊ་བརྒྱ། ཀཊ་ནི་ལན་སྟོང་ཡིན། །ཏ་དང་ཝ་ཞེས་བྱ་བ་དང༌། །ཌ་ནི་རྣམ་ཕ་བཅུ་རུ་<line/>
འགྱུར། །ཡི་གེ་ཌ་ནི་ལན་གསུམ་སྦྱར། །ཡི་གེ་ཨ་ཡང་རྣམ་པ་བཞི། །ཡི་གེ་བ་ནི་རྣམ་པ་ལྔ། །ཡི་གེ་ཨ་ནི་ལན་དྲུག་སྦྱར། །ཀ་ནི་ལན་བདུན་ཡང་དག་སྦྱར། །ཡི་གེ་དྷ་ནི་ལན་<line/>
བརྒྱད་སྦྱར། །ཡི་གེ་ཤ་ནི་ཕྱེད་དུ་འགྱུར། །ཁིཊ་ནི་སྟོང་ཕྲག་བརྒྱ་རུ་འགྱུར། །སྟོང་ཕྲག་བརྒྱ་ལས་རྣལ་འབྱོར་གྱིས། །ཕྱག་རྒྱའི་རྒྱུད་ནི་བཏུ་བར་བྱ། །རྟོག་པ་ཐམས་ཅད་བསྡུས་<line/>
པ་གསང་བའི་རྣལ་འབྱོར་ཆེན་པོའི་དྲུག་པ་གསང་བའི་ཚོགས་ཆེན་པོའི་མཆོག་དེ་བཞིན་གཤེགས་པ་ཐམས་ཅད་ཀྱི་གསང་བ་རྟོག་པའི་རྒྱལ་པོ་ཆེན་པོ་ཤིན་ཏུ་གསང་བ་<line/>
རྣལ་འབྱོར་རྡོ་རྗེ་རྩ་མོ་ལས། བྱང་ཆུབ་པའི་ཚུལ་རྒྱ་ཆེན་པོས་འཇུག་པ་ཞེས་བྱ་བའི་ལེའུ་གཉིས་པ་རྫོགས་སོ།། །།རིག་པ་འཛིན་པ་ཐམས་ཅད་ཀྱི་མཆོག་ཏུ་<line/>
གསང་བ་ཡང་རྫོགས་སོ།། །།དེ་ནས་བྱང་ཆུབ་སེམས་དཔའི་ཚུལ་རྒྱ་ཆེན་པོ་འདི་ལས་དཀྱིལ་འཁོར་ཆེན་པོའི་དང་པོར་ཕྱག་རྒྱ་དང༌། ཉེ་བའི་ཕྱག་རྒྱ་འབྱུང་བའི་ཡེ་<line/>
</page>
<page index="139" id="389A">༄༅། །ཤེས་འབྱུང་སྟེ། གང་ཚེ་རྡོ་རྗེ་སློབ་དཔོན་དང༌། །རྡོ་རྗེ་སློབ་མར་གྱུར་པ་ན། །ཕྱག་རྒྱ་ཉེ་བའི་ཕྱག་རྒྱ་བཅིང༌། །གང་ཕྱིར་རྡོ་རྗེ་འཛིན་པའི་གནས་<line/>
གང་ཚེ་རྡོ་རྗེ་སེམས་དཔའ་འཆིང༌། །རྡོ་རྗེ་ཁུ་ཚུར་དམ་དུ་འཆིང༌། །གང་ཚེ་རྡོ་རྗེ་རྒྱལ་པོ་འཆིང༌། །རྡོ་རྗེ་གནོད་སྦྱིན་རབ་ཏུ་འཆིང༌། །གང་ཚེ་རྡོ་རྗེ་ཆགས་པ་འཆིང༌། །རྡོ་རྗེ་སྲིན་<line/>
པོ་རབ་ཏུ་འཆིང༌། །གང་ཚེ་རྡོ་རྗེ་ལེགས་པ་འཆིང༌། །རྡོ་རྗེ་ལས་ནི་རབ་ཏུ་འཆིང༌། །གང་ཚེ་རྡོ་རྗེ་རིན་ཆེན་འཆིང༌། །རྡོ་རྗེ་སྨྲ་བ་རབ་ཏུ་འཆིང༌། །གང་ཚེ་རྡོ་རྗེ་གཟི་བརྗིད་འཆིང་<line/>
རྡོ་རྗེ་རྒྱུ་ནི་རབ་ཏུ་འཆིང༌། །གང་ཚེ་རྡོ་རྗེ་རྒྱལ་མཚན་འཆིང༌། །རྡོ་རྗེ་རྣོན་པོ་རབ་ཏུ་འཆིང༌། །གང་ཚེ་རྡོ་རྗེ་བཞད་པ་འཆིང༌། །རྡོ་རྗེ་ཆོས་ནི་རབ་ཏུ་བཅིང༌། །དེ་ལྟ་བུ་ཡི་སྦྱོར་བ་<line/>
ཡིས༑ ༑ཕྱག་རྒྱའི་ལན་ནི་ཡང་དག་སྦྱར། །ཕྱག་རྒྱ་ཉེ་བའི་ཕྱག་རྒྱ་ཡིས། །རྡོ་རྗེའི་ཕྱག་རྒྱ་བརྟན་པར་འགྱུར། །མཆོད་པའི་ཕྱག་རྒྱ་ཇི་ལྟར་ལགས། །རྡོ་རྗེའི་ལྕགས་ཀྱུས་<line/>
བཀུག་ནས་སུ། །རྡོ་རྗེའི་མདས་ནི་དགང་བར་བྱ། །རྡོ་རྗེའི་མདས་ནི་འཕངས་ནས་སུ། །རྡོ་རྗེའི་ཁུ་ཚུར་གྱིས་བསྒྲུབ་བྱ། །ཕྱག་རྒྱ་ཇི་བཞིན་བཀྲོལ་ནས་ནི། །དེ་ནི་བཅིང་བར་<line/>
རབ་ཏུ་བྱ། །མཆོད་པའི་ཆོ་ག་འདི་ཡིས་ནི། །རྡོ་རྗེ་དཀྱིལ་འཁོར་མཆོད་པར་འགྱུར། །དེ་བཞིན་གཡོན་པས་གར་བྱ་ཞིང༌། །གཡས་པས་ཁུ་ཚུར་བཅིངས་ནས་ནི། །དཔྲལ་<line/>
</page>
<page index="140" id="389B">བར་ཡོངས་སུ་བསྐོར་ནས་སུ། །ཁ་ཡི་མདུན་དུ་དགོད་པར་བྱ། །རྡོ་རྗེ་ཉི་མ་བཞད་པས་བགད། །མཉམ་ཞིང་ཅུང་ཟད་གདངས་ཏེ་གནས། །རལ་གྲི་དྲི་མ་མེད་སྣང་བས། །རྡོ་རྗེ་<line/>
གླུ་ནི་བླང་བར་བྱ། །རྡོ་རྗེ་ཁྲོ་བོའི་མཛུབ་མོ་ནི། །ཡང་དག་བསྒྲེང་བ་ལེགས་པར་བསྒྲུབ། །དེ་ནས་སྤྱི་གཙུག་ཁ་དག་ཏུ། །ལས་བྱས་དཀྱིལ་འཁོར་མཆོད་པ་ན། །རིགས་ཀྱི་ལྷ་ཡི་<line/>
སྦྱོར་བ་ཡིས། །ལེགས་པར་བསྒྲུབ་པས་གཏམ་འགྲུབ་བྱ། །དང་པོར་བདག་ཉིད་རྡོ་རྗེ་སེམས། །དེ་བཞིན་ལྷ་ཉིད་བརྟག་པར་བྱ། །བརྟུལ་ཞུགས་སྦྱོར་བ་འདི་ཡིས་ནི། །རིགས་<line/>
ཀྱི་ལྷ་ཉིད་བསྒྲུབ་པར་བྱ། །འཁོར་ལོ་རྣམ་པ་དུ་རུ་བརྗོད། །ཇི་ལྟར་རིགས་དེ་བཞིན་འཁོར་ལོ། །ཇི་ལྟར་དགོད་པ་དེ་བཞིན་འགྱུར། །ཇི་སྐད་གསུངས་པ་དགོངས་པ་བཞིན།།<line/>
མདོར་བསྡུ་ན་ནི་རྣམ་པ་ལྔ། །རྡོ་རྗེ་རིན་ཆེན་དེ་བཞིན་ཆོས། །པདྨ་སྣ་ཚོགས་ཤིན་ཏུ་བསྟན། །དེ་བཞིན་སངས་རྒྱས་རྣལ་འབྱོར་གསང༌། །འཁོར་ལོ་རྣམ་པ་ལྔ་རུ་བཤད། །གསང་<line/>
བ་རྣམ་པ་དུ་རུ་འགྱུར། །གསང་བ་རྣམ་པ་ལྔ་རུ་བརྗོད། །རྒྱས་པའི་སྒོ་ནས་རྣམ་པ་མང༌། །སངས་རྒྱས་རྡོ་རྗེ་རིན་ཆེན་དང༌། །ཆོས་དང་ལས་ནི་གྲགས་ཆེན་ནོ། །ཆོ་ག་རྣམ་པ་དུ་རུ་<line/>
བརྗོད། །མདོར་ན་རྣམ་པ་གསུམ་དུ་འདོད། །ཞི་བ་དང་ནི་རྒྱས་པ་དང༌། །མངོན་སྤྱོད་ཀྱི་ནི་རྟོག་པ་ལ། །རྡོ་རྗེ་སྦྱོར་བ་ལས་བྱུང་དུ། །རྡོ་རྗེའི་སྦྱོར་བ་བླ་མེད་པ། །ཚད་མེད་བགྲང་<line/>
</page>
<page index="141" id="390A">༄༅། །དུ་མེད་པ་ཡིས། །ཇི་ལྟར་གདུལ་བྱ་རྣམས་ཀྱི་ཁམས། །དེ་བཞིན་རྡོ་རྗེ་སྦྱོར་འབྱུང་རྣམས། །རྩ་བའི་རྒྱུད་དུ་ཇི་ལྟར་བརྗོད། །གསང་བ་ལྔ་ལྡན་<line/>
གང་ཡིན་པའི། །དེ་ནི་རྩ་བའི་རྒྱུད་ཅེས་བྱ། །དབང་བསྐུར་ཕྱག་རྒྱ་ཆེན་པོ་དང༌། །རིགས་ཀྱི་དཀྱིལ་འཁོར་རྣལ་འབྱོར་འབྱུང༌། །ཇི་ལྟར་གསང་བའི་རིགས་ལས་བྱུང༌། །གང་<line/>
ཞིག་སྔོན་དུ་ཆོས་ཉིད་སྣང༌། །ཡིད་ལ་བྱེད་པ་དང་ལྡན་པ། །རྫོགས་སངས་རྒྱས་ཀྱི་ཐབས་ཆེན་པོ། །དེ་བཞིན་གསང་བ་རབ་ཏུ་བརྟག །འདི་ཡི་རྟག་ཏུ་དེ་ཉིད་རིག །རྡོ་རྗེའི་<line/>
ཡེ་ཤེས་ཇི་ལྟར་འགྱུར། །ཇི་ལྟར་བསྒོམས་པས་རྡོ་རྗེ་ཅན། །མངོན་པར་སྦྱོར་བ་དེ་ཉིད་རིག །དེ་ཚེ་ཡེ་ཤེས་རང་བཞིན་སེམས། །དེ་ཉིད་ཡེ་ཤེས་བརྟན་པར་འགྱུར། །<line/>
མཆོག་ཏུ་གསང་བ་ཅི་འདྲར་བརྗོད། །ཕྱག་རྒྱ་རྣམ་པ་ལྔ་ལྡན་པ། །དེ་ནི་མཆོག་ཏུ་གསང་བ་བསྒྲགས། །ཕྱག་རྒྱ་ཉེ་བའི་ཕྱག་རྒྱ་བསྡུ། །ཉེ་བར་བཞད་པའི་མཆོད་པའོ། །<line/>
དེ་ཉིད་ཀྱང་ནི་ཇི་ལྟ་བུ། །རིག་པའི་བསྒོམ་པ་བསྟན་པ་དང༌། །ཏིང་འཛིན་སྒོ་དང་ཡང་དག་ལྡན། །རིག་པའི་ལྷ་མོའི་འཁོར་གྱི་མཆོག །དེ་ཉིད་དུ་ནི་རྟག་ཏུ་འགྱུར། །རྡོ་རྗེ་<line/>
ཕྲ་མོ་ཇི་ལྟར་བརྗོད། །ཤེས་རབ་ཅན་གྱིས་བདག་བསམ་བྱ། །ང་ནི་སུ་ཞིག་བདག་མི་དམིགས། །འབྱུང་བ་བཞི་ཡི་རང་བཞིན་ལུས། །འབྱུང་བ་རྣམས་ལས་ཇི་ལྟར་<line/>
</page>
<page index="142" id="390B">འབྱུང༑ ༑དེ་ནས་ལུས་འདི་ཐམས་ཅད་ནི། །རྣལ་འབྱོར་སྤྱི་བོ་ནས་བརྩམས་ཏེ། །རྐང་པ་ཡི་ནི་མཐིལ་བར་དུ། །མི་གཙང་རྫས་ནི་འབྱུང་བར་འགྱུར། །ཟླ་བའི་རྡོ་རྗེ་དབུས་<line/>
གནས་པར། །ཡང་ན་བདག་ཉིད་བསམ་པར་བྱ། །ཡང་ན་སྙིང་གའི་དབུས་སུ་ནི། །ཟླ་བའི་དཀྱིལ་འཁོར་བསྒོམ་པར་བྱ། །ཡང་ན་ཟླ་གཉིས་ཡང་དག་ལྡན། །དབུས་སུ་རྡོ་<line/>
རྗེ་རྣམ་པར་བསྒོམ། །ཡང་ན་རྡོ་རྗེའི་དབུས་གནས་པ། །ལུས་ཀུན་བརྟན་པར་སྤྲོ་བར་བྱ། །ཡང་ན་རྡོ་རྗེ་བདག་ཉིད་སྐུ། །རྡོ་རྗེའི་དངོས་པོ་རྣམ་སྤངས་པའི། །ཡང་ན་མཁའ་མཚུངས་<line/>
ཆོས་ཤེས་པའི། །རྡོ་རྗེའི་རྣལ་འབྱོར་ཡང་དག་གཟུང༌། །ལྕེ་ནི་རྐན་ལ་སྦྱར་བྱས་ཏེ། །སྣ་ཡི་རྩེ་མོར་བལྟ་བྱ་ཞིང༌། །རྡོ་རྗེ་ཕྲ་མོ་བདེ་རེག་པས། །སེམས་ནི་མཉམ་པར་བཞག་པར་<line/>
འགྱུར། །རྡོ་རྗེ་ཕྲ་མོའི་བདེ་རེག་ལ། །རྟག་ཏུ་མཚན་མའང་འབྱུང་བར་འགྱུར། །མཚན་མ་དེ་ནི་སྤྲོ་བྱས་ཏེ། །ཕྱོགས་ཀུན་དུ་ནི་ཡོངས་སུ་སྤྲོ། །སྥར་ཎ་བཛྲ། ཅི་སྟེ་སེམས་ནི་སྤྲོ་<line/>
བར་འདོད། །ཕྱོགས་རྣམས་ཀུན་ཏུ་ཡོངས་སུ་སྤྲོ། །སྣ་ཡི་རྩེ་མོར་ཕྱིན་བར་དུ། །སེམས་ནི་སླར་ཡང་བསྡུ་བར་བྱ། །སཾ་ཧ་ར་ཎ་བཛྲ། དེ་ནས་བརྩམས་ཏེ་མཉམ་བཞག་པས། །<line/>
གང་ཞིག་ཅུང་ཟད་ཅི་བསྒོམ་པའི། །ཆོས་དང་གང་ཟག་བདག་མེད་ཅིང༌། །གཟུང་དང་འཛིན་པ་སྤང་བའོ། །བཛྲ་བཛྲ་ཏིཥྛ་བཛྲ། སེམས་ཅན་གང་ལ་བྱམས་པ་ནི། །རྟག་ཏུ་<line/>
</page>
<page index="143" id="391A">༄༅། །བརྟན་པར་དམིགས་ནས་སུ། །སེམས་ནི་སྤྲོ་བའི་སྤྱོད་པ་ཡིས། །ཕྱོགས་རྣམས་ཀུན་ཏུ་ཡོངས་སུ་སྤྲོ། །མ་ཧཱ་བཛྲ་མཻ་ཏྲི་སྥ་ར་ཎ། །སྡུག་བསྔལ་<line/>
ཀུན་ལ་ཡང་དག་གནས། །སེམས་ཅན་འདི་རྣམས་རབ་ཏུ་དཀའ། །སྙིང་རྗེ་ཆེན་པོའི་སྦྱོར་བ་ཡིས། །ཕྱོགས་རྣམས་ཀུན་ཏུ་ཡོངས་སུ་སྟེ། །མཧཱ་ཀཱ་རུ་ཎི་སྤ་ར་ཎ། །མྱ་ངན་<line/>
འདས་ལ་བཏང་སྙོམས་གཞག །སེམས་ཅན་དོན་ནི་ཡང་དག་བརྩམ། །ཀྱེ་མ་སེམས་ཅན་འདི་འདུལ་དཀའ། །ཕྱོགས་རྣམས་ཀུན་ཏུ་ཡོངས་སུ་སྤྲོ། །མཧཱ་ཨུ་བེ་ཀྵཾ་སྥ་ར་<line/>
ཎ༑ ༑ཐམས་ཅད་རང་བཞིན་འོད་གསལ་བས། །གཟོད་ནས་དག་པའི་བདག་ཉིད་འགྱུར། །ཀུན་ནས་ཉོན་མོངས་མི་དམིགས་འགྱུར། །མྱ་ངན་འདས་པ་གྲོལ་བའང་<line/>
མེད༑ ༑སརྦ་བུདྡྷ་པྲ་མོ་ད་སྤ་ར་ཎ། །མཁའམ་གཞན་གྱི་ཕྱོགས་དག་ཏུ། །རྡོ་རྗེ་ཕྲ་མོའི་སྦྱོར་བ་ཡིས། །སྙིང་གའི་རྡོ་རྗེ་བྱང་ཆུབ་སེམས། །ཤིན་ཏུ་མཉམ་པར་བཞག་པས་<line/>
བསྒོམ། །རྡོ་རྗེ་ཕྲ་མོའི་སྦྱོར་བ་ཡིས། །གོ་རིམ་ཇི་ལྟ་བ་བཞིན་དུ། །ཕྱག་ན་རྡོ་རྗེའི་གཟུགས་ཆེན་པོ། །དམ་པའི་ཆོས་ཉིད་བསྒོམ་པར་བྱ། །རྣམ་པ་མཆོག་རྣམས་ཀུན་<line/>
ལྡན་པ། །སངས་རྒྱས་གཟུགས་སུ་རྣམ་པར་བསྒོམ། །རྡོ་རྗེ་པྲ་མོའི་སྦྱོར་བ་[?] །སངས་རྒྱས་རྗེས་སུ་དྲན་པར་བྱ། །བུདྡྷ་ཨ་ནུ་སྨྲྀ་ཏྱཱ་བི་ཤ་།ཟླ་བའི་དཀྱིལ་འཁོར་<line/>
</page>
<page index="144" id="391B">དབུས་སུ་ནི། །རང་བདག་ཉིད་ནི་བསྒོམ་པར་བྱ། །རང་གི་སྙིང་གའི་དཀྱིལ་འཁོར་དུ། །ཟླ་བསྒོམ་རྨད་བྱུང་རྣལ་འབྱོར་ཆེ། །ས་མནྟ་བྷ་དྲ་ཨཱ་བེ་ཤ། །ཟླ་བའི་དཀྱིལ་འཁོར་<line/>
དབུས་སུ་ནི། །རང་བདག་ཉིད་ནི་རྡོ་རྗེའི་གཟུགས། །རྣམ་པའི་མཆོག་རྣམས་ཀུན་ལྡན་པའི། །རྡོ་རྗེ་སེམས་དཔའི་ཆོག་བཞིན། །བཛྲ་སཏྭ། རྣམ་པའི་མཆོག་རྣམས་ཀུན་ལྡན་<line/>
པའི༑ ༑རྡོ་རྗེ་སེམས་དཔའ་རང་བདག་ཉིད། །སྙིང་གར་ཟླ་བའི་དབུས་སུ་ནི། །ཟླ་བའི་དཀྱིལ་འཁོར་བསྒོམ་པར་བྱ། །བཛྲ་སྟྭ་ས་མཱ་དྷི་ཛྙཱ་ནཱ་བེ་ཤ་།རྣམ་པའི་མཆོག་རྣམས་ཀུན་<line/>
ལྡན་པའི། །སངས་རྒྱས་གཟུགས་སུ་རང་བདག་ཉིད། །བསྒོམ་ཞིང་སྙིང་གར་ཟླ་བའི་དཀྱིལ། །དབུས་སུ་སེམས་དཔའ་རྣམ་པར་བསྒོམ། །ཏ་ཐཱ་ག་ཏོ་ཧཾ། རྡོ་རྗེའི་རྣལ་འབྱོར་<line/>
རྣམ་བསྒོམ་པ། །རྣམ་པ་བརྒྱ་དང་རྩ་བཅུ་ནི། །རྒྱས་པ་རུ་ནི་ཅི་རིགས་པར། །གསང་བའི་རྒྱུད་ལས་རབ་ཏུ་བཤད། །རྡོ་རྗེ་ཕྲ་མོ་རྫོགས་སོ།། །།འཇིག་རྟེན་པ་ནི་ཇི་<line/>
ལྟར་འདོད། །རྡོ་རྗེའི་གཟུགས་ནི་གཏེར་གནས་པ། །སྙིང་གར་ཡོངས་སུ་བསྒོམ་པར་བྱ། །ས་ཡི་གནས་ཀྱང་བསྒོམས་ན་ནི། །གཏེར་དག་རབ་ཏུ་མཐོང་བར་འགྱུར། །བཛྲ་ནི་<line/>
དྷི༑ ༑རིན་ཆེན་ཆེན་པོའི་རྡོ་རྗེ་གཟུགས། །ནམ་མཁའ་ལ་ནི་ཡོངས་སུ་བསྒོམ། །གང་དུ་ལྷུང་བར་མཐོང་བ་ནི། །དེ་ནས་གཏེར་ཡོད་ཤེས་པར་བྱ། །རཏྣ་ནི་དྷི། །ལྕེ་ལ་པདྨའི་<line/>
</page>
<page index="145" id="392A">༄༅། །གཟུགས་དག་ནི། །ཤིན་ཏུ་མཉམ་པར་བཞག་པས་བསྒོམ། །དེ་ན་ཡོད་ཅེས་བཅས་ནས་ནི། །རྡོ་རྗེའི་ལྕེ་ཉིད་རང་ཉིད་སྨྲ། །དྷརྨ་ནི་དྷི། །ལུས་ཀུན་<line/>
རྣལ་འབྱོར་ཆེན་པོ་ཡིས། །རྡོ་རྗེའི་གཟུགས་སུ་རྣམ་པར་བསྒོམ། །ཀུན་ཏུ་བབས་ནས་གར་ལྷུང་བ། །དེ་ན་གཏེར་ཡོད་བསྟན་པ་ཡིན། །ཀརྨ་ནི་དྷི། །གཏེར་ཤེས་པ་རྫོགས་<line/>
སོ༑༑ ༑༑རྡོ་རྗེ་དབབ་པ་འབྱུང་བ་ཡིན། །ཆུ་ནི་རྡོ་རྗེའི་གཟུགས་རང་བཞིན། །སྒོམ་ཞིང་རྡོ་རྗེའི་ཤུགས་ཀྱིས་ནི། །ཆུ་ཡི་སྟེང་དུ་འགྲོ་བར་བྱ། །བཛྲ་ཛ་ལ། ཇི་ལྟར་<line/>
འདོད་པའི་གཟུགས་སུ་ནི། །རྡོ་རྗེ་སེམས་སོགས་འདོད་པ་རྣམས། །རང་བདག་ཉིད་ནི་བསྒོམ་བྱ་སྟེ། །འདོད་པའི་གཟུགས་ཉིད་ཐོབ་པར་འགྱུར། །བཛྲ་རཱུ་པ། ཆོས་ཀུན་<line/>
།མཁའ་དང་མཚུངས་པ་སྟེ། །བདག་ཉིད་ནམ་མཁའ་ཞེས་རང་ཉིད། །དེ་ཉིད་དག་པ་བསྒོམ་བྱ་སྟེ། །དེ་ནི་མི་སྣང་བ་ཉིད་འགྱུར། །བཛྲ་ཨཱ་ཀཱ་ཤ། །རྡོ་རྗེའི་སྐས་ལ་འདུག་<line/>
ནས་ནི། །ཛེག་པ་རུ་ནི་བསྒོམ་བྱས་ན། །ཇི་སྲིད་དུ་ནི་འཛེག་པའི་གནས། །དེ་སྲིད་ནམ་མཁར་འགྲོ་བར་འགྱུར། །བཛྲ་མ་ཧཾ། །མི་སྣང་བ་དང༌། མཁའ་ལ་འགྲོ་བ་དང༌།<line/>
ཆུའི་སྟེང་དུ་འགྲོ་བར་བྱ་བ་དང༌། འདོད་པའི་གཟུགས་ཉིད་ཤེས་པ་བརྫོགས་སོ།། །།ཟླ་བའི་གཟུགས་ལ་འདུག་ནས་སུ། །རྡོ་རྗེ་སེམས་དཔའ་རྣམ་པར་བསྒོམ། །<line/>
</page>
<page index="146" id="392B">ལག་ན་རྡོ་རྗེ་བསྒོམས་ན་ནི། །རྡོ་རྗེ་རིག་པ་འཛིན་པར་འགྱུར། །བཛྲ་དྷ་ར། ཟླ་བའི་གཟུགས་ལ་འདུག་ནས་ནི། །རྡོ་རྗེ་རིན་ཆེན་བདག་རང་ཉིད། །རབ་ཏུ་རིན་ཆེན་བསྒོམས་ནས་ནི།།<line/>
རིན་ཆེན་རིག་པ་འཛིན་པར་འགྱུར། །རཏྣ་དྷ་ར། ཟླ་བའི་གཟུགས་ལ་འདུག་ནས་སུ། །རྡོ་རྗེ་འཛིན་པ་རང་བདག་ཉིད། །ལག་པ་པདྨ་དག་ཏུ་བསྒོམ། །པདྨོའི་རིག་པ་འཛིན་པར་<line/>
འགྱུར། །པདྨ་དྷ་ར། ཟླ་བའི་གཟུགས་ལ་འདུག་ནས་སུ། །རྡོ་རྗེའི་ལས་སུ་ཡང་དག་བརྟན། །ལག་ཏུ་ལས་ནི་བསྒོམ་བྱས་ན། །ལས་ཀྱི་རིག་པ་འཛིན་པར་འགྱུར། །ཀརྨ་དྷ་ར།<line/>
རིག་པ་འཛིན་པའི་དངོས་གྲུབ་ཀྱི་དེ་ཁོ་ན་ཉིད་རྫོགས་སོ།། །།ཕྱག་རྒྱ་ཀུན་གྱི་ཏིང་ངེ་འཛིན། །ནམ་མཁའི་དབྱིངས་སུ་ཀུན་བསམས་ནས། །རྡོ་རྗེའི་བདག་ཉིད་ཇི་སྲིད་<line/>
འདོད། །དེ་སྲིད་སྐད་ཅིག་གིས་འྤར་འགྱུར། །བཛྲ༑ དངོས་གྲུབ་ཀྱི་ནི་ཏིང་འཛིན་ནི། །ནམ་མཁའི་དབྱིངས་སུ་ཀུན་བསམས་ནས། །མངོན་པར་ཤེས་པ་ལྔ་ཐོབ་ཅིང༌། །མྱུར་དུ་<line/>
ཡེ་ཤེས་རང་གྲུབ་འགྱུར། །ཤུདྡྷ། ཤུདྡྷ། རིན་ཆེན་རྡོ་རྗེའི་རང་བཞིན་ཀུན། །ནམ་མཁའི་དབྱིངས་སུ་ཀུན་བསམས་ནས། །རྗེས་སུ་དྲན་པ་བསྟན་པ་ཡིན། །མྱུར་དུ་རིན་ཆེན་<line/>
འཛིན་མཚུངས་འགྱུར། །བཛྲ། བཛྲ། ཐམས་ཅད་སངས་རྒྱས་གཟུགས་རང་བཞིན། །ནམ་མཁའི་དབྱིངས་སུ་མོས་བྱས་ནས། །སངས་རྒྱས་ཀུན་གྱི་ཏིང་འཛིན་ནི། །སངས་རྒྱས་<line/>
</page>
<page index="147" id="393A">༄༅། །ཉིད་ཀྱི་ཆེད་དུ་འགྱུར། །བུདྡྷ་བུདྡྷ། མཆོད་གི་དངོས་གྲུབ་རྫོགས་སོ།། །།རང་ཉིད་རྡོ་རྗེ་ཁུ་ཚུར་ནི། །ཆགས་པའི་དགའ་བས་མིག་<line/>
གདངས་པ། །དེ་ཡིས་གང་ལ་བལྟས་པ་ནི། །དེས་ཀྱང་རྡོ་རྗེ་ཅན་དུ་མཐོང༌། །ཨོཾ་བཛྲ་དྲྀཥྚི་མ་ཊ། །གསལ་ཞིང་རབ་ཏུ་འབར་བའི་མིག །མིག་འབྲས་ཀུན་ཏུ་འདྲེན་བྱེད་<line/>
པ༑ ༑འབར་བའི་ལྟ་བ་ཞེས་སུ་བརྗོད། །འགྲོ་བ་ཐམས་ཅད་འགུག་བྱེད་པ། །དཱིཔྟ་དྲྀཥྚི་ཨཾ་ཀུ་ཤ་ཛཿ། །ཁྲོ་གཉེར་བསྙེར་བ་རབ་འཛོམས་པ། །ཁྲོས་པས་མིག་ནི་རབ་ཏུ་<line/>
གཡོ༑ ༑ཁྲོ་བའི་ལྟ་བ་ལ་བརྟེན་ནས། །འཇིག་རྟེན་གསུམ་ཡང་གཞོམ་པར་བྱ། །ཀྲོ་དྷ་དྲྀཥྚི་ཧྲིཿ། །རི་རབ་རི་བོ་མནྡཱ་ར། །བརྟེན་ཅིང་མི་འཛུམས་པ་ཡི་མིག །བྱམས་པའི་<line/>
ལྟ་བ་ཞེས་བཤད་དེ། །གདོན་དང་རིམས་དང་དུག་འཇོམས་པའོ། །དྲྀ་ཊྷི་དྲྀཥྚི་ཏྲི། དེ་བཞིན་གཤེགས་པ་ཐམས་ཅད་ཀྱི་གསང་བ་དགུག་པ་དང༌། དབང་དུ་བྱ་བ་དང༌།<line/>
ཆད་པས་བཅད་པ་དང༌། ཡོངས་སུ་བསྐྱབ་པའི་ལས་རྫོགས་སོ།། །།བདེ་བ་གཞན་ནི་ཡོན་ཉིད་མིན། །རྡོ་རྗེ་སློབ་དཔོན་དཀའ་ཐུབ་ཆོས། །འོན་ཀྱང་<line/>
དགུག་པ་བདེ་བ་སྟེ། །དེ་ནི་ཀུན་ལས་ཁྱད་པར་འཕགས། །དུས་འདིར་སྐལ་བ་ཆེན་པོ་ནི། །དཀྱིལ་འཁོར་ཆེན་པོ་བྱེད་པ་ལས། །དངོས་གྲུབ་མེད་ཀྱང་བདེ་བ་གང༌།།<line/>
</page>
<page index="148" id="393B">བདེ་བ་ཀུན་ལས་ཁྱད་པར་འཕགས། །ལྷ་དང་མི་ཡི་འཇིག་རྟེན་པའི། །བདེ་བ་བསྡུས་པར་འགྱུར་བ་ཡིས། །རྡོ་རྗེ་སློབ་དཔོན་བདེ་བ་གང༌། །བཅུ་དྲུག་ཆར་ཡང་མི་ཕོད་དོ། །<line/>
ཡང་ན་གང་ཞིག་དངོས་གྲུབ་ཐོབ། །སངས་རྒྱས་ཉིད་དུ་རབ་ཤེས་བྱ། །རང་གིས་རྟོགས་པ་གང་ཡིན་པ། །གཞན་དང་གང་གིས་ཤེས་པར་འགྱུར། །སར་ཆུད་རྒྱལ་བའི་<line/>
གནས་དང་ལྡན། །གསང་བའི་དངོས་གྲུབ་སྟེར་མཛད་པ། །བདེ་བ་ཐོབ་པ་གང་ཡིན་པ། །དེ་ནི་གསང་བ་འཛིན་ཇི་བཞིན། །གསང་བ་ཡི་ནི་ཚོགས་ཅན་ཆེན་པོ། །འདི་ལ་ཞུགས་<line/>
པ་གང་ཡིན་པ། །ས་ཐོབ་བར་ནི་ཤེས་བྱ་སྟེ། །མི་ལྡོག་རྒྱལ་བའི་བདག་ཉིད་སྲས། །རྒྱལ་བའི་གནས་ཀྱི་ས་ཐོབ་ཀྱང༌། །ཡིད་ཆེས་པར་ནི་མི་འགྱུར་ཏེ། །དེ་ཡིས་ས་བརྒྱད་<line/>
ཀྱི་བར་དུ། །ཐེག་པ་དམན་པ་སྤོང་མི་འགྱུར། །གསང་ཆེན་རྟོག་པ་འདི་རུ་ནི། །ཞུགས་པ་བདག་ཉིད་རྒྱལ་བ་སྲས། །ཐེག་ཆེན་ལ་ནི་གཞོལ་བ་རྣམས། །ཡིད་ཆེས་པར་ནི་<line/>
འགྱུར་བ་སྟེ། །གསང་བ་ཡི་ནི་ཕན་ཡོན་ནི། །སངས་རྒྱས་ཀྱིས་ནི་རབ་ཏུ་མཁྱེན། །འདིར་ནི་ཕན་ཡོན་མདོར་བསྡུས་པ། །སངས་རྒྱས་བདེ་བ་ཐོབ་པར་འགྱུར། །ཡོན་ཏན་གྱི་<line/>
དབང་དུ་བྱས་པའི་རྒྱུད་རྫོགས་སོ།། །།བྱད་པ་པོ་དང་སྐྱེད་བྱེད་མེད། །ལས་དང་འབྲས་བུ་གང་ལས་བཤད། །ང་ཞེས་ཇི་སྐད་བཤད་པ་ལ། །ང་ནི་བྱེད་པོ་སྐྱེད་<line/>
</page>
<page index="149" id="394A">༄༅། །བྱེད་དང༌། །ང་ནི་སྐྱེ་དགུའི་བདག་པོ་ཡིན། །ང་ནི་སྣ་ཚོགས་བདག་པོ་སྟེ། །བྱེད་པོ་སྐྱེད་བྱེད་མེས་པོ་ཡིན། །ཡང་གསུངས་པ། དག་པ་དེ་བཞིན་<line/>
གཤེགས་སྙིང་པོ། །སེམས་དཔའི་སྙིང་པོ་ཞེས་བྱར་བཤད། །ད་ནི་དེ་བཞིན་གཤེགས་སྙིང་པོ། །སེམས་ཅན་ཐམས་ཅད་བདག་དང་མཚུངས། །མྱ་ངན་འདས་བཅས་ས་<line/>
འོག་སྟེང༌། །ས་བླ་འཇིག་རྟེན་འདི་སེམས་ཅན། །མ་ལུས་སྲིད་པ་དག་གི་གནས། །སེམས་ཙམ་དུ་ནི་རབ་ཏུ་འཇུག །སེམས་ཅན་ཀུན་གྱི་སེམས་གང་ཡིན། །དེ་ནི་བྱེད་པོ་<line/>
འབྱིན་བྱེད་བརྗོད། །ང་ནི་རྒྱལ་པོ་སེམས་དབང་ཕྱུག །ཅི་ཕྱིར་ང་ནི་བྱེད་པོར་བཤད། །ཇི་སྐད་གསང་བ་གཞན་ལས་གསུངས། །ང་ཉིད་རང་ལས་བྱུང་བ་སྟེ། །མྱ་ངན་<line/>
འདས་བཅས་ས་འོག་སྟེང༌། །ས་བླ་སྲིད་གསུམ་འཇིག་རྟེན་གསུམ། །གང་ཞིག་གནས་ཞེས་བྱ་བའི་སེམས། །གནས་མེད་ལས་བྱུང་གང་ཡིན་པ། །སྙིང་པོ་དེ་བཞིན་<line/>
གཤེགས་པ་དག་པ། །དེ་ཉིད་རང་བྱུང་ང་ཉིད་དོ་།ང་ནི་རྡོ་རྗེ་ཅན་ཡང་ཡིན། །སྡུག་བསྔལ་ཐམས་ཅད་སྤངས་པ་དང༌། །ཉེས་པ་ཐམས་ཅད་ཟད་པས་ན། །ང་ནི་བྱང་ཆུབ་<line/>
སེམས་རྡོ་རྗེ། །ང་ཉིད་རང་ཉིད་བྱུང་བ་འོ། །ང་ཉིད་ཡང་ནི་ཁྱབ་འཇུག་སྟེ། །གཟུང་བ་ལ་སོགས་ཀུན་སྤངས་པའི། །དག་པ་དེ་བཞིན་ཉིད་རྣམ་ཤེས། །བདག་དང་<line/>
</page>
<page index="150" id="394B">ཉོན་མོངས་མེད་པ་སྟེ། །དེ་བས་ང་ནི་ཁྱབ་འཇུག་བཤད། །ང་ནི་དེ་བཞིན་ཉི་མ་སྟེ། །ཅི་ཕྱིར་དེ་ཉིད་ཅེས་བཤད་པ། །ཟབ་མོའི་ཆོས་ནི་ངས་རྟོགས་པ། །དེ་ཕྱིར་རང་བྱུང་<line/>
ང་ཉིད་ནི། །ཉི་མ་ཞེས་ནི་བྱ་བར་བརྗོད། །ང་ནི་ཟླ་བ་རུ་བརྗོད་དེ། །ང་ནི་ཆོས་རྣམས་ཐམས་ཅད་ཀྱི། །ཞི་བ་རུ་ནི་རྟོགས་པར་བཤད། །དེ་བས་ཞི་བ་ཆེན་པོ་ཡིས། །ང་ནི་ཟླ་བ་<line/>
བློ་གྲོས་ཆེ། །ང་ནི་དེ་བཞིན་གཤིན་རྗེ་སྟེ། །ཇི་བཞིན་ཆོས་རྣམས་ཐམས་ཅད་ཀྱི། །ཡེ་ཤེས་ཆེན་པོ་ལྷག་པར་བཤད། །དེ་ཉིད་རྟོགས་པ་གང་ཡིན་པ། །གཤིན་རྗེ་ང་སྟེ་<line/>
གཤིན་རྗེ་འཛིན། །དབང་པོ་སྟེ། །དབང་པོ་མིག་འཕྲུལ་ཞེས་བྱ་བ། །འཁོར་བ་ལས་རྒལ་ཕ་རོལ་ཕྱིན། །ཡེ་ཤེས་ནོར་ནི་བསྒྲུབས་པ་ཡིས། །ད་ནི་དབང་བྱེད་དབང་པོ་ཡིན།།<line/>
སྐྱེ་དགུ་ཡི་ནི་བདག་པོ་སྟེ། །ཆོས་རྣམས་ཀུན་གྱི་རྣམ་པ་ནི། །སྐྱེ་བ་རྩ་ནས་འདོན་བྱེད་པ། །སྡུག་བསྔལ་ཆེན་པོ་ཡོངས་སུ་ཤེས། །དེ་ཕྱིར་ང་ནི་སྐྱེ་དགུའི་བདག །ང་བདག་ཉིད་<line/>
ནི་མེས་པོ་སྟེ། །ང་ཡིས་བདུད་རྩིའི་ཆུ་འཐུངས་ནས། །ཐར་པའི་གྲོང་ཁྱེར་ཆེན་པོ་རུ། །འཁོར་བའི་རྒྱ་མཚོ་ལས་སྒྲོལ་བས། །ང་ཉིད་ཁོ་ན་མེས་པོ་ཡིན། །ང་ནི་འདོད་པའི་འཇིག་<line/>
ཉེན་ཡིན། །ངོ་བོ་ཉིད་དང་ལོངས་སྤྱོད་རྫོགས། །སྤྲུལ་པའི་སྐུ་ནི་རབ་འཇུག་བྱེད། །རོལ་ཆེན་འཇིག་རྟེན་ཞེས་བྱ་བ། །འཇིག་རྟེན་ལྟ་བ་སྟོན་བྱེད་ཡིན། །སྲིད་པའི་འཇིགས་<line/>
</page>
<page index="151" id="395A">༄༅། །པ་ལས་བསྒྲལ་ཡིན། །ཉོན་མོངས་ཆེན་བོ་རྣམ་པར་སྤང༌། །སྲིད་པར་བཤད་དེ། སྲིད་པའི་ཞགས་བ་གཅོད་བྱེད་པ། །ང་ནི་སྲིད་བའི་རྒྱལ་པོ་ཆེ། །<line/>
ཁམས་གསུམ་པ་ནི། རྒྱུད་ནི་ཁམས་ཞེས་རབ་ཏུ་བརྗོད། །བྱང་ཆུབ་སེམས་ཞེས་བྱ་བར་བཤད། །ང་ནི་ཐེག་པ་གསུམ་འཛིན་པས། །ང་ནི་ཁམས་གསུམ་པ་རུ་བཤད།།<line/>
ས་འོག་ནི། །ཡང་དག་དེ་ཉིད་རྡོ་རྗེ་ཆེ། །སྟོང་ཉིད་དེ་བཞིན་ཉིད་ཅེས་བཤད། །ཇི་ལྟར་ས་ནི་འཛིན་པའི་མཆོག །དེ་ནི་ང་ནི་ཆོས་འཛིན་པ། །ས་སྟེང་ནི། །ས་སྟེང་ནམ་མཁའ་ཞེས་<line/>
སུ་བརྗོད། །ང་ནི་རང་བཞིན་གྱིས་མཁའ་མཚུངས། །ཆོས་དང་གང་ཟག་བདག་མེད་པ། །ང་ནི་ས་སྟོང་དེ་ཉིད་བཤད། །མེ་ནི། ང་ནི་གཟོད་ནས་མ་སྐྱེས་འབྱུང་བ་མེད།།<line/>
བདག་མིན་བདག་མེད་ང་ནི་སྐྱེ་དགུའི་བདག །སྲིད་པའི་འཁྲི་ཤིང་གིས་བཅིངས་སེམས་ཅན་གདུངས། །ང་ནི་གྲོལ་བྱེད་འཁྲི་ཤིང་དག་བྱེད་པ། །རླུང་ནི། །མཚན་མ་<line/>
རྣམ་པར་བསྒོམས་ནས་ནི། །མཚན་མ་མེད་པ་འདུས་མ་བྱས། །བྱང་སེམས་འཁྲི་ཤིང་ཞགས་པ་དག །འཐོར་བྱེད་དེ་བཞིན་རླུང་ཡིན་ནོ། །ང་ནི་དབང་ཕྱུག་ཆེན་པོ་<line/>
སྟེ༑ ༑རྡོ་རྗེ་ཚོགས་ཀྱི་བདག་པོ་ཆེན་པོ་བྱེད། །ང་ནི་སངས་རྒྱས་དབང་ཕྱུག་གཞན་ཅི་སྨྲོས། །བདུད་རྩི་ཆེན་པོ་ཐར་པའི་གྲོང་ཁྱེར་ཆེ། །ང་ནི་དབང་བསྒྱུར་དབང་ཕྱུག་<line/>
</page>
<page index="152" id="395B">ཆེ༑ ༑ང་ནི་བརྟུལ་ཞུགས་ཞེས་བཤད་དེ། །ང་ནི་ཉོན་མོངས་འཛོམས་པར་བཤད། །ང་ནི་རྒ་དང་འཆི་བ་ལས། །ངེས་པར་འགྲོལ་བས་ཚངས་པར་བཤད། །འཇིག་རྟེན་གསུམ་<line/>
གྱི་ལུས་སུ་ནི། །ཞགས་པ་ཞེས་གང་གཏི་མུག་ནི། །ཁམས་གསུམ་འཇིག་རྟེན་གསུམ་ཡིན་ནོ། །ང་ནི་སྲུང་མ་བྲན་དུ་འགྱུར། །དེ་རྣམས་འགྱུར་བས་ཁམས་གསུམ་ང༌། །གདོང་<line/>
དྲུག་ནི། སངས་རྒྱས་རྡོ་རྗེ་རིན་ཆེན་དང༌། །ཆོས་དང་ལས་དང་གསང་འཛིན་བཅས། །རྣམ་པ་དྲུག་ནི་འཁོར་ལོ་ཆེ། །ང་ནི་གདོང་དྲུག་མཆོག་ཆེན་པོ། །གཞན་ཡང༌། གཟའ་<line/>
དང་ཚོགས་སོགས་གང་ཡིན་པ། །ང་བདག་ཉིད་ཅེས་ཇི་ལྟར་རུང་བར་འགྱུར། །གང་ཞིག་གདོན་ལ་སོགས་པ་ཀུན། །སེམས་ལས་ཀུན་ཏུ་བྱུང་བའི་རླབས། །ང་ནི་ཐུགས་འཛིན་<line/>
རྒྱལ་པོ་སྟེ། །དེས་ན་ང་ནི་སྲིད་པའི་གནས། །ང་ནི་འདོད་པ་སྟེ། ཐར་པའི་རང་བཞིན་གྲོང་ཁྱེར་ཆེ། །དགོངས་པ་མཐར་ཐུག་ང་ཡིས་བཤད། །ང་ནི་སེམས་ཅན་ཀུན་ལ་<line/>
འདོད། །དེ་བས་ང་ནི་འདོད་པར་བཤད། །ཐར་པ་ང་སྟེ། ང་ཉིད་ཐར་ཅིང་སེམས་ཅན་ཀུན། །སོ་སོར་ཡང་ནི་གྲོལ་བར་བྱེད། །དེས་ན་རང་བྱུང་ང་ཉིད་ནི། །ཐར་པ་འཛིན་<line/>
པའི་རྒྱལ་པོ་ཡིན། །ང་ནི་མྱལ་བ་སྟེ། ང་ནི་བདག་དང་ཆོས་རྣམས་མིན། །ང་ནི་ཆགས་སྡང་ཀུན་ཏུ་བྲལ། །ང་ཡིས་འཆི་མེད་ལམ་བསྟན་པས། །ང་ནི་དམྱལ་བའི་དམྱལ་<line/>
</page>
<page index="153" id="396A">༄༅། །བ་པ༑ ༑ང་ནི་ཡི་དགས་ཏེ། མངོན་པར་འདོད་པ་ང་ཡིས་འཐོབ། །སེམས་ཅན་སྒོམ་པ་སྨིན་པར་བྱེད། །ང་ཡིས་དཀའ་བའི་གནས་ཐོབ་པས།།<line/>
ང་ནི་ཡི་དྭགས་ཡི་དྭགས་སྐྱེས། །དུད་འགྲོ་ང་སྟེ། འཁོར་བའི་ཆུ་བོ་བརྒལ་དཀའ་ལས། །སེམས་ཅན་དག་ནི་ཐམས་ཅད་གནས། །ཇི་ལྟར་མི་ཤེས་རྨོངས་གྱུར་པ། །དེ་བཞིན་<line/>
ང་ཡིས་དགྲོལ་བར་བྱེད། །གཞན་ཡང་ང་ནི་ཆགས་པ་སྟེ། །སེམས་ཅན་གྲོལ་བ་རྗེས་ཆགས་ཕྱིར། །སྲིད་པ་གཅོད་ཕྱིར་ཞེ་སྡང་དང༌། །གསང་མཛོད་འཛིན་པས་སེར་སྣ་<line/>
ཅན༑ ༑སེམས་ཅན་འདོད་པས་འདོད་པ་དང༌། །སེམས་ཅན་སྨིན་བྱེད་སེམས་ཅན་ང༌། །གསང་བ་འཛིན་པའི་རྒྱལ་པོ་གང༌། །དེ་ནི་ང་ཡིས་འཇིགས་བྱེད་སྲས། །དེས་ན་<line/>
གསང་བ་ཆེན་པོ་ཡི། །ང་ནི་ཆོས་ཀྱི་མཛོད་འཛིན་པ། །སངས་རྒྱས་བྱང་ཆུབ་གསང་འཛིན་པོ། །དེ་བས་ང་ནི་གསང་བའི་བདག །ཡང་ན་བྱིན་གྱིས་རློབས་པ་དང༌། །བསྙེམས་<line/>
བཅས་སྒེག་པའི་ཞལ་མངའ་བ། །ཐ་ནི་དེ་ཡི་སྟེང་སྦྱར་ནས། །གང་དུ་གསང་བར་བརྗོད་པ་འོ། །དར་དྷ་མ་ད་ར་གསང༌། །ང་ནི་ལྔ་ལྔ་འཛིན་པ་ཡིན། །རྨ་བྱ་ཆེན་མོ་མཛོད་<line/>
ལྡན་[?] མའི། །ང་ནི་གསང་བའི་བདག་པོར་བཤད། །རྩ་དང་བགས་པ་ནུ་མར་ལྡན། །མཛོད་སོགས་གསུས་པ་འཕྱང་བ་དང༌། །ཟླ་བའི་སྟེང་ན་གར་བྱེད་པ། །དེ་རྣམས་<line/>
</page>
<page index="154" id="396B">གསང་བའི་རྒྱལ་པོ་ཡིན། །ས་ལ་བསྙེམས་པའི་གར་བྱེད་པ། །རྡོ་རྗེ་གར་བྱེད་སྐྲ་དཀར་འཇོམས། །དྲ་བ་སྤུས་ལེན་གསུས་པ་ཅན། །མཛོད་ལྡན་དང་ནི་གོས་འཛིན་མ། །ཡི་གེ་ཏ་<line/>
འདོན་ཟླ་བ་དང༌། །མཆོག་དང་འཇིགས་བྱེད་བཞིན་ལྡན་མ། །སྒྲ་གཅན་རྡོ་རྗེ་རྗེས་མཐུན་སྒྲ། །མཆེ་བ་འབྱིན་པ་མྱོས་པས་ཁྱབ། །དེ་བཞིན་སྤྱོད་པ་ཡང་དག་ལྡན། །ཕྲེང་ལྡན་གཏི་<line/>
མུག་འཇོམས་བྱེད་མ། །སྤྱན་འདྲེན་འདུས་བྱས་ཐམས་ཅད་མ། །ཡུན་རིང་གར་གྱི་ཆོགས་ལྡན་མ། །རིགས་ཀྱི་གར་ནི་སྤྱོད་མ་དང༌། །འཇིགས་བྱེད་རྣམ་པར་འཇིགས་བྱེད་དང༌། །<line/>
གར་གྱི་གནས་བྱེད་ཅེས་བྱ་དང༌། །གར་བྱེད་རྡོ་རྗེའི་གར་བྱེད་མ། །ཕུལ་བྱུང་ཐམས་ཅད་འཐོར་བྱེད་མ། །ལྔ་ཕུང་སྐྱབས་དང་འཛིན་བྱེད་པ། །རྐང་གདུབ་ཀྱིས་ནི་བདུད་ཀྱི་ཚོགས་<line/>
འཇོམས་བྱེད། །འབྲུག་གི་བདག་པོ་རྐང་གདུབ་ཀྱིས་འདར་བྱེད། །རྐང་གདུབ་ཀྱིས་ནི་ཡང་ཡང་བདག་ཆེན་སྒྱེལ། །བསྐྱོད་པའི་འདར་འདར་བརྟེན་པ་སྒྱེལ་བྱེད་པ། །ལག་པ་རྐེད་<line/>
པ་ཇི་བཞིན་བསྐྱོད་པ་འོ། །གར་གྱི་རོལ་པ་ཀུན་ཏུ་སྡུད་བྱེད་མ། །རྡོ་རྗེ་ས་མ་ཡ་ཡི་གར། །དེ་བཞིན་ནི་ད་ཀི་སི་རི། །ཟས་ཆེན་གར་མའི་གསང་བ་སྟེ། །དེ་བས་ང་ནི་གསང་བའི་<line/>
བདག །ཧཱ་ཧཱ་ཧཱ་ཐཱ་པཱ་ཏཱ་པ་ཀཱ་ཏ་ས་ར་མཱ་ར་ཧཱུཾ། རྣལ་འབྱོར་ཆེན་པོ་སྤྱན་འདྲེན་མ། །གུས་ལྡན་མ་དང་སྤྲུལ་བྱེད་གཞན། །འཕྲོག་མ་འཇོམས་བྱེད་གཞུ་མ་དང༌། །སྙིང་པོ་བདུད་<line/>
</page>
<page index="155" id="397A">༄༅། །མ་སྒྲ་སྒྲོགས་མ། །ཕེག་རྡོབ་འཛིན་དང་དྲག་པོ་དང༌། །གཞན་ཡང་རྡོ་རྗེ་ལྡན་པར་བཤད། །རྟ་སྒྲའི་ཚོགས་ནི་དྲུག་ལྡན་མ། །འོད་ཚོགས་ཀྱིས་<line/>
ནི་མཚན་མོ་འཇོམས་བྱེད་མ། །སེང་གེ་ཡི་ནི་ང་རོ་སྒྲ་སྒྲོགས་པ། །རྟ་ཡི་སྒྲ་སྒྲོགས་སྒྲ་གཅན་མ་དང་ནི། །གཞན་ཡང་གསང་བ་སྟུག་པོས་ཁྲུས་བྱེད་མ། །སྣ་ཚོགས་ཧ་ཧ་<line/>
སྒྲ་ཡིས་འཕྲོག་བདག་མ། །སྤྱན་བཟང་ཡངས་མ་གསང་བ་སྟོན་བྱེད་མ། །གཞན་ཡང་འབད་པས་དགའ་བ་ཉིད་བྱེད་མ། །གཞན་ཡང་སྤྱན་ཡངས་ཨུཏྤལ་གྱིས་བརྒྱན་<line/>
མ༑ ༑སྤྲིན་འཇོམས་བྱེད་ཅིངས་རྣམས་ཀུན་འཇོམས་མ། །སེང་གེའི་བཞིན་རོལ་གོང་ནས་གོ་རིམས་ལྡན། །དེ་འདྲའི་འཁོར་ནི་དམ་པ་དང་ལྡན་མ། །གཞན་ཡང་གསང་<line/>
བའི་ཡིད་ལ་གཏམ་སྒྲོགས་པ། །དེ་བཞིན་རིམ་གྱིས་དགེ་ལེགས་ཉིད་བྱེད་མ། །ཊུ་ཧཱུཾ་ཊུ་ཧཱུཾ་དྷ་རི་དྷ་ད་རི། མཧཱ་ཤྲི་རི་ཤ་ཡང་ན་ཤྲི་ཡ་རི་ཀཾ་མ་ཏ་ས་ཏ་ཀཾ །དེ་ཁོ་ན་ཉིད་ཀྱི་<line/>
གསང་བ་རྫོགས་སོ།། །།དེ་ཡི་དཀྱིལ་འཁོར་ཞུགས་ནས་ནི། །འདོད་པའི་ཡོན་ཏན་ལྔ་མཆོག་གིས། །རྣལ་འབྱོར་པ་ནི་རོལ་བྱེད་ན། །དེས་ནི་དངོས་གྲུབ་ཐོབ་<line/>
པར་འགྱུར། །གསང་བའི་མདོ་ཡི་དབང་བཤད་པའི། །སེམས་ཅན་སྤྱོད་པ་ཇི་ལྟ་བུ། །ཡང་གསུངས་པ། །འདོད་པའི་ཡོན་ཏན་ལྔ་བཤད་པ། །གསང་བ་ཡི་ནི་རབ་བསྒྲུབ་<line/>
</page>
<page index="156" id="397B">པ༑ ༑དང་པོར་དེ་བཞིན་གཤེགས་པའི་རིགས། །སྒྲུབ་པ་ཡི་ནི་རོལ་པར་བྱ། །བྷ་ག་ཅི་ཡིན་བརྗོད་པར་བྱ། །འཇོམས་བས་བྷ་ག་ཞེས་སུ་བརྗོད། །གང་དུ་ཉོན་མོངས་འཇོམས་བྱེད་<line/>
པ༑ ༑ཤེས་རབ་ལུས་འཇོམས་ཉོན་མོངས་པ། །དེ་བས་ཤེས་རབ་བྷ་གར་བརྗོད། །དེ་བས་རྟགས་ནི་ཅི་ཡིན་བརྗོད། །རྟགས་ནི་མཚན་མ་ཞེས་བྱར་བཤད། །བློ་ལྡན་ཤེས་<line/>
རབ་བརྟགས་ལས་བྱུང༌། །བྱང་ཆུབ་སེམས་ནི་ཐབས་ཆེན་པོ། །དེ་ནི་རྟགས་སུ་རབ་ཏུ་བསྒྲགས། །བྷ་གར་ལིང་ག་བཅུག་ནས་སུ། །འཁོར་ལོའི་དངོས་གྲུབ་བསྒྲུབ་པར་བྱ། །ཏིང་<line/>
ངེ་འཛིན་དང་གཟུངས་གང་ཡིན། །མཁས་པས་སྒོ་གཉིས་གཟུང་བར་བྱ། །དེ་ནི་བཅུག་པ་ཞེས་བཤད་དེ། །རྡོ་རྗེ་འཛིན་པ་ཆེན་པོར་འགྱུར། །དེ་ནས་དགོངས་པ་བཤད་པ་ཡིན།།<line/>
བྷ་ག་རུ་ནི་རྫས་བསྒྲུབ་པ། །གསང་རྒྱུད་དབང་པོ་ལས་གསུངས་བཞིན། །བསྒྲུབ་པ་དག་ནི་ཇི་ལྟར་བྱ། །བྷ་གར་གུར་གུམ་ཕྱུང་ནས་ནི། །མཚན་མ་ཡང་ནི་གཞུག་པར་བྱ། །རྫས་རྣམས་<line/>
བཟང་པོ་ཐོབ་པར་འགྱུར། །རྣམ་པ་བཞི་ཡང་འགྲུབ་པར་འགྱུར། །བྷ་ག་པདྨ་ཞེས་བྱར་བརྗོད། །མཚན་མ་རྡོ་རྗེ་ཞེས་བཤད་དོ། །རྫས་ནི་པདྨའི་སྟེང་བཞག་ནས། །རྡོ་རྗེ་སྲུབ་མས་<line/>
བསྲུབ་པར་བྱ། །ཤིན་ཏུ་ཆགས་པས་འདོད་ཆགས་ཅན། །དེས་ནི་གསང་བ་རབ་བསྒྲུབ་འགྱུར། །འདོད་ཆགས་ཆགས་བའི་སྦྱོར་བ་ཡིས། །དངོས་གྲུབ་ཆེན་པོར་ཇི་ལྟར་འགྱུར།།<line/>
</page>
<page index="157" id="398A">༄༅། །འདིར་ནི་ཆགས་ཅན་རབ་བསྒྲུབ་འགྱུར། །བདེན་བ་ཉིད་དུ་ཡང་དག་བཤད། །འདོད་ཆགས་བྲལ་བ་གསང་བ་མེད། །དེས་ནི་གསང་བ་འགྲུབ་<line/>
མི་འགྱུར། །དང་བའི་དད་པ་ཆེན་པོ་ཡིས། །གསང་བའི་སྦྱོར་བ་ལས་བྱུང་ཆགས། །བསྒྲུབ་པ་ལ་ནི་འཇུག་འགྱུར་བ། །དེ་ཡིས་བསྒྲུབ་པ་གདོན་མི་ཟ། །ཆགས་<line/>
དང་བྲལ་བའི་སྡིག་པ་ནི། །གང་ཞིག་གསང་བ་ཆགས་བྲལ་འགྱུར། །སངས་རྒྱས་བྱང་ཆུབ་སྤྱོད་བྱེད་བ། །སྡིག་ཆེན་ཁ་ན་མ་ཐོ་ཆེ། །སངས་རྒྱས་ཀུན་གྱིས་རབ་ཏུ་སྨད།<line/>
ཆོས་ལ་ཁ་ན་མ་ཐོ་མེད། །དེ་ཡིས་གསང་བ་རབ་འགྲུབ་འགྱུར། །རྣམ་པ་ཐམས་ཅད་ཉོན་མོངས་ཀུན། །འཇོམས་པ་འདོད་ཆགས་མཆོག་ཡིན་ནོ། །འདོད་ཆགས་ཞེ་སྡང་<line/>
སོགས་ཉོན་མོངས། །རྟོགས་དང་མཚུངས་པའི་ཆོས་མེད་དོ། །སྐྱེ་དགུ་ཀུན་བསད་བསོད་ནམས་ཇི་ལྟ་བུ། །ཇི་སྲིད་འཁོར་བར་བཅིང་བར་དུ། །སྲིད་པ་ཟད་པར་མི་འགྱུར་རོ། །<line/>
འཁོར་བའི་བཙོན་ར་འདི་རུ་ནི། །སེམས་ཅན་ཀུན་གྱིས་གཞོམ་པར་བྱ། །གང་ཞིག་གཞན་གྱི་ནོར་འཕྲོག་པ། །དེས་ནི་གསང་བ་རབ་འགྲུབ་འགྱུར། །ནོར་ནི་འཁོར་བ་ཞེས་བཤད་<line/>
དེ༑ ༑སེམས་ཅན་དེ་རྣམས་ཉོན་མོངས་འགྱུར། །གང་ཞིག་གཞན་གྱི་ནོར་འཕྲོག་པ། །བྱང་ཆུབ་སེམས་ནི་རབ་འགྲུབ་འགྱུར། །བུད་མེད་རྣམས་དང་ལྷན་ཅིག་རྩེ། །དེས་ནི་<line/>
</page>
<page index="158" id="398B">གསང་བ་འགྲུབ་པར་འགྱུར། །རང་གི་རིགས་ཀྱི་ལྷ་མོ་གང༌། །རིག་པའི་ལྷ་མོ་བླ་མེད་ངང༌། །ལྷན་ཅིག་རྣལ་འབྱོར་རོལ་པ་ཡིས། །རོལ་བ་ཙམ་གྱིས་འགྲུབ་པར་འགྱུར། །གལ་ཏེ་རིགས་<line/>
ནི་འགྲུབ་འདོད་ན། །བརྫུན་པའི་ཚིག་ཀྱང་སྨྲ་བར་བྱ། །ཆོས་ཀུན་དངོས་པོ་མེད་པ་སྟེ། །བརྗོད་མིན་ཚིག་གི་སྤྱོད་ཡུལ་མིན། །མེད་པ་གང་ཡིན་བརྫུན་ཚིག་ལྡན། །རིགས་པའི་བཟླས་པ་<line/>
བདེན་པ་ཡིན། །གལ་ཏེ་དངོས་གྲུབ་མཆོག་ནི་བསྒྲུབ་འདོད་ན། །སེམས་ཅན་བསད་བྱ་དེ་བཞིན་བཟའ་བར་བྱ། །སེམས་ཅན་ཆགས་པ་ཞེས་བཤད་དེ། །མིང་དང་གཟུགས་ལ་ཀུན་ཏུ་<line/>
ཆགས། །བཀུག་ནས་ཟོས་པར་གྱུར་ན་ནི། །བསོད་ནམས་ཆེན་པོ་ཐོབ་པར་འགྱུར། །འཁོར་བ་སྤངས་ཀྱང་ཆོས་མིན་འགྱུར་བ་ནི། །འཁོར་བ་སྤོང་བ་གང་ཡིན་པ། །སེམས་ཅན་དོན་ལ་<line/>
རྒྱབ་ཕྱོགས་འགྱུར། །བློ་ལྡན་ཐེག་པ་དམན་དགའ་བ། །དེ་ནི་རྟག་ཏུ་ཉེས་ལྡན་ཡིན། །མྱ་ངན་འདས་ལ་མངོན་དགའ་ན། །སེམས་ཅན་དོན་ལ་ཕྱིར་ཕྱོགས་འགྱུར། །བློ་ལྡན་ཐེག་པ་དམན་<line/>
དགའ་བ། །དེ་ནི་རྟགས་ཉེས་ལྡན་ཡིན། །སེར་སྣ་ཅན་ནི་རིགས་བསྒྲུབ་འགྱུར། །ཚུལ་ཁྲིམས་རྣམ་པར་དག་འགྱུར་ཞིང༌། །སྲོག་གི་ཕྱིར་ཡང་གཏོང་མི་བྱེད། །རིག་པའི་བརྟུལ་ཞུགས་<line/>
[?] འགྱུར་བ། །དེས་ནི་གསང་བ་རབ་བསྒྲུབ་འགྱུར། །དྲག་དང་ལྡན་པའི་སེམས་ལྡན་པ། །དེས་ནི་འགྲུབ་པར་འགྱུར་བར་འདོད། །སྡུག་བསྔལ་ཐམས་ཅད་གཅོད་པའི་ཕྱིར།།<line/>
</page>
<page index="159" id="399A">༄༅། །རྟག་ཏུ་དྲག་པོ་ཉིད་དུ་འགྱུར། །སྡིག་པ་སྡང་བ་རྣམས་སྦོང་ན། །དེས་ནི་གསང་པ་རབ་འགྲུབ་འགྱུར། །ཆོས་མིན་སྤྱོད་པ་རྣལ་འབྱོར་མཆོག་གྲུབ་ཡིན། །གཟུང་<line/>
དང་འཛིན་པ་ཆོས་ཤེས་པ། །གང་ཚེ་སྤོང་བར་གྱུར་པ་ནི། །རྟག་ཏུ་ཆོས་མཆོག་སྤྱོད་པ་སྟེ། །དེས་ནི་གསང་བ་རབ་འགྲུབ་འགྱུར། །སྲིད་གསུམ་མངོན་བར་ཆགས་པ་ས་རྣལ་འབྱོར་<line/>
བསྒྲུབ། །སྲིད་གསུམ་ལ་ནི་ཆགས་པར་འགྱུར། །སེམས་ཙམ་དུ་ནི་རྟོགས་པའི་ཕྱིར། །དེ་ནི་རྣལ་འབྱོར་བསྒྲུབ་པ་ཡིན། །རྟག་ཏུ་འདོད་པའི་འདོད་ཆགས་རྒྱལ་འགྱུར་གང༌།<line/>
གསང་བ་ཆེན་པོར་བརྟན་པར་བསྒྲུབ་པ་ཡིན། །འདོད་པར་བྱ་བ་འདོད་པ་སྟེ། །འདོད་བའི་འདོད་ཆགས་ཞེས་བཤད་དོ། །རབ་ཏུ་དགས་ལ་ཆགས་པ་སྟེ། །བློ་ལྡན་བློ་གྲོས་དེ་<line/>
ལ་ཆགས། །གཅི་བ་ཁྱོར་བ་གང་འཐུངས་ནས། །བཤད་བ་ཅུང་ཟད་བཟའ་བར་བྱ། །ཐམས་ཅད་དག་པའི་བརྟུལ་ཞུགས་ཀྱིས། །མྱུར་དུ་དངོས་གྲུབ་མཆོག་ཐོབ་འགྱུར། །<line/>
གཅི་བ་རྡོ་རྗེ་ཞེས་བཤད་དེ། །བཤད་བ་པདྨ་ཡང་དག་ལྡན། །དགའ་བའི་ཆོས་ལ་རེག་པས་ནི། །དེ་ནས་ཐར་པའི་གྲོང་ཁྱེར་འགྲོ་།རྣལ་འབྱོར་ཆེན་པོ་བྷ་ག་འཐུངས། །རྣལ་<line/>
འབྱོར་རབ་ཏུ་བསྒྲུབ་པར་འགྱུར། །སངས་རྒྱས་ཀུན་གྱི་ཡེ་ཤེས་གང༌། །བྷ་ག་ཡི་ནི་སྒྲ་རུ་བསྒྲགས། །གང་ཞིག་བདུད་རྩི་བཏུང་བ་བཏུང༌། །རྡོ་རྗེ་འཆང་དང་འདྲ་བར་འགྱུར།།<line/>
</page>
<page index="160" id="399B">བུད་མེད་སྡུག་དང་ལྷན་ཅིག་ཏུ། །དཀྱིལ་འཁོར་ཆེན་པོ་བརྟག་པར་བྱ། །རིགས་ཀྱི་ལྷ་མོ་རྣལ་འབྱོར་བྱུང༌། །རིག་པ་སྡུག་བ་ཉིད་ཡིན་ཏེ། །དཀྱིལ་འཁོར་གསང་བ་བརྟག་བྱས་<line/>
ན༑ ༑སྐད་ཅིག་དེ་ལ་རང་འགྲུབ་འགྱུར། །ཁྲོ་ཞིང་གཏུམ་ལ་དྲག་པོ་སྟེ། །རྡོ་རྗེ་ཡི་ནི་རིགས་སུ་འགྱུར། །གང་ཞིག་སྡུག་བསྔལ་རྣམས་ལ་ཁྲོ། །འཁོར་བའི་སྦྱོར་འབྱུང་ལས་སྡང་བ།།<line/>
རྡོ་རྗེ་རྣལ་འབྱོར་ཕུན་ཚོགས་འགྱུར། །རིགས་ནི་ཉམས་པ་འགྱུར་བ་ཡིན། །དགེ་བ་ཐམས་ཅད་སྤངས་ནས་ནི། །ཆོས་མིན་པ་ནི་ཡང་དག་སྤྱད། །བྱ་མིན་བྱེད་པའི་རྣལ་འབྱོར་<line/>
པས༑ ༑ལས་ཀྱི་དཀྱིལ་འཁོར་འགྲུབ་པར་འགྱུར། །རྣམ་པར་རྟོག་པ་ཀུན་སྤངས་ནས། །དགེ་བ་ལ་ནི་རབ་ཏུ་འཇུག །ཆོས་ལ་ལྟ་བར་གྱུར་པ་ཉིད། །ཆོས་མིན་ཀུན་ཏུ་སྤྱོད་མི་བྱ།།<line/>
བྱ་མིན་གང་ཞིག་དངོས་མེད་དེ། །དེ་ཉིད་བརྟན་པར་བྱེད་པར་འགྱུར། །རྣལ་འབྱོར་ཆེན་པོ་དེ་ལྟ་བུས། །རྟོག་པ་ཆེན་པོས་རབ་འགྲུབ་འགྱུར། །རྟོག་པ་ཐམས་ཅད་བསྡུས་པའི་<line/>
དྲུག་པ་གསང་བའི་ཚོགས་ཆེན་པོའི་མཆོག་ཏུ་གསང་བ་རྟོག་པའི་རྒྱལ་པོ་ཆེན་པོ་ཤིན་ཏུ་གསང་བའི་རྣལ་འབྱོར་རྡོ་རྗེ་རྩེ་མོ་ལས། རྒྱུད་ཀྱི་རྒྱལ་པོ་ཆེན་པོའི་དགོངས་པ་རྣམ་<line/>
པར་འགྲེལ་པ་ཞེས་བྱ་བ་རྣམ་པར་བཤད་པ་སྟེ་ལེའུ་གསུམ་བ་རྫོགས་སོ།། །།རྟོག་པ་ཐམས་ཅད་བསྡུས་པའི་རྒྱུད་ཀྱི་རྒྱལ་པོ་ཆེན་པོ་ཞེས་བྱ་བ་ལས། དེ་བཞི་<line/>
</page>
<page index="161" id="400A">༄༅། །གཤེགས་པ་ཐམས་ཅད་ཀྱི་ཆོས་མཆོག་གསང་བའི་ཆོས་ཀྱི་གནས་མཆོག་ཏུ་གསང་བ་ཡང་རྫོགས་སོ།། །།སངས་རྒྱས་དང་<line/>
བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །དུས་གསུམ་གཤེགས་པ་སྲས་བཅས་ལ། །ཡང་དང་ཡང་དུ་ཕྱག་འཚལ་ནས། །མཆོག་ཏུ་རྨད་བྱུང་རིགས་པའི་རྒྱུད།<line/>
མདོར་བསྡུས་ནས་ནི་བཤད་པར་བྱ། །ཧཱུཾ་ཨ་ཛ་ཀ་ར། །དྷ་ར་ཧོ། དྷ་ར་ས། ཨོཾ་ཨ་དྲ་ན་ཧ་ཧ་ཧེ་ཝ་ར་དྷི་དྷ་དྷ། དྷི་དྷཱ་ར་ཎི། མ་ཧེ་ཏོ་རཾཀ་ཀྲ་ཎཾ། ཀ་པ་ཙེ་ཧཱུཾ་བཾ། དེ་ལ་གསང་བ་མཆོག་ཏུ་<line/>
གསང༌། །ཡེ་ཤེས་དམ་པའི་རང་བཞིན་ཏེ། །རྒྱལ་པོ་གསང་བའི་མདོ་དབང་པོ། །ཐེག་པ་ཆེན་པོ་ཀུན་དུ་བསྡུས། །རིགས་འབྱུང་བློ་ལྡན་ཆེན་པོ་དང༌། །སངས་རྒྱས་ཐམས་ཅད་<line/>
འབྱུང་བ་དང༌། །རྡོ་རྗེ་ཀུན་དབང་ཆོ་ག་ནི། །ཤིན་ཏུ་རྨད་བྱུང་རབ་བཤད་བྱ། །ངོ་བོ་ཉིད་ཀྱི་སྐུ་རུ་ནི། །སངས་རྒྱས་རྡོ་རྗེ་ཅན་ཀུན་འབྱུང༌། །རྨད་བྱུང་ཆོས་ཀྱི་རྒྱུད་ཆེན་པོ། །ཐར་པ་མཆོག་<line/>
ཏུ་སྟན་པ་སྟེ། །ཐུབ་པའི་དབང་ཕྱུག་རྣམ་སྣང་མཛད། །ཐུགས་ཀ་ནས་ནི་རྒྱུད་འདི་བྱུང༌། །ཀུན་ཏུ་བཟང་པོ་རྡོ་རྗེའི་བདག། ཕྱག་ན་རྡོ་རྗེ་འོད་པོ་ཆེ། །རྡོ་རྗེ་སེམས་དཔའ་སེམས་<line/>
དཔའ་ཆེ། །དོན་ཡོད་དབང་ཕྱུག་དམ་པ་སྟེ། །ཐེག་པ་ཆེན་པོ་བྱང་ཆུབ་སེམས། །བདེན་པ་དམ་ཚིག་ཅེས་བྱ་བ། །ཐུབ་བ་ཆེན་པོ་ཆོས་ཕུང་པོ། །སྟོང་ཕྲག་དག་ནི་གྲངས་མེད་<line/>
</page>
<page index="162" id="400B">གསུངས། །རྡོ་རྗེ་སེམས་དཔའ་མཆོག་ཆེན་གྱི། །ཆོས་ཀྱི་མངོན་བར་རྟོགས་པ་བཤད། །སོ་སོར་རྟོགས་བའི་མངོན་རྟོགས་དང༌། །དེ་བཞིན་མངོན་པར་བྱང་ཆུབ་དང༌། །དཔེ་བྱད་<line/>
མཆོག་ནི་མངོན་དུ་བྱུང༌། །དེ་བཞིན་ཡེ་ཤེས་ཐོབ་པ་ཉིད། །ཡེ་ཤེས་ཆེན་པོའི་ཆོས་འདི་ནི། །སངས་རྒྱས་ཀྱི་ནི་མངོན་རྟོགས་པ་ཤད། །ཐེག་པ་ཆེན་བོའི་མངོན་རྟོགས་<line/>
ཡིན༑ ༑ཤིན་ཏུ་གསང་བའི་ཚུལ་ཆེན་པོ། །རང་སེམས་སོ་སོར་རྟོགས་པ་ནི། །བྱང་ཆུབ་སེམས་དཔའི་ཚུལ་ཆེན་པོ། །ཕ་རོལ་ཕྱིན་དྲུག་སྤྱོད་པ་མཆོག །ཐེག་པ་ཆེན་པོ་<line/>
མངོན་པར་བསྡུས། །མཐར་ཐུག་ས་ཏེ་ས་ཆེན་པོ། །སངས་རྒྱས་ས་ནི་བླ་ན་མེད། །ཐེག་པ་ཆེན་པོ་མངོན་པར་རྟོགས། །ཡེ་ཤེས་ཐོབ་པར་རྟོགས་བྱེད་པ། །སྤྱོད་པ་བཅུ་ཡི་<line/>
བྱང་ཆུབ་ཆེ། །ཕ་རོལ་ཕྱིན་པ་དམ་པ་བཅུ། །ས་བཅུ་ཀུན་ཏུ་རྟོགས་པ་སྟེ། །ཐེག་པ་ཆེན་པོ་མངོན་པར་བསྡུས། །བྱང་ཆུབ་ཆེན་པོ་རྒྱ་ཆེ་བ། །རྣམ་པ་ཐམས་ཅད་མཁྱེན་པའི་<line/>
མཆོག་༑ཀུན་མཁྱེན་ཡེ་ཤེས་རྫོགས་བྱང་ཆུབ། །ཐེག་པ་ཆེན་པོ་མངོན་པར་བསྡུས། །མངོན་པར་བྱང་ཆུབ་རྣམ་པ་ལྔ། །སངས་རྒྱས་ཡེ་ཤེས་བླ་ན་མེད། །ཐེག་པ་ཆེན་པོ་<line/>
ཆོས་ཀྱི་མཆོག །དེ་བཞིན་གཤེགས་པ་ཀུན་གྱི་གསང༌། །ཆོས་ཀྱི་གནས་ནི་ཡོངས་སུ་གྱུར། །སངས་རྒྱས་ཆོས་དང་ཚོགས་ཀྱི་མཆོག །ཚོགས་ཀྱི་དཀྱིལ་འཁོར་ཤིན་ཏུ་དག་<line/>
</page>
<page index="163" id="401A">༄༅། །མཁའ་མཉམ་དང་ནི་མཚུངས་པ་ཡིན། །གནས་ངན་ལེན་ནི་ཀུན་ལས་གྲོལ། །རྣམ་པར་རྟོག་པ་ཀུན་ལས་གྲོལ། །ཉོན་མོངས་དྲི་མ་ཀུན་དག་པ། །དང་པོར་<line/>
ཟླ་བ་བཞིན་དུ་མཐོང༌། །ཐུགས་རྗེའི་བརྩེ་བ་ཡང་དག་བྱུང༌། །སེམས་ཅན་ཡོངས་སུ་འཛིན་པར་བྱེད། །བྱང་ཆུབ་སེམས་ནི་དག་པ་ཆེ། །སངས་རྒྱས་ཞིང་ནི་གོས་པ་མེད། །དགེ་བའི་<line/>
ཆོས་ཀྱིས་ཀུན་ཏུ་གང༌། །ཉོན་མོངས་ཐམས་ཅད་ངེས་པར་འཇོམས། །ཟླ་ཆེན་གང་བའི་དབུས་སུ་ནི། །བྱང་ཆུབ་ཟླ་བ་གཉིས་པ་སྟེ། །བསྐལ་པ་གྲངས་མེད་གསུམ་བྱང་<line/>
ཆུབ༑ ༑ཡང་དག་བླངས་ལས་བྱུང་བ་ཉིད། །དམ་པའི་ཆོས་མཆོག་གྲངས་མེད་པ། །སྦྱིན་པའི་སྤྱོད་པ་མཆོག་དང་ལྡན། །ས་དང་ས་རུ་རྟོགས་བྱེད་པ། །ཡེ་ཤེས་དག་པ་<line/>
ཟག་པ་མེད། །ཟླ་བའི་དཀྱིལ་འཁོར་དབུས་སུ་ནི། །དེ་ནི་རྡོ་རྗེ་ཤིན་ཏུ་བརྟན། །སངས་རྒྱས་ཀུན་གྱི་སྐུ་གང་ཡིན། །སྣང་བ་མེད་ཅིང་གནས་མེད་པ། །མ་སྐྱེས་མ་བྱས་<line/>
དག་པ་སྟེ། །སྐྱེ་དང་འཇིག་པ་རྣམ་པར་སྤངས། །མི་ཚིག་མི་ཆོད་མི་ཕྱེད་པ། །ལྷག་མ་མེད་པའི་ཆོས་ཀྱི་སྐུ། །རྡོ་རྗེའི་བདག་ཉིད་ཡང་དག་བྱུང༌། །རྡོ་རྗེའི་སྐུ་ནི་བླ་ན་མེད།།<line/>
སྐུ་དང་གསང་བ་དེ་བཞིན་སྤྱོད། །སྤྱོད་ཡུལ་ཀུན་ཏུ་རྟོགས་བ་དང༌། །ལྔ་པོ་དེ་དག་ཀུན་ཐུན་མོང༌། །སངས་རྒྱས་ཀུན་གྱི་བདག་ཉིད་ཅན། །མངོན་པར་བྱང་ཆུབ་རྣམ་པ་<line/>
</page>
<page index="164" id="401B">ལྔ༑ ༑ཆོས་ཀྱི་ཡེ་ཤེས་བླ་ན་མེད། །ལྔ་པོ་དེ་དག་གསང་ཞེས་བྱ། །སྙིང་པོར་ཡང་ནི་དེ་དག་གསུངས། །གང་ཕྱིར་དེ་ན་ཀུན་གྲུབ་པའི་ཕྱིར། །སྔོན་ནི་དོན་ཀུན་གྲུབ་པར་བྱེད། །བཅོམ་<line/>
ལྡན་ཀུན་ཏུ་བཟང་པོ་དང༌། །རྡོ་རྗེའི་ལས་ནི་བླ་ན་མེད། །རྡོ་རྗེའི་དབྱིངས་ནི་བརྟན་པའི་བདག །རྣམ་པར་སྣང་མཛད་བླ་ན་མེད། །དེ་དག་གསང་བའི་མཚན་ཡིན་ཏེ། །རྣལ་འབྱོར་<line/>
གྱི་ནི་གནས་སྐབས་ཐོབ། །དེ་ནས་སྙིང་པོ་ནི། ཨོཾ་ཙིཏྟ་པྲ་ཏི་བོ་དྷ་ཀ་རོ་མི། ཨོཾ་བོ་དྷི་ཙིཏྟ་ཨུཏྤཱ་ད་ལཱ་མི། ཨོཾ་ཏཥྛ་བཛྲ། ཨོཾ་བཛྲ་ཨཱཏྨ་ཀོཉཧཾ། ཨོཾ་ཡ་ཐཱ་སརྦྦ་ཏ་ཐཱ་ག་ཏཱ་སྟ་ཐཱ་ཨ་ཧཾ།<line/>
དེ་ནས་སངས་རྒྱས་ཐམས་ཅད་ཉིད། །ཐུབ་པ་ཡི་ནི་ཐུགས་ཀར་བཞུགས། །དེ་བཞིན་གཤེགས་པ་ཀུན་གྱི་གསུང༌། །རྡོ་རྗེའི་རིག་པ་འདི་བརྗོད་དོ། །ཨོཾ་སརྦྦ་ཏ་ཐཱ་ག་ཏ་ཨ་བྷི་ས་<line/>
བོ་དྷི་ཌི་ཌྷ་བཛྲ་ཏིཥྛ། །སངས་རྒྱས་གྲགས་ཆེན་ཐམས་ཅད་ཀྱིས། །རིག་པ་འདི་ནི་བརྗོད་པས་ན། །རྣམ་པར་སྣང་མཛད་ཐུབ་ཆེན་པོ། །དེ་ཉིད་ཡེ་ཤེས་མངོན་སངས་རྒྱས། །དེ་ནས་<line/>
སངས་རྒྱས་ཐམས་ཅད་ནི། །ཉིད་ཀྱི་ཐུགས་ལས་བྱུང་བར་གྱུར། །ཆོས་བཞིའི་རྣལ་འབྱོར་ཆེན་པོ་ནི། །བྱིན་ནས་ལྷ་མོ་དབང་བསྐུར་འགྱུར། །སེམས་ཅན་ཀུན་དོན་ཡང་<line/>
དག་ལྡན། །བསམ་པ་ཐམས་ཅད་ཡོངས་རྫོགས་བྱེད། །མཁའ་མཚུངས་བརྗོད་ལས་ཡང་དག་བྱུང༌། །རིན་ཆེན་ཆེན་པོས་དབང་བསྐུར་འགྱུར། །སངས་རྒྱས་ཀུན་གྱི་ཡེ་<line/>
</page>
<page index="165" id="402A">༄༅། །ཤེས་གང༌། །ཤེས་རབ་ཕ་རོལ་ཕྱིན་པའི་ཚུལ། །རྣམ་ཀུན་མཁྱེན་ཉིད་ཡེ་ཤེས་ཆེ། །འཇིག་རྟེན་དབང་ཕྱུག་ཆེན་པོ་བྱིན། །བྱ་བ་ཀུན་ལ་དོན་<line/>
ཡོད་པ། །དགའ་ལྡན་ལ་སོགས་རྣམ་པར་འཕྲུལ། །གདུལ་བར་བྱ་བ་ཐབས་ཀྱི་ལས། །སངས་རྒྱས་ཀུན་གྱི་བྱིན་གྱིས་བརླབས། །སངས་རྒྱས་ཀུན་གྱི་གསང་བ་གང༌། །<line/>
བྱང་ཆུབ་སེམས་ནི་ཚུལ་ཆེན་པོ། །ཉོན་མོངས་ཀུན་ལས་རྣམ་པར་གྲོལ། །སངས་རྒྱས་གཙོ་བོ་ཆེན་པོས་བྱིན། །དབང་བསྐུར་ཙམ་གྱིས་མོད་ལ་ནི། །གསང་བའི་མིང་<line/>
ནི་ཡང་དག་བྱུང༌། །སངས་རྒྱས་ཀུན་བདག་རྒྱལ་པོ་སྟེ། །ཀུན་མཆོག་དབང་བསྐུར་དམ་པ་འོ། །དེ་ནས་སྙིང་པོ་ནི། ཨོཾ་སརྦྦ་ཏ་ཐཱ་ག་ཏ་ཨེ་ཤྭ་ཛྱ་ཨ་བྷི་ཥེ་ཀ་ཧཱུཾ། དེ་ནས་<line/>
སངས་རྒྱས་རྒྱལ་པོ་ཆེ། །ཆོས་ནི་མངོན་སུམ་གྱུར་མཛད་པ། །སྟུག་པོའི་གནས་ནས་གཤེགས་ནས་ནི། །སངས་རྒྱས་ལྷན་ཅིག་སྣ་ཚོགས་ཆེ། །རྣལ་འབྱོར་དང་<line/>
བཅས་བདག་ཉིད་ཆེ། །རྡོ་རྗེའི་དབང་པོའི་གནས་སུ་གཤེགས། །དེ་ནས་ངོ་བོ་ཉིད་སྐུ་ལས། །སླར་ཡང་བྱུང་བ་སྤྲོས་པར་འགྱུར། །སངས་རྒྱས་རྣལ་འབྱོར་ལས་ཆེན་<line/>
པོ༑ ༑ཅི་བཞིན་སྔོན་གྱི་རྗེས་འབྲངས་ནས། །རྡོ་རྗེའི་དབུས་སུ་བཞུགས་པར་འགྱུར། །སྔོན་གྱི་སངས་རྒྱས་མཛད་པ་བཞིན། །སངས་རྒྱས་ཀྱི་ནི་མཛད་པ་བསྟན། །<line/>
</page>
<page index="166" id="402B">གསང་བ་རོལ་པའི་འཁོར་ལོ་རུ། །སྐུ་ནི་ལོངས་སྤྱོད་རྫོགས་པའི་མཆོག །སངས་རྒྱས་ཐམས་ཅད་བདག་ཉིད་ཆེ། །སྣ་ཚོགས་རྣལ་འབྱོར་བདག་ཉིད་ཆེ། །འཁོར་ལོ་ཐམས་<line/>
ཅད་བཞུགས་པར་འགྱུར། །ཕྱོགས་དང་ཕྱོགས་མཚམས་ཐམས་ཅད་དུ། །ཅི་བཞིན་སྔོན་གྱི་རྗེས་འབྲངས་ནས། །སངས་རྒྱས་རོལ་པ་ཡང་དག་ལྡན། །སངས་རྒྱས་སྟོན་པ་<line/>
བཞུགས་པར་འགྱུར། །དུས་གསུམ་ཡེ་ཤེས་རྗེས་མཐུན་ནི། །སངས་རྒྱས་ཀྱི་ནི་རྣལ་འབྱོར་བརྗོད། །ཧཱུཾ་བཛྲ་སཏྭ། ཨོཾ་བཛྲ་རཏྣ་ཧྲཱིཿབཛྲ་དྷརྨ། ཨཿབཛྲ་ཀརྨ། བསྐལ་པ་<line/>
གྲངས་མེད་གསུམ་སྔོན་དུ། །བཅོམ་ལྡན་བྱང་ཆུབ་མཛད་པ་གང༌། །རྣལ་འབྱོར་སེམས་དཔའ་བཞིར་བཅས་པའི། །རྡོ་རྗེའི་དཀྱིལ་འཁོར་སྣང་བར་བགྱི། །བྱང་ཆུབ་ཆེན་<line/>
པོ་ཆོས་ཀྱི་མཆོག །བྱང་ཆུབ་སེམས་ནི་ཚུལ་ཆེན་པོ། །རྡོ་རྗེ་སེམས་དཔའི་རང་བཞིན་གྱི། །ཟླ་བ་ཡི་ནི་དཀྱིལ་འཁོར་སྣང༌། །ཕ་རོལ་ཕྱིན་པ་སྤྱད་པ་ནི། །སྔོན་དུ་བཅོམ་ལྡན་<line/>
སྤྱད་པ་གང༌། །རྡོ་རྗེ་རིན་ཆེན་སྦྱོར་བ་ཡིས། །ཟླ་བ་ཡི་ནི་དཀྱིལ་འཁོར་སྣང༌། །ཐེག་པ་ཆེན་པོ་མངོན་པར་རྟོགས། །ཆོས་ཀྱི་མཆོག་ནི་རབ་རྟོགས་པ། །རྡོ་རྗེ་ཆོས་ཀྱི་སྦྱོར་བ་<line/>
ཡིས༑ ༑ཟླ་བ་ཡི་ནི་དཀྱིལ་འཁོར་སྣང༌། །སེམས་ཅན་སྨིན་ཅིང་གྲོལ་བར་བྱེད། །སངས་རྒྱས་མཛད་པ་རབ་ཏུ་འཇུག །བརྩོན་འགྲུས་དང་ལྡན་ལས་ཆེན་པོ། །ཟླ་བ་ཡི་ནི་དཀྱིལ་<line/>
</page>
<page index="167" id="403A">༄༅། །འཁོར་སྣང༌། །བྱང་ཆུབ་སེམས་ནི་གསང་ཆེན་པོ། །བསོད་ནམས་ཚོགས་དང་ཤེས་རབ་དང༌། །བྱང་ཆུབ་སྤྱོད་པ་རབ་སྦྱོར་བ། །རྒྱལ་པོ་བཞི་ནི་རབ་<line/>
ཏུ་འབྱུང༌། །གོ་ཆའི་སྦྱོར་བ་གང་ཡིན་དང༌། །སྤྱོད་པ་དེ་བཞིན་མངོན་རྟོགས་ཏེ། །རྫོགས་པའི་སངས་རྒྱས་བྱང་ཆུབ་ཆེ། །རྒྱལ་པོ་བཞི་ནི་རྣམ་པར་བྱུང༌། །བྱང་ཆུབ་སྙིང་པོ་མངོན་<line/>
རྟོག་དང༌། །སངས་རྒྱས་ཀུན་གྱི་དབང་བསྐུར་དང༌། །ཆོས་ཀྱི་འཁྲོ་ལོས་བརྟུལ་བ་དང༌། །རྒྱལ་པོ་བཞི་ནི་རྣམ་པར་བྱུང༌། །ཆོས་མཆོག་མངོན་པར་རྟོགས་པ་དང༌། །ཏིང་<line/>
ངེ་འཛིན་སྒོ་གཟུངས་དང་ནི། །སངས་རྒྱས་ཐམས་ཅད་ཐབས་ཆེན་པོ། །རྒྱལ་པོ་བཞི་ནི་རྣམ་པར་བྱུང༌། །རྒྱལ་ཆེན་རྫོགས་པའི་བྱང་ཆུབ་དང༌། །དེ་བཞིན་ཆོས་ནི་མངོན་<line/>
རྫོགས་དང༌། །ཆོས་མཆོག་བྱང་ཆུབ་ཆེན་པོ་དང༌། །རྣམ་པ་བཞི་ནི་ཡོངས་སུ་བྱུང༌། །མགོན་པོ་ཐུགས་ཀ་ནས་སྤྲོས་ནས། །རྒྱལ་པོ་བཞི་ནི་རྣམ་པར་བྱུང༌། །ཕྱོགས་རྣམས་<line/>
ཐམས་ཅད་ཀུན་ནས་ནི། །ས་ནི་ཐམས་ཅད་གཡོས་བྱས་ནས། །ཕྱོགས་རྣམས་ཐམས་ཅད་ཀུན་ནས་ནི། །འོད་ཀྱི་སྣང་བས་གསལ་བར་བྱས། །མགོན་ཆེན་སངས་རྒྱས་<line/>
ཐམས་ཅད་ཀྱིས། །ཆེད་དུ་བརྗོད་པ་ཆེད་བརྗོད་དོ། །ཨེ་མའོ་གསང་བའི་ཆོས་ཆེན་པོ། །ཨེ་མའོ་ཡེ་ཤེས་བླ་ན་མེད། །ཨེ་མའོ་རོལ་པའི་འཁོར་ལོའོ། །ཨེ་མའོ་<line/>
</page>
<page index="168" id="403B">སངས་རྒྱས་རྨད་བྱུང་ཆེ། །ཨེ་མའོ་སངས་རྒྱས་ཐབས་ཆེན་པོ། །ཨེ་མའོ་ངོ་མཚར་ལྡན་པ་ཉིད། །མི་སྣང་རང་བཞིན་ཆོས་རྣམས་ནི། །འདི་ནི་སྣང་བ་བཅས་པར་དམིགས། །<line/>
རྒྱལ་པོ་རྣལ་འབྱོར་ཆེ་དེ་རྣམས། །ཕྱོགས་རྣམས་ཀུན་ཏུ་གསལ་བྱེད་ཅིང༌། །ཆོས་ཀྱི་སྐུ་ཡི་ཏིང་འཛིན་བརྙེས། །ནམ་མཁའ་དང་མཚུངས་རྨད་བྱུང་བ། །གང་ཞིག་ཤར་གྱི་<line/>
ཕྱོགས་ཆ་རུ། །སངས་རྒྱས་གྲགས་པ་ཆེན་པོ་ཀུན། །རྡོ་རྗེ་སེམས་དཔའ་རྒྱལ་པོ་ཆེ། །ཆོས་ཀྱི་དབྱིངས་སུ་ཡང་དག་སྤྲོས། །ཆོས་ཀྱི་སྐུ་རུ་སྤྲོས་ནས་ནི། །ཆོས་ཀྱི་དབྱིངས་ནི་སྟུག་<line/>
པོར་འགྱུར། །གང་ཕྱིར་ཤར་དུ་ཡང་དག་བྱུང༌། །མི་བསྐྱོད་པ་ནི་བདག་ཉིད་བྱས། །ལྷོ་རུ་རྡོ་རྗེ་རིན་ཆེན་ཏེ། །ནུབ་ཏུ་རྡོ་རྗེ་ཆོས་ཡིན་ནོ། །བྱང་དུ་རྡོ་རྗེ་ལས་ཉིད་དེ། །<line/>
ཆོས་ཀྱི་སྐུ་རུ་ལྡན་པར་འགྱུར། །མ་ལུས་མཆོག་ཏུ་བརྟན་པ་ཡི། །སངས་རྒྱས་ཐམས་ཅད་ཕྱོགས་བཞི་རུ། །མི་བསྐྱོད་རྡོ་རྗེ་རིན་ཆེན་དབང༌། །དོན་ཡོད་གྲུབ་པ་བླ་ན་མེད།།<line/>
རྒྱལ་པོ་བཞི་ནི་ཕྱོགས་བཞི་རུ། །རྡོ་རྗེའི་སྟེང་དུ་བཞུགས་པར་འགྱུར། །ཕྱོགས་དང་ཕྱོགས་མཚམས་བཞི་དག་ཏུ། །མཉམ་པར་དམིགས་ནས་བཞུགས་པར་འགྱུར།།<line/>
རྡོ་རྗེ་རྣལ་འབྱོར་རྒྱལ་པོ་ཆེ། །སངས་རྒྱས་ཐམས་ཅད་ཡང་དག་བསྡུས། །ཆོས་དབྱིངས་བརྟན་པའི་ངོ་བོ་ཉིད། །གསང་བ་ཀུན་དུ་ཁྱབ་པར་བསྡུས། །དབུས་སུ་མགོན་<line/>
</page>
<page index="169" id="404A">༄༅། །པོ་རྣམ་སྣང་མཛད། །སངས་རྒྱས་ཐམས་ཅད་དབང་བསྐུར་བ། །ཕྱོགས་དང་མཚམས་ཀྱི་སངས་རྒྱས་ཀུན། །བརྟན་པར་མཛད་ནས་རབ་ཏུ་<line/>
བཞུགས། །གདུག་པ་ཀུན་གྱི་དབང་ཕྱུག་རྒྱལ། །ཐུབ་པའི་སྐྱེས་མཆོག་མི་བསྐྱོད་པ། །སངས་རྒྱས་ཐམས་ཅད་བརྟན་མཛད་ནས། །ཤར་གྱི་ཕྱོགས་སུ་ཡང་དག་<line/>
བཞུགས། །དབང་བསྐུར་བ་ནི་རྒྱལ་པོ་ཆེ། །ནམ་མཁའ་ཐུབ་པའི་སྐྱེས་མཆོག་ནི། །སངས་རྒྱས་ཐམས་ཅད་བརྟན་མཛད་ནས། །ལྷོ་ཡི་ཕྱོགས་སུ་བཞུགས་<line/>
པར་གྱུར། །དག་པའི་ཆོས་འཛིན་རྒྱལ་པོ་ཆེ། །ཆོས་འཛིན་གཙོ་བོ་ཆེན་པོ་ནི། །སངས་རྒྱས་ཐམས་ཅད་བརྟན་མཛད་ནས། །ནུབ་ཀྱི་ཕྱོགས་སུ་བཞུགས་པར་<line/>
གྱུར༑ ༑སངས་རྒྱས་མཛད་པ་འཛིན་རྒྱལ་པོ། །དོན་ཡོད་གྲུབ་པ་བླ་ན་མེད། །སངས་རྒྱས་ཐམས་ཅད་བརྟན་མཛད་ནས། །བྱང་གི་ཕྱོགས་སུ་བཞུགས་པར་<line/>
གྱུར༑ ༑མི་བསྐྱོད་རྡོ་རྗེ་སེམས་དཔའ་སྟེ། །མཁའ་སྙིང་རིན་ཆེན་འབྱུང་ལྡན་ཡིན། །འཇིག་རྟེན་དབང་ཕྱུག་འོད་དཔག་མེད། །རྡོ་རྗེ་ལས་ནི་དོན་ཡོད་གྲུབ། །གསང་<line/>
ཞིང་ཤིན་ཏུ་གསང་བ་མཆོག །ཆོས་དབྱིངས་བརྟན་པ་གང་ཡིན་པ། །དེ་ཉིད་མགོན་པོ་རྣམ་སྣང་མཛད། །སངས་རྒྱས་ཀུན་གྱི་བདག་པོར་བཤད། །སངས་རྒྱས་<line/>
</page>
<page index="170" id="404B">ཐམས་ཅད་ཕྱོགས་བཞི་རུ། །སྦྱིན་པ་བཞི་ནི་རབ་ཏུ་བཤད། །ཕྱོགས་མཚམས་དྲུག་ནི་བརྟན་མཛད་ནས། །རྣམ་པར་སྣང་མཛད་ཡང་དག་ལྡན། །ཤར་གྱི་སངས་རྒྱས་<line/>
དབང་ཕྱུག་རྒྱལ། །རྡོ་རྗེ་སེམས་དཔའ་འཇིགས་མི་མངའ། །ཐུབ་པ་མི་བསྐྱོད་སྣང་བ་དེས། །སྙིང་པོ་བཞི་ནི་གསུངས་པར་འགྱུར། །ཧཱུཾ་བཛྲ་སཏྭ། ཛཿབཛྲ་རཱ་ཛ། ཧོ་བཛྲ་རཱ་ག །<line/>
ས་བཛྲ་སཱ་དྷུ། དམ་ཚིག་སེམས་དཔའ་ཞེས་བྱ་བ། །དེ་བཞིན་རྡོ་རྗེ་སེམས་དཔའ་སོགས། །འཇིགས་པ་མི་མངའ་སེམས་དཔའ་བཞི། །མགོན་པོ་ཡི་ནི་ཐུགས་ལས་བྱུང༌། །<line/>
ཕྱག་ན་རྡོ་རྗེ་བཟང་པོ་མཆོག །རྡོ་རྗེ་ལྕགས་ཀྱུ་ཆེན་པོ་བསྣམས། །རྡོ་རྗེ་ཆགས་པ་བདུད་ཆེན་པོ། །རྡོ་རྗེ་ལེགས་པ་རྫུ་འཕྲུལ་ཆེ། །རྡོ་རྗེ་རྒྱལ་པོ་བཞི་ཐུབ་པ། །ཐུབ་པའི་ཐུགས་<line/>
ཀ་ནས་བྱུང་བ། །གྲངས་བཞི་དང་ནི་ལྡན་པ་དག །འཁོར་ལོའི་རིམ་གྱིས་བཞུགས་པར་གྱུར། །རྡོ་རྗེ་རིན་ཆེན་སྐལ་བ་ཆེ། །རིན་ཆེན་འབྱུང་ལྡན་རབ་གྲགས་པ། །ལྷ་ཡི་<line/>
བདག་པོ་སངས་རྒྱས་ཆོས། །སྙིང་པོ་བཞི་ནི་གསུངས་པར་འགྱུར། །ཨོཾ་བཛྲ་རཏྣ། ཨོཾ་བཛྲ་ཏེ་ཛཿ། ཏྲཱཾ་བཛྲ་ཀེ་ཏུ། ཧཱ་བཛྲ་ཧཱ་ས། རྡོ་རྗེ་རིན་ཆེན་སྟོབས་པོ་ཆེ། །གྲངས་<line/>
བཞི་དང་ནི་ཡང་དག་ལྡན། །རིན་ཆེན་རྒྱལ་པོ་ལས་བྱུང་བ། །ཐུབ་པའི་ཐུགས་ཀ་ནས་བྱུང་བ། །རྡོ་རྗེ་རིན་ཆེན་རིན་པོ་ཆེ། །རྡོ་རྗེ་གཟི་བརྗིད་རྫུ་འཕྲུལ་ཆེ། །རྡོ་རྗེ་<line/>
</page>
<page index="171" id="405A">༄༅། །རྒྱལ་མཚན་ཤིན་ཏུ་མཐོང༌། །རྡོ་རྗེ་བཞད་པ་རྫུ་འཕྲུལ་ཆེ། །དེ་དག་རེ་རེ་ལས་ཀྱང་ནི། །རྒྱལ་པོ་གྲངས་མེད་རབ་ཏུ་བྱུང༌། །གཡས་དང་<line/>
གཡོན་དང་རྒྱབ་དག་དང༌། །དཀྱིལ་འཁོར་གྱི་ནི་མདུན་དུ་བཞུགས། །དག་པའི་ཆོས་ནི་ཡེ་ཤེས་ཆེ། །དེ་བཞིན་གཤེགས་པ་ཚེ་དཔག་མེད། །ཤེས་<line/>
རབ་ཕ་རོལ་ཕྱིན་དག་པས། །སྙིང་པོ་བཞི་ནི་གསུངས་པར་འགྱུར། །ཧྲཱིཿབཛྲ་དྷརྨ། །དྷྲཱིཿབཛྲ་ཏཱིཀྵྞ། མཾ་བཛྲ་ཧེ་ཏུ། རཾ་བཛྲ་བྷཱ་ཥ། ཆོས་ཀྱི་རྒྱལ་པོ་བཞི་ཡང་<line/>
ནི༑ ༑མགོན་པོའི་ཐུགས་ཀ་ནས་བྱུང་བ། །སེམས་ཅན་ཀུན་ལ་ཕན་དོན་དུ། །འཁོར་ལོ་རིམ་བཞིན་བཞུགས་པར་གྱུར། །ཆོས་རྣམས་ཀུན་ལ་དོན་ཡོད་པ། །<line/>
སྤྱོད་པ་ཡི་ནི་སློབ་དཔོན་མཆོག །དོན་ཡོད་གྲུབ་པ་རྒྱལ་པོ་ཆེས། །སྙིང་པོ་བཞི་ནི་གསུངས་པར་འགྱུར། །ཀཾ་བཛྲ་ཀརྨ། ཧཾ་བཛྲ་ར་ཀྵ། ཧཱུཾ་བཛྲ་ཡཀྵ། བཾ་བཛྲ་<line/>
མུཥྚི༑ ༑ཀུན་ཀྱང་འཁོར་ལོ་ཡང་དག་ལྡན། །ཡེ་ཤེས་དག་པ་མཆོག་གི་རྣམས། །སངས་རྒྱས་རྣམ་འཕྲུལ་འཁོར་ལོ་ནི། །ཆོས་དང་ལོངས་སྤྱོད་རྫོགས་པའི་<line/>
མཆོག །སྔོན་གྱི་བྱང་ཆུབ་སེམས་གང་ནི། །རྡོ་རྗེ་སེམས་དཔའ་རྣམ་པར་བྱུང༌། །བསྡུ་བའི་དངོས་པོ་བཞི་པོ་ནི། །རྡོ་རྗེ་རིན་ཆེན་ཉིད་དུ་འགྱུར། །ཤེས་རབ་<line/>
</page>
<page index="172" id="405B">ཕ་རོལ་ཕྱིན་དག་པ། །དེ་ནི་རྡོ་རྗེ་ཆོས་མཆོག་ལྡན། །ཐབས་ལ་མཁས་པས་འཁོར་ལོ་ནི། །རྡོ་རྗེ་ལས་སུ་རྣམ་པར་འཕྲུལ། །དེ་ནས་ཆོས་ནི་རྫོགས་སངས་རྒྱས། །ཆོས་དང་ལོངས་སྤྱོད་རྫོགས་<line/>
པའི་རྟེན། །བྱུང་གྱུར་བྱུང་དང་འབྱུང་བར་འགྱུར། །སངས་རྒྱས་མཛད་པ་བླ་ན་མེད། །བྱང་ཆུབ་སེམས་ནི་མཆོག་ཏུ་འཛིན། །དག་པའི་ཆོས་ཀྱི་འདུལ་མཛད་པ། །ཆོས་ཀྱི་དབྱིངས་ཀྱི་སྙིང་པོ་ཆེ།།<line/>
དབུ་མའི་ཆོས་ལས་རྣམ་པར་བྱུང༌། །གཞན་ཡང༌། རྗེས་སུ་བརྩེ་དང་དེ་བཞིན་སྦྱིན། །ཤེས་རབ་ཐབས་དང་ཡང་དག་ལྡན། །ཆོས་ཀྱི་རྒྱལ་པོ་བཞི་པོ་དེ། །རྣམ་པར་སྣང་མཛད་ཐུགས་ལས་<line/>
བྱུང༑ ༑འདུ་ཤེས་འདུ་ཤེས་མེད་པ་མིན། །བཏགས་པ་མ་ཡིན་གནས་པ་མེད། །བདག་དང་ཆོས་ཉིད་ལྟ་བ་མིན། །རྣམ་རྟོག་ལས་ནི་བྱུང་བ་མིན། །ངོ་བོ་ཉིད་ཀྱི་སྐུ་རུ་ནི། །སོ་སོར་སྣང་བ་<line/>
ཡང་དག་བྱུང༌། །ལོངས་སྤྱོད་རྫོགས་པའི་སྐུ་ཡིས་ནི། །ཆོས་ཀྱི་ལོངས་སྤྱོད་འདི་ལྟ་བུ། །ཐམས་ཅད་བརྗོད་པ་དང་བྲལ་ཞིང༌། །ཞི་དང་ཕྲ་བ་བལྟ་བར་དཀའ། །སངས་རྒྱས་རྣམས་ནི་དགོངས་<line/>
མཛད་ཅིང༌། །སངས་རྒྱས་རྣམ་འཕྲུལ་མཐོང་བར་འགྱུར། །དེ་ཉིད་ཐེག་པ་ཆེ་རང་བཞིན། །མཛད་ཆེན་པོ་ཡི་རང་བཞིན་མཆོག །ཤེས་རབ་ཆེན་པོ་ཐབས་ཆེན་པོ། །ཐེག་<line/>
པ་ཆེན་པོའི་མངོན་པར་བསྡུས། །སངས་རྒྱས་ཡེ་ཤེས་མངོན་པར་རྟོགས། །སྔོན་དུ་བཅོམ་ལྡན་མཛད་གང་ཡིན། །སེམས་དཔའ་བཞི་པོ་དེ་རྣམས་ཏེ། །ཐེག་ཆེན་མངོན་པར་རྟོགས་<line/>
</page>
<page index="173" id="406A">༄༅། །པར་འདོད། །བྱང་ཆུབ་ཀྱི་ནི་སེམས་དེ་ལས། །ཐུབ་པ་མི་བསྐྱོད་རྣམ་པར་བྱུང༌། །སེམས་དེ་ཡང་ནི་རྣམ་པ་བཞི། །རྣམ་པ་བཞི་ནི་ཡང་དག་བྱུང༌། །བྱང་ཆུབ་སེམས་<line/>
གང་དེ་རྡོ་རྗེ། །རྡོ་རྗེ་ཕྱག་ན་རྡོ་རྗེ་ཡིན། །སྒྲོལ་དང་གྲོལ་དང་དབུགས་འབྱིན་པ། །ལྕགས་ཀྱུ་འཛིན་པ་རབ་ཏུ་གནས། །སེམས་དཔའ་བསྟན་པ་དོན་ཡོད་པ། །ཡེ་ཤེས་དེ་ཉིད་ཤིན་ཏུ་<line/>
ཆགས༑ ༑སླར་ཡང་བསྟན་པར་བྱ་བའི་ཕྱིར། །ལེགས་པ་ལས་ནི་ཡང་དག་བྱུང༌། །གང་ཞིག་མགོན་པོ་ཐུབ་འབྱིན་པ། །སེམས་ཅན་རྗེས་སུ་འཛིན་མཛད་པ། །རིན་ཆེན་འབྱུང་ལྡན་<line/>
ཞེས་བྱ་བ། །དེ་ནི་སླར་ཡང་རྣམ་པ་བཞི། །ཆོས་ཀྱི་སྦྱིན་པ་རིན་པོ་ཆེ། །མི་འཇིགས་གཟི་བརྗིད་ཡང་དག་གནས། །བྱམས་པ་རྒྱལ་མཚན་ཡང་དག་བརྗོད། །ཟང་ཟིང་བཞད་པར་ཡང་<line/>
དག་ལྡན། །ཤེས་རབ་ཕ་རོལ་ཕྱིན་རྒྱལ་པོ། །ཚེ་དཔག་མེད་ནི་རྣམ་པ་བཞི། །སོ་སོར་རིག་པ་མངོན་པར་རྫོགས། །ཏིང་ངེ་འཛིན་སྒོ་པདྨ་ཅན། །སྡུག་བསྔལ་གཅོད་པ་ཤིན་ཏུ་རྣོ། །<line/>
ཆོས་ཀྱི་འཁོར་ལོ་ཆ་དང་ལྡན། །སངས་རྒྱས་ཀྱི་ནི་རྣམ་འཕྲུལ་གཞན། །བརྗོད་དུ་མེད་པའི་ཆོས་ཀྱི་མཆོག །དོན་ཡོད་གྲུབ་པ་མཛད་པ་སྟེ། །ཐབས་དེ་ཡང་ནི་རྣམ་པ་བཞི། །སེམས་<line/>
ཅན་ལ་སོགས་འདུལ་བ་ལས། །རྡོ་རྗེ་ལས་ནི་མཆོད་པ་ཆེ། །ཐེག་པ་གཞན་དུ་མི་འཇུག་པ། །རྡོ་རྗེ་བསྲུང་བར་རབ་ཏུ་བརྗོད། །གདུག་པ་གདུལ་ཞིང་ངེས་བྱེད་པ། །ཕྱིར་མི་ལྡོག་པ་ཁུ་ཚུར་<line/>
</page>
<page index="174" id="406B">ཡིན༑ ༑དེ་ནས་འདི་རྣམས་ཀྱི་གསང་བའི་མཚན་ནི། རྡོ་རྗེ་སེམས་དཔའ། རྡོ་རྗེ་རྒྱལ་པོ། རྡོ་རྗེ་ཆགས་པ། རྡོ་རྗེ་ལེགས་པ། རྡོ་རྗེ་རིན་ཆེ། རྡོ་རྗེ་གཟི་བརྗིད། རྡོ་རྗེ་རྒྱལ་མཚན། རྡོ་རྗེ་བཞད་པ། རྡོ་རྗེ་<line/>
ཆོས༑ རྡོ་རྗེ་རྣོན་པོ། རྡོ་རྗེ་རྒྱུ། རྡོ་རྗེ་སྨྲ་བ། རྡོ་རྗེ་ལས། རྡོ་རྗེ་སྲུང་བ། རྡོ་རྗེ་གནོད་སྦྱིན། རྡོ་རྗེ་ཁུ་ཚུར། དེ་ལ་དང་པོ་ནི་རྡོ་རྗེ་སེམས་དཔའ། རྡོ་རྗེ་ཆོས། རྡོ་རྗེ་རིན་ཆེན། རྡོ་རྗེ་ལས། དེ་ནས་རྣམ་གྲངས་མི་<line/>
བསྐྱོད་པ། རིན་ཆེན་འབྱུང་ལྡན། འོད་དཔག་ཏུ་མེད་པ། དོན་ཡོད་པར་གྲུབ་པ། དེ་ནས་འདི་རྣམས་གསང་བའི་སྙིང་པོ་ནི། ཧཱུཾ་ཨོཾ་ཨཱ་ཧ། རྒྱལ་པོའི་སྙིང་པོ་ནི། ཨོཾ་ཧཱུཾ་ཧྲཱི་ཧོཿ། བཅུ་དྲུག་གི་སྙིང་པོ་ནི། ཧཱུཾ་<line/>
ཛཿཧོ་སཱ། ཨོཾ་ཨཱཾ་ཏྭཱཾ་ཧ། ཧཱི་དྷི་མཾ་རཾ། ཀཾ་ཧཾ་ཧཱུཾ་བཾ། ཤིན་ཏུ་གསང་བའི་རྒྱུད་ཆེན་པོ་འདིའི་ཕ་རོལ་ཏུ་ཕྱིན་པ་དམ་པ་རྣམ་པ་བཅུ་དྲུག་ཏུ་ཡང་དག་པར་བྱུང་བ་གང་ཡིན་པ་དེ་ནི་རྡོ་རྗེའི་ཕ་རོལ་ཏུ་ཕྱིན་པ་<line/>
དམ་པའོ། །བྱང་ཆུབ་སྤྱོད་[?] པའི་མཐུ་ཡིས་ནི། །སངས་རྒྱས་ཉིད་ཀྱི་ཕ་རོལ་ཕྱིན། །དེ་བས་ཕ་རོལ་ཕྱིན་ལྡན་པ། །རྡོ་རྗེ་སེམས་མར་བརྗོད་པར་བྱ། །བསྡུ་བ་ཡི་ནི་དངོས་པོ་བཞི། །སོ་སོར་རྟོགས་པ་མངོན་<line/>
པར་རྫོགས། །ཆོས་བཞི་གཅིག་ཏུ་གྱུར་པ་ནི། །རྡོ་རྗེ་རིན་ཆེན་མ་རུ་བརྗོད། །གསང་བའི་ཆོས་ཀྱི་ཡེ་ཤེས་ནི། །དེ་ཉིད་ཕ་རོལ་ཕྱིན་པ་མཆོག །ཕ་རོལ་ཕྱིན་པ་ཆེ་ལས་བྱུང༌། །རྡོ་རྗེ་ཆོས་མར་བརྗོད་པར་<line/>
བྱ༑ ༑སྦྱོར་བ་ཡང་དག་ཤེས་པ་གང༌། །རྡོ་རྗེ་ལས་མར་བརྗོད་པར་བྱ། །རྒྱལ་པོ་ཕ་རོལ་ཕྱིན་བཞི་ནི། །རྡོ་རྗེ་ཕ་རོལ་ཕྱིན་པ་མཆོག །གང་ཕྱིར་རྣམ་པར་རོལ་པ་མཆོག །སྒེག་མོ་སྦྱིན་པའི་ཕ་རོལ་ཕྱིན།།<line/>
</page>
<page index="175" id="407A">༄༅། །བརྒྱན་པའི་ལུས་ཅན་ཡིད་འཕྲོག་པ། །ཕྲེང་བ་ཚུལ་ཁྲིམས་ཕ་རོལ་ཕྱིན། །ཆེད་དུ་བརྗོད་པ་ཆེད་དུ་བརྗོད། །གླུ་མ་བཟོད་པའི་ཕ་རོལ་ཕྱིན། །མྱུར་དུ་སངས་རྒྱས་སྟེར་བྱེད་པ། །གང་<line/>
མ་བརྩོན་འགྲུས་ཕ་རོལ་ཕྱིན། །འདོད་པའི་འདམ་གྱིས་མ་གོས་པ། །མེ་ཏོག་བསམ་གཏན་ཕ་རོལ་ཕྱིན། །ཀུན་ཏུ་མཚུངས་པར་འགྲོ་བ་ཡི། །བདུག་པ་ཤེས་རབ་ཕ་རོལ་ཕྱིན། །དྲི་ང་མི་དགེ་ལས་<line/>
ཕྱིར་ཕྱོགས། །ཐབས་ནི་དྲི་དང་ཡང་དག་ལྡན། །ཕྱོགས་རྣམས་ཀུན་ཏུ་སྣང་བྱེད་པ། །སྨོན་ལམ་སྣང་བ་ཆེན་མོ་ཡིན། །ཐོབ་པའི་ཕ་རོལ་ཕྱིན་ཞེས་པ། །སྟོབས་ཀྱི་ཕ་རོལ་ཕྱིན་པ་མཆོག །མི་ཤེས་<line/>
མུན་པ་འཇོམས་བྱེད་པ། །ལྷ་མོ་ཡེ་ཤེས་ཕ་རོལ་ཕྱིན། །བདུད་རྣམས་ཐམས་ཅད་ཕམ་བྱེད་པ། །ལྷ་མོ་མི་ཐུབ་ཕ་རོལ་ཕྱིན། །བྱང་ཆུབ་རྫོགས་པའི་བྱང་ཆུབ་ཆེ། །རྡོ་རྗེའི་ཕ་རོལ་ཕྱིན་པའི་<line/>
ཚུལ༑ ༑ཆོས་ཀྱི་འཁོར་ལོ་བསྐོར་མཛད་མ། །བདག་མེད་ཆོས་ཀྱི་རང་བཞིན་མཆོག །རྡོ་རྗེའི་ལྷ་མོ་ཡང་དག་བྱུང༌། །རྡོ་རྗེ་ཕ་རོལ་ཕྱིན་པ་མཆོག །དེ་ནས་འདི་རྣམས་ཀྱི་གསང་བའི་མིང་ནི།<line/>
རྡོ་རྗེ་སེམས་མ། རྡོ་རྗེ་རིན་ཆེན་མ། རྡོ་རྗེ་ཆོས་མ། རྡོ་རྗེ་ལས་མ། རྡོ་རྗེ་སྒེག་མོ། རྡོ་རྗེ་ཕྲེང་བ་མ། རྡོ་རྗེ་གླུ་མ། རྡོ་རྗེ་གར་མ། རྡོ་རྗེ་མེ་ཏོག་མ། རྡོ་རྗེ་བདུག་པ་མ། རྡོ་རྗེ་དྲི་མ། རྡོ་རྗེ་མར་མེ་མ།<line/>
རྡོ་རྗེ་ཐོ་བ་མ། རྡོ་རྗེ་ཡེ་ཤེས་མ། རྡོ་རྗེ་མི་ཐུབ་མ། རྡོ་རྗེ་ལས་མ། སངས་རྒྱས་ཀུན་གྱི་ཐབས་ཆེན་མོ། རྣམ་པ་བཞི་ནི་རབ་ཏུ་འཇུག །སེམས་ཅན་དགུག་པའི་ཐབས་ཆེན་པོ། །རྡོ་རྗེ་<line/>
</page>
<page index="176" id="407B">ལྕགས་ཀྱུ་ཞེས་བྱར་བཤད། །བྱང་ཆུབ་སྤྱོད་པ་ལ་སྤྱོད་ལ། །རྡོ་རྗེ་ཞགས་པར་རབ་ཏུ་བསྒྲགས། །ཐེག་པ་གཞན་ལ་འདོད་མེད་པ། །དེ་ནི་རྡོ་རྗེ་ལྕགས་སྒྲོག་བཤད། །ཆོས་རྣམས་ཐམས་ཅད་སྐྱེ་<line/>
པ་མེད། །རབ་ཏུ་འོད་གསལ་གཟོད་ནས་ཞི། །རྡོ་རྗེ་ཐེག་པ་ཐེག་ཆེན་པོ། །རྡོ་རྗེ་དྲིལ་བུ་ཞེས་བྱར་བརྗོད། །དེ་ནས་འདི་རྣམས་ཀྱི་གསང་བའི་མིང་དག་ནི། །རྡོ་རྗེ་ལྕགས་ཀྱུ། རྡོ་རྗེ་ཞགས་པ། རྡོ་རྗེ་<line/>
ལྕགས་སྒྲོག །རྡོ་རྗེ་དྲིལ་བུ། དེ་ནས་ཕ་རོལ་ཏུ་ཕྱིན་པའི་ཐབས་ཀྱི་འཁོར་ལོ་དེ་དག་ཐམས་ཅད་ཀྱི་སྙིང་པོ་ནི། ཧཱུཾ་ཏྲཱཾ་ཧྲཱིཾ་ཧོ། །རྡོ་རྗེ་ཕ་རོལ་ཏུ་ཕྱིན་པ་རྣམས་ཀྱིའོ། །ཛཿཧཱུཾ་བཾ་ཧོཿ། འཁོར་ལོའི་རོལ་པ་ལ་<line/>
གནས་པ། །སངས་རྒྱས་རྣལ་འབྱོར་འདི་ཡིས་ནི། །ཆོས་ཀྱི་ལོངས་སྤྱོད་རྡོ་རྗེ་ཅན། །ཆོས་སྐུ་བླ་ན་མེད་པར་འགྱུར། །དབུས་ཀྱི་སངས་རྒྱས་བཞི། །འཁོར་ལོ་ལྔ་དང་ཡང་དག་ལྡན། །རྡོ་རྗེ་<line/>
རྣལ་འབྱོར་དབང་ཕྱུག་ཀུན། །རྣལ་འབྱོར་ཏིང་འཛིན་འཐོབ་མཛད་པ། །རེ་རེ་ཞིང་ཡང་རྡོ་རྗེ་ནི། །གྲངས་མེད་པས་ཀྱང་ཡོངས་སུ་བསྐོར། །ཆོས་དང་ལོངས་སྤྱོད་རྫོགས་ལས་བྱུང༌། །དག་པའི་ཆོས་<line/>
ཀྱི་ཚུལ་ཆེན་པོ། །དེ་ནས་དེ་རྣམས་ཀྱི་སྙིང་པོ་ནི། ཨོཾ་སཏྭ་བཛྲཱི། ཨོཾ་རཏྣ་བཛྲཱི། ཨོཾ་དྷརྨ་བཛྲི། ཨོཾ་ཀརྨ་བཛྲཱི། ཨོཾ་བཛྲ་ལཱ་སྱེ། ཨོཾ་བཛྲ་མཱ་ལེ། ཨོཾ་བཛྲ་གཱི་ཏི། ཨོཾ་བཛྲ་ནྀར་ཏྱ། ཨོཾ་བཛྲ་པུཥྤེ། ཨོཾ་བཛྲ་དྷཱུ་པེ། ཨོཾ་<line/>
བཛྲ་གནྡྷེ། ཨོཾ་བཛྲ་ཨཱ་ལོ་ཀེ །ཨོཾ་བཛྲ་ཨཾ་ཀུ་ཤ་།ཨོཾ་བཛྲ་པཱ་ཤ། ཨོཾ་བཛྲ་སྥོ་ཊ། ཨོཾ་བཛྲ་གྷཎྜེ། དེ་ནས་འདི་དག་ཐམས་ཅད་ཀྱི་ཐུན་མོང་གི་སྙིང་པོ་ནི། ཧཱུཾ༑ མགོན་པོ་རྣམ་པར་སྣང་མཛད་ཆེ། །འཁོར་<line/>
</page>
<page index="177" id="408A">༄༅། །ལོས་བསྒྱུར་བ་ཆེན་པོ་བཞི། །སེམས་དཔའ་ཆེན་པོ་བཅུ་དྲུག་དང༌། །གསང་ཆེན་ལྷ་མོ་བཅུ་གཉིས་དང༌། །སྒོ་སྲུང་བ་ནི་བཞི་དག་སྟེ། །སུམ་ཅུ་རྩ་བདུན་ལས་མི་ཉུང༌། །<line/>
གསང་བའི་ལྷ་མོ་བཞི་པོ་ནི། །ཕྱིས་ཀྱི་ཕ་རོལ་ཕྱིན་པ་མཆོག །གསང་བའི་ལྷ་མོ་ཀུན་ལས་ནི། །རྗེས་ཐོག་ཉིད་དུ་ཡང་དག་བྱུང༌། །བྱང་ཆུབ་སེམས་དཔའ་བདག་ཉིད་ཆེས། །སུམ་ཅུ་རྩ་<line/>
བདུན་བགྲང་མི་བྱ། །རྣམ་པར་སྣང་མཛད་ཐུགས་ཀ་ནས། །ཆོས་ཀྱི་རིགས་མཆོག་ཡང་དག་བྱུང༌། །བྱང་ཆུབ་སེམས་ལས་ཀུན་ཏུ་བྱུང༌། །མི་བསྐྱོད་ལ་སོགས་ཚོགས་ཆེན་པོ། །ང་ཡིས་<line/>
རྡོ་རྗེ་རིགས་སུ་བརྗོད། །ཕྱག་ན་རྡོ་རྗེ་བདག་ཉིད་ཆེ། །སྦྱིན་པའི་སྤྱོད་པ་ཀུན་ཏུ་བྱུང༌། །རིན་ཆེན་འབྱུང་ལྡན་ལ་སོགས་པ། །ང་ཡིས་རིན་ཆེན་རིགས་སུ་བཤད། །རིན་ཆེན་རྡོ་རྗེ་བདག་ཉིད་ཆེ།།<line/>
སྦྱིན་པ་སྤྱོད་པ་ཀུན་ཏུ་བྱུང༌། །དག་པའི་ཆོས་ལ་ཀུན་ཏུ་བྱུང༌། །ཚེ་དཔག་མེད་པ་ལ་སོགས་པ། །དེ་ནི་པདྨའི་རིགས་སུ་བཤད། །རྡོ་རྗེ་ཆོས་ནི་བདག་ཉིད་ཆེ། །གྲུབ་པའི་ལས་ལས་ཀུན་<line/>
ཏུ་བྱུང༌། །དོན་ཡོད་གྲུབ་པ་ལ་སོགས་ལས། །དེ་ནི་ལས་ཀྱི་རིགས་སུ་བཤད། །ནམ་མཁའི་མཛོད་ནི་ལས་ཆེན་པོ། །རྡོ་རྗེ་ཇི་བཞིན་ལྷ་མོ་ཡང༌། །ལྷ་མོ་ཇི་བཞིན་བསྟན་ཏེ་འདྲ། །ཇི་ལྟར་<line/>
བསྟན་པ་དེ་བཞིན་ཞི། །ཇི་ལྟར་ཞི་བ་དེ་བཞིན་བྱུང༌། །རྡོ་རྗེ་སེམས་དཔའ་མི་བསྐྱོད་མཚུངས། །ཤར་གྱི་ཕྱོགས་སུ་ཡང་དག་བཞུགས། །རྡོ་རྗེ་རིན་ཆེན་རིན་ཆེན་མཆོག །ལྷོ་ཡི་ཕྱོགས་སུ་<line/>
</page>
<page index="178" id="408B">ཡང་དག་བཞུགས། །རྒྱལ་པོ་འཇིག་རྟེན་དབང་ཕྱུག་མགོན། །ནུབ་ཀྱི་ཕྱོགས་སུ་ཡང་དག་བཞུགས། །བྱ་བ་ཀུན་ལ་དོན་ཡོད་པ། །བྱང་ཕྱོགས་སུ་ནི་བཞུགས་པར་འགྱུར། །དབུས་སུ་མགོན་པོ་རྣམ་<line/>
སྣང་མཛད། །ཀུན་མཁྱེན་ཡེ་ཤེས་རྣལ་འབྱོར་ཆེ། །ཟླ་བ་གང་བ་བཞིན་དུ་ཞི། །རྡོ་རྗེ་འཁོར་ལོ་བླ་ན་མེད། །གང་ཕྱིར་ཀུན་ཏུ་སྔོན་འགྲོ་བ། །རྡོ་རྗེ་བྱང་ཆུབ་སེམས་དོན་ལྡན། །དེ་ལས་སྤྱོད་པ་དེ་ལས་ཆོས།།<line/>
དེ་ལས་སྤྱོད་པ་སྤྱད་དཀའ་བ། །སེམས་དཔའ་ཆེན་པོ་བླ་མེད་པ། །རྡོ་རྗེ་རྣལ་འབྱོར་བཞུགས་པར་འགྱུར། །སངས་རྒྱས་ཀུན་གྱི་གསུང་གཅིག་གིས། །མགོན་པོ་ལ་ནི་གསོལ་བ་བཏབ། །ཐུབ་པའི་དབང་<line/>
ཕྱུག་རྡོ་རྗེ་སེམས། །མགོན་པོ་ལ་ནི་གསོལ་བ་འདེབས། །རྫོགས་པའི་བྱང་ཆུབ་ཁྱོད་རག་ལུས། །ཁྱོད་ལ་བརྟེན་ནས་དེ་བཞིན་གཤེགས། །སངས་རྒྱས་སྲས་དང་བཅས་པ་ཀུན། །ཁྱོད་ལ་བརྟེན་ནས་<line/>
བྱུང་བར་གྱུར། །དང་པོའི་ཐུགས་ནི་རྣལ་འབྱོར་ཆེ། །བྱང་སེམས་ཤིན་ཏུ་རྙེད་དཀའ་བ། །ཀྱེ་མ་སེམས་ཅན་འདི་སྡུག་བསྔལ། །སངས་རྒྱས་ཆོས་ཀྱི་སྣོད་མིན་པ། །སེམས་ཅན་ཀུན་གྱི་དོན་ཆེད་<line/>
དུ༑ ༑འཁོར་ལོའི་དཀྱིལ་འཁོར་དམ་པ་གསུངས། །དེ་ནས་རྒྱལ་པོ་རྡོ་རྗེ་འཛིན། །ཀུན་མཆོག་གནས་ཀྱི་དབང་ཕྱུག་གིས། །མགོན་པོའི་གསུང་ནི་གསན་ནས་སུ། །འཁོར་ལོའི་སྦྱོར་བ་གསུངས་<line/>
པར་འགྱུར། །དེ་ནས་ཡང་དག་བཤད་པར་བྱ། །འཁོར་ལོ་ཆེན་པོ་གྲོང་ཁྱེར་ཆེ། །སངས་རྒྱས་ཀུན་གྱི་ཐུགས་ལས་བྱུང༌། །སྙིང་པོའི་ཆོས་མཆོག་རྣལ་འབྱོར་ལྡན། །སངས་རྒྱས་རྡོ་རྗེའི་བསྟན་པ་<line/>
</page>
<page index="179" id="409A">༄༅། །ཡི༑ ༑སེམས་ཅན་འདི་དག་གདུལ་བྱ་མིན། །དེ་རྣམས་བདེ་བའི་དོན་ཆེད་དུ། །རྡོ་རྗེའི་རྣལ་འབྱོར་བཤད་པར་བྱ། །རྡོ་རྗེ་སློབ་དཔོན་ཆོ་གའི་ཚུལ། །བདག་ཉིད་ཇི་<line/>
བཞིན་རྣལ་འབྱོར་བྱས། །སངས་རྒྱས་བྱང་ཆུབ་ཐོབ་འགྱུར་བ། །དེ་ལ་དང་པོར་རབ་བཤད་བྱ། །དེ་རུ་སེམས་ཅན་ཐམས་ཅད་ཀུན། །ཤིན་ཏུ་བརྟན་པར་རབ་འཇུག་ན། །སངས་རྒྱས་བྱང་<line/>
ཆུབ་རྡོ་རྗེ་ཉིད། །ཐོབ་འགྱུར་དེ་ལ་ཐེ་ཚོམ་མེད། །ཐེག་པ་ཆེན་པོ་མངོན་པར་བསྡུས། །སངས་རྒྱས་བྱང་ཆུབ་ཤིན་ཏུ་གསང༌། །ཐར་པ་མཆོག་ཏུ་བསྟན་པ་ཉིད། །སྔོན་དུ་གཞུང་མཆོག་<line/>
མཉན་པར་བྱ། །བསྐལ་པ་བརྒྱ་ཕྲག་དག་ཏུ་ནི། །ཇི་སྟེ་མངོན་པར་བརྩོན་བྱས་ཀྱང༌། །གང་ཟག་བཞི་ནི་འཇིག་རྟེན་དུ། །བསྒྲུབས་ཀྱང་འགྲུབ་པ་ཉིད་མི་འགྱུར། །བྱང་ཆུབ་སེམས་ནི་མ་<line/>
སྐྱེས་དང༌། །ཐེ་ཚོམ་ལྡན་པ་ཉིད་དང་ནི། །བཀའ་བཞིན་དུ་ནི་མི་བྱེད་པ། །དད་པ་མེད་ཉིད་འགྲུབ་མི་འགྱུར། །ཇི་ལྟར་དུས་གསུམ་གཤེགས་དེ་བཞིན། །བྱང་ཆུབ་ཏུ་ནི་སེམས་བསྐྱེད་<line/>
ནས༑ ༑དཀོན་མཆོག་གསུམ་ལ་དད་བྱས་ཏེ། །ཐེ་ཚོམ་མེད་པར་བྱེད་པའི་མཆོག། ཁྱིམ་པ་དང་ནི་རབ་ཏུ་བྱུང༌། །ཕྱོགས་ནི་གཉིས་པོ་འདིས་བསྒྲུབ་བྱ། །ཇི་ལྟར་འོས་ཤིང་འཚམ་པ་རུ།།<line/>
གོ་རིམས་བཞིན་དུ་རབ་བཤད་བྱ། །བྱང་ཆུབ་སེམས་ནི་ལྷུར་བླངས་ནས། །ལྷ་གཞན་འདོད་པ་བརྩོན་མི་བྱ། །དཀོན་མཆོག་གསུམ་ལ་དད་བྱ་སྟེ། །དེ་གཞོལ་བ་ལ་བརྩོན་པར་བྱ། །<line/>
</page>
<page index="180" id="409B">སྲོག་གཅོད་རྐུ་དང་འཁྲིག་པ་དང༌། །རྫུན་དང་མྱོས་བྱེད་རྣམ་པར་སྤང༌། །ཁྱིམ་པའི་སྡོམ་པ་ལ་གནས་ནས། །དེ་ཚེ་རིག་པའི་རྒྱལ་པོ་སྒྲུབ། །གལ་ཏེ་དེ་ནི་རབ་བྱུང་གྱུར། །སྡོམ་པ་གསུམ་ལ་ཡང་དག་<line/>
གནས། །སོ་སོར་ཐར་དང་བྱང་ཆུབ་སེམས། །རིག་འཛིན་སྡོམ་པ་མཆོག་ཡིན་ནོ། །ཟླ་བའམ་ཡང་ན་ལོ་རེའོ། །དེ་བཞིན་ཡང་ན་ལོ་གཅིག་ཏུ། །གལ་ཏེ་དངོས་གྲུབ་མཆོག་འདོད་ན། །སྔོན་དུ་<line/>
རིག་པའི་བརྟུལ་ཞུགས་བྱ། །ཉིན་རེ་ཞིང་ནི་ཅི་ནུས་པར། །ཐུན་གསུམ་དུ་ནི་ཆོ་ག་བསྒྲུབ། །རྟོག་པ་འདི་ནི་ཐུན་བཞི་རུ། །ཇི་ལྟར་འོས་ཤིང་འཚམ་པར་ནི། །སྡིག་པ་ཐམས་ཅད་བཤགས་<line/>
པར་བྱ། །བསོད་ནམས་ཀུན་ལ་རྗེས་ཡི་རང༌། །སངས་རྒྱས་ཀུན་ལ་གསོལ་བ་གདབ། །དེ་ཡི་བསོད་ནམས་བྱང་ཆུབ་བསྔོ། །དེ་བཞིན་ཕྱོགས་བཅུའི་འཇིག་རྟེན་གྱི། །སངས་རྒྱས་བླ་མེད་ཐམས་<line/>
ཅད་ལ། །གསོལ་བ་གདབ་ཅིང་རབ་བཏུད་ནས། །ཞབས་ལ་མཉམ་བཞག་ཕྱག་བྱ་འོ། །ཇི་སྐད་གཞུང་རྒྱ་ཆེ་ལས་གསུང༌། །ཕྱག་རྒྱ་བཞི་ནི་སྦྱོར་བ་ཡིས། །རྒྱུད་གཞན་དག་ནི་ཐམས་ཅད་<line/>
ཀྱི༑ ༑རྡོ་རྗེའི་སྔགས་ནི་རབ་བརྗོད་བྱ། །དེ་ལ་སྙིང་པོ་ནི་འདི་ཡིན་ཏེ། ཨོཾ་སརྦ་ཏ་ཐཱ་ག་ཏ་པཱུ་ཛོ་པ་སྠཱ་ནཱ་ཡཱ་ཨཱཏྨཱ་ནཾ་ནི་ཪྻཱ་ཏ་ཡཱ་མི་སརྦ་ཏ་ཐཱ་ག་ཏ་བཛྲ་སཏྭ་ཨ་དྷི་ཏིཥྛ་སྭ་མཱཾ། ཨོཾ་སརྦ་ཏ་ཐཱ་ག་ཏ་<line/>
པཱུ་ཛཱ་ཨ་བྷི་ཥེ་ཀཱ་ཡ་ཨཱཏྨཱ་ནཾ་ནི་ཪྻཱ་ཏ་ཡཱ་མི་སརྦ་ཏ་ཐཱ་ག་ཏ་བཛྲ་རཏྣ་ཨ་བྷི་ཥིཉྩ་མཱཾ། ཨོཾ་སརྦ་ཏ་ཐཱ་ག་ཏ་པཱུ་ཛཱ་པྲ་བར་ཏ་ན་ཡ་ཨཱཏྨཱ་ནཾ་ནི་ཪྻཱ་ཏ་ཡཱ་མི་སརྦ་ཏ་ཐཱ་ག་ཏ་བཛྲ་དྷརྨ་པྲ་བར་ཏ་ཡ་<line/>
</page>
<page index="181" id="410A">༄༅། །ཨོཾ་སརྦ་ཏ་ཐཱ་ག་ཏ་པཱུ་ཛཱ་ཀརྨ་ཎེ་ཨཱཏྨ་ནཾ་ནི་ཪྻཱ་ཏ་ཡཱ་མི་སརྦ་ཏ་ཐཱ་ག་ཏ་བཛྲ་ཀརྨ་ཀུ་རུ་མཱཾ། ཕྱག་རྒྱ་དང་བཅས་ཆོ་གར་ལྡན། །ཡང་དག་ཉིད་དུ་རབ་<line/>
བཤད་བྱ། །སོར་མོ་ཐམས་ཅད་སྦྱར་བ་ནི། །རྡོ་རྗེ་ཐལ་མོར་རབ་ཏུ་བརྗོད། །ས་ཕྱོགས་གཙང་མར་འདུག་ནས་ནི། །མཁས་པས་ཡན་ལག་ཀུན་ཕྱག་བྱ། །རྡོ་རྗེ་ཐལ་མོ་བརྐྱང་<line/>
ནས་ནི། །རྒྱལ་བ་རྣམས་ལ་དབུལ་བར་བྱ། །མགོ་བོས་དེ་བཞིན་བྱས་ནས་ནི། །མཁས་པས་དཔྲལ་བས་ཕྱག་བྱ་འོ། །མགོ་བོ་ནས་ནི་ཕབ་བྱས་ནས། །དེ་བཞིན་ཁ་ཡིས་ཕྱག་<line/>
བྱའོ༑ ༑དེ་བཞིན་སྙིང་གར་བཞག་བྱས་ནས། །སྤྱི་བོ་ནས་ནི་ཕྱག་བྱ་འོ། །ཆོ་གའི་སྦྱོར་བ་འདི་ཡིས་ནི། །རྡོ་རྗེ་རྣལ་འབྱོར་པས་ཕྱག་བྱ། །སླར་ཡང་ཆོ་ག་ལ་གནས་ཏེ། །མཆོད་<line/>
པས་ཆོ་ག་དང་ལྡན་པ། །སྤོས་དང་མེ་ཏོག་མར་མེ་དང༌། །དྲི་དང་ཕྲེང་བ་བྱུག་པ་ནི། །སངས་རྒྱས་རྗེས་སུ་དྲན་བྱས་ནས། །སེམས་ཅན་ཀུན་ལ་མི་འཇིགས་སྦྱིན། །སྦྱིན་པ་རྣམ་<line/>
བཞིའི་སྦྱོར་བ་ཡིས། །ཅི་ནུས་པར་ནི་མཁས་པས་དབུལ། །གཙང་ཞིང་གཙང་མའི་གོས་དང་ལྡན། །གཙང་མའི་གྲོགས་དང་ལྷན་ཅིག་ཏུ། །རྡོ་རྗེའི་སྡོམ་པ་བླ་མེད་པ། །བསླབ་པའི་<line/>
གནས་ནི་བླང་བར་བྱ། །སྦྱིན་པ་རྣམ་བཞིའི་སྦྱོར་བ་ཡི། །དད་ཅིང་དེ་ལ་རབ་གཞོལ་བྱ། །སངས་རྒྱས་ཆོས་དང་དགེ་འདུན་དང༌། །སློབ་དཔོན་ཡང་ནི་ཕྱི་མ་ཡིན། །ཉིན་རེ་ཞིང་ནི་ཅི་<line/>
</page>
<page index="182" id="410B">ནུས་པར། །ཁྲུས་བཞི་དག་ནི་རབ་ཏུ་བྱ། །རྣལ་འབྱོར་ཇི་ལྟར་ཁྲུས་བྱ་བ། །གོ་རིམས་བཞིན་དུ་རབ་ཏུ་བཤད། །སྡོམ་པ་གསུམ་ལ་རབ་ཏུ་གནས། །དང་པོ་ཁྲུས་སུ་བརྗོད་པ་ཡིན། །གཉིས་<line/>
པ་རྒྱུད་ལས་གསུངས་པ་ཡི། །བཤགས་དང་གསོལ་བ་འདེབས་ལ་སོགས། །ཕྱག་རྒྱ་བཅིང་བ་གསུམ་པ་སྟེ། །བཞི་པ་ཆུ་སྟེ་ཐ་མ་ཡིན། །ཁྲུས་ཀྱི་ཆོ་ག་འདི་ཡིས་ནི། །མཁས་པས་<line/>
འདིར་ནི་ཁྲུས་བྱའོ། །གོས་ནི་ལན་གསུམ་བརྗེ་བ་ཡི། །སྒྲུབ་པ་པོས་ནི་ཆོ་ག་བྱ། །སྡོམ་པ་ལ་ནི་ལེགས་གནས་པ། །གོས་ནི་དང་པོར་བརྗེ་བ་དང༌། །གཉིས་པ་ཆོ་ག་བསྒྲུབ་<line/>
པ་དང༌། །གསུམ་པ་ངོ་ཚ་ཁྲེལ་ཡོད་པ། །གཙང་མའི་གོས་ནི་གསུམ་པོ་དག །ལན་གསུམ་དུ་ནི་བརྗེ་བར་བྱ། །གང་ལ་ཁ་ན་མ་ཐོ་མེད། །ཐམས་ཅད་བཟའ་ཞིང་བསྟེན་<line/>
པར་བྱ། །ཤ་དང་ཆང་དང་སྒོག་པ་སོགས། །བཟའ་བ་མིན་པ་རྣམ་པར་སྤང༌། །དྲི་ང་བ་དང་མི་གཙང་ཉིད། །བཟའ་དང་བཏུང་བ་རྣམ་པར་སྤང༌། །གཞན་ལ་གནོད་པ་དང་<line/>
ལྡན་པ། །ལུས་ཀྱི་ཕྱིར་ཡང་བྱ་བ་མིན། །འཁྲིག་པ་བདུན་དང་ཡང་དག་ལྡན། །མི་སྡུག་སྒོམ་པས་སྤང་བར་བྱ། །ཡིད་གཞུངས་མཁས་ཤིང་གསལ་བ་དང༌། །ཐེག་<line/>
པ་ཆེན་པོའི་དོན་སེམས་པ། །བྱང་ཆུབ་སེམས་དཔའི་ཚུལ་རྒྱ་ཆེ། །ཤེས་རབ་ཕ་རོལ་ཕྱིན་ལ་སོགས། །ཀློག་པ་དང་ནི་བསམ་པ་དང༌། །ཡང་དག་ཡང་དུ་གསོལ་བ་<line/>
</page>
<page index="183" id="411A">༄༅། །གདབ། །དགྲ་དང་གྲོགས་དང་བར་མ་ལ། །སེམས་སྙོམས་མི་འཇིགས་རབ་ཏུ་བྱིན། །སྙེན་ཅིང་བདེན་པར་སྨྲ་བ་ཡིས། །ཞེ་སྡང་འཇོམས་བྱེད་བྱམས་<line/>
པ་བསྒོམ། །ཆོས་དང་གང་ཟག་བདག་མེད་ཅིང༌། །འདུས་བྱས་དང་ནི་འཁྲུལ་པ་ཙམ། །བློ་ལྡན་བརྟན་པས་བརྟག་པར་བྱ། །འདུས་བྱས་ཀུན་ལ་རྨོངས་མི་བྱ། །འཚོ་བའི་སྲོག་<line/>
གི་ཕྱིར་ཡང་ནི། །བྱང་ཆུབ་སེམས་ནི་དོར་མི་བྱ། །རྡོ་རྗེ་དྲིལ་བུའི་ཕྱག་རྒྱ་རྣམས། །ནམ་ཡང་དོར་བར་མི་བྱའོ། །བྱང་ཆུབ་སེམས་གང་དེ་རྡོ་རྗེ། །ཤེས་རབ་དྲིལ་བུ་ཞེས་བྱ་གཞན། །<line/>
སློབ་དཔོན་ལ་ནི་བརྙས་མི་བྱ། །བླ་མ་སངས་རྒྱས་ཀུན་དང་མཉམ། །སྦྱོར་བ་ལྷོད་པར་མི་བྱ་ཞིང༌། །ཆོ་ག་སྟོན་པ་ལྷུར་བླང་བྱ། །ཕ་རོལ་ཕྱིན་དྲུག་སྤྱོད་པ་ལ། །གོ་རིམས་བཞིན་དུ་<line/>
བསླབ་པར་བྱ། །སེམས་ཅན་གྱི་ནི་དོན་ལྡན་པས། །བྱང་ཆུབ་སེམས་དཔའི་སྤྱོད་པ་སྤྱད། །ཁ་ན་མ་ཐོ་ཆུང་དུ་ཡང༌། །སྲོག་ནི་བཏང་སྙོམས་དོར་མི་བྱ། །ཁྱིམ་པའམ་རབ་ཏུ་<line/>
བྱུང་བའང་རུང༌། །འདྲིས་པ་ཐམས་ཅད་རྣམ་པར་སྤང༌། །བུ་དང་ཆུང་མ་དག་ལ་ཡང༌། །སྲིད་པའི་བཅིད་བ་ལས་གྲོལ་བྱ། །བརྐམ་ཞིང་ཆགས་ལ་སྡང་བ་དང༌། །རྨོངས་ཤིང་<line/>
ལེ་ལོ་ལྡན་པའང་མིན། །བག་ཡོད་ཤིན་ཏུ་བརྩོན་པ་ཡིས། །རྣལ་འབྱོར་ཆོ་ག་བསྒྲུབ་པར་བྱ། །ལྟ་བ་ཀུན་ལས་རྣམ་པར་གྲོལ། །དེ་ཉིད་ལས་ནི་ལེགས་པར་མཐོང༌། །དགེ་<line/>
</page>
<page index="184" id="411B">ཞིང་དགོངས་པ་བཤད་པ་ཡིས། །དོན་ཤེས་དོན་ནི་རྟོགས་པར་འགྱུར། །རིགས་དང་མི་རིགས་ཆོ་ག་ཤེས། །དེ་ཉིད་རྣལ་འབྱོར་ཤིན་ཏུ་མཁས། །བརྩེ་ལྡན་བྱང་ཆུབ་སྤྱོད་པར་<line/>
ལྡན༑ ༑སྤྱོད་པ་རྣམས་ལ་རབ་ཏུ་མཁས། །དེ་འདྲའི་ཚུལ་ནི་སྣ་ཚོགས་དང༌། །དེ་ལྟ་བུ་ཡི་བསྒྲུབ་པ་ཡིས། །དངོས་གྲུབ་དང་ནི་ཐར་པ་འཐོབ། །དངོས་གྲུབ་ཀུན་ལ་ཐེ་ཚོམ་མེད། །གནས་<line/>
དང་གོས་དང་བཟའ་བ་ཡི། །ལྷག་པ་ཐམས་ཅད་རྣམ་པར་སྤང༌། །ལྷ་རྣམས་བརྙས་པར་མི་བྱ་ཞིང༌། །བྱ་བ་མ་ཡིན་ཐམས་ཅད་སྤང༌། །ལེ་ལོ་མེད་པར་ཉིན་རེ་ཞིང༌། །བསྲུང་བ་<line/>
ཡི་ནི་ཆོ་ག་བྱ། །བགེགས་མེད་འཇིགས་པར་མི་བྱ་སྟེ། །རང་སེམས་འདི་ནི་གདུལ་བར་དཀའ། །ཕ་དང་མ་རུ་འཛིན་པ་དང༌། །བྲམ་ཟེ་དགེ་སློང་དེ་དང་འདྲ། །དག་ཅིང་དུལ་<line/>
ལ་ཞི་བ་དང༌། །བསྡམས་ཤིང་ཐར་བར་ཤེས་པ་དང༌། །རྒྱལ་སྲིད་མཐོ་རིས་ལོངས་སྤྱོད་མིན། །འདོད་པའི་ལོངས་སྤྱོད་འཕེལ་ཕྱིར་མིན། །གཞན་དུ་སེམས་ཅན་དོན་<line/>
གྱི་ཕྱིར། །རྫོགས་པའི་བྱང་ཆུབ་ངེས་པ། །ཟས་ཀྱི་ཚོད་ནི་ཤེས་པ་དང༌། །མཚན་མོ་གཉིད་ཀྱང་སད་པར་བྱ། །འདོད་ཆགས་སྐྱོན་ལ་སོགས་པ་གཞན། །སེམས་ཀྱིས་རྣམ་<line/>
པར་མི་བརྟག་གོ །སེམས་ནི་རབ་ཏུ་དང་བྱས་ནས། །གཡོ་བ་མེད་ཅིང་དེས་བྱས་པ། །ལེགས་པར་སྨྲ་ཞིང་རབ་ཏུ་འབྱེད། །ཆོས་ནི་ངེས་པར་དོན་གཉེར་བྱེད། །མངོན་སྤྱོད་ཀྱི་ནི་བྱ་བ་<line/>
</page>
<page index="185" id="412A">༄༅། །བཞིན། །སེམས་ཅན་གནོད་དང་འཚོ་མི་བྱ། །ཉེས་ལྡན་གདུག་པའི་སེམས་ཅན་རྣམས། །དཀྱིལ་འཁོར་དུ་ནི་གཞུག་མི་བྱ། །ལྷ་ཡི་སྐུ་དང་ཕྱག་<line/>
མཚན་དང༌། །ལྷ་ཡི་བཞོན་པ་དག་དང་ནི། །དམན་མ་ལྷ་ཡི་གྲིབ་མ་དང༌། །ལྷ་ཡི་མཚན་མ་ཐམས་ཅད་དང༌། །བཟའ་བ་དག་ནི་སྣ་ཚོགས་པ། །མཚན་མ་གཟུགས་སུ་<line/>
བྱས་པ་དང༌། །འགོམ་པར་མི་བྱ་བཟའ་མི་བྱ། །ནམ་ཡང་བ་རྫི་བར་མི་བྱའོ། །དཀོན་མཆོག་གསུམ་དང་འབྲེལ་བའི་ཟས། །ནམ་ཡང་ཉེ་བར་ལོངས་མི་སྤྱོད། །ཐ་ན་ཕུལ་<line/>
དང་དམན་མ་ཡི། །དྲི་ཡང་མནམ་པར་མི་བྱའོ། །རི་བོ་འམ་ནི་ནགས་ཀྱི་ནང༌། །གཙང་ཞིང་ཡིད་འོང་དབེན་པ་འམ། །ཆུ་བོའི་འགྲམ་མམ་སྐྱེད་མོས་ཚལ། །ནེའུ་སིང་ཤིན་ཏུ་ཡིད་<line/>
འོང་བའམ། །ལྷ་ཁང་གཙང་མ་ཉམས་དགའམ། །ཁང་པ་གཙང་མ་དབེན་པ་འམ། །གང་དུ་ཚོགས་པ་མེད་པ་རུ། །སངས་རྒྱས་ལ་དམིགས་སེམས་ཀྱིས་ནི། །གཙང་མའི་གྲོགས་<line/>
དང་ལྷན་ཅིག་ཏུ། །དེ་འདྲའི་གནས་སུ་འདུག་ནས་ནི། །ཐར་པ་མཆོག་ཏུ་བསྟན་པ་ཉིད། །རིག་པའི་བརྟུལ་ཞུགས་ཡང་དག་བརྩམ། །ཐུན་བཞི་དག་ཏུ་སྦྱོར་བ་ཡིས། །མགོན་<line/>
པོ་མཆོག་ལ་ཕྱག་བྱ་ཞིང༌། །སངས་རྒྱས་རྗེས་དྲན་སྒོམ་པ་པོས། །བཤགས་པ་ལ་སོགས་དེ་བྱའོ། །མཆོད་པ་ཉིད་ཀྱང་ཅི་ནུས་བྱའོ། །གཞན་ཡང་ཕྱག་རྒྱ་ཡང་དག་<line/>
</page>
<page index="186" id="412B">བཅིང༌། །མཆོད་པའི་ཡོ་བྱད་ཐམས་ཅད་ནི། །ཕྱོགས་ཀུན་དུ་ནི་ཡང་དག་སྤྲོ། །ས་གཞི་དག་ནི་མ་ལུས་ཉིད། །ཀུན་ནས་རིན་ཆེན་ཤིང་ལྡན་དང༌། །རྣམ་པ་སྣ་ཚོགས་མཆོག་<line/>
ལྡན་དང༌། །རྒྱལ་བ་རྣམས་ལ་དབུལ་བར་བྱ། །མེ་ཏོག་ཤིང་དང་བདུག་པ་དང༌། །དྲི་ཡི་ཚོགས་ནི་ཡིད་འོང་དང༌། །རིན་ཆེན་རང་བཞིན་རྒྱ་མཚོ་ནི། །ཐུབ་པའི་དབང་<line/>
ཕྱུག་རྣམས་ལ་འབུལ། །དེ་ནས་ཕྱོགས་རྣམས་ཐམས་ཅད་དུ། །མེ་ཏོག་བདུག་པ་ལ་སོགས་སྤྲིན། །རོལ་མོའི་ཚོགས་ནི་ཡིད་འོང་བ། །མཆོད་པའི་སྤྲིན་ནི་རྣམ་པར་<line/>
བསམ། །མཆོད་པ་ཐམས་ཅད་རབ་བྱེད་པ། །རིག་པའི་རྒྱལ་ཆེན་འདི་རྣམས་དང༌། །ཕྱག་རྒྱ་དག་ཀྱང་ཡོངས་གསལ་བའི། །བསམ་པ་ཡིས་ནི་གཟུང་བར་བྱ། །ཨོཾ་སརྦ་<line/>
ཏ་ཐཱ་ག་ཏ་བུ་ཥྤ་པཱུ་ཛཱ་མེ་གྷ་ས་མུ་དྲ་སྥ་ར་ཎ་ས་མ་ཡེ་ཧཱུཾ། ཨོཾ་སརྦ་ཏ་ཐཱ་ག་ཏ་བྲྀཀྵ་པཱུ་ཛཱ་མེ་གྷ་ས་མུ་དྲ་སྥ་ར་ཎ་ས་མ་ཡེ་ཧཱུཾ། ཨོཾ་སརྦ་ཏ་ཐཱ་ག་ཏ་གནྡྷ་པཱུ་ཛཱ་མེ་གྷ་ས་མུ་དྲ་སྥ་ར་ཎ་ས་མ་ཡེ་<line/>
ཧཱུཾ༑ གང་དུ་རྒྱལ་ཆེན་མེ་ཏོག་དང༌། །བདུག་པ་དང་ནི་དྲི་ཡི་ཚོགས། །དེ་བཞིན་ཀུན་ཏུ་ཡང་དག་སྦྱར། །ཐ་ན་རྒྱན་སྤེལ་རྣམས་ཀྱང་ངོ༌། །མཆོད་པའི་ཕྱག་རྒྱ་ཚུལ་ཆེན་<line/>
དང༑ ༑ཕྱག་རྒྱ་ཆེན་པོ་བསླབ་པར་བྱ། །ཐེག་པ་ཆེན་པོ་བསྡུས་པ་ལས། །ཇི་སྐད་རྒྱ་ཆེན་གསུངས་དེ་བཞིན། །སེམས་ཅན་ཐམས་ཅད་བསྐྱབ་པ་དང༌། །བདེ་བ་ཆེན་པོའི་རྒྱུ་<line/>
</page>
<page index="187" id="413A">༄༅། །དང་ནི། །འགྲོ་བ་གསུམ་ལས་དགྲོལ་པའི་ཕྱིར། །དེ་ལྟ་བུ་ཡི་བསམ་པ་བྱ། །འདིར་ནི་ལྷ་རྣམས་ཐམས་ཅད་ཀྱི། །བག་མེད་ཉེ་བར་ཞི་བ་དང༌། །མི་<line/>
རྣམས་སྡུག་བསྔལ་སྣ་ཚོགས་པ། །རབ་ཏུ་མཐར་ཕྱིན་དེ་བཞིན་ཉིད། །ཐེག་པ་དམན་པར་འདོད་བྱེད་པ། །འཁོར་བ་རྣམ་པར་གཞོལ་བའི་ཕྱིར། །རྡོ་རྗེ་རྣལ་འབྱོར་བདག་<line/>
ཉིད་ཆེས། །འདི་དེ་བསམ་པར་བྱ་བ་ཡིན། །བདག་གི་བསོད་ནམས་སྟོབས་དག་གིས། །བདེ་བ་ཐམས་ཅད་ཚོགས་ཀྱི་མཆོག །སེམས་ཅན་ཐམས་ཅད་བདེ་ཆེན་ལྡན། །མ་ལུས་<line/>
པར་ནི་གྲུབ་གྱུར་ཅིག །སེམས་ཅན་ཐམས་ཅད་བདེ་གྱུར་ཅིག །འབྱུང་པོ་ཀུན་ལ་བྱམས་པར་ཤོག །དུད་འགྲོ་ཐམས་ཅད་འཇིགས་མེད་ཤོག །ངན་སོང་ཐམས་ཅད་ཞི་གྱུར་<line/>
ཅིག་༑བདེ་བ་ཆེན་པོ་འདི་བསམས་ནས། །སྡིག་པ་དྲལ་བ་བཅིང་བར་བྱ། །སྡིག་པ་ཐམས་ཅད་དྲལ་བྱས་ཤིང༌། །དེ་བཞིན་ངན་སོང་ཐམས་ཅད་དོ། །ཕྱོགས་རྣམས་ཐམས་<line/>
ཅད་སངས་རྒྱས་ཀུན། །ཡང་དང་ཡང་དུ་རྗེས་དྲན་ནས། །གསང་བའི་མདོ་སྡེ་མ་ལུས་པ། །ཡང་དང་ཡང་དུ་བཀླག་པར་བྱ། །མི་ལྡོག་བྱང་ཆུབ་སེམས་དཔའ་རུ། །གཅིག་ཏུ་<line/>
འགྱུར་འདོད་སེམས་ཀྱིས་བྱ། །རྡོ་རྗེ་རྣལ་འབྱོར་བླ་ན་མེད། །རྣལ་འབྱོར་ཆེན་པོ་བསྒྲུབ་པར་བྱ། །ཟླ་བའམ་ཡང་ན་ཟླ་བ་དྲུག །ལོ་གཅིག་གམ་ནི་དེ་ལས་གཞན། །རིག་པའི་<line/>
</page>
<page index="188" id="413B">བརྟུལ་ཞུགས་འདི་འདྲར་བྱ། །ཕྱག་རྒྱ་ཐམས་ཅད་ཡང་དག་བཅིང༌། །སངས་རྒྱས་རྣམས་ལ་ཉིན་རེ་བཞིན། །ངེས་པར་ལྷ་བཤོས་དབུལ་པར་བྱ། །ལྷ་བཤོས་སྣང་བ་སྟེར་<line/>
བྱེད་པ། །དེ་བཞིན་རིག་པའི་ལྷ་བཤོས་ལ། །རྡོ་རྗེ་གནོད་སྦྱིན་ཁྲོ་བོ་ཆེ། །ཐམས་ཅད་དུ་ནི་རྗེས་དྲན་བྱ། །འཆིང་བའི་སྦྱོར་བའི་ཆོ་ག་ནི། །རྡོ་རྗེ་ཁུ་ཚུར་གྱིས་བརྟན་བྱ། །རྡོ་<line/>
རྗེ་གོ་ཆའི་སྦྱོར་བ་ཡིས། །དཀྱིལ་འཁོར་ཀུན་ཏུ་བསྲུང་བར་བྱ། །དེ་ལྟ་བུ་ཡི་ཆོ་ག་ཡིས། །རྣལ་འབྱོར་བྱ་བ་བསྒྲུབ་པར་བྱ། །བསྲུང་བ་བྱས་ཤིང་བརྩོན་འགྲུས་བརྩམ། །སྟོབས་<line/>
ཆེན་སྤྲོ་བ་བསྐྱེད་པ་ཡིས། །ཉིན་རེ་ཞིང་ནི་བརྟགས་ནས་སུ། །རྟོག་པའི་དཀྱིལ་འཁོར་བསམ་པར་བྱ། །སྐུ་མདོག་དཀྱིལ་འཁོར་ཇི་བཞིན་པར། །ཇི་ལྟར་འོས་ཤིང་<line/>
འཚམ་པ་རུ། །དགུག་པ་ལ་སོགས་ལས་རྣམས་ནི། །ཐམས་ཅད་མཉམ་པར་གཞག་པར་བྱ། །ཅི་ནུས་པར་ནི་ཉིན་རེ་ཞིང༌། །རྡོ་རྗེའི་སྦྱོར་བ་འདི་ཡིས་ནི། །མཚམས་<line/>
མེད་ལྔ་པོ་བྱེད་པ་ཡང༌། །ལོ་གཅིག་ན་ནི་ར་བ་འགྲུབ་འགྱུར། །ཐེག་པ་ཆེན་པོའི་ཚོགས་ནང་ན། །མཆོག་འགྱུར་རྡོ་རྗེ་སེམས་དཔར་འགྱུར། །རྒྱུད་གཞན་གྱི་ནི་ཆོ་ག་དང༌།།<line/>
མདོ་སྡེ་དང་བཅས་ཅི་བཞིན་དུ། །དེ་ནས་རིག་པའི་བརྟུལ་ཞུགས་བླང༌། །སྡོམ་པའང་དོར་བར་མི་བྱ་ཞིང༌། །ཁ་ན་མ་ཐོ་རྡུལ་ཙམ་ཡང༌། །འགྱོད་པ་རུ་ནི་བྱ་བ་ཡིན། །གནས་ནི་ཡང་དག་<line/>
</page>
<page index="189" id="414A">༄༅། །བརྟག་པར་བྱ། །ཚེར་མ་ལ་སོགས་དང་བྲལ་བ། །རི་བོ་འམ་ནི་དགོན་པ་འམ། །ལྷ་ཁང་སྐྱེད་མོས་ཚལ་དང་ནི། །ཆུ་ཡི་འགྲམ་དང་འབྲོག་དགེན་པར། །གང་དུ་<line/>
ཕྱོགས་ནི་ཕྱོགས་གཙང་མར། །གསེག་མ་གྱོ་མོ་བོང་བ་དང༌། །རྡོ་བ་དག་ནི་བསལ་བར་བྱ། །ཤིན་ཏུ་ལེགས་པར་དག་བྱ་སྟེ། །གང་ཕྱིར་ལྷ་རྣམས་ཡོངས་སུ་འཛིན། །གལ་ཏེ་དེ་<line/>
ནི་སྦྱོར་ལྷོང་གྱུར། །རྣམ་པ་ཀུན་ཏུ་འཇིགས་མི་བྱ། །སངས་རྒྱས་ཐམས་ཅད་རྒྱལ་པོ་ཆེ། །ཆོས་ཀྱི་བདག་པོ་དགོངས་པ་ཅན། །ཐུགས་རྗེ་སྙིང་པོར་ལྡན་གྱུར་པ། །སངས་རྒྱས་<line/>
ཉེས་པར་འཛིན་མི་འགྱུར། །གནས་ནི་ཀུན་ཏུ་དག་བྱ་ཞིང༌། །དཀྱིལ་འཁོར་ཡང་ནི་ཅི་ནུས་པར། །རྒྱ་རུ་དཔག་ཚད་ཙམ་བྱ་སྟེ། །ཁྲུ་དྲུག་ལས་ནི་དམའ་བ་མིན། །<line/>
སྔོན་ལ་ཕུར་བུ་གདབ་བྱ་སྟེ། །རྡོ་རྗེ་ལྟ་ལ་སོགས་པས་བཅིང༌། །དེ་ནས་ཡོ་བྱད་ཐམས་ཅད་ནི། །ཆོ་ག་མཆོག་གིས་བླང་བར་བྱ། །རྡོ་རྗེ་སློབ་དཔོན་རང་ཉིད་འདིར། །<line/>
དཀྱིལ་འཁོར་དག་ནི་བསྒྲུབ་པར་བྱ། །ཐལ་བ་ལ་སོགས་དུས་ཇི་བཞིན། །མཁས་པས་དཀྱིལ་འཁོར་བརྟག་པར་བྱ། །ཇི་ལྟར་ནུས་ཤིང་སྤྲོ་བ་དང༌། །ཇི་ལྟར་རྫས་ནི་<line/>
འབྱོར་པ་དང༌། །དེ་བཞིན་རྣལ་འབྱོར་ཆེན་པོས་བྱ། །ཡང་ན་སེམས་ཀྱིས་བརྟག་པར་བྱ། །ཅི་སྟེ་བསྒྲུབ་པ་རྒྱལ་པོར་འགྱུར། །ཆོ་ག་གཞན་གྱི་བློ་ལྡན་པས། །གལ་<line/>
</page>
<page index="190" id="414B">ཏེ་དངོས་གྲུབ་མཆོག་འདོད་ན། །དཀྱིལ་འཁོར་ངག་ནི་དག་པར་བྱ། །མཚོན་རྩི་ལྔ་དང་ཡང་དག་ལྡན། །ཁྲུ་ནི་སྟོང་དང་ལྡན་པ་མཆོག །ཡང་ན་རྒྱང་གྲགས་ཚད་ཙམ་དུ། །ས་<line/>
ཡི་ཆ་ནི་ཐིག་གདབ་བྱ། །གལ་ཏེ་འབྱོར་པ་ལྡན་པ་མིན། །ཁྲུ་བཞི་མདོ་རུ་བསྡུས་པར་བྱ། །ཡང་ན་ཕྱོགས་རྣམས་ཐམས་ཅད་དུ། །ཁྲུ་བརྒྱད་དང་ནི་ཡང་དག་ལྡན། །ཨིནྡྲ་<line/>
ནཱི་ལ་ཤིན་ཏུ་སྔོ། །ཚོན་རྩི་སྔོན་པོ་རབ་ཏུ་བྱ། །པདྨ་རཱ་ག་ཤིན་ཏུ་དམར། །ཚོན་རྩི་དམར་པོ་ཞེས་བྱར་བཤད། །རྡོ་རྗེ་ཆུ་དང་ཆུ་ཆེན་པོ། །སེར་པོ་ཡང་ནི་ཡང་དག་ལྡན། །<line/>
དག་ཅིང་དང་བའི་གསེར་དང་ནི། །ཁ་དོག་སེར་པོ་ལྡན་པར་བྱ། །ཤིན་ཏུ་དག་པ་ཤེལ་དང་བས། །ཚོན་རྩི་དཀར་པོ་རབ་ཏུ་བྱ། །གང་ཕྱིར་རྒྱལ་པོ་ནོར་ཆེན་ལྡན། །ཚོན་<line/>
རྩི་འདི་དག་ཡང་དག་བཤད། །ཕྱུག་ཅིང་ནོར་དང་ཡང་དག་ལྡན། །གལ་ཏེ་དེ་ནི་ཁྱིམ་བདག་གྱུར། །ཁྲུ་རྒྱ་ཡོངས་སུ་ཚང་བར་བྱ། །བཅུ་དྲུག་ལས་ནི་ཉུང་མི་བྱ། །<line/>
ཚོན་རྩི་དྲི་དང་ཡང་དག་ལྡན། །གུར་གུམ་ལ་སོགས་དང་བསྲེས་པ། །ཚོན་རྩི་ལྔ་དང་ཡང་དག་ལྡན། །མཁས་པ་ཡིས་ནི་དཀྱིལ་འཁོར་བྱ། །ཕྱུག་ཅིང་ནོར་དང་ཡང་དག་<line/>
ལྡན༑ ༑ཚོང་དཔོན་ཡང་ནི་དེད་དཔོན་ནམ། །ཁྱིམ་པ་འབྱོར་པ་དང་ལྡན་པ། །གཞན་དག་དགའ་ཞིང་འོངས་གྱུར་ན། །རིན་ཆེན་ཕྱེ་མ་དང་བསྲེས་པའི། །ཚོན་རྩི་ཆེན་པོ་རབ་ཏུ་བྱ། །<line/>
</page>
<page index="191" id="415A">༄༅། །རམས་དང་བ་བླ་ལ་སོགས་པ། །ཚོན་རྩི་ལྔ་དང་ཡང་དག་ལྡན། །བདག་ཉིད་ཆུང་བའམ་ཆེ་བའང་རུང༌། །དེ་ཡི་འབྱོར་པ་བརྟག་བྱ་བ། །ཇི་ལྟར་<line/>
རིག་པར་ངེས་པར་སྦྱར། །རྒྱལ་པོ་ལ་ནི་ཚད་བཤད་པ། །ཁྱིམ་བདག་ལ་ཡང་དེ་བཞིན་ནོ། །ཚོང་དཔོན་དང་ནི་དེང་དཔོན་གྱི། །ཁྲུ་ནི་ལྔ་བཅུ་ཉིད་ཀྱང་ངོ༌། །གཞན་དག་<line/>
དགའ་ཞིང་འོངས་གྱུར་ན། །ཁྲུ་ནི་ཉི་ཤུར་བྱས་པ་ཡིན། །གལ་ཏེ་དངོས་གྲུབ་བསྒྲུབ་འདོད་ན། །ཁྲུ་དྲུག་ལས་ནི་ཆུང་མི་བྱ། །མིང་པོ་དེ་བཞིན་ཉུང་བ་ཡང༌། །དྲི་དང་ཀུན་ཏུ་<line/>
ཡང་དག་ལྡན། །རྟག་ཏུ་སྣ་ཚོགས་དྲི་ཡིས་ནི། །སྔོན་དུ་ས་གཞི་དག་པར་བྱ། །ཕྱི་རོལ་དཀྱིལ་འཁོར་ངོས་དག་གི །གྲྭ་ནི་བཞི་པོ་ཐམས་ཅད་དུ། །ཤེས་རབ་ཅན་གྱིས་<line/>
བདུག་སྤོས་བསྲེག །གང་ཕྱིར་རྡོ་རྗེ་ཅན་དག་གཤེགས། །དེ་ནས་དཀྱིལ་འཁོར་གནས་དེ་ནི། །སྔགས་ཀྱིས་བསངས་བའི་དྲི་ཆུ་ཡིས། །རྟག་ཏུ་ལེགས་པར་ཆག་ཆག་<line/>
གདབ། །གང་ཕྱིར་རྡོ་རྗེའི་རང་བཞིན་འགྱུར། །ཉིན་ཞག་དྲུག་གམ་བདུན་བརྒྱད་དང༌། །མར་དང་འོ་མི་འབྲས་ཆན་ཉིད། །སློབ་དཔོན་ཟས་ནི་དཀར་གསུམ་བཟའ། །<line/>
ཡང་ན་ཐུན་མོང་གྱུར་པའི་ཟས། །ཅི་སྟེ་བཟོད་ལྡན་ཉིན་མཚན་དུ། །མི་བཟའ་བར་ནི་བསྒྲུབ་པར་བྱ། །གང་ཕྱིར་ཆོས་ཀྱི་རང་བཞིན་ཟས། །སྟོབས་ལྡན་འགྱུར་བར་ཐེ་ཚོམ་<line/>
</page>
<page index="192" id="415B">མེད༑ ༑དཀྱིལ་འཁོར་མཆོག་ནི་རྒྱལ་ཆེན་པོ། །གང་ཡིན་བསམ་པས་བྱ་བའོ། །བཅོ་ལྔ་ལ་ནི་བརྩམས་ནས་སུ། །གཉིས་པའི་ཉ་ལ་རྫོགས་པར་བྱ། །ཡང་ན་མར་གྱི་ངོ་ལ་ནི། །བཅུ་<line/>
བཞི་ལ་ནི་ཡང་དག་བརྩམ། །བཅོ་ལྔ་ལ་ནི་ཐུག་པར་བྱ། །ལེགས་པ་རུ་ནི་རྫོགས་པར་བྱ། །ཡང་ན་ཚེས་བརྒྱད་ནས་བརྩམས་ཏེ། །ཐ་མ་ཉ་ལ་ཀུན་ཏུ་བྲི། །ཡང་ན་བཅུ་བཞི་ལ་བརྩམས་<line/>
ཏེ༑ ༑ཉིན་ཞག་གཉིས་པར་ཡང་དག་བྲི། །ཡང་ན་བཅོ་ལྔ་དེ་ཡི་ནི། །སྔ་དྲོ་དེ་ཡི་ཡང་དག་བརྩམ། །ཚུལ་ཆེན་པོ་དང་མཚུངས་པ་ཡིས། །དཀྱིལ་འཁོར་ཤེས་རབ་ཅན་གྱིས་བྲི། །གང་<line/>
གི་ཚེས་ནས་བརྩམས་ནས་སུ། །ཇི་སྲིད་རྫོགས་པར་མ་གྱུར་བར། །གལ་ཏེ་ཀུན་ནས་མི་བཟའ་བར། །བརྩོན་འགྲུས་ཆེན་པོ་བརྩམ་པར་བྱ། །དྲི་དང་བཅས་ཤིང་ལེགས་བྱས་པ། །<line/>
ཡང་ན་དཀར་གསུམ་བཟའ་བར་བྱ། །གང་ཕྱིར་རྒྱལ་བའི་རྡོ་རྗེ་འཛིན། །བྱིན་གྱིས་བརླབ་པར་མཛད་པར་འགྱུར། །བསོད་ནམས་ཆེ་ཞིང་བཀྲ་ཤིས་པའི། །ཉིན་ཞག་དག་པ་གང་<line/>
ཡིན་པ། །དེ་ལ་རྡོ་རྗེ་སློབ་དཔོན་ནི། །སྐལ་བ་ཆེན་པོས་དཀྱིལ་འཁོར་བརྩམ། །སེམས་དཔའི་སྐྱིལ་མོ་ཀྲུང་བཅས་ནས། །དབུས་ཀྱི་ཆ་རུ་འདུག་པར་བྱ། །སངས་རྒྱས་ཐམས་ཅད་<line/>
ལ་དམིགས་ནས། །སངས་རྒྱས་རྗེས་སུ་དྲན་པ་བསྒོམ། །སེམས་ནི་ཡོངས་སུ་འཛིན་བྱེད་པ། །ལུས་ནི་དྲང་པོར་བྱས་ནས་སུ། །བཤགས་ལ་སོགས་པའི་ལས་རྣམས་ནི། །ཐམས།<line/>
</page>
<page index="193" id="416A">༄༅། །ཅད་སྔོན་དུ་བྱ་བ་ཡིན། །བྱང་ཆུབ་སེམས་ལ་བརྩོན་གྱུར་ཅིང༌། །རིག་པའི་བརྟུལ་ཞུགས་སྤྱད་པ་ཡིས། །ཕྱོགས་བཅུ་རུ་ནི་ཕྱག་བྱས་ནས། །བདག་ཉིད་<line/>
ཀྱང་ནི་སྤྲོ་བ་བསྐྱེད། །དེང་བདག་སྐྱེ་བ་འབྲས་བུར་བཅས། །བདག་གི་འཚོ་བའང་འབྲས་བུ་ཡོད། །སངས་རྒྱས་རྣམས་དང་དམ་ཚིག་གིས། །དེང་ནི་སྲིད་པར་མཉམ་པར་འགྱུར།།<line/>
བྱང་ཆུབ་སེམས་དཔའ་རྩེ་གཅིག་པའི། །སེམས་ཀྱིས་ཕྱིར་མི་ལྡོག་པར་འགྱུར། །དེ་བཞིན་གཤེགས་པའི་རིགས་འབྱུང་བའི། །བདག་འགྱུར་བར་ནི་ཐེ་ཚོམ་མེད། །དེང་<line/>
བདག་ཉི་མ་དམ་པ་སྟེ། །དེང་ནི་བདག་མཆོད་བླ་ན་མེད། །སངས་རྒྱས་ཐམས་ཅད་སྤྱན་འདྲེན་པས། །དེང་བདག་འདུས་པའི་མཆོག་ཡིན་ནོ། །དེ་ལྟར་དགའ་བ་དང་ལྡན་<line/>
པས༑ །དེ་ནས་དབུས་སུ་འདུག་གྱུར་ནས། །སྤོས་ཀྱི་རེང་བུ་ལག་ཐོགས་པས། །སངས་རྒྱས་ཐམས་ཅད་སྤྱན་དྲང་བྱ། །སེམས་ནི་དགའ་ཞིང་མགུ་བ་ཡིས། །ཚིག་ནི་འདི་<line/>
སྐད་བརྗོད་པར་བྱ། །ཡན་ལག་ཀུན་གྱིས་རབ་བཏུད་དེ། །སངས་རྒྱས་ཀུན་ལ་གསོལ་བ་གདབ། །མ་ལུས་ཕྱོགས་ན་བཞུགས་པ་ཡི། །སངས་རྒྱས་བདག་ལ་དགོངས་<line/>
སུ་གསོལ། །རྡོ་རྗེ་བདག་མིང་འདི་ཞེས་བྱ། །བདག་ནི་དཀྱིལ་འཁོར་འབྲི་བར་འཚལ། །སངས་རྒྱས་ལ་སོགས་ཀུན་གཤེགས་ཏེ། །དངོས་གྲུབ་འདི་ནི་བདག་ལ་<line/>
</page>
<page index="194" id="416B">གསོལ༑ ༑ཚིག་ནི་དེ་སྐད་བརྗོད་ནས་སུ། །སེམས་དཔའི་སྐྱིལ་ཀྲུང་བཅའ་བར་བྱ། །ཆོས་ཆེན་པོ་ལ་སྙོམས་ཞུགས་ནས། །བདག་ཉིད་ཏིང་འཛིན་དང་ལྡན་བྱ། །གལ་ཏེ་ནུས་ན་སྐལ་<line/>
བ་ཆེས༑ ༑ཡང་ན་སེམས་ཀྱི་བསྒྲུབ་པར་བྱ། །རྡོ་རྗེའི་དཀྱིལ་འཁོར་རྒྱལ་པོ་མཆོག །ཏིང་འཛིན་ཞེས་བྱ་ཅི་འདྲ་དང༌། །རྡོ་རྗེའི་གཟུགས་དང་ལྡན་པ་ལ། །རྣལ་འབྱོར་པ་ཡིས་སྙོམས་<line/>
འཇུག་བྱ། །ཡང་ན་རྣལ་འབྱོར་གང་རུང་ལ། །ནུས་ན་སྙོམས་པར་འཇུག་པར་བྱ། །སེམས་ནི་མཉམ་པར་གཞག་འགྱུར་བ། །གོ་རིམས་བཞིན་དུ་བཤད་པར་བྱ། །བཅོམ་ལྡན་<line/>
སྔོན་ནི་ཅི་འདྲ་བའི། །བྱང་ཆུབ་སེམས་དཔའ་ཉིད་འགྱུར་བའི། །དེ་འདྲ་བར་ནི་བདག་རང་ཉིད། །རྣལ་འབྱོར་དོན་སེམས་བསམ་པ་བྱ། །དཀའ་ཐུབ་སྡོམ་པ་སྣ་ཚོགས་པ། །བདག་<line/>
གིས་བྱ་བར་བསམ་པར་བྱ། །སངས་རྒྱས་འདུས་པ་ཆེན་པོ་ནི། །སྟོང་གསུམ་པ་ནི་བསམ་པར་བྱ། །སངས་རྒྱས་བསྐུལ་བ་བླ་ན་མེད། །ཤེས་རབ་ཅན་གྱིས་བསྐུལ་བ་བསམ། །སངས་<line/>
རྒྱས་ཀུན་ལ་ཕྱག་བྱས་ཤིང༌། །ཅི་འདོད་པ་ནི་བཀའ་ནོད་བྱ། །ངེས་པར་ཟླ་བའི་དཀྱིལ་འཁོར་དུ། །རང་སེམས་སོ་སོར་བརྟག་པར་བྱ། །བྱང་སེམས་ཡང་དག་བསྐྱེད་ནས་ནི། །<line/>
དབུས་སུ་ཟླ་བ་བརྟག་པར་བྱ། །དེ་ནས་རང་གི་ཡེ་ཤེས་བརྟག། ཟླ་བའི་དབུས་སུ་རྡོ་རྗེ་བཞིན། །རང་ལུས་རྡོ་རྗེའི་གཟུགས་སུ་སྟེ། །སངས་རྒྱས་གཟུགས་ནི་རང་བཞིན་ཉིད། །དེ་<line/>
</page>
<page index="195" id="417A">༄༅། །ནས་སངས་རྒྱས་མངོན་རྟོགས་ནས། །རང་བདག་ཉིད་ནི་དབང་བསྐུར་བྱ། །རང་བདག་སངས་རྒྱས་ཐམས་ཅད་དུ། །རྡོ་རྗེ་རྣལ་འབྱོར་བལྟ་བར་བྱ། །<line/>
རི་རབ་རི་ཡི་རྩེ་མོ་རུ། །སྟུག་པོའི་གནས་ལས་བབས་ནས་སུ། །རྡོ་རྗེའི་གདན་ལ་འཇུག་ནས་སུ། །སངས་རྒྱས་ཀྱི་ནི་རྣམ་འཕྲུལ་བྱ། །སེམས་དཔའ་བཞི་ནི་ཕྱུང་ནས་སུ། །<line/>
ཕྱོགས་རྣམས་ཀུན་ཏུ་ཡོངས་སུ་སྤྲོ། །ཆོས་ཀྱི་དབྱིངས་ནི་བརྟན་བྱས་ནས། །ཕྱོགས་བཞི་རུ་ནི་དགོད་པར་བྱ། །མཚམས་སུ་རྫོགས་པའི་སངས་རྒྱས་ཀུན། །བདག་ཉིད་<line/>
ཡང་དག་བྱིན་གྱིས་བརླབས། །ཕྱོགས་བཞི་རུ་ནི་སངས་རྒྱས་ཀྱི། །འཁོར་ལོའི་དཀྱིལ་འཁོར་ཆེན་པོ་བྱུང༌། །འཁོར་གྱི་འཁོར་ལོ་དང་བཅས་ཉིད། །དཀྱིལ་འཁོར་ཐམས་<line/>
ཅད་བལྟ་བར་བྱ། །སེམས་དཔའ་གསང་བའི་ལྷ་མོར་བཅས། །སྒོ་སྲུང་རྣམས་ནི་བསམ་པར་བྱ། །འཁོར་ལོའི་དཀྱིལ་འཁོར་དག་པ་ནི། །སྙིང་པོ་ཆེན་པོ་བརྟག་པར་<line/>
བྱ༑ ༑རང་གི་འཁོར་ལོ་ཡང་དག་བཞུགས། །འཁོར་ལོ་ལྔ་དང་ཡང་དག་ལྡན། །ཐབས་ཆེན་སངས་རྒྱས་ཐམས་ཅད་ཀྱི། །མཚན་ནི་རྗེས་སུ་དྲན་པ་བསྒོམ། །ཏིང་ངེ་<line/>
འཛིན་ལས་ལངས་ནས་ཀྱང༌། །རྡོ་རྗེའི་ལྟ་བས་བལྟ་བར་བྱ། །རྡོ་རྗེ་སེམས་དཔའི་ཏིང་འཛིན་གྱིས་།སླར་ཡང་སྙོམས་པར་འཇུག་པར་བྱ། །རྣམ་པར་སྣང་མཛད་ཐུགས་<line/>
</page>
<page index="196" id="417B">དབུས་སུ། །བྱང་ཆུབ་སེམས་ནི་བསྒོམ་པར་བྱ། །ཟླ་བའི་དཀྱིལ་འཁོར་རྣམ་པར་ནི། །མགོན་པོའི་སྙིང་ག་ནས་གཟུང་བྱ། །སེམས་དཔའ་ཀུན་གྱི་སྤྱན་སྔ་རུ། །བཀའ་ནི་རིམ་བཞིན་<line/>
ནོད་པར་བྱ། །སངས་རྒྱས་ཀུན་གྱི་དབང་བསྐུར་གྱིས། །རང་བདག་ཉིད་ནི་དབང་བསྐུར་བྱ། །གསོལ་བ་བཏབ་པས་གསན་པར་བྱ། །བདག་ནི་རྒྱལ་པོའི་དཀྱིལ་འཁོར་མཆོག །<line/>
ཆོས་ཀྱི་སྦྱོར་བ་འདི་ཡིས་ནི། །ཏིང་འཛིན་ཤིན་ཏུ་བླ་ན་མེད། །སངས་རྒྱས་རྡོ་རྗེ་འཛིན་བཅས་ཀུན། །བྱིན་གྱིས་རླབ་པ་མཛད་པར་འགྱུར། །ཏིང་ངེ་འཛིན་ལས་ལངས་ནས་ཀྱང༌། །<line/>
བཀའ་ནི་ཉེ་བར་ནོད་བྱ་སྟེ། །རྡོ་རྗེ་སེམས་དཔའ་རང་བདག་ཉིད། །ནམ་ཡང་དོར་བར་མི་བྱའོ། །སྐྱིལ་ཀྲུང་བཤིག་སྟེ་ལངས་ནས་ནི། །རང་གིས་འདྲན་པའི་ཞབས་ཕྱག་བྱ། །<line/>
སངས་རྒྱ་མཚོ་གང་བ་རུ། །ཕྱོགས་རྣམས་བཞི་ནི་བལྟ་བར་བྱ། །ཐེག་པ་ཆེན་པོ་མངོན་པར་རྟོགས། །རྡོ་རྗེའི་ཚིག་ནི་བརྗོད་པར་བྱ། །བདག་ཉིད་རང་ཉིད་རྡོ་རྗེ་ཅན། །རྡོ་རྗེ་<line/>
སེམས་དཔའ་བདག་རང་ཉིད། །བདག་ནི་སངས་རྒྱས་རྒྱལ་པོ་ཆེ། །བདག་ནི་སྟོབས་ཆེན་རྡོ་རྗེ་ཅན། །བདག་ནི་རྣལ་འབྱོར་དབང་ཕྱུག་རྒྱལ། །བདག་ནི་ཕྱག་ན་རྡོ་རྗེ་མཆོག །<line/>
ཨོཾ་བཛྲ་སཏྭ་ཧཱུཾ། རྡོ་རྗེ་ཡི་ནི་གསང་སྔགས་འདི། །ལན་ཅིག་ཉིད་ནི་བརྗོད་པར་བྱ། །བདག་ནི་གཙོ་བོ་རྡོ་རྗེ་ཆེ། །བྱིན་གྱིས་བརླབ་པ་མི་འདོར་རོ། །སངས་རྒྱས་རྒྱ་མཚོས་ཀུན་ཏུ་གང༌།<line/>
</page>
<page index="197" id="418A">༄༅། །འཁོར་ལོས་ལྔ་པར་ཡང་དག་གནས། །བསྙེམས་བཅས་རྡོ་རྗེ་གསོར་ནས་ནི། །རྡོ་རྗེ་བསྙེམས་ཚུལ་ལྡན་པར་བྱ། །སླར་ཡང་བདག་ཉིད་གོ་བགོ་ཞིང༌། །<line/>
བདག་ཉིད་དབང་ནི་བསྐུར་བར་བྱ། །རྡོ་རྗེ་གནོད་སྦྱིན་ཕྱག་རྒྱ་ཡིས། །བགེགས་རྣམས་ཐམས་ཅད་བཅད་པར་བྱ། །ལག་ཉེད་པ་ཡི་ཕྱག་རྒྱ་ཡིས། །བགེགས་རྣམས་ཐམས་<line/>
ཅད་རབ་ཏུ་མཉེ། །རྡོ་རྗེ་གཏུན་ཤིང་ཉིད་ཀྱིས་ནི། །བགེགས་རྣམས་ཐམས་ཅད་བརྡུང་བར་བྱ། །རྡོ་རྗེ་རལ་གྲི་རབ་རྣོ་བས། །བགེགས་རྣམས་ཐམས་ཅད་གཏུབ་པར་བྱ། །རྡོ་<line/>
རྗེ་ཆེ་བ་དྲག་པོ་ཡིས། །བགེགས་རྣམས་ཐམས་ཅད་དབུག་པར་བྱ། །རྡོ་རྗེ་བཟང་པོའི་ཕྱག་རྒྱ་ཡིས། །བགེགས་རྣམས་ཐམས་ཅད་གཞོམ་པར་བྱ། །རྡོ་རྗེ་རལ་གྲིའི་ཕྱག་རྒྱ་<line/>
ཡིས༑ ༑བགེགས་རྣམས་ཐམས་ཅད་གཞིག་པར་བྱ། །རྡོ་རྗེ་མཆེ་བར་རབ་གྲགས་པས། །བགེགས་རྣམས་ཐམས་ཅད་བཟའ་བར་བྱ། །རྡོ་རྗེ་ལྕགས་སྒྲོགས་ཕྱག་རྒྱ་ཡིས། །བགེགས་<line/>
རྣམས་ཐམས་ཅད་བཅིང་བར་བྱ། །རྡོ་རྗེ་ལྕགས་ཀྱུའི་ཕྱག་རྒྱ་ཡིས། །བགེགས་རྣམས་ཐམས་ཅད་དགུག་པར་བྱ། །རྡོ་རྗེ་ཞགས་པའི་ཕྱག་རྒྱ་ཡིས། །བགེགས་རྣམས་ཐམས་<line/>
ཅད་དྲང་བར་བྱ། །རྡོ་རྗེ་མདུང་ཐུང་ཕྱག་རྒྱ་ཡིས། །བགེགས་རྣམས་ཐམས་ཅད་དབུག་པར་བྱ། །རྡོ་རྗེ་འབེབས་པའི་ཕྱག་རྒྱ་ཡིས། །བགེགས་རྣམས་ཐམས་ཅད་བསྒྱེལ་བར།<line/>
</page>
<page index="198" id="418B">བྱ༑ ༑རྒྱས་པ་ཡིས་ནི་ཅི་ནུས་པར། །ལུས་རྣམས་ཐམས་ཅད་དགུག་པར་བྱ། །བགེགས་ནི་འགའ་ཡང་ཡོད་མིན་ཞེས། །སེམས་ནི་དག་པར་གྱུར་པ་ཡིན། །རང་སེམས་བདུད་<line/>
ཅེས་བྱ་བར་བཤད། །བགེགས་ཉིད་ཀྱང་ནི་རང་གི་སེམས། །རྣམ་པར་རྟོག་པ་ཐམས་ཅད་བསལ། །རྣམ་རྟོག་ལས་ནི་བགེགས་རྣམས་འབྱུང༌། །གདུལ་བར་དཀའ་བའི་སེམས་གཟུང་ཞིང༌།།<line/>
འདོད་པ་ལྔ་ནི་སྤང་བར་བྱ། །སྔོན་དུ་རྗེས་དྲན་ནས་བརྩམས་ཏེ། །ཡང་ན་རྡོ་རྗེ་སེམས་དཔར་འགྱུར། །བཅོམ་ཞིང་ངེས་པར་བཅད་ནས་ནི། །ཡི་གེ་ཧཱུཾ་གིས་བསྐྲད་པར་བྱ། །རྡོ་རྗེ་ལས་ཀྱི་ཕྱག་རྒྱ་<line/>
ཡིས༑ ༑རྡོ་རྗེ་རབ་བཅིང་བར་བྱ། །ཧཱུཾ་མཛད་རྡོ་རྗེ་བསྡམ་བྱ་ཞིང༌། །དེ་ནི་རྡོ་རྗེ་རབས་བསྐོར། །རྡོ་རྗེ་སེམས་དཔའ་ཕྱག་རྒྱ་ཆེས། །དཀྱིལ་འཁོར་ཡང་དག་བྱིན་བརླབས་ནས། །ཅི་ནུས་པར་ནི་རྒྱས་<line/>
པ་རུ༑ ༑རབ་མཆོག་གིས་ནི་བཅིང་བར་བྱ། །རྟོག་པ་ཀུན་ལ་ངེས་སྦྱར་ནས། །སེམས་ནི་དག་པར་འགྱུར་བ་ཡིན། །དཀྱིལ་འཁོར་དག་གི་མཚན་ཉིད་ནི། །མཁས་པ་ཡིས་ནི་གཟུང་བར་བྱ། །<line/>
གྲོགས་བདག་དང་ནི་ཐམས་ཅད་ལ། །གཡེལ་བ་མེད་པར་བསྲུང་བར་བྱ། །གསོར་ཞིང་ལེགས་པར་བཀལ་བ་དང༌། །ཚད་དང་ལྡན་ཞིང་མཛེས་པ་དང༌། །དྲི་ཞིམ་རེག་བྱ་འཇམ་པ་དང༌། །<line/>
ལེགས་པར་བྱས་ཤིང་སྲུ་བ་དང༌། །དྲི་བསུང་དང་ནི་ཡང་དག་ལྡན། །སྣ་ཚོགས་ཚོན་གྱིས་ཀུན་ཏུ་ཁྱབ། །དྲི་བཅས་ཚོན་དུ་སྤང་བྱ་ཞིང༌། །ཆོས་ཀྱི་དཀྱིལ་འཁོར་ཐིག་གདབ་བྱ། །དེ་ནས་<line/>
</page>
<page index="199" id="419A">༄༅། །དེ་ནི་ཡང་དག་བཤད། །དཀྱིལ་འཁོར་མཆོག་ནི་ཆེན་པོ་སྟེ། །སངས་རྒྱས་ཀུན་གྱི་གསང་བ་ཆེ། །དཀྱིལ་འཁོར་ཀུན་གྱི་གསང་བ་ཆེ། །སངས་རྒྱས་<line/>
བརྟན་པའི་རྡོ་རྗེ་ཅན། །སེམས་ཅན་འདི་རྣམས་གདུལ་བྱ་མིན། །བསོད་ནམས་ཡེ་ཤེས་རྒྱ་མཚོ་ཆེ། །ཚོགས་ནི་ཀུན་ཏུ་མ་བསགས་པས། །བསོད་ནམས་ཚོགས་དང་མི་<line/>
ལྡན་ཞིང༌། །སངས་རྒྱས་འབྱུང་ལ་ཆགས་དང་བྲལ། །སེམས་ཅན་དེ་རྣམས་མོས་བྱའི་ཕྱིར། །དཀྱིལ་འཁོར་ཆེན་པོ་བསྟན་པ་ཡིན། །སངས་རྒྱས་འབྱུང་བ་དང་ལྡན་པ། །དེ་<line/>
ནས་དཀྱིལ་འཁོར་འཛིན་དུ་འཇུག། ཡང་ན་བསོད་ནམས་དག་གི་ཚོགས། །དེ་ནི་རང་ཉིད་ཀྱིས་མཐོང་འགྱུར། །གང་ཕྱིར་ཚོགས་བཅས་ལོངས་སྤྱོད་དང༌། །ཆོས་ཀྱི་སྐུ་ནི་<line/>
བླ་ན་མེད། །རྡོ་རྗེའི་དམ་ཆོས་ལས་བྱུང་བའི། །སངས་རྒྱས་འབྱུང་བ་འཛིན་དུ་གཞུག། གལ་ཏེ་དེ་ནི་ཚོགས་བསགས་གྱུར། །སྔོན་དུ་སངས་རྒྱས་རྗེས་སུ་མཐོང༌། །དཀྱིལ་<line/>
འཁོར་སྦྱོར་བ་ལ་གནས་ཏེ། །སངས་རྒྱས་ཐམས་ཅད་དེས་མཐོང་འགྱུར། །ཚོགས་ནི་བསགས་པ་མེད་པ་དང༌། །སངས་རྒྱས་མཐོང་བ་མེད་པ་རུ། །དེས་ནི་ཐོས་པ་རྙེད་མི་<line/>
འགྱུར༑ ༑དང་པོར་འདིར་འཇུག་སྨོས་ཅི་དགོས། །གང་ཕྱིར་སངས་རྒྱས་ཐམས་ཅད་ཀྱི། །འདི་ནི་གསང་བ་མཚུངས་མེད་པ། །འདི་ནི་ཐེག་ཆེན་སྙིང་པོ་སྟེ། །ཆོས་ཀྱི་འཁོར་<line/>
</page>
<page index="200" id="419B">ལོ་བླ་ན་མེད། །བསྐལ་པ་གྲངས་མེད་པ་རུ་བྱུང༌། །ས་ཡི་ཕ་རོལ་ཕྱིན་པ་མཆོག། གང་ཕྱིར་གསང་བ་མཐོ་བ་ཐོབ། །རབ་ཏུ་དགའ་བ་སྒྲུབ་པར་འགྱུར། །གལ་ཏེ་རྣལ་འབྱོར་པ་དེ་བརྩོན་<line/>
ཚེ་འདི་ཉིད་ལ་མྱ་ངན་འདས། །རབ་ཏུ་དགའ་བའི་ས་ཐོབ་ཅིང༌། །རྡོ་རྗེ་ཉིད་ནི་ཐེ་ཚོམ་མེད། །ཡང་ན་མཐོང་བ་ཙམ་གྱིས་ནི། །སྐྱེ་བ་བཅུ་དྲུག་མྱ་ངན་འདའ། །རབ་ཏུ་དགའ་བ་ཐོབ་པ་དང༌།<line/>
ཡང་ན་རྡོ་རྗེ་ཉིད་ཀྱང་ངོ༌། །སོ་ལ་ཉི་ཟླ་ལྟུང་བྱེད་ཅིང༌། །དེ་ནི་ནམ་མཁའི་རང་བཞིན་འགྱུར། །སོ་སོའི་སྐྱེ་བོས་སངས་རྒྱས་ཉིད། །འགྲུབ་པར་འགྱུར་ཏེ་གཞན་དུ་མིན། །རྣལ་འབྱོར་<line/>
མཆོག་ནི་བླ་མེད་པ། །དེ་ཕྱིར་རྣལ་འབྱོར་ཆེན་པོ་སྦྱོར། །གལ་ཏེ་སངས་རྒྱས་ཉིད་འདོད་ན། །བརྩོན་འགྲུས་ཆེན་པོས་བསྡང་མི་བྱ། །ཚད་ནི་ཇི་སྐད་བཤད་པ་རུ། །དེ་བཞིན་གཞུང་<line/>
གི་རྗེས་འབྲངས་ནས། །ཕྱི་ཡི་དཀྱིལ་འཁོར་ཐིག་གདབ་བྱ། །གང་ཕྱིར་རྡོ་རྗེ་འཛིན་པའི་གནས། །ཟུར་བཞི་པ་ལ་སྒོ་བཞི་པ། །རྟ་བབས་བཞིས་ནི་མཛེས་པར་བྱ། །ཐིག་བཞི་དང་<line/>
ནི་ཡང་དག་ལྡན། །ཆ་མཉམ་པས་ནི་མཛེས་པར་གྱུར། །དར་གྱིས་ཆུན་པོས་བརྒྱན་གྱུར་ཅིང༌། །རིན་ཆེན་དྲ་བས་རྣམ་པར་བརྒྱན། །གཡེར་ཀའི་དྲ་བས་ཡང་དག་ལྡན། །ཁ་<line/>
དོག་ལྔ་པོས་རབ་ཏུ་མཛེས། །དྲིལ་བུའི་དྲ་བས་ཤིན་ཏུ་སྦྲས། །རྡ་ཡབ་སྣ་ཚོགས་ཀྱིས་མཛེས་བ། །ཕྲེང་བ་རྔ་ཡབ་ཟླ་རེ་དང༌། །ཉི་ཟླ་དག་གིས་ཉེ་བར་མཛེས། །ཀུན་ནས་ཕྱི་རོལ་<line/>
</page>
<page index="201" id="420A">༄༅། །གནས་དག་ཏུ། །རྡོ་རྗེ་ཁ་ཁྱེར་ཡང་དག་རྟེན། །ཀུན་ཏུ་ཁ་ཁྱེར་དང་ལྡན་པའི། །སྒོ་ནི་ཁ་ཁྱེར་མེད་པའོ། །རྩེ་མོ་རྡོ་རྗེ་སྔོ་རང་བཞིན། །གཞན་ནི་གསེར་གྱི་<line/>
མདོག་ཅན་དང༌། །དམར་བོ་པདྨ་ལྟ་བུ་དང༌། །གཞན་ཡང་ཤེལ་ལྟར་དཀར་བ་དང༌། །རིན་ཆེན་རང་བཞིན་མཆོག་ཀུན་གྱིས། །དཀྱིལ་འཁོར་མཛེས་བར་བྲི་བར་བྱ། །སྣ་<line/>
ཚོགས་གཟུགས་ནི་མཛེས་པ་མཆོག །རྡོ་རྗེ་ལྷ་མོའི་ཚོགས་ཀྱིས་མཆོད། །རིམ་གཉིས་སྒོ་དང་ཡང་དག་ལྡན། །རྟ་བབས་སྣ་ཚོགས་དང་ལྡན་པ། །དཀར་ཞིང་གསལ་དང་<line/>
རྡོ་རྗེ་དང༌། །ཉི་ཟླ་དག་གིས་རྣམ་པར་སྤྲས། །འདབ་མ་བཞི་དང་ཡང་དག་ལྡན། །སྒོ་བཞི་དག་ནི་མཆོག་ཏུ་མཛེས། །མཐོ་ཞིང་ཡངས་ལ་མཛེས་པ་སྟེ། །རྡོ་རྗེ་རྡོ་རྗེར་ཡང་<line/>
དག་ལྡན། །རྡོ་རྗེ་སྒོ་སྲུང་སྐལ་ཆེན་པོ། །བདག་ཉིད་རྡོ་རྗེ་ལྕགས་ཀྱུ་འཛིན། །གཏུམ་པོ་སྲུང་བྱེད་རྣལ་འབྱོར་པ། །ཤར་གྱི་སྒོ་རུ་ཡང་དག་གནས། །ལྷོ་རུ་རྡོ་རྗེ་ཞགས་པ་<line/>
སྟེ༑ ༑ནུབ་ཏུ་རྡོ་རྗེ་ལྕགས་སྒྲོག་གོ །རྡོ་རྗེ་དྲིལ་བུ་སྐལ་ཆེན་པོ། །བྱང་གི་སྒོ་རུ་ཡང་དག་གནས། །འཇུག་པ་དང་ནི་འབྱུང་བའང་རུང༌། །རྡོ་རྗེ་ཤུགས་ནི་བརྗོད་པར་བྱ། །རི་<line/>
མོ་དམན་མ་བརྫིས་བྱས་ན། །དམ་ཚིག་དེ་ཉིད་མཐོང་མི་འགྱུར། །ཨོཾ་བཛྲ་བེ་གཱ་ཀྲ་མ་ཧཱུཾ། །གང་གི་དུས་སུ་ཐིག་འདེབས་པ། །རྡོ་རྗེའི་ཐིག་ནི་བརྗོད་པར་བྱ། །ས་ཡི་<line/>
</page>
<page index="202" id="420B">ཆ་ནི་མ་ལུས་པ། །ཐམས་ཅད་རྡོ་རྗེའི་རང་བཞིན་འགྱུར། །ཨོཾ་བཛྲ་ས་མ་ཡ་སཱུ་ཏྲ་མཱ་ཏི་ཀྲ་མ་ཧཱུཾ། །སྔོན་དུ་ཚོན་རྩིའི་ཕྱེ་མ་ལ། །འབར་བའི་བལྟ་བས་ཡང་དག་བལྟ། །བཛྲ་རཱ་ག་ཞེས་<line/>
བརྗོད་ན། །ཐམས་ཅད་རྡོ་རྗེའི་རང་བཞིན་འགྱུར། །ཨོཾ་བཛྲ་རཱ་ག་ཧཱུཾ། །མཚམས་ཀྱི་ཆ་ནི་ཐམས་ཅད་དང༌། །སྒོ་ཁྱུད་ཀྱི་ནི་མཚམས་རྣམས་སུ། །རྡོ་རྗེ་རིན་ཆེན་རྣམས་ཀྱིས་སྤྲས། །ཕྱི་<line/>
རོལ་དཀྱིལ་འཁོར་ཐིག་གདབ་བྱ། །ལོགས་དང་ཆ་ནི་མཉམ་པ་དང༌། །ཀུན་ནས་ཆ་ནི་རྣམ་པར་ཕྱེད། །དཀྱིལ་འཁོར་ཆ་ནི་རྣམ་པར་གསལ། །འཁོར་ལོའི་དཀྱིལ་འཁོར་ཐིག་གདབ་བྱ། །དེ་ཡི་ནང་<line/>
གི་རིམ་པ་རུ། །ཞུགས་ནས་འཁོར་ལོ་དེ་མཚུངས་པ། །ཀུན་ཏུ་ཆ་ནི་མཉམ་པར་བྲི། །ཀ་བ་བརྒྱད་གྱིས་ཉེ་བར་མཛེས། །རྡོ་རྗེའི་ཀ་བའི་མདུན་གནས་སུ། །དཀྱིལ་འཁོར་དག་ནི་ལྔ་ཡིས་<line/>
བརྒྱན། །གནས་ལྔ་དག་ནི་ཐམས་ཅད་དུ། །འཁོར་ལོ་ལྔ་ནི་དགོད་པར་བྱ། །འཁོར་ལོའི་དཀྱིལ་འཁོར་དབུས་སུ་ནི། །ཀུན་ཏུ་བྲི་ཞིང་དགོད་པར་བྱ། །རྡོ་རྗེ་བསྙེམས་ཚུལ་<line/>
གྱིས་བལྟས་ནས། །རྡོ་རྗེ་སེམས་དཔའ་གཟུང་བར་བྱ། །ཨོཾ་བཛྲ་སཏྭ་ཧཱུཾ། དེ་ལ་དཀྱིལ་འཁོར་དབུས་སུ་ནི། །སངས་རྒྱས་རྒྱལ་པོ་དགོད་པར་བྱ། །གང་གི་ཐུགས་ལས་ངེས་<line/>
བྱུང་བ། །གསང་བའི་ཚོགས་ནི་སྟུག་ཅིང་བརྟན། །རྣམ་པར་སྣང་མཛད་རྣལ་འབྱོར་ཆེ། །ཕྱོགས་རྣམས་ཀུན་ཏུ་རྣམ་པར་གསལ། །གང་གི་མཚན་སྨོས་ཙམ་གྱིས་ནི། །སྡིག་<line/>
</page>
<page index="203" id="421A">༄༅། །པ་ཀུན་ལས་རྣམ་གྲོལ་འགྱུར། །འཁོར་ལོས་བསྒྱུར་བ་ཚོགས་ཆེན་པོ། །སེམས་དཔའ་བཞི་བོ་རྒྱལ་པོ་ཆེ། །ཕྱོགས་རྣམས་དག་ནི་ཐམས་ཅད་དུ། །རྡོ་རྗེ་ཤུགས་<line/>
འཆང་དག་གིས་དགོད། །ཤར་དུ་རྡོ་རྗེ་སེམས་དཔའ་སྟེ། །ལྷོ་རུ་རྡོ་རྗེ་རིན་ཆེན་ནོ། །ནུབ་ཏུ་རྡོ་རྗེ་ཆོས་ཞེས་པ། །རྡོ་རྗེའི་ལས་ནི་བྱང་དུ་འོ། །རྡོ་རྗེ་སེམས་དཔའ་ལྔ་པོ་ནི། །ཐམས་ཅད་<line/>
སངས་རྒྱས་ཅོད་པན་ལྡན། །རྒྱན་རྣམས་ཐམས་ཅད་ཀྱིས་སྤྲས་པ། །ན་བཟའ་དཀར་པོ་དག་མནབས་པ། །དེ་ལ་འདི་རྣམས་ཀྱི་སྙིང་པོ་ནི། །ཨོཾ་སརྦ་ཡོ་གཱི་ཤྭ་ར་ཡ་ཧྲཱི་ཧཱུཾ། ཨོཾ་བཛྲ་སཏྭ་ཧཱུཾ།<line/>
ཨོཾ་བཛྲ་རཏྣ་ཧཱུཾ། ཨོཾ་བཛྲ་དྷརྨ་ཧཱུཾ། ཨོཾ་བཛྲ་ཀརྨ་ཧཱུཾ། རྡོ་རྗེ་སེམས་དཔའ་རྡོ་རྗེ་ཆེ། །རྩེ་མོ་ལྔ་པ་དགོད་པར་བྱ། །རྡོ་རྗེ་རིན་ཆེན་རིན་པོ་ཆེ། །རྡོ་རྗེ་པདྨའི་པདྨ་སྟེ། རྡོ་རྗེ་ལས་ཀྱི་རྡོ་རྗེ་ནི། །རྡོ་<line/>
རྗེ་རྣོན་པོ་མཚོན་ཆ་ཆེ། །རྣམ་སྣང་རང་གི་ཕྱག་རྒྱ་ནི། །ཡེ་ཤེས་ཁུ་ཚུར་ཡོངས་སུ་འཛིན། །ཟླ་བའི་དཀྱིལ་འཁོར་དང་ལྡན་པ། །འོད་ཀྱི་དབུས་སུ་ཡང་དག་གནས། །བདག་ཉིད་ཆེན་པོ་<line/>
བཞི་པོ་ཀུན། །བཅོམ་ལྡན་འདས་ལས་རབ་ཏུ་བྱུང༌། །གང་ན་འཁོར་ལོ་མེད་པ་ཡི། །དབུས་ཀྱི་འཁོར་ལོའི་གྲྭ་བཞི་རུ། །བཙུན་མོ་ལྷ་མོ་ཆེན་མོ་བཞི། །དགོད་པའི་ཆོས་ཉིད་བསམ་པར་<line/>
བྱ༑ ༑རྡོ་རྗེ་སེམས་མ་རྡོ་རྗེ་ཆོས། །དེ་བཞིན་རྡོ་རྗེ་རིན་ཆེན་མ། །རྡོ་རྗེ་ལས་མ་བཙུན་མོ་ཆེ། །དཀྱིལ་འཁོར་གྲྭ་བཞིར་བྲི་བར་བྱ། །རྡོ་རྗེ་སེམས་མ་བྱང་སེམས་མ། །ཕ་རོལ་ཕྱིན་པ་ཆེན་པོ་<line/>
</page>
<page index="204" id="421B">མཆོག། ལྷ་མོ་ཆེན་མོ་རྡོ་རྗེ་ཆོས། །ཤེས་རབ་ཕ་རོལ་ཕྱིན་པ་མཆོག། དཔལ་ཆེན་རྡོ་རྗེ་རིན་ཆེན་མ། །བསོད་ནམས་ཀྱི་ནི་ཚོགས་གཏེར་བྱེད། །མཁའ་མཛད་ཅེས་བྱ་རྡོ་རྗེ་ལས། །ལས་ཀྱི་ཕ་རོལ་<line/>
ཕྱིན་པ་མཆོག། དེ་ནས་འདི་རྣམས་ཀྱི་གསང་བའི་མིང་ནི། །དཔལ་ཆེན་རྡོ་རྗེ་དཀར་མོ་དང༌། །རྡོ་རྗེ་སྒྲོལ་མ་མཁའ་རྡོ་རྗེ། །རིགས་ཀྱི་དཀྱིལ་འཁོར་ཐམས་ཅད་ལས། །དེ་དག་གསང་མཆོག་བླ་ན་<line/>
མེད༑ ༑ཐམས་ཅད་ཟླ་བ་གང་འོད་ལྡན། །རྐེད་པར་བསྙེམས་བཅས་རོལ་པར་ལྡན། །ཇི་ལྟར་རྒྱལ་བའི་རྣམ་བཞི་བཞིན། །རང་གི་ཕྱག་མཚན་གྱིས་བྲེལ་ཕྱག། སེང་གེའི་སྙོམས་ཚུལ་རོལ་<line/>
ལྡན་པ། །རྡོ་རྗེ་ཤུགས་ཀྱིས་སོང་ནས་སུ། །ཤར་གྱི་མི་བསྐྱོད་དཀྱིལ་འཁོར་ལ། །ཟླ་བའི་དབུས་སུ་མི་བསྐྱོད་པ། །སྟོན་པའི་ཕྱག་རྒྱ་ཡོངས་སུ་འཛིན། །མཁས་པས་ཡང་དག་བྲི་ཞིང་དགོད།།<line/>
དེ་ཡི་ཕྱོགས་རྣམས་ཡོངས་སུ་འཛིན། །མཁས་པས་ཡང་དག་བྲི་ཞིང་དགོད། །དེ་ཡི་ཕྱོགས་རྣམས་ཐམས་ཅད་དུ། །དམ་ཚིག་དག་ནི་བཞི་པོ་བྲི། །མདུན་དུ་ཕྱག་ན་རྡོ་རྗེ་སྟེ། །རྡོ་རྗེ་ལྕགས་ཀྱུ་<line/>
གཡས་སུ་འོ། །རྡོ་རྗེ་ཆགས་པ་དེ་བཞིན་གཡོན། །རྒྱབ་ཏུ་ལེགས་པ་ཡང་དག་བྲི། །རྒྱན་རྣམས་ཐམས་ཅད་ཀྱིས་སྤྲས་ཤིང༌། །རྡོ་རྗེ་ཕྱེད་པའི་དབང་བསྐུར་ལྡན། །རྡོ་རྗེ་ཤུགས་ཀྱིས་སོང་<line/>
ནས་ནི། །ལྷོ་ཡི་རིན་ཆེན་དཀྱིལ་འཁོར་དུ། །ཟླ་བའི་དབུས་སུ་རིན་ཆེན་འབྱུང༌། །མཆོག་འཛིན་པ་ཡི་ཕྱག་རྒྱ་འཛིན། །མཁས་པས་ཡང་དག་བྲི་ཞིང་དགོད། །དེ་ཡི་ཕྱོགས་རྣམས་ཐམས་<line/>
</page>
<page index="205" id="422A">༄༅། །ཅད་དུ། །རིན་ཆེན་སེམས་དཔའ་བཞི་པོ་ནི། །མདུན་དུ་རྡོ་རྗེ་རིན་ཆེན་ཏེ། །གཡས་སུ་རྡོ་རྗེ་གཟི་བརྗིད་དོ། །གཡོན་དུ་རྡོ་རྗེ་རྒྱལ་མཚན་ཏེ། །རྒྱབ་ཏུ་བཞད་པ་<line/>
ཡང་དག་བྲི། །རྒྱན་རྣམས་ཐམས་ཅད་ཀྱིས་སྤྲས་ཤིང༌། །རྡོ་རྗེ་རིན་ཆེན་དབང་བསྐུར་ལྡན། །རྡོ་རྗེ་ཤུགས་ཀྱིས་སོང་ནས་ནི། །ནུབ་ཏུ་པདྨའི་དཀྱིལ་འཁོར་ལ། །ཆོས་ཀྱི་འཁོར་ལོ་ཡོངས་སུ་<line/>
འཛིན། །དབུས་སུ་འདུག་པ་འོད་དཔག་མེད། །སེམས་དཔའ་ཆེན་པོ་ཡེ་ཤེས་ཆེ། །ཕྱོགས་བཞི་རུ་ནི་དགོད་པར་བྱ། །རྡོ་རྗེ་ཆོས་ནི་མདུན་དུ་སྟེ། །གཡས་སུ་རྡོ་རྗེ་རྣོན་པོའོ། །གཡོན་དུ་རྡོ་རྗེ་<line/>
འཁོར་ལོ་སྟེ། །རྡོ་རྗེ་སྨྲ་བ་རྒྱབ་ཏུ་འོ། །རྡོ་རྗེ་ཤུགས་ཀྱིས་སོང་ནས་ཀྱང༌། །བྱང་གི་ལས་ཀྱི་དཀྱིལ་འཁོར་ལ། །མཆོག་སྦྱིན་ཕྱག་རྒྱ་ཡོངས་སུ་འཛིན། །ཐུབ་པ་དོན་ཡོད་གྲུབ་པ་དགོད། །དེ་<line/>
ཡི་ཕྱོགས་རྣམས་ཐམས་ཅད་དུ། །ལས་ཆེན་པོ་དག་ཡང་དག་བྲི། །ཀུན་ནས་ཕྱོགས་ནི་བཞི་དག་ཏུ། །ཕྱག་ན་རང་གི་ཕྱག་མཚན་མཚོན། །མདུན་དུ་རྡོ་རྗེ་ལས་ཡིན་ཏེ། །གཡས་<line/>
སུ་རྡོ་རྗེ་སྲུང་བ་འོ། །གཡོན་དུ་རྡོ་རྗེ་གནོད་སྦྱིན་ཏེ། །རྡོ་རྗེ་ཁུ་ཚུར་རྒྱབ་ཏུ་འོ། །དེ་ནས་ཕྱག་མཚན་བཅུ་དྲུག་དང༌། །དབུས་མ་ཉི་ཤུར་རབ་བཤད་བྱ། །བཅུ་དྲུག་དབུས་མ་ཉི་ཤུ་<line/>
ནི༑ ༑གོ་རིམ་བཞིན་དུ་རབ་བཤད་བྱ། །ཇི་ལྟར་རིགས་ཤིང་འཚམ་པ་ལ། །རྡོ་རྗེ་ཆེན་པོ་རྩེ་ལྔ་པ། །རྡོ་རྗེ་རིན་ཆེན་རིན་པོ་ཆེ། །རྡོ་རྗེ་པདྨ་ཆེན་པོ་དང༌། །རྡོ་རྗེ་རྣོན་པོ་དབུས་<line/>
</page>
<page index="206" id="422B">མ་ཡིན། །ཕྱག་ན་རྡོ་རྗེའི་རྡོ་རྗེ་ཆེ། །དེ་བཞིན་རྡོ་རྗེ་ལྕགས་ཀྱུ་འཛིན། །རྡོ་རྗེ་ཆགས་པ་གཞུ་ཉིད་དོ། །རྡོ་རྗེ་ལེགས་པའི་རྡོ་རྗེ་གཉིས། །རྡོ་རྗེ་རིན་ཆེན་རིན་པོ་ཆེ། །རྡོ་རྗེ་གཟི་བརྗིད་ཉི་མ་སྟེ། །<line/>
རྡོ་རྗེ་རྒྱལ་མཚན་རྒྱལ་མཚན་བསྒྲེང༌། །རྡོ་རྗེ་བཞད་པ་ཆེམས་ཆེན་པོ། །རྡོ་རྗེ་ཆོས་ཀྱི་པདྨ་ཆེས། །རྡོ་རྗེ་རྣོན་པོ་རལ་གྲི་བཅང༌། །རྡོ་རྗེ་རྒྱུ་ཡི་འཁོར་ལོ་ཆེ། །རྡོ་རྗེའི་སྨྲ་བའི་ཡི་གེ་སྟེ། །རྡོ་རྗེ་<line/>
རྣོན་པོ་ལས་ཆེན་པོ། །རྡོ་རྗེ་སྲུང་བའི་ཆོ་ག་སྟེ། །རྡོ་རྗེ་གནོད་སྦྱིན་མཆེ་བ་ཆེ། །རྡོ་རྗེ་ཁུ་ཚུར་བསྔམས་པ་སྟེ། །ལྕགས་ཀྱུ་ཞགས་པ་ལྕགས་སྒྲོག་དང༌། །དྲིལ་བུ་དག་ནི་སྒོ་བ་བཞི། །<line/>
རྡོ་རྗེ་སེམས་མའི་རྡོ་རྗེ་ཆེ། །དེ་བཞིན་རྡོ་རྗེ་རིན་ཆེན་ནོར། །པདྨ་རྡོ་རྗེ་ཆོས་མ་སྟེ། །རྡོ་རྗེ་རྣོན་པོ་ལས་མ་ཡིན། །གྲྭ་བཞི་ངག་ཏུ་གསང་བ་ཡི། །ཕྱག་མཚན་དེ་རྣམས་དགོད་པར་བྱ།།<line/>
འཁོར་ལོ་ཆེན་པོའི་ཕྱི་རོལ་གྱི། །གྲྭ་བཞི་དག་ནི་ཐམས་ཅད་དུ། །གསང་བའི་མཆོད་པ་རྣམ་པ་བཞི། །རྡོ་རྗེ་ལྷ་མོ་ཡང་དག་བྲི། །རྡོ་རྗེ་སྒེག་མོ་རྡོར་ཕྲེང་མ། །དེ་བཞིན་རྡོ་རྗེ་གླུ་མ་ཉིད། །བསྙེམས་<line/>
བཅས་ཕྲེང་བ་པི་ཝང་དང༌། །གླུ་གར་གསང་བའི་ལྷ་མོ་རྣམས། །ཕྱི་རོལ་དཀྱིལ་འཁོར་མཚམས་རྣམས་སུ། །མཆོད་པའི་ལྷ་མོ་ཡང་དག་བྲི། །མེ་ཏོག་སྤོས་དང་དེ་བཞིན་དྲི། །མར་<line/>
མེ་ནུབ་བྱང་མཚམས་སུ་འོ། །མར་མེ་ལ་སོགས་པར་ཉིད་ཀྱི། །ཕྱི་ཡི་དཀྱིལ་འཁོར་ཐམས་ཅད་དུ། །བསྐལ་བ་བཟང་པོའི་སེམས་དཔའ་ཆེ། །སྟོང་ནི་ངེས་པར་དགོད་པར་བྱ། །<line/>
</page>
<page index="207" id="423A">༄༅། །མཚན་མ་ཇི་བཞིན་ཅི་རིགས་པས། །བྱམས་པ་ལ་སོགས་མ་ལུས་པ། །ཇི་ལྟར་མངོན་བར་འདོད་པ་ཡི། །སེམས་དཔའ་ཆེན་པོ་དགོད་པར་བྱ། །ཆོ་གའི་སྦྱོར་<line/>
བ་འདི་ཡིས་ནི། །ཀུན་ཏུ་བྲི་ཞིང་དགོད་པར་བྱ། །རང་གི་སྙིང་པོས་ཀུན་དབབ་ཕྱིར། །རང་རང་གི་ནི་སྙིང་པོ་ཡིན། །དེ་ལ་སྙིང་པོ་ནི་འདི་རྣམས་ཡིན་ནོ། །ཨོཾ་བཛྲ་པཱ་ཎི་ཧཱུཾ། བཛྲ་ཨཾ་ཀུ་ཤ་<line/>
ཛཿ། བཛྲ་རཱ་ག་ཧོ། །བཛྲ་སཱ་དྷུ་ས། དམ་ཚིག་མཆོག་གི་སྙིང་པོའོ། །ཨོཾ་བཛྲ་མ་ཎི་ཨོཾ། བཛྲ་ཏེ་ཛ་ཨ། བཛྲ་ཀེ་ཏུ་ཏྲཱཾ། བཛྲ་ཧཱ་ས་ཧ། བཛྲ་པདྨ་ཧྲཱིཿ། བཛྲ་ཏིཀྵྞ་དྷཾ། བཛྲ་ཧེ་ཏུ་མཾ།<line/>
བཛྲ་བྷཱ་ག་རཾ། དབང་གི་སེམས་དཔའ་དང༌། ཡེ་ཤེས་ཀྱི་སེམས་དཔའ་ཆེན་པོའི་སྙིང་པོའོ། །བཛྲ་ཀརྨ་ཀཾ། བཛྲ་རཀྵ་ཧཾ། བཛྲ་ཡཀྵ་ཧཱུཾ། བཛྲ་མུཥྚི་བཾ། ལས་ཀྱི་སེམས་དཔའ་ཆེན་<line/>
པོའི་སྙིང་པོའོ། །དེ་རྣམས་ནི་རབ་ཏུ་གནས་པའི་སྙིང་པོ་ཡིན་ནོ། །དེ་ནས་སངས་རྒྱས་ཀྱི་སྙིང་པོ་ནི། བཛྲ་ཧཱུཾ། རཏྣ་ཏྲཱཾ། དྷརྨ་ཧྲཱིཿ་ཀརྨ་ཨཱ། །ལྷ་མོ་རྣམས་ཀྱི་སྔར་བཤད་ཟིན་ཏོ།།<line/>
སྒོ་སྲུང་རྣམས་ཀྱི་ཡང་དེ་བཞིན་ནོ། །ཆོ་གའི་སྦྱོར་བ་འདི་ཡིས་ནི། །དཀྱིལ་འཁོར་ཐམས་ཅད་དགོད་པར་བྱ། །དེ་ནས་རྡོ་རྗེ་སློབ་དཔོན་གྱི་ལས་བཤད་པར་བྱ་སྟེ། །ཀུན་ནས་<line/>
རྡོ་རྗེ་རྣལ་འབྱོར་གྱིས། །ཆོས་ཀྱི་བློ་ཅན་གྱིས་བྲི་བྱ། །དཔལ་མཆོག་དང་པོ་ལས་གསུངས་པའི། །སེམས་དཔའི་ཕྱག་རྒྱ་བཅིང་བར་བྱ། །ཐེག་བ་ཆེན་པོ་མངོན་པར་རྟོགས།།<line/>
</page>
<page index="208" id="423B">ལན་བདུན་དུ་ནི་བརྗོད་པར་བྱ། །ཕྱི་རོལ་དཀྱིལ་འཁོར་འཁོར་ལོ་ལ། །ལན་བདུན་དུ་ནི་བསྐོར་བར་བྱ། །འཁོར་ལོའི་དཀྱིལ་འཁོར་རྫོགས་པར་ནི། །མཁས་པ་ཐམས་ཅད་བལྟ་བར་བྱ།།<line/>
གལ་ཏེ་ཆད་དམ་ལྷག་ཀྱང་རུང༌། །རྡོ་རྗེ་ཤུགས་ཀྱིས་དག་པར་བྱ། །འཁོར་ལོ་ཆེན་པོ་དག་པར་བྱས། །སངས་རྒྱས་རྣལ་འབྱོར་ཡང་དག་གཟུང༌། །རྒྱལ་བ་རྣམས་ལ་བདག་ཉིད་ནི། །དབུལ་<line/>
བའི་ལས་ནི་ཀུན་ཏུ་བྱ། །དེ་ནས་ཡོ་བྱད་ཐམས་ཅད་ཀྱིས། །དཀྱིལ་འཁོར་ལ་ནི་མཆོད་པར་བྱ། །ཅི་འབྱོར་པས་ནི་བྱ་བ་སྟེ། །དམན་པར་གྱུར་ཀྱང་ཉེས་པ་མེད། །འབྱོར་བ་ཅི་སྙེད་ཡོད་པ་<line/>
ཀུན༑ ༑གོ་རིམ་བཞིན་དུ་རབ་ཏུ་དབུལ། །བུམ་པ་གང་བ་འབུམ་ཕྲག་གམ། །སྟོང་ངམ་ཡང་ན་བརྒྱ་ཡང་རུང༌། །མར་མེ་འབུམ་ཕྲག་སྟོང་ངམ་ནི། །ཡང་ན་སྟོང་ངམ་བརྒྱ་ཡང་རུང༌། །<line/>
དྲི་དང་སྤོས་ཀྱི་སྣོད་འབུམ་མམ། །ཡང་ན་སྟོང་ངམ་བརྒྱ་ཡང་རུང༌། །ག་བུར་ཨ་ག་རུ་ཉིད་དང༌། །དུ་རུ་ཀ་དང་ཙནྡན་སོགས། །མང་སྦྱར་དྲི་ཞིམ་དང་ལྡན་པ། །སྤོས་རྣམས་འདི་དག་<line/>
བསྲེག་པར་བྱ། །གསེར་རམ་དངུལ་གྱི་སྣོད་དག་དང༌། །ས་ལས་བྱས་ཀྱང་ཉེས་པ་མེད། །ཡོ་བྱད་ཇི་སྙེད་ཡོད་པ་ཀུན། །དཀྱིལ་འཁོར་དུ་ནི་གཞག་པར་བྱ། །དེ་ལ་ཀོང་བུ་སྟོང་ཕྲག་<line/>
ག་མ༑ ༑མར་མེ་སྡོང་བུ་ཤིན་ཏུ་འབར། །ཐ་ན་མར་མེ་སྣོད་གཅིག་སྟེ། །མ་ཚང་གྱུར་ཀྱང་ཉེས་བ་མེད། །དར་ནི་ཕྱར་བར་བྱེ་བ་བྲེ། །རྔ་ཡབ་ཕྲེང་བས་རྣམ་པར་བརྒྱན། །དྲ་བ་དྲ་བ་<line/>
</page>
<page index="209" id="424A">༄༅། །ཕྱེད་པས་སྤྲས། །ཟླ་བ་ཕྱེད་པས་ཉེ་བར་མཛེས། །སྣ་ཚོགས་བཞོན་པ་བརྒྱ་འམ་ནི། །སྟོང་ཕྲག་གཅིག་ཀྱང་ཉེས་པ་མེད། །ཐམས་ཅད་མ་ཚང་གཅིག་ཉིད་<line/>
ཀྱང༌། །བདེ་བས་རོལ་མོ་མཆོག་རྣམས་བྱ། །ཕན་པའི་ཟས་ནི་སྟོང་ཕྲག་དང༌། །བྱེ་བ་ཕྲག་ནི་རྒྱ་མཚོ་ཚོགས། །བཅའ་བ་སྣ་ཚོགས་པ་ཡང་སྟེ། །གལ་ཏེ་མ་ཚང་ཉེས་པ་མེད། །དྲི་<line/>
དང་གོས་བཟང་ཐམས་ཅད་དང༌། །དྲི་ཞིམ་པ་ཡི་བྱུག་པ་དང༌། །བྱ་བ་མཆོག་ནི་ཉེ་བར་མཛེས། །བླ་རེ་རྣམ་པ་སྣ་ཚོགས་དང༌། །སྣ་ཚོགས་དྲི་ཡི་ཆུས་བཀང་བ། །བུམ་པ་ཤིན་ཏུ་<line/>
ཡིད་འོང་དང༌། །མེ་ཏོག་ཤིང་ནི་བརྒྱ་ཉིད་དང༌། །བཞི་ཡང་ཉེས་པར་མི་འགྱུར་རོ། །དྲི་དང་མེ་ཏོག་ཐམས་ཅད་དང༌། །བདུག་པ་ཡིད་དུ་འོང་བ་ཀུན། །གལ་ཏེ་སྦྱོར་བ་ལྡན་གྱུར་<line/>
ན༑ ༑མཆོད་པ་རྣམ་པ་ཐམས་ཅད་བྱ། །མཆོད་པ་དང་ནི་གཏོར་མ་ཉིད། །ཇི་བཞིན་སྒྲུབ་པ་པོས་དེ་ཕུལ། །དེ་བཞིན་དངོས་གྲུབ་རྫུ་འཕྲུལ་ནི། །མཐོང་བའི་ཆོས་ལ་ཐོབ་པར་<line/>
འགྱུར༑ ༑སྔར་ནི་ཇི་སྐད་བསྒྲགས་པ་བཞིན། །ཐམས་ཅད་ཆོ་ག་བཞིན་དུ་དགོད། །སངས་རྒྱས་ཀུན་ལ་དབུལ་བྱ་ཞིང༌། །མཆོད་པ་ཉིད་ཀྱང་རབ་ཏུ་བྱ། །དེ་ནས་དཀྱིལ་འཁོར་<line/>
འཁོར་ལོ་ཡི། །དབུས་ཀྱི་འཁོར་ལོ་ཕྱག་བྱས་ནས། །པུས་མོ་བཙུགས་ཏེ་འདུག་ནས་ནི། །ཡང་དག་པར་ནི་དགུག་པར་བྱ། །སེམས་དཔའ་རྡོ་རྗེ་ལྕགས་ཀྱུ་བཅིང༌། །རྡོ་རྗེ་ལྕགས་<line/>
</page>
<page index="210" id="424B">ཀྱུ་བརྗོད་པར་བྱ། །ཉི་ཤུ་རྩ་གཅིག་བཟླས་པ་ཡི། །དེ་བཞིན་གཤེགས་རྣམས་ཀུན་ཏུ་གཤེགས། །དེ་ནས་སྒོ་སྲུང་བཅིངས་ནས་ནི། །ཡི་གེ་ཛཿ་ནི་ཡོངས་སུ་བརྗོད། །རྡོ་རྗེ་ཅན་ནི་ཐམས་<line/>
ཅད་དགུག །ཐེ་ཚོམ་མེད་པར་གཤེགས་པར་གྱུར། །རྡོ་རྗེ་ཞགས་པ་བཅིངས་ནས་ནི། །ཆོ་ག་ཇི་བཞིན་ངེས་པར་གཞུག། །རྡོ་རྗེ་ལྕགས་སྒྲོག་བཅིངས་ནས་ནི། །དབང་དུ་ཡང་ནི་རྟག་ཏུ་<line/>
བྱ༑ ༑རྡོ་རྗེ་དྲིལ་བུའི་ཕྱག་རྒྱ་ཡིས། །དེ་དག་ཉིད་ཀྱང་དབབ་པར་བྱ། །རྡོ་རྗེ་གནས་པའི་ཕྱག་རྒྱ་ཡི། །གནས་རྣམས་ཀུན་ནི་དགོད་པར་བྱ། །ཅི་ནུས་པར་ནི་རབ་ཏུ་བསྒྲགས། །དེ་ནས་<line/>
མཆོད་པ་རབ་ཏུ་བྱ། །སྤོས་དང་མེ་ཏོག་ལ་སོགས་པའི། །ཕྱག་རྒྱའི་དཀྱིལ་འཁོར་ཀུན་ལ་སྦྱར། །བདག་ཉིད་དབུལ་དང་མཆོད་པ་དང༌། །བཤགས་དང་གསོལ་བ་བཏབ་ལ་<line/>
སོགས། །བྱང་ཆུབ་སེམས་ནི་བསྐྱེད་ནས་ཀྱང༌། །སྡོམ་པ་ཡང་དག་སྤྱད་པར་བྱ། །རྡོ་རྗེ་སེམས་དཔའི་ཕྱག་རྒྱ་ཆེས། །བདག་ཉིད་ལ་ནི་དབང་བསྐུར་བྱ། །སེ་གོལ་དག་ནི་བརྡབ་<line/>
བྱ་ཞིང༌། །སངས་རྒྱས་ཐམས་ཅད་བསྡུ་བར་བྱ། །སངས་རྒྱས་སྲས་དང་བཅས་པ་ཀུན། །བཀུག་ཅིང་རབ་ཏུ་བཅུག་ནས་ནི། །རྡོ་རྗེ་ལྕགས་སྒྲོག་ཡང་དག་དབབ། །རྡོ་རྗེ་སེམས་དཔའི་<line/>
ཕྱག་རྒྱ་ཆེས། །དྲལ་ནས་དེ་ནི་ཡང་དག་དབབ། །རྡོ་རྗེ་ཡེ་ཤེས་བླ་ན་མེད། །ཡེ་ཤེས་དག་པ་སྐྱེ་བར་འགྱུར། །སེམས་དཔའི་ཡེ་ཤེས་འབབ་པར་འགྱུར། །རྡོ་རྗེ་དབབ་པ་ཡང་དག་<line/>
</page>
<page index="211" id="425A">༄༅། །བརྗོད༑ ༑ཇི་སྟེ་བབས་པར་མ་གྱུར་ན། །ཡི་གེ་ཨ་ཡིས་དྲིལ་བུ་དཀྲོལ། །མཚམས་མེད་ལྔ་པོ་བྱེད་པ་ཡང༌། །རྡོ་རྗེ་སློབ་དཔོན་འདི་ལྟ་བུ། །ཡེ་ཤེས་<line/>
དམ་པ་སྐྱེ་འགྱུར་ཞིང༌། །རྨད་དུ་བྱུང་བའང་འདིས་མཐོང་འགྱུར། །བརྒྱ་ལས་རྩ་བདུན་ལྷག་པོ་ཉིད། །མཚན་མའང་དེ་ལས་ལྷག་འབྱུང་འགྱུར། །གཞན་དག་གང་ཡང་རུང་བ་<line/>
ཉིད༑ ༑གལ་ཏེ་བསོད་ནམས་སྐལ་བ་ཆེ། །དེས་ནི་སངས་རྒྱས་ཐམས་ཅད་མཐོང༌། །ཡང་ན་བྱང་ཆུབ་སེམས་དཔའ་འམ། །ཡང་ན་རྡོ་རྗེ་འཛིན་གང་ཉིད། །ཡང་ན་འོད་ཟེར་འཕྲོས་<line/>
པ་མཐོང༌། །ཧཱུཾ་སྒྲོགས་འབྲུག་གི་སྒྲ་དང་ནི། །སྤོས་དང་མེ་ཏོག་དག་གི་བར། །བ་སྤུ་ལངས་པ་ལ་སོགས་བྱུང༌། །དེ་ནས་རྡོ་རྗེ་སློབ་དཔོན་ནི། །དཀྱིལ་འཁོར་ཕྱི་རོལ་བྱུང་ནས་ནི། །<line/>
སེམས་མའི་ཕྱག་རྒྱ་ལྡན་གྱུར་པས། །སོར་མོ་གཉིས་ཀྱིས་ཕྲེང་བ་གཟུང༌། །གར་གྱི་ཚུལ་གྱིས་ཞུགས་ནས་ནི། །རྡོ་རྗེ་གར་ནི་རབ་བསྐོར་བས། །དབུས་ཀྱི་འཁོར་ལོ་རབ་ཞུགས་<line/>
ནས༑ ༑ཕྲེང་བ་ཉིད་ནི་དོར་བར་བྱ། །ཕྲེང་བ་དེ་ནི་གར་བབས་པ། །དེ་དང་དེ་ནི་སྐད་ཅིག་འགྲུབ། །སེམས་དཔའི་སྐྱིལ་མོ་ཀྲུང་བཅས་ནས། །ཕྱག་རྒྱ་ཐམས་ཅད་བཅིང་བྱས་ན། །<line/>
དངོས་གྲུབ་ཐམས་ཅད་ངེས་པ་རུ། །འགྲུབ་འགྱུར་འདི་ལ་ཐེ་ཚོམ་མེད། །གཞན་ཡང་དེ་ལ་རྡོ་རྗེ་འཆང༌། །བྱིན་གྱིས་རློབ་བ་མཛད་པར་འགྱུར། །ལངས་ནས་དེར་ནི་བཅོམ་<line/>
</page>
<page index="212" id="425B">ལྡན་འདས། །ཡང་ན་རྡོ་རྗེ་འཛིན་པའང་རུང༌། །འདར་བ་དང་ནི་གཡོ་བའང་རུང༌། །དེ་བཞིན་ཡན་ལག་འཁུམ་པ་དང༌། །ཡང་ན་ཚིག་ནི་བྱུང་བ་དང༌། །ཅི་སྟེ་ཧཱུཾ་ནི་བརྗོད་པའང་རུང༌། །ངེས་པར་<line/>
ལེགས་སོ་ཞེས་བྱ་བ། །ཆོ་འཕྲུལ་བདེ་བ་ཆེན་པོ་ནི། །རྨད་བྱུང་བསམ་གྱིས་མི་ཁྱབ་སྟེ། །རྡོ་རྗེ་སློབ་དཔོན་སྐལ་བ་ཆེས། །མཐོང་འགྱུར་འདི་ལ་ཐེ་ཚོམ་མེད། །མཚན་བརྒྱ་རྩ་བརྒྱད་<line/>
དམ་པ་ནི། །དེ་ནས་ལངས་ཏེ་བརྗོད་པར་བྱ། །མགོན་པོ་ཐུབ་པ་ལ་བཏུད་ནས། །ཅི་འདོད་པ་ནི་བཀའ་ནོད་བྱ། །རྡོ་རྗེ་སློབ་དཔོན་དཀའ་ཐུབ་ཆེ། །བདག་མིང་འདི་ཞེས་བགྱི་བ་ཡིས། །སེམས་<line/>
ཅན་ཀུན་ལ་ཕན་བྱའི་ཕྱིར། །སློབ་མ་རབ་ཏུ་གཞུག་པར་བགྱི། །རྒྱུ་དང་མི་རྒྱུ་ཁམས་གསུམ་གྱི། །སེམས་ཅན་ཀུན་གྱི་བདེ་གང་ཡིན། །དེས་ནི་རྡོ་རྗེ་སློབ་དཔོན་དེའི། །<line/>
བཅུ་དྲུག་ཆར་ཡང་མི་ཕོད་དོ། །རྡོ་རྗེ་སློབ་དཔོན་གྱི་ལས་རྫོགས་སོ།། །།དེ་ནས་སློབ་མ་གཞུག་པར་བྱ་སྟེ། དེ་བཞིན་གཤེགས་པ་ཐམས་<line/>
ཅད་ཀྱི་གསང་བའི་དཀྱིལ་འཁོར་གྱི་རྒྱལ་པོ་ཆེན་པོ་དེར་ནི་མ་ལུས་ཤིང་ལུས་པ་མེད་པའི་སེམས་ཅན་གྱི་ཁམས་ཐམས་ཅད་འཇུག་ཏུ་རུང་ངོ༌། །སྣོད་དང༌། །སྣོད་མ་ཡིན་པ་ཡོངས་སུ་<line/>
བརྟག་པར་མི་བྱ་སྟེ། གཞུག་པ་ལ་མངོན་པར་ཞེན་པ་ཡོངས་སུ་གཟུང་བར་བྱའོ། །དེ་ཅིའི་ཕྱིར་ཞེ་ན། སེམས་ཅན་ཐམས་ཅད་ཀྱིས་མཐོང་བ་ཙམ་གྱི་མོད་ལ་ཕྱིར་མི་ལྡོག་པ་ཉིད་<line/>
</page>
<page index="213" id="426A">༄༅། །དུ་འགྱུར་རོ། །དད་པ་མེད་པ་དང༌། དགེ་བའི་རྩ་བ་མ་བསགས་བ་དང༌། །རྒྱུད་ཡོངས་སུ་མ་སྨིན་པ་དང༌། མོས་པ་མེད་པ་མང་དུ་ཟིན་ཀྱང་འོན་ཀྱང་<line/>
མཐོང་བ་ཙམ་གྱིས་སོ། །གང་གི་ཕྱིར་གསང་བ་ཆེན་པོ་འདི་ནི་དེ་བཞིན་གཤེགས་པ་ཐམས་ཅད་ཀྱི་ཆོས་ཀྱི་དཀྱིལ་འཁོར་གསང་བས་འདུལ་བའི་ཐབས་དང༌། འཁོར་ལོའི་ཚུལ་<line/>
དང༌། ཕ་རོལ་ཏུ་ཕྱིན་པའི་སྤྱོད་པ་དང༌། བྱང་ཆུབ་སེམས་དཔའ་རྣམ་པར་འཕྲུལ་བ་པ་སྟོན་པ་ཡིན་ཏེ། དེའི་ཕྱིར་མཐོང་བ་ཙམ་གྱི་མོད་ལ་ངན་སོང་ཐམས་ཅད་རྒྱུན་ཆད་པར་<line/>
འགྱུར་རོ། །རྒྱལ་བའི་སྲས་ནི་འཇིགས་པ་མེད། །ངན་སོང་སྒོ་ནི་བཅད་པ་དང༌། །ཐམས་ཅད་ཐར་པ་ལ་གཞོལ་དང༌། །ཕྱིར་མི་ལྡོག་པ་ཉིད་དུ་འགྱུར། །དཀོན་མཆོག་གསུམ་ལ་<line/>
སྐྱབས་སོང་སྟེ། །བྱང་ཆུབ་སེམས་ནི་བསྐྱེད་དུ་གཞུག །སེམས་ཅན་ཀུན་གྱི་དོན་བསམས་ནས། །སྡོམ་པ་ཡང་ནི་སྦྱིན་པར་བྱ། །སྲོག་གཅོད་པ་དང༌། མ་བྱིན་པར་ལེན་པ་དང༌།<line/>
འདོད་པས་ལོག་པར་གཡེམ་པ་དང༌། བརྫུན་དུ་སྨྲ་བ་དང༌། འབྲུའི་ཆང་དང༌། བཅོས་པའི་ཆང་དང༌། མྱོས་པར་འགྱུར་པ་དག་དེ་ནས་བརྩམས་ཏེ་སྤང་བར་བྱའོ། །སྔོན་ལ་སྡོམ་<line/>
པ་འདི་དག་ནི། །ཇི་ལྟར་འདོད་ཅིང་མོས་པ་རུ། །མཁས་པ་ཡིས་ནི་སྦྱིན་བྱ་སྟེ། །རང་དབང་མེད་པར་སྦྱིན་མི་བྱ། །གལ་ཏེ་དེ་ནི་དད་གྱུར་ན། །དེ་ལ་སྡོམ་པ་སྦྱིན་པར་བྱ། །སྡོམ་པ་<line/>
</page>
<page index="214" id="426B">གསུམ་ལ་བཀོང་ནས་ནི། །དེ་ནས་དཀྱིལ་འཁོར་བརྟན་པར་བྱ། །གལ་ཏེ་དངོས་གྲུབ་མཆོག་འདོད་ན། །དཀོན་མཆོག་གསུམ་ལ་སྐྱབས་སོང་སྟེ། །བསླབ་པ་ལྔ་ལ་རྣམ་པར་གནས། །བྱང་ཆུབ་<line/>
སེམས་ལ་མཆོག་བརྩོན་བྱ། །སེམས་ཅན་ཤིན་ཏུ་གདུལ་དཀའ་གང༌། །སྡོམ་པ་འཛིན་པར་མི་བྱེད་ཅིང༌། །དད་དང་ལྡན་པ་མེད་པ་ཡང༌། །འཇུག་པ་ཉིད་ནི་དགག་མི་བྱ། །ཇི་ལྟར་སངས་<line/>
རྒྱས་ཐུགས་རྗེ་ཅན། །དེ་དག་གི་ནི་སྐུ་རུ་འགྱུར། །མཐོང་བ་ཙམ་གྱི་མོད་ལ་ནི། །སྡོམ་པ་དག་པར་འགྲུབ་པར་འགྱུར། །བདག་ཉིད་ངན་པའི་སེམས་ཅན་གང༌། །ཁྲོ་ཞིང་ཤིན་ཏུ་གཤེ་བ་<line/>
དང༌། །བཞད་གད་བྱེད་ཅིང་འཕྱར་ཡང་རུང༌། །དེ་ཉིད་རྒྱུ་རུ་འགྱུར་བ་ཡིན། །གཞུག་པའི་ཆོ་ག་རྒྱས་པ་རུ། །དེ་ནས་ཡང་དག་བཤད་པར་བྱ། །ཇི་ལྟར་འོས་ཤིང་འཚམ་པ་རུ། །རྡོ་རྗེ་<line/>
སློབ་མ་གཞུག་པར་བྱ། །སྦྱོར་བ་བཞི་ཡིས་ཕྱག་བྱ་ཞིང༌། །རྡོ་རྗེ་སྔགས་ཀྱང་བསྒོམ་པར་བྱ། །སྔར་བཤད་ཆོ་ག་ཇི་བཞིན་དུ། །ཕྱག་བཞི་དག་ཀྱང་བྱ་བ་ཡིན། །སྟོད་གཡོག་གོས་ནི་<line/>
དམར་པོ་དང༌། །དམར་པོས་མིག་ཀྱང་དགབ་པར་བྱ། །གོས་ནི་དམར་པོ་བསྐོན་བྱས་ཏེ། །གང་ཕྱིར་སངས་རྒྱས་སྐུ་འཛིན་པ། །རྡོ་རྗེ་སེམས་དཔའི་ཕྱག་རྒྱ་ཆེ། །ཤིན་ཏུ་གསལ་བ་འཆིང་<line/>
དུ་གཞུག །སྙིང་པོ་ལན་གཅིག་བརྗོད་བྱ་ཞིང༌། །ས་མ་ཡ་སྟྭཾ་ཞེས་བྱ་བརྗོད། །དགའ་ཞིང་མགུ་ལ་རིངས་པ་ཡི། །སོར་མོ་གཉིས་ཀྱིས་ཕྲེང་བ་བླངས། །སྙིང་པོ་འདི་དག་ཉིད་ཀྱིས་ནི།།<line/>
</page>
<page index="215" id="427A">༄༅། །སློབ་དཔོན་ཆེན་པོས་གཞུག་པར་བྱ། །ས་མ་ཡ་ཧཱུཾ། ཤར་གྱི་སྒོ་ཡི་ནང་དུ་ནི། །ཡི་གེ་ཛཿ་ནི་ཡང་དག་བརྗོད། །ལྷོ་རུ་ཞགས་པའི་མི་གེ་ཧཱུཾ། །ནུབ་ཏུ་ལྕགས་<line/>
སྒྲོག་བཾ་ལྷན་ཅིག། བྱང་དུ་དྲིལ་བུ་བྱང་ཆུབ་པར། །ཡི་གེ་ཨ་ནི་བརྗོད་པར་བྱ། །དུས་ཕྱིས་རོལ་པ་དང་བཅས་པར། །བཀུག་སྟེ་ཕྱག་ཀྱང་བཙལ་བར་བྱ། །བཤགས་དང་གསོལ་གདབ་<line/>
མཆོད་པ་དང༌། །ཡོངས་སུ་བསྔོ་དང་རྗེས་ཡི་རང༌། །བདག་ཉིད་དབུལ་བ་ཉིད་ཀྱང་ནི། །གོ་རིམས་བཞིན་དུ་བྱེད་དུ་གཞུག །དེང་བདག་ཡེ་ཤེས་རྡོ་རྗེ་ནི། །ཐེ་ཚོམ་མེད་པར་བསྐྱེད་པར་<line/>
བྱ༑ ༑ཁྱོད་ཀྱིས་བརྙས་པར་མི་བྱ་སྟེ། །ཁྱོད་ནི་ཕུང་བར་གྱུར་ཏ་རེ། །བརྗོད་ནས་ཕྲེང་བ་དོར་དུ་གཞུག །རྡོ་རྗེ་ཕྲེང་བ་སྦྱིན་པར་བྱ། །ཕྲེང་བ་དེ་ནི་གྲང་དུ་བབས། །འགྲུབ་པར་འགྱུར་བར་<line/>
ཐེ་ཚོམ་མེད། །ཨོཾ་བཛྲ་མཱ་ལེ། རྡོ་རྗེའི་ཚིག་ནི་རབ་བརྗོད་ཅིང༌། །དེང་ནས་གདོང་གཡོག་དགྲོལ་བར་བྱ། །ངེས་པར་ཡིད་ཆེས་སྦྱིན་བྱ་ཞིང༌། །དཀྱིལ་འཁོར་ལྟོས་ཞེས་བརྗོད་པར་<line/>
བྱ༑ ༑ཨོཾ། ང་ནི་རྡོ་རྗེ་སེམས་རང་ཉིད། །སངས་རྒྱས་སྙིང་པོ་ལས་བྱུང་བ། །རྡོ་རྗེ་མིག་ནི་དབྱེ་བར་བྱ། །ཀྱཻ། རྡོ་རྗེ་ཡི་ནི་དཀྱིལ་འཁོར་ལྟོས། །དམ་ཆིག་ཉིད་ནི་སྦྱིན་བྱ་ཞིང༌། །སེམས་<line/>
མའི་ཕྱག་རྒྱ་སྟེང་དུ་བཅིང༌། །འདི་ནི་ཁྱོད་ཀྱི་དམ་ཚིག་འཇོམས། །རྡོ་རྗེ་ཚིག་ནི་བརྗོད་པར་བྱ། །ཨོཾ་ཨུ་ད་ཀ་ཋ། རྡོ་རྗེ་གསང་སྔགས་འདི་ཡིས་ནི། །ཕྱག་ན་རྡོ་རྗེས་སྲུང་བར་<line/>
</page>
<page index="216" id="427B">བྱེད༑ ༑དམ་ཚིག་ཉིད་ནི་ཉམས་འགྱུར་ན། །འབྲས་བུ་འདི་ནི་ཐོབ་མི་འགྱུར། །འདི་ནི་ཁྱོད་ཀྱི་དམྱལ་བའི་ཆུ། །དམ་ཚིག་འདས་ན་སྲེག་པར་བྱེད། །དམ་<line/>
ཚིག་བསྲུངས་པས་འགྲུབ་པར་འགྱུར། །འཐུངས་ཤིག་རྡོ་རྗེ་བདུད་རྩི་འཐུང༌། །རྡོ་རྗེ་སེམས་དཔའི་མནའ་ཡི་ནི། །སྙིང་པོ་འདིས་ནི་མནའ་བསྒག་གོ། རྡོ་རྗེ་སེམས་དཔའ་བདག་<line/>
ཉིད་ནི། །དེ་རིང་ཁྱོད་ཀྱི་སྙིང་ལ་ཞུགས། །གལ་ཏེ་ཚུལ་འདི་སྨྲས་ན་ནི། །སྐད་ཅིག་དེ་ལ་དྲལ་ནས་གཤེགས། །གང་ཞིག་སྡོམ་པ་མི་ལེན་ཅིང༌། །ཤིན་ཏུ་གདུལ་དཀའ་དད་མེད་<line/>
ལ༑ ༑གཞུག་པ་ཙམ་ནི་སྦྱིན་པར་བྱ། །དེ་ལ་ལས་ནི་མི་བྱའོ། །དཀོན་མཆོག་གསུམ་ལ་དད་དང་ལྡན། །སྡིག་ལ་འཇིགས་ཤིང་རབ་ཏུ་བསྡམས། །དད་དང་ལྡན་པ་ཕུན་སུམ་ཚོགས།<line/>
དེ་ལ་དམ་ཚིག་སྦྱིན་པར་བྱ། །དེ་ལ་དམ་ཚིག་གང་ཞེ་ན། །སངས་རྒྱས་ཆོས་དང་དགེ་འདུན་དང༌། །གཙོ་བོ་དེ་དག་ལྷུར་བླང་བྱ། །འཚོ་བའི་སྲོག་གི་ཕྱིར་ཡང་ནི། །བྱང་སེམས་<line/>
ངེས་པར་དོར་མི་བྱ། །ལྷ་རྣམས་ལ་ནི་སྨད་མི་བྱ། །སྔགས་དང་ཕྱག་རྒྱ་ནམ་ཡང་མིན། །རྡོ་རྗེ་སློབ་དཔོན་བརྙས་མི་བྱ། །བླ་མ་སངས་རྒྱས་ཀུན་དང་མཚུངས། །བཞོན་པ་<line/>
མཚོན་ཆ་ཕྱག་མཚན་དང༌། །དམན་མ་ལུས་ཀྱི་གྲིབ་མ་རྣམས། །གྱ་ཚོམ་དུ་ནི་བརྫི་མི་བྱ། །ནམ་ཡང་བཟའ་བར་མི་བྱ་འོ། །བདག་གིས་སྔོན་ནི་ཇི་ལྟར་མཐོང༌། །སེམས་ཅན་<line/>
</page>
<page index="217" id="428A">༄༅། །གཞན་ལ་བརྗོད་མི་བྱ། །སྔགས་དང་ཕྱག་རྒྱ་བསླབ་པ་ནི། །ནམ་ཡང་དོར་བར་མི་བྱའོ། །སེམས་ཅན་བསད་པར་མི་བྱ་ཞིག། །ཐེག་པ་གཞན་<line/>
ལ་དགའ་མི་བྱ། །སེམས་ཅན་དོན་དང་འཁོར་བ་ལས། །ནམ་ཡང་སྐྱོ་བར་མི་བྱའོ། །ཕ་རོལ་ཕྱིན་དྲུག་སྤྱོད་པ་ནི། །ནམ་ཡང་དོར་བར་མི་བྱའོ། །བྱ་བ་མ་ཡིན་རྟག་ཏུ་<line/>
སྤང༌། །ཁྱོད་ཀྱི་དམ་ཚིག་སྔོམ་པ་ཡིན། །གལ་ཏེ་སྣོད་ལྡན་མཆོག་ཡིན་ན། །འདི་འདྲའི་དམ་ཚིག་བརྗོད་པར་བྱ། །ཅི་སྟེ་མིན་ན་བཏང་སྙོམས་གཞག། ཅི་སྟེ་འདོད་<line/>
པ་བདེ་བར་བྱ། །སྦྱོར་བ་འདི་དག་ཐམས་ཅད་ཀྱིས། །དཀྱིལ་འཁོར་ཐམས་ཅད་བསྡུས་པ་རུ། །རྒྱུད་རྣམས་ཀུན་གྱི་དམ་ཚིག་མཆོག། ཐམས་ཅད་དུ་ནི་སྦྱར་བར་བྱ།།<line/>
ཆོ་གའི་སྦྱོར་བ་འདི་ཡིས་ནི། །རྡོ་རྗེ་སློབ་མ་གཞུག་པར་བྱ། །རྡོ་རྗེ་ཆོས་ནི་བསྒྲུབ་པ་ཡིས། །དངོས་གྲུབ་མཆོག་ཀྱང་སྦྱིན་པར་བྱ། །གལ་ཏེ་རྡོ་རྗེ་ཅན་རང་གྲུབ། །<line/>
མཁས་པས་གཞན་ལའང་བསླབ་པར་བྱ། །རང་ཉིད་ཡེ་ཤེས་ཡང་དག་སྐྱེས། །དེ་བཞིན་གཞན་ལ་བསྐྱེད་པར་བྱ། །དཀྱིལ་འཁོར་མཐོང་ཞིང་ཆོ་ག་ཤེས། །དམ་<line/>
ཚིག་དངོས་གྲུབ་དང་ལྡན་པའི། །དད་དང་ལྡན་པའང་འགྲུབ་པར་འགྱུར། །འདིར་ནི་སློབ་དཔོན་འགྱུར་བ་ཡིན། །དེ་ཡིས་མཆོད་པ་བྱས་ནས་ནི། །ཐེ་ཚོམ་མེད་<line/>
</page>
<page index="218" id="428B">པར་འགྲུབ་པར་འགྱུར། །མཚམས་མེད་ལྔ་པོ་བྱེད་པ་ཡང༌། །ལན་བདུན་གྱིས་ནི་འགྲུབ་པར་འགྱུར། །རྡོ་རྗེ་སློབ་མ་ལ་བརྗོད་བྱ། །འདི་ལས་འཇིག་རྟེན་གཞན་དུ་མིན། །སྡུག་<line/>
བསྔལ་ཀུན་ལས་རྣམ་པར་གྲོལ། །ཁྱོད་འདིར་རྡོ་རྗེ་ཅན་དུ་འགྱུར། །སངས་རྒྱས་རྣམས་ཀྱི་སྤྱོད་སྤྲུལ་ཞིང༌། །དེ་བཞིན་གཤེགས་བའི་རིགས་སུ་སྐྱེ། །འཁོར་པའི་གནས་ཀྱི་<line/>
བཙོན་ར་རུ། །སླར་ཡང་སྡུག་བསྔལ་འགྱུར་བ་མེད། །དེང་ཁྱོད་སྐྱེ་བ་འབྲས་བུར་བཅས། །སངས་རྒྱས་ཀུན་དང་མཚུངས་པ་རུ། །དེ་རིང་ཁྱོད་ནི་གྱུར་པ་ཡིན། །ང་ལ་སྤྱི་<line/>
བོས་གུས་པས་གཏུགས། །ལུས་ནི་ཐེག་གསུམ་ཕ་རོལ་ཕྱིན། །མི་ཁོམ་པར་ནི་སྐྱེ་མི་འགྱུར། །བྱང་ཆུབ་སྤྱོད་པས་ཉེས་པ་མེད། །རབ་ཏུ་དགའ་པའི་ས་ཐོབ་འགྱུར། །<line/>
རྡོ་རྗེ་ཅན་ཁྱོད་བརྩོན་པར་གྱིས། །གཞན་ཚེ་བཅུ་དྲུག་གིས་ཐོབ་པ། །ཚེ་འདི་ཉིད་ལ་ཐོབ་པར་འགྱུར། །རྒྱལ་བའི་སྲས་ཀྱི་ས་ཐོབ་ཀྱང༌། །དཀྱིལ་འཁོར་གསང་བ་མཐོང་<line/>
མ་གྱུར༑ ༑ཇི་ལྟར་ཁྱོད་ནི་དེང་བྱུང་བ། །དེ་བཞིན་ཐེག་པ་ཡིད་ཆེས་མིན། །སྐྱེ་དང་སྐྱེ་བ་ཐམས་ཅད་དུ། །རྡོ་རྗེ་ཅན་ནི་མངོན་བརྩོན་འགྱུར། །སྐྱེ་བ་བཅུ་དྲུག་མཐར་ཐུག་<line/>
པས༑ ༑ཞི་བར་སངས་རྒྱས་ཉིད་ཐོབ་འགྱུར། །རྒྱལ་བའི་གནས་ཀྱི་ས་ཐོབ་ཅིང༌། །བསྐལ་པ་གྲངས་མེད་གཉིས་དཀའ་སྤྱོད། །གསང་བའི་ཐེག་པར་མ་ཞུགས་པར། །<line/>
</page>
<page index="219" id="429A">༄༅། །བཅུ་དྲུག་གིས་ནི་འགྱུར་བ་ཡིན། །འབྱུང་བོ་ཀུན་གྱིས་མཐོང་མི་འགྱུར། །ཁམས་གསུམ་རྒྱུ་དང་མི་རྒྱུ་བ། །ལྷ་ཚོགས་གདུག་པ་<line/>
ཐམས་ཅད་ཀྱིས། །རྡོ་རྗེ་ཅན་ནི་ཟིལ་མི་ནོན། །རིམས་གདོན་དུག་དང་ཕྱག་རྒྱ་དང༌། །མཁའ་འགྲོ་ལ་སོགས་འཇིགས་པའི་གདོང༌། །ང་རྒྱལ་དང་བཅས་གཞན་<line/>
དག་གིས། །སླར་ཡང་ཁྱོད་ནི་ཟིལ་ནོན་མིན། །དེ་ནི་བསྐལ་པ་བརྒྱ་རུ་ཡང༌། །རྡོ་རྗེའི་ཡོན་ཏན་ཉིད་བརྗོད་འགྱུར། །གསང་བའི་སྙིང་པོ་མཆོག་མཐོང་འགྱུར། །<line/>
ནམ་ཡང་འཇིགས་པར་མི་འགྱུར་རོ། །སེམས་དཔའི་རང་བཞིན་ཕྱག་རྒྱ་བཅིངས། །བརྩོན་འགྲུས་ཆེན་པོས་བརྟན་པར་བྱ། །ཇི་སྐད་དུ་ནི་བརྗོད་པར་བྱ། །དབབ་པ་<line/>
བླ་ན་མེད་པ་སྟེ། །འདི་ནི་དམ་ཚིག་རྡོ་རྗེ་ནི། །རྡོ་རྗེ་སེམས་དཔའ་ཞེས་བྱར་བཤད། །རྡོ་རྗེ་ཡེ་ཤེས་བླ་མེད་པ། །དེ་ཉིད་ཀྱིས་ནི་དབབ་པར་བྱ། །བཛྲ་ཨཱ་བེ་ཤ་ཨཿ།<line/>
དེ་ནས་དབབ་པར་གྱུར་པ་ཉིད། །མངོན་པར་ཤེས་པ་དྲུག་ཐོབ་ཅིང༌། །ཡེ་ཤེས་དམ་པ་ཐང་ཅིག་གིས། །སྔོན་བྱུང་མིན་བའི་དགའ་བདེ་དང༌། །དགའ་བ་མགུ་བ་<line/>
མཆོག་དག་དང༌། །རིག་པ་ཐམས་ཅད་མངོན་དུ་འགྱུར། །རྫུ་འཕྲུལ་དག་ནི་རྫོགས་བར་འགྱུར། །སྙིང་པོ་འདི་དག་ཉིད་ཀྱིས་ནི། །རྡོ་རྗེ་ཕྱག་རྒྱ་སྙིང་གར་དགྲོལ། །<line/>
</page>
<page index="220" id="429B">རྡོ་རྗེ་སེམས་དཔའ་རྒྱལ་པོ་ཆེ། །རྟག་ཏུ་སྙིང་གར་ཞུགས་པར་འགྱུར། །ཨོཾ་ཏིཥྛ་བཛྲ་དྲྀ་ཌྷོ་མེ་བྷ་བ། ཤཱ་ཤྭ་ཏོ་མེ་བྷ་བ། ཧྲྀ་ད་ཡཾ་མེ་ཨ་དྷི་ཏིཥྛ། སརྦ་སིདྡྷི་མྨེ་པྲ་ཡཙྪ་ཧཱུཾ་ཧ་ཧ་ཧ་ཧ་ཧོཿ།<line/>
དེ་ནས་སྙིང་པོ་འདི་ཡིས་ནི། །ཕྲེང་བ་ཉིད་ནི་དོར་བར་བྱ། །པྲ་ཏཱི་ཙྪ་ཧོ། གནས་གང་དུ་ནི་ཕྲེང་བ་བབས། །དེ་ཡི་ལྷ་ནི་རིགས་དེ་ཡིན། །གོ་རིམས་བཞིན་དུ་དཀྱིལ་འཁོར་གྱི། །གསང་<line/>
བ་ཆེན་པོ་བསྟན་པར་བྱ། །དཀྱིལ་འཁོར་མཐོང་བ་ཙམ་གྱིས་ཀྱང༌། །སངས་རྒྱས་ས་ནི་ཐེ་ཚོམ་མེད། །དྲི་དང་ལྡན་ཞིང་ཡིད་འོང་བ། །བུམ་པའི་ཆུ་ནི་བླངས་ནས་ནི། །སྙིང་པོ་<line/>
འདི་ཡིས་དབང་བསྐུར་བྱ། །སྡུག་བསྔལ་རབ་ཏུ་འཁྲུད་པའི་མཆོག། ཨོཾ་བཛྲ་ཨ་བྷི་ཥིཉྩ། དེ་ནས་ཕྱག་རྒྱ་གང་རུང་བས། །ཕྲེང་བ་བྱིན་ནས་དབང་བསྐུར་བྱ། །རྡོ་རྗེའི་<line/>
མིང་གི་དབང་བསྐུར་ལ། །མིང་གི་སྒྲ་ནི་རབ་སྦྱར་བྱ། །ཨོཾ་བཛྲ་སཏྭ་ཨ་བྷི་ཥིཉྩ་མི། བཛྲ་ནཱ་མ་ཨ་བྷི་ཥེ་ཀ་ཏ་ཧེ་བཛྲ་ནཱ་མ། སློབ་མ་གཞུག་པའི་ཆོ་ག་རྒྱས་པའོ།། །།<line/>
རྡོ་རྗེ་ཡེ་ཤེས་བླ་ན་མེད། །དེ་ལ་ཡེ་ཤེས་བསླབ་པར་བྱ། །བཞི་ལས་གནག་ཡང་རུང་བ་ནི། །སྐལ་བ་ཇི་བཞིན་དྲི་བར་བྱ། །གལ་ཏེ་ནོར་གྱི་དངོས་གྲུབ་སྨྲ། །དེ་ནི་རྣམ་བཞིར་<line/>
བཤད་པར་བྱ། །ནོར་གྱི་ཡེ་ཤེས་ཆེན་པོ་བཞི། །དངོས་གྲུབ་རྣམས་ནི་བསླབ་པར་བྱ། །གང་ན་གཏེར་ནི་ཡོད་རེ་བ། །དེར་ནི་སྐྱིལ་མོ་ཀྲུང་བཅས་ཏེ། །སྙིང་གར་རྡོ་རྗེ་<line/>
</page>
<page index="221" id="430A">༄༅། །བསྒོམས་ན་ནི། །གཏེར་གྱི་གནས་ནི་རབ་མཐོང་འགྱུར། །བཛྲ་ནི་དྷི། ནམ་མཁར་རྡོ་རྗེ་བསྒོམ་བྱ་ཞིང༌། །མེ་ལོང་ལ་ནི་ཡང་དག་བལྟ། །གང་དུ་<line/>
ལྷུང་བར་མཐོང་འགྱུར་བ། །དེ་ནི་གཏེར་ནི་ཡོད་པར་བསྟན། །རཏྣ་ནི་དྷི། རང་གི་ལྕེ་ལ་རྡོ་རྗེ་བསྒོམ། །འདི་ན་ཡོད་ཅེས་རང་ཉིད་སྨྲ། །དྷརྨ་ནི་དྷི། རྡོ་རྗེ་ལས་ནི་ཡང་དག་<line/>
བབས༑ ༑གང་དུ་བབས་པ་དེར་བསྟན་ཏོ། །ཀརྨ་ནི་དྷི། གལ་ཏེ་རྡོ་རྗེའི་དངོས་གྲུབ་སྨྲ། །རྣམ་པ་བཞི་ནི་བསླབ་པར་བྱ། །ཆུ་ནི་རྡོ་རྗེའི་རང་བཞིན་མཐོང༌། །ཤིན་ཏུ་མཉམ་<line/>
གཞག་དགའ་བར་འགྱུར། །ཆུ་ནི་སྟུག་པོའི་རང་བཞིན་མཐོང༌། །ཆུ་ཡི་སྟེང་དུ་བཅག་པར་འགྱུར། །བཛྲ་ཛ་ལ། བདག་ཉིད་ཏིང་འཛིན་དང་ལྡན་པས། །ཡང་དང་ཡང་དུ་<line/>
དགའ་བར་བྱ། །བདག་ཉིད་དགའ་བའི་གཟུགས་སུ་ནི། །བསྒོམ་ན་དེ་དང་འདྲ་བར་འགྱུར། །བཛྲ་རཱུ་པ། བདག་ཉིད་ནམ་མཁའི་རང་བཞིན་མཚུངས། །རང་བཞིན་མེད་པ་<line/>
ཉིད་བསྒོམས་ཤིང༌། །རྡོ་རྗེ་དབབ་པ་བསྐྱེད་བྱས་ན། །མྱུར་དུ་མི་སྣང་བ་ཉིད་འགྱུར། །བཛྲ་ཨཱ་ཀཱ་ཤ། རྡོ་རྗེའི་སྐས་ནི་ནམ་མཁའ་ལ། །བསྒོམ་ཞིང་སྟེང་དུ་འཛེག་བྱས་<line/>
ན༑ ༑ཇི་སྲིད་དུ་ནི་འཛེག་པའི་གནས། །དེ་སྲིད་མཁའ་ལ་འགྲོ་བར་འགྱུར། །བཛྲ་མཧཱ། རིག་པ་འཛིན་པ་འདོད་སྨྲ་བ། །ཡེ་ཤེས་རྣམ་བཞི་སྦྱིན་པར་བྱ། །ཟླ་བའི་དཀྱིལ་<line/>
</page>
<page index="222" id="430B">འཁོར་དབུས་གནས་ཤིང༌། །ནམ་མཁའ་ལ་ནི་བདག་ཉིད་གནས། །ལག་ན་རྡོ་རྗེ་དང་ལྡན་པར། །བདག་ཉིད་ཡོངས་སུ་བསྒོམ་པར་བྱ། །རྡོ་རྗེ་རིག་པ་འཛིན་པར་འགྱུར། །གལ་ཏེ་<line/>
ཆོས་ཀྱི་ཕྱག་རྒྱ་འདོད། །གནས་སམ་ཡང་ན་གཞན་ཡང་རུང༌། །བདག་ཉིད་གནས་པར་བསྒོམ་ན་ནི། །དེ་ལྟར་གནས་ཤིང་ལག་པ་རུ། །རྡོ་རྗེ་པདྨ་རབ་བསྒོམ་ཞིང༌། །བདག་ཉིད་<line/>
རྡོ་རྗེ་ཆོས་སུ་ཏེ། །པདྨ་རིག་པ་འཛིན་པར་འགྱུར། །བཛྲ་དྷ་ར། པདྨ་དྷ་ར། ཟླ་བའི་དཀྱིལ་འཁོར་ལ་འདུག་སྟེ། །བདག་ཉིད་ལས་དང་ཡང་དག་ལྡན། །ནམ་མཁའ་ལ་གནས་<line/>
བདག་ཉིད་ནི། །ལས་ཀྱི་རིག་པ་འཛིན་པར་འགྱུར། །བདག་ཉིད་རྡོ་རྗེ་རིན་ཆེན་དང༌། །དེ་བཞིན་དུ་ནི་བདག་ཉིད་གནས། །ལག་ཏུ་རིན་ཆེན་རྣམས་བསྒོམས་ན། །རིན་ཆེན་རིག་<line/>
པ་འཛིན་པར་འགྱུར། །ཀརྨ་དྷ་ར། རཏྣ་དྷ་ར། གལ་ཏེ་སངས་རྒྱས་དངོས་གྲུབ་སྨྲ། །ཡེ་ཤེས་རྣམ་བཞི་བརྗོད་པར་བྱ། །རྟག་ཏུ་ནམ་མཁར་བསྒོམས་ནས་ནི། །ལུས་ནི་ཡང་བ་<line/>
ཉིད་འགྱུར་ཞིང༌། །རྫུ་འཕྲུལ་གྱི་ནི་གནས་ཐོབ་འགྱུར། །རྡོ་རྗེའི་བདག་ཉིད་མྱུར་དུ་འཕར། །བཛྲ་རྀདྡྷི། སྟོང་གསུམ་གྱི་ནི་འཇིག་རྟེན་འདི། །ཐམས་ཅད་རྡོ་རྗེའི་རང་བཞིན་བསྟན།།<line/>
རྡོ་རྗེའི་བདག་ཉིད་ཇི་སྲིད་འདོད། །དེ་སྲིད་སྐད་ཅིག་གིས་འཕར་འགྱུར། །བཛྲ་བཛྲ། ཆོས་ཀྱི་དབྱིངས་ཀྱི་རང་བཞིན་དག །ཡན་ལག་པདྨ་དང་ལྡན་ཞིང༌། །བདག་ཉིད་དག་<line/>
</page>
<page index="223" id="431A">༄༅། །པར་རབ་བསྒོམས་ན། །མངོན་པར་ཤེས་པ་ལྔ་ཐོབ་འགྱུར། །ཤུདྡྷ་ཤུདྡྷ། ཉིན་མཚན་བརྩོན་འགྲུས་དང་བཅས་པས། །རྡོ་རྗེ་སེམས་དཔའ་ནམ་མཁའ་ཡི།།<line/>
དབྱིངས་སུ་བཞུགས་པར་བསམས་ན་ནི། །རང་ཉིད་རྡོ་རྗེ་འཛིན་པར་འགྱུར། །ཁམས་གསུམ་འདི་དག་ཐམས་ཅད་ནི། །སངས་རྒྱས་གཟུགས་སུ་མོས་བྱས་ནས། །བརྟན་པར་རྗེས་<line/>
སུ་དྲན་གྲུབ་ན། །སངས་རྒྱས་ཉིད་དུ་འགྱུར་བ་ཡིན། །སཏྭ་སཏྭ། བུད་དྷ་བུད་དྷ། གང་ཚེ་གསང་བའི་ལྷ་མོར་འགྱུར། །དེ་ཡི་རིགས་ཀྱི་ལྷ་རུ་འགྱུར། །ཡེ་ཤེས་དག་པ་བརྗོད་<line/>
བྱ་ཞིང༌། །དེ་ལ་མནའ་ཡང་བསྒྲག་པར་བྱ། །ཇི་སྐད་གསང་མདོ་དབང་གསུངས་པ། །དེ་བཞིན་བྷ་གར་གཞུག་པར་བྱ། །ཡིད་ཀྱིས་ཐམས་ཅད་བཅུག་ནས་ནི། །དེ་ཡི་ལུས་<line/>
ནི་མཉམ་དུ་སྤྲོ། །མི་བསྐྱོད་ཐུགས་ཀ་ནས་བྱུང་སྟེ། །རྣམ་པར་སྣང་མཛད་ཐུགས་ཀ་ནས། །དེ་ཡི་ཐུགས་ཀར་ཞུགས་ནས་ནི། །སངས་རྒྱས་ཀུན་ནི་མཉམ་དུ་སྤྲོ། །ཏིང་<line/>
འཛིན་སྦྱོར་བ་ལ་གནས་ཏེ། །མཉམ་པར་གཞག་པས་ཕེག་རྡོབ་བྱ། །རྡོ་རྗེ་ཐལ་མོའི་ཕེག་བརྡབས་པས། །དངོས་གྲུབ་ཐམས་ཅད་དབང་དུ་འགྱུར། །བཛྲ་པཱ་ཤ་།རིན་དབང་<line/>
ཐུགས་ཀ་ནས་བྱུང་ཏེ། །རྣམ་པར་སྣང་མཛད་ཐུགས་ཀ་ནས། །སངས་རྒྱས་ཀུན་ནི་བཅུག་ནས་ཀྱང༌། །བདག་ཉིད་རྡོ་རྗེའི་ལྷ་མོ་རུ། །རྡོ་རྗེ་ཐལ་མོ་བྱས་ནས་ནི། །རྡོ་རྗེ་བསྡམས་<line/>
</page>
<page index="224" id="431B">པའི་མཐིལ་བརྡབ་བྱ། །རྡོ་རྗེ་རྣལ་འབྱོར་བསྒྲུབ་བྱ་ཞིང༌། །རྡོ་རྗེ་ཡེ་ཤེས་ཡང་དག་བརྡབ། །རྡོ་རྗེ་དབབ་པ་བྱས་ནས་ནི། །དེ་བཞིན་དུ་ནི་བྷ་གར་ཞུགས། །རྡོ་རྗེ་ཐལ་མོ་བྱས་ནས་<line/>
ནི༑ ༑སོར་མོའི་རྩེ་མོས་མཉམ་དུ་བརྡབ། །འདོད་ཆགས་ཞེ་སྡང་གཏི་མུག་དང༌། །རྟག་ཏུ་ཉོན་མོངས་དང་འབྲེལ་བ། །ཉོན་མོངས་ཞེས་བྱའི་སྒྲིབ་པ་དག །སྐད་ཅིག་གིས་ནི་རིགས་<line/>
བརྒྱ་འཇོམས། །བཛྲ་ཧ་ན། དེ་བཞིན་བྷ་གར་གནས་ནས་ནི། །སངས་རྒྱས་སྐུ་ནི་མཉམ་དུ་སྤྲོ། །རྡོ་རྗེ་ལྷ་མོར་རང་བདག་ཉིད། །རྣམ་པར་སྣང་མཛད་ཐུགས་ཀར་གནས། །རྡོ་རྗེ་<line/>
ལྷ་མོ་བཅིངས་ནས་ནི། །བཛྲ་བཛྲ་ལན་གཉིས་བརྗོད། །རྡོ་རྗེ་བསྡམས་པ་ངེས་བཀྲོལ་ན། །སྡུག་བསྔལ་ཐམས་ཅད་འཇོམས་པའི་མཆོག །བཛྲ་ཧ་ར། དེ་ནས་རྣམ་པར་སྣང་<line/>
མཛད་བསྒྲུབ་པའི་ཡེ་ཤེས་ཀྱི་ཕྱག་རྒྱ་ནི། །སྔར་གྱི་ཏིང་འཛིན་ཇི་བཞིན་དུ། །རྡོ་རྗེ་དབྱིངས་ནི་རབ་ཏུ་བྱ། །རྣལ་འབྱོར་ལྔ་ལའང་རབ་ཏུ་གནས། །སངས་རྒྱས་ཉིད་ཀྱང་རྙེད་དཀའ་<line/>
མིན༑ ༑ཨོཾ་ཙིཏྟ་པྲ་ཏི་བོ་དྷཾ་ཀ་རོ་མི། ཨོཾ་བོ་དྷི་ཙིཏྟ་ཨུཏྤཱ་ད་ཡཱ་མི། ཨོཾ་ཏིཥྛ་བཛྲ། ཨོཾ་བཛྲ་ཨཏྨཱ་ཀོཉཧཾ། ཨོཾ་ཡ་ཐཱ་སརྦ་ཏ་ཐཱ་ག་ཏ་སྟ་ཐཱ་ཨ་ཧཾ། རྣལ་འབྱོར་ལྔ་པོ་འདི་ཡིས་ནི། །<line/>
ཕྱག་རྒྱ་ལྔ་ནི་ཡང་དག་བསྒྲུབ། །རྣམ་པར་སྣང་མཛད་རང་བདག་ཉིད། །དངོས་གྲུབ་ཐམས་ཅད་ཐོབ་པར་འགྱུར། །དེ་བཞིན་གཤེགས་པ་ཐམས་ཅད་ཀྱི་རྫོགས་པའི་བྱང་<line/>
</page>
<page index="225" id="432A">༄༅། །ཆུབ་ཀྱི་ཕྱག་རྒྱ་རྣམས་སོ། །སེམས་པའི་སྐྱིལ་མོ་ཀྲུང་འདུག་སྟེ། །རྡོ་རྗེ་གསོར་ལ་གཟུང་བར་བྱ། །སྐུ་དང་གསུང་ཐུགས་ཕྱག་རྒྱ་དག །རྡོ་རྗེ་<line/>
སེམས་དཔའ་རང་ཉིད་འགྱུར། །བཛྲ་སཏྭཱ་ཧཾ། བསྒྲུབ་པ་དག་གི་མཆོག་ཆེན་པོ། །དེ་ནས་ཡང་དག་བཤད་པར་བྱ། །རང་ཉིད་རྡོ་རྗེ་གསུང་གིས་བཤད། །རྡོ་རྗེ་རྣལ་འབྱོར་<line/>
བསྒྲུབ་པར་བྱ། །བསྙེམས་བཅས་རྡོ་རྗེ་གསོར་ནས་ནི། །རྡོ་རྗེ་བསྙེམས་ཚུལ་ཡང་དག་གཟུང༌། །རྡོ་རྗེ་དབབ་པར་རང་གྱུར་ནས། །བདག་ཉིད་རྡོ་རྗེ་ཞེས་བྱར་བསྒོམ། །བཛྲ་<line/>
སཏྭཱ་ཧཾ། རྣམ་པའི་མཆོག་རྣམས་ཀུན་ལྡན་ཞིང༌། །དཀྱིལ་འཁོར་མ་ལུས་སྟོན་མཛད་པ། །ཕྲེང་བའི་རྣམ་པ་འོད་དང་ལྡན། །རྒྱན་དང་གོས་དང་ཁ་དོག་ལྡན། །ཌ་བ་ཏ་ནི་<line/>
བརྗོད་བྱ་ཞིང༌། །སེམས་དཔའ་ཆེན་པོ་རྗེས་དྲན་བྱ། །ཡེ་ཤེས་སེམས་དཔའ་གོས་པ་མེད། །དགའ་དག་ཇི་སྲིད་མཐོང་བར་དུ། །བཛྲ་སཏྭ་དྲྀ་ཤྱེ། སེམས་དཔའ་མདུན་<line/>
དུ་བལྟས་ནས་ནི། །བདག་ཉིད་ལ་ནི་ཡང་དག་དབབ། །ཨོཾ་བཛྲ་སཏྭ་ཨཿ། །སྡུག་ཅིང་ཆེ་བའི་སྐུ་དེ་ནི། །རྡོ་རྗེ་ལྕགས་ཀྱུས་ཡང་དག་དགུག །ཛཿཧཱུཾ་བཾ་ཧོཿ། རྡོ་རྗེ་ཡི་ནི་<line/>
སྔགས་འདི་ཡི། །བདག་ཉིད་ཆེན་པོས་བལྟ་བར་བྱ། །རྡོ་རྗེ་སེམས་དཔའི་ཐུགས་ཀ་རུ། །སླར་ཡང་དེ་ཡི་སྙིང་གར་གཞུག །ས་མ་ཡ་ཨཿ། ཞེས་བརྗོད་ནས་ནི་རྣལ་<line/>
</page>
<page index="226" id="432B">འབྱོར་བ། །ཟླ་བ་དང་ལྡན་སྟེང་དུ་གནས། །ཅི་འདོད་པ་ཡི་བྱ་བ་བྱེད། །སངས་རྒྱས་ཉིད་ཀྱང་བསྒྲུབ་པར་བྱ། །རྡོ་རྗེ་སེམས་དཔའ་འདི་ཇི་བཞིན། །དེ་ནས་སྦྱོར་བ་འདི་ཡིས་ནི། །རང་གི་<line/>
ཕྱག་རྒྱ་ཡོངས་འཛིན་པའི། །རྡོ་རྗེ་ཅན་ཀུན་བསྒོམ་པར་བྱ། །གང་དག་གང་ལ་མོས་གྱུར་པ། །དེ་བཞིན་སྙིང་པོ་བཟླ་བར་བྱ། །རྡོ་རྗེའི་སྦྱོར་བ་འདི་ཡིས་ནི། །རྡོ་རྗེ་ཅན་དང་མཚུངས་<line/>
པར་འགྱུར། །སངས་རྒྱས་རྗེས་དྲན་རབ་གྲུབ་ནས། །ཆོས་ཀྱི་འཁོར་ལོ་རབ་བསྐོར་བྱ། །རང་གི་ཕྱག་རྒྱ་ཡོངས་འཛིན་པའི། །རྡོ་རྗེ་སེམས་དཔའི་ཐུགས་གྲུབ་པས། །འཁོར་ལོ་<line/>
སྒྱུར་བ་ཉིད་ཐོབ་འགྱུར། །རྒྱལ་པོ་བྱ་བ་སྔོན་འགྲོ་བས། །མཉེས་པ་དང་ནི་དབང་བསྐུར་བྱ། །ཐུན་ནི་ཡོངས་སུ་རྫོགས་པ་དང༌། །ཆོས་ཀྱི་བཞད་དང་དགའ་བར་གྱུར། །ཏིང་<line/>
འཛིན་གཟུངས་ཀྱི་འཁོར་ལོ་དང༌། །གསང་བའི་མཛོད་ནི་བླ་ན་མེད། །སྨིན་པ་དང་ནི་གྲོལ་བ་ཉིད། །སངས་རྒྱས་བྱང་ཆུབ་བརྟན་པའི་མཆོག །རྟོག་པ་གསང་ཆེན་འདི་ལས་<line/>
ནི༑ ༑ཕྱག་རྒྱ་གྲངས་མེད་ཡང་དག་བྱུང༌། །རིགས་ཀྱི་དབྱེ་བ་ཡང་དག་ལྡན། །རྒྱ་ཆེར་རབ་ཏུ་བསྒྲགས་པ་ཡིན། །གོ་ཆ་མ་བགོས་སྣོད་མི་འགྱུར། །ལེ་ལོ་ཁྲོ་དང་གཡེང་<line/>
བཅས་པས། །ངས་པར་འཛིན་པར་མི་ནུས་ཏེ། །དེ་བས་ཉུང་བར་རབ་ཏུ་བསྒྲགས། །མདོ་སྡེའི་དབང་པོ་གསང་རྒྱལ་པོ། །དེ་ནས་ཕྱག་རྒྱ་རབ་ཏུ་བཤད། །ཐེག་པ་ཆེན་པོ་མངོན་<line/>
</page>
<page index="227" id="433A">༄༅། །པར་རྟོགས། །རིན་ཆེན་སྣོད་དུ་བལྟ་བར་བྱ། །ཡེ་ཤེས་ཀྱི་མངོན་པར་རྟོགས་པ་རྫོགས་སོ།། །།རྡོ་རྗེ་འཆང་རྣམས་ཀྱི་སྙིང་པོ། །གང་<line/>
ལས་འཁོར་ལོ་ཡང་དག་བྱུང༌། །རྣལ་འབྱོར་ཐམས་ཅད་ཀུན་འབྱུང་བ། །མཆོག་ཏུ་གསང་བ་བཤད་པར་བྱ། །དབུས་ཀྱི་འཁོར་ལོར་ཡང་དག་བཤད། །རྣམ་འཕྲུལ་<line/>
ཞེས་ནི་རབ་ཏུ་བསྒྲགས། །བྱང་ཆུབ་སེམས་དཔའི་རྣམ་འཕྲུལ་ཏེ། །འཁོར་ལོ་ཐབས་ནི་རབ་སྟོན་པ། །འཁོར་ལོ་ལྔ་རུ་ཡང་དག་བཤད། །ཐབས་ནི་རྣམ་པ་ལྔ་ཡང་ཡིན།།<line/>
གསང་བ་ཡི་ནི་དབྱེ་བ་གནས། །འཁོར་ལོ་ཡི་ནི་རྣམ་འཕྲུལ་སྟོན། །དབུས་མ་གང་ཡིན་བྱང་ཆུབ་སེམས། །ཤར་གྱི་བསྡུ་བ་རྣམ་པ་བཞི། །ལྷོ་ཡི་ཕྱོགས་སུ་བཤད་པ་<line/>
སྟེ༑ ༑བསོད་ནམས་ཚོགས་དང་ཡང་དག་ལྡན། །ཏིང་ངེ་འཛིན་དང་གཟུངས་རྣམས་དང༌། །ཆོས་སུ་འཛིན་པ་རྣམ་སྤངས་པ། །ནུབ་ཏུ་ཡང་དག་བརྗོད་པ་ཡིན། །བྱང་ནི་<line/>
སེམས་ཅན་སྨིན་བྱས་ཏེ། །ཕྱི་རོལ་གྲྭ་བཞི་གང་ཡིན་པ། །ཚད་མེད་བ་ནི་བཞི་དང་བཅས། །བྱམས་པ་སྙིང་རྗེ་བཏང་སྙོམས་དང༌། །དགའ་བ་ཞེས་ནི་བྱ་བར་བཤད། །<line/>
གང་ཞིག་ཐིག་སྐུད་ཡང་དག་བཤད། །ཆོས་ཀྱི་རྒྱུན་གྱི་ལམ་ལས་བྱུང༌། །ལྟ་བ་ཐམས་ཅད་རྣམ་དག་འདི། །ཐེག་པ་གཞན་ནི་རྣམ་ཕར་སྤངས། །གང་ཞིག་ཁ་<line/>
</page>
<page index="228" id="433B">ཁྱེར་ཞེས་བྱ་བ། །ཏིང་འཛིན་ཆོས་ཉིད་དག་པ་སྟེ། །རྡོ་རྗེ་ལྷ་མོར་ཡང་དག་བཤད། །གཟུངས་ཀྱི་སྒོ་ཞེས་བྱ་བར་བཤད། །སྒོ་རུ་ཡང་དག་བཤད་པ་གང༌། །ཐར་པའི་སྒོ་ནི་བཞི་པོ་ཡིན།།<line/>
རྟ་བབས་དང་ནི་དྲ་བ་ཉིད། །ཆོས་མཛོད་རང་བཞིན་གྲོང་ཁྱེར་ཡིན། །དྲ་བ་དྲ་ཕྱེད་བླ་རེ་ནི། །རྫུ་འཕྲུལ་སྣ་ཚོགས་རྣམ་འཕྲུལ་བ། །ཚོན་རྩི་ཡང་དག་བཤད་པ་གང༌། །དེ་འདྲ་བ་ཡི་བྱང་<line/>
ཆུབ་ཚོགས། །གང་ཞིག་མར་མེ་ཡང་དག་བཤད། །དེ་ནི་ཆོས་ཀྱི་སྣང་བ་མཆོག །དྲི་རུ་ཡང་དག་བཤད་པ་གང༌། །གྲགས་པའི་དྲི་ནི་བླ་ན་མེད། །རྫུ་འཕྲུལ་བྱུག་པ་གང་ཡིན་པ། །ཚུལ་ནི་བླ་ན་མེད། །རྫུ་འཕྲུལ་བྱུག་པ་གང་ཡིན་པ། །ཚུལ་<line/>
ཁྲིམས་དྲི་ཡིས་བྱུགས་པ་ཡིན། །བཟའ་བ་དག་ནི་སྣ་ཚོགས་པ། །ཆོས་ཀྱི་ཟས་ནི་བླ་ན་མེད། །རྣམ་པ་སྣ་ཚོགས་དགའ་བར་བཤད། །རྟོག་པ་ཐམས་ཅད་རྣམ་པར་སྤངས། །གྲོང་<line/>
ཁྱེར་དུ་ནི་བཤད་པ་གང༌། །དེ་ནི་ཐར་པའི་གྲོང་ཁྱེར་མཆོག །གང་ཞིག་དཀྱིལ་འཁོར་ཡང་དག་བཤད། །ཆོས་ཀྱི་སྙིང་པོ་རང་བཞིན་གྲོང༌། །ནད་མེད་ཅེས་ནི་བྱ་བར་བརྗོད། །དེ་ནི་<line/>
དཀྱིལ་འཁོར་ཞེས་བྱའོ། །དབུས་སུ་རྣམ་སྣང་མཛད་ཅེས་པ། །ཆོས་ཀུན་གཅིག་ཏུ་བསྡུས་པ་ཡིན། །སངས་རྒྱས་རྒྱལ་པོ་གཙོ་བོ་ཆེ། །ཕྱོགས་རྣམས་ཀུན་ཏུ་རྣམ་པར་གསལ། །རྡོ་<line/>
རྗེ་སེམས་དཔའ་ཡང་དག་བཤད། །བྱང་ཆུབ་སེམས་ཀྱི་རང་བཞིན་མཆོག །དེ་བས་རྒྱལ་པོ་བྱང་ཆུབ་སེམས། །བྱང་ཆུབ་སེམས་ལས་ཡང་དག་བྱུང༌། །རྡོ་རྗེ་རྒྱལ་པོར་ཡང་དག་<line/>
</page>
<page index="229" id="434A">༄༅། །བྱུང༑ ༑སེམས་ནི་རྣམ་པ་བཞི་ཞེས་བྱ། །སྒྲོལ་དང་གྲོལ་དང་དབུགས་དབྱུང་དང༌། །མྱ་ངན་འདའ་བར་ལྕགས་ཀྱུའོ། །རྡོ་རྗེ་ཆགས་པར་ཡང་དག་བཤད། །<line/>
བྱང་ཆུབ་སྤྱོད་པ་ལ་སྦྱོར་བ། །རྡོ་རྗེ་ལེགས་པར་ཡང་དག་བཤད། །རབ་ཏུ་སྦྱོར་བ་སྟོན་པ་ཉིད། །རྡོ་རྗེ་རིན་ཆེན་ཡང་དག་བཤད། །སེམས་ཅན་བསམ་པ་ཡོངས་རྫོགས་བྱེད། །རྡོ་རྗེ་<line/>
གཟི་བརྗིད་ཡང་དག་བཤད། །ཆོས་ཀྱི་སྦྱོར་བ་འོད་བྱེད་པ། །རྡོ་རྗེ་རྒྱལ་མཚན་ཡང་དག་བཤད། །སེམས་ཅན་འཁོར་བ་ལས་གྲོལ་བྱེད། །རྡོ་རྗེ་བཞད་པར་ཡང་དག་བཤད། །<line/>
སེམས་ཅན་ཐེ་ཚོམ་གཅོད་པར་བྱེད། །རྡོ་རྗེ་ཆོས་སུ་ཡང་དག་བཤད། །ཆོས་ཀྱི་ཡེ་ཤེས་བླ་ན་མེད། །རྡོ་རྗེ་རྣོན་པོར་ཡང་དག་བཤད། །ཉོན་མོངས་གཅོད་ཅིང་འཇོམས་བྱེད་པ།།<line/>
རྡོ་རྗེ་རྒྱུ་རུ་ཡང་དག་བཤད། །འཁོར་ལོ་རྣམ་འཕྲུལ་སྟོན་བྱེད་པ། །རྡོ་རྗེ་སྨྲ་བར་ཡང་དག་བཤད། །རྡོ་རྗེ་ཆོས་ནི་སྟོན་བྱེད་པ། །རྡོ་རྗེ་ལས་སུ་ཡང་དག་བཤད། །སེམས་ཅན་<line/>
འདུལ་བར་བྱེད་པའི་མཆོག །རྡོ་རྗེ་སྲུང་བར་ཡང་དག་བཤད། །སེམས་ཅན་གྲོལ་བར་བྱེད་པའི་མཆོག །རྡོ་རྗེ་གནོད་སྦྱིན་ཡང་དག་བཤད། །འཁོར་བའི་ཞགས་པ་ཟད་བྱེད་<line/>
པ༑ ༑རྡོ་རྗེ་ཁུ་ཚུར་ཡང་དག་བཤད། །བྱང་ཆུབ་མཆོག་ནི་བརྟན་པར་བྱེད། །རྡོ་རྗེ་སེམས་མ་རྡོ་རྗེ་ཆོས། །རིན་ཆེན་ལས་ཀྱི་རྡོ་རྗེ་མ། །རྡོ་རྗེ་རིན་ཆེན་ཆོས་ཆེན་པོ། །ལས་ཀྱི་<line/>
</page>
<page index="230" id="434B">གསང་བ་ལས་བྱུང་བ། །རྡོ་རྗེ་ལྷ་མོ་ལྷག་པ་བརྒྱད། །ཕ་རོལ་ཕྱིན་མཆོག་ལྷག་མ་བརྒྱད། །ཆོས་མ་ཤེས་རབ་ཕ་རོལ་ཕྱིན། །ལས་མ་ཐབས་ཀྱི་མཆོག་ཡིན་ནོ། །ཕ་རོལ་ཕྱིན་བཅུ་དག་<line/>
པ་ནི༑ ༑ས་བཅུ་དག་ཏུ་ཡང་དག་བཤད། །དམ་པའི་ཆོས་ཀྱི་གྲོང་ཁྱེར་སྲུང༌། །བྱང་ཆུབ་སེམས་དཔའ་ཞེས་བྱར་བཤད། །ཨེ་མའོ་ཡེ་ཤེས་ཨེ་མའོ་ཆོས། །ཨེ་མའོ་ཐར་པའི་གྲོང་ཁྱེར་<line/>
མཆོག །ཨེ་མའོ་རྣམ་འཕྲུལ་འཁོར་ལོ་ནི། །ཐུབ་པའི་དབང་ཕྱུག་དག་གིས་བསྟན། །ཆོས་ཀྱི་སྦྱོར་བ་འདི་ཡིས་ནི། །མགོན་པོས་ཐར་པར་དགོད་པར་མཛད། །གང་དུ་སངས་རྒྱས་<line/>
བརྒལ་གྱུར་ནས། །སེམས་ཅན་རྣམས་ཀྱང་སྒྲོལ་བར་མཛོད། །འདི་ནི་ཆོས་ཀྱི་རང་བཞིན་གྲུབ། །འདི་ཆོས་རང་བཞིན་ཤིང་རྟ་སྟེ། །ཆོས་ཀྱི་རང་བཞིན་སྙིང་པོ་སྟེ། །འདི་ཆོས་རང་<line/>
བཞིན་གྲོང་ཁྱེར་ཡིན། །དེ་ཁོ་ན་ཉིད་མཆོག་ཏུ་གསང་བའི་རྟོག་པའི་རྒྱལ་པོ་ཆེན་པོ་གསང་བའི་རྣལ་འབྱོར་ཆེན་པོ་རྡོ་རྗེ་རྩེ་མོ་ལས། དེ་བཞིན་གཤེགས་པ་ཐམས་ཅད་ཀྱི་གསང་<line/>
བའི་མདོ་སྡེའི་དབང་པོ་ཞེས་བྱ་བའི་རྣམ་པར་བཤད་པ་སྟེ་ལེའུ་དང་པོ་རྫོགས་སོ།། །།དངོས་གྲུབ་ཐམས་ཅད་བླ་ན་མེད། །དེ་ནས་གསང་བ་བཤད་པར་བྱ། །རྡོ་རྗེའི་<line/>
རིག་པ་འཛིན་པ་ནི། །བདག་ཉིད་ཀྱིས་ནི་སྦྱར་བར་བྱ། །ཆོ་ག་ཇི་ལྟ་བ་བཞིན་དུ། །ཕྱག་རྒྱ་བཅིང་བ་བཤད་པར་བྱ། །ཅི་རིགས་པར་ནི་བཅིང་བྱ་ཡི། །གཞན་དུ་མྱུར་དུ་འགྲུབ་མི་<line/>
</page>
<page index="231" id="435A">༄༅། །འགྱུར། །ཐལ་མོ་མཉམ་པ་བཅིང་བྱ་སྟེ། །སྔོན་ལ་ཐལ་མོ་མཉམ་པར་བྱ། །དེ་ནས་རྡོ་རྗེ་ཐལ་མོ་བཅིངས། །རྡོ་རྗེ་བསྡམས་པ་བཅིང་བར་བྱ། །སོར་མོ་<line/>
རྡོ་རྗེ་བསྡམས་བཅིང་ནས། །སྙིང་པོ་བརྗོད་ཅིང་དྲལ་བར་བྱ། །དེ་ནས་ཕྱག་རྒྱ་དབང་དུ་འགྱུར། །འགྲུབ་འགྱུར་འདི་ལ་ཐེ་ཚོམ་མེད། །བཛྲ་བནྡྷ་ཏྲཊ། འདི་ནི་སྔོན་དུ་བརྗོད་བྱ་ཞིང༌།<line/>
དེ་ནས་ཕྱག་རྒྱ་ཡང་དག་བཅིང༌། །གང་གི་དྲུང་དུ་བཅིངས་པ་ནི། །བདག་ཉིད་ཡང་དག་བྱིན་གྱིས་བརླབས། །མཧཱ་ས་མ་ཡ་སཏྭ་ཧཾ། ཤེས་རབ་ཅན་གྱི་དབབ་པ་བསམ། །<line/>
བདག་ལ་སེམས་དཔའ་དབབ་པར་བྱ། །དམ་ཚིག་ཕྱག་རྒྱ་བཅིངས་ནས་ནི། །སྙིང་པོ་ཡང་ནི་བརྗོད་པར་བྱ། །ཨ༑ ཕྱག་རྒྱ་བཅིངས་པ་ཙམ་གྱི་ནི། །ཡན་ལག་ཀུན་ལ་ཡོངས་<line/>
སུ་གནས། །སྙིང་པོ་བརྗོད་པར་བྱ་བ་སྟེ། །སྙིང་པོ་འདི་དག་ཉིད་ཡིན་ནོ། །ས་མ་ཡ་<span class="conversion-problem" title="128: Cannot convert ACIP {O} because O is a &quot;vowel&quot; without an associated consonant.">O</span>་ཧཾ། དེ་ནས་བདག་ཉིད་བྱིན་རླབས་ནས། །རང་ལྷ་ཡང་དག་རྗེས་སུ་དྲན། །སྙིང་པོ་འདི་དག་<line/>
ཉིད་ཀྱིས་ནི། །སྙིང་པོ་བརྗོད་པར་བྱ་བ་ཡིན། །ས་མ་ཡ་སཏྭ་ཨ་དྷི་ཏིཥྛ་སྭ་མཾ། ཕྱག་རྒྱ་བསྒྲུབ་པ་ལྷུར་ལེན་པ། །དེ་ནས་ཤེས་རབ་ཅན་གྱིས་བསྒྲུབ། །དམ་ཚིག་སེམས་དཔའ་<line/>
ཆེན་པོ་དག །རྣམ་པ་བཞི་ནི་བསྒྲུབ་པར་བྱ། །དེ་ལ་འདི་རྣམས་ཀྱི་གསང་བའི་སྙིང་པོ་ནི། །ཨརྠ་སིདྡྷི། བཛྲ་སིདྡྷི། བཛྲ་བཱིཪྻ། བུདྡྷ་སིདྡྷི། དེ་ནས་ཕྱག་རྒྱ་བརྟན་པར་བྱེད་པ་<line/>
</page>
<page index="232" id="435B">ནི༑ ༑ཨོཾ་བཛྲ་སཏྭ་ས་མ་ཡ། མ་ནུ་པཱ་ལ་ཡ། བཛྲ་སཏྭ་ཏྭེ་ནོ་པ་ཏིཥྛ། དྲྀ་ཌྷོ་མེ་བྷ་ཝ། སུ་ཏོ་ཥྱོ་མེ་བྷ་བ། སུ་པོ་ཥྱོ་མེ་བྷ་བ། ཨ་ནུ་རཀྟོ་མེ་བྷ་བ། སརྦ་སིདྡྷི་མྨེ་པྲ་ཡཙྪ། སརྦ་ཀརྨ་སུ་ཙ་<line/>
མེ། ཙིཏྟཾ་ཤྲི་ཡཿཀུ་རུ་ཧཱུཾ། ཧ་ཧ་ཧ་ཧ་ཧོཿ་བྷ་ག་ཝཱན། སརྦ་ཏ་ཐཱ་ག་ཏོ་བཛྲ་མཱ་མེ་མུཉྩ་བཛྲཱི་བྷ་ཝ་མཧཱ་ས་མ་ཡ་སཏྭ་ཨཿ། །མཚམས་མེད་ལྔ་པོ་བྱེད་པ་ཡང༌། །རྡོ་རྗེ་སེམས་དཔའ་<line/>
དང་འདྲར་འགྱུར། །ཕྱག་རྒྱ་ཐམས་ཅད་འགྲུབ་འགྱུར་ཞིང༌། །ཐམས་ཅད་འགྲུ་པར་ཐེ་ཚོམ་མེད། །དེ་ནས་ཕྱག་རྒྱ་ཐམས་ཅད་དགྲོལ་བ་ནི་ཐུན་མོང་ཡིན་ནོ། །ཕྱག་རྒྱ་ཐམས་ཅད་<line/>
བཅིངས་ནས་ནི། །ཐ་མར་བདག་ཉིད་དབང་བསྐུར་བྱ། །སོར་མོའི་རྩེ་མོས་ཕྲེང་བ་ཆེ། །རྣམ་བཞི་ཡང་ན་རྣམ་པ་གསུམ། །ཨོཾ་བཛྲ་རཏྣ་ཨ་བྷི་ཥིཉྩ། ཤེས་རབ་ཅན་གྱིས་གོ་ཆ་<line/>
བཅིང༌། །ཅི་ནུས་པར་ནི་དབང་བསྐུར་བྱ། །སྙིང་པོ་འདི་དག་ཉིད་ཀྱིས་ནི། །ཕྱག་རྒྱ་ཐམས་ཅད་བརྟན་པར་བྱ། །བཛྲ་ཀ་པ་ཙེ་ན་བི། །གང་ནས་བྱུང་བ་དེར་གྲོལ་ཏེ། །སྙིང་པོ་འདི་དག་<line/>
ཉིད་ཀྱིས་ནི། །གནས་དེ་རུ་ནི་དགྲོལ་བར་བྱ། །གཞན་དུ་བྱ་བ་མི་བྱེད་དོ། །ཨོཾ་བཛྲ་མུཿ། མགོན་པོ་ཐལ་མོ་མཉེས་བྱ་ཞིང༌། །རྡོ་རྗེ་ཐལ་མོ་བཅིང་བར་བྱ། །སྙིང་པོ་འདི་དག་<line/>
ཉིད་ཀྱིས་ནི། །རྡོ་རྗེ་ཅན་ཀུན་མཉེས་པར་བྱ། །བཛྲ་ཏུ་ཥྱ་ཧོ། །ཆོ་ག་འདི་ཡིས་དགྲོལ་བྱ་སྟེ། །ཕྱག་རྒྱ་དགྲོལ་བ་མཆོག་ཡིན་ནོ། །ཕྱག་རྒྱ་ཐམས་ཅད་བརྟན་གྱུར་ན། །རྡོ་རྗེ་<line/>
</page>
<page index="233" id="436A">༄༅། །ཅན་ནི་མཉེས་པར་འགྱུར། །སྔ་དྲོའི་དུས་སུ་ཉིན་རེ་ཞིང༌། །ཤིན་ཏུ་བསྔམས་ཤིང་གསང་གྱུར་པ། །རྡོ་རྗེ་སེམས་དཔའ་ཅི་འདོད་བཟླས། །བཟླས་པ་<line/>
ཙམ་གྱིས་འགྲུབ་པར་འགྱུར། །བཛྲ་སཏྭ། གསང་བའི་ཡི་གེ་ཧཱུཾ་བཟླས་པས། །རྣམ་པ་ལྔ་ནི་མཐོང་བར་འགྱུར། །གསང་བའི་སྦྱོར་བའི་ཆོ་ག་ཡིས། །རྡོ་རྗེ་སེམས་དཔའ་<line/>
འགྲུབ་པར་འགྱུར། །ཟླ་བའི་དཀྱིལ་འཁོར་དབུས་སུ་ནི། །ཟླ་བ་གཉིས་པ་ཡོངས་སུ་བསྒོམ། །བདག་ཉིད་སངས་རྒྱས་དང་ལྡན་པ། །རྡོ་རྗེའི་དབུས་སུ་བསྒོམ་པར་བྱ། །མདོར་<line/>
ན་རྡོ་རྗེའི་དབུས་སུ་ནི། །ཡི་གེ་ཧཱུཾ་ནི་སྦྱར་བར་བྱ། །རྡོ་རྗེའི་སྦྱོར་བ་འདི་ཡིས་ནི། །ཡི་གེ་ཧཱུཾ་ནི་བསྒྲུབ་པར་བྱ། །ཧཱུཾ། དེ་ལྟར་རྣམ་པ་བཅུ་དྲུག་ནི། །ཕྱག་མཚན་ཐམས་ཅད་རབ་<line/>
ཏུ་བསྒོམ། །ཟླ་བའི་དབུས་སུ་རབ་སྦྱོར་བས། །བདག་ཉིད་ཐམས་ཅད་སྐད་ཅིག་འགྲུབ། །ཡང་ན་ཡི་གེ་སྦྱོར་བས་ནི། །དབུས་སུ་སྦྱོར་བས་བསྒྲུབ་པར་བྱ། །ཟླ་བ་ཡི་ནི་<line/>
སྦྱོར་བ་ཡིས། །ཡི་གེ་ཛ་སོགས་འགྲུབ་མི་འགྱུར། །ཡི་གེ་ཧོ་དང་ས་དང་ནི། །ཡི་གེ་ཨོཾ་སོགས་རབ་སྦྱོར་པས། །ཟླ་བ་ལ་ནི་ཨོཾ་ཨ་ཏྲཾ། །ཡི་གེ་ཧཾ་ནི་རབ་ཏུ་བསྒྲུབ། །ཧྲཱི་དང་དྷིཿ་<line/>
དང་མཾ་བཾ་རཾ། ཀཾ་ཧཾ་ཧཱུཾ་བཾ་བསྒྲུབ་པར་བྱ། །རྡོ་རྗེའི་ཚིག་ནི་འདི་དག་གིས། །རྡོ་རྗེ་བཟླས་པས་འགྲུབ་པར་བྱ། །བདག་ཉིད་རྡོ་རྗེ་སེམས་དཔའ་འམ། །བཅུ་དྲུག་བདག་ཉིད་རབ་<line/>
</page>
<page index="234" id="436B">སྦྱོར་བས། །རྣལ་འབྱོར་རྒྱུད་དུ་བསྒྲུབ་བྱ་ཞིང༌། །ཟླ་པའི་དབུས་སུ་བསྒོམ་པར་བྱ། །དེ་ཁོ་ན་བཞིན་དུ་དཀྱིལ་འཁོར་གྱི་ཆོ་ག་ནི། །ཉི་མ་ཤར་བ་ནས་བརྩམས་ཏེ། །བདག་ཉིད་<line/>
དབུལ་བ་ལ་སོགས་པ། །སངས་རྒྱས་ཀུན་ལ་མཆོད་པར་བྱ། །རྡོ་རྗེ་ཅན་རྣམས་བཟོད་པར་གསོལ། །ཕྱག་རྒྱ་ཐམས་ཅད་བཅིང་བྱ་ཞིང༌། །རྡོ་རྗེ་ཐལ་མོས་མཉེས་པར་བྱ། །མཚན་<line/>
བརྒྱ་རྩ་བརྒྱད་དམ་པ་ནི། །ཐམས་ཅད་བྱས་ནས་གདོན་པར་བྱ། །ལན་གསུམ་ངང་ནི་ལན་བདུན་དུ། །བསྐོར་བ་དག་ཀྱང་རབ་ཏུ་བྱ། །རྡོ་རྗེ་སེམས་དཔའི་ཕྱག་རྒྱ་ཆེ། །མཁས་པ་<line/>
ཡིས་ནི་དྲལ་བར་བྱ། །རྡོ་རྗེ་སེམས་དཔའི་ཕྱག་རྒྱ་ཆེ། །འཁོར་ལོའི་དབུས་སུ་སྟེང་དུ་བཅིང༌། །གང་གིས་སེམས་ནི་དག་གྱུར་པ། །ཕྱག་རྒྱ་ཐམས་ཅད་ཡང་དག་བཅིང༌། །ཨོཾ་བཛྲ་མུཿསྙིང་<line/>
པོ་འདི་ནི་བརྗོད་ནས་སུ། །ཕྱག་རྒྱ་ཐམས་ཅད་སྟེང་དུ་བཅིང༌། །སྒོ་དང་ཕྱི་རོལ་མཆོད་པ་ལ། །རྡོ་རྗེའི་མུ་ནི་བརྗོད་པར་བྱ། །གསང་བ་འདི་ནི་གསང་བ་ཆེ། །རྡོ་རྗེའི་རིག་པ་འཛིན་པ་ནི། །<line/>
ཤེས་རབ་ཅན་གྱིས་ཀུན་མི་བསྟན། །སྡོམ་དང་ལྡན་པ་མཆོག་ལ་སྦྱིན། །ཤིན་ཏུ་སྣོད་ལྡན་ཕ་རོལ་ལ། །དེ་ནི་རིག་པའི་བརྟུལ་ཞུགས་ཏེ། །ལག་པ་གཡས་སུ་རྡོ་རྗེ་སྟེ། །གཡོན་དུ་<line/>
དྲིལ་བུ་སྦྱིན་པར་བྱ། །རྡོ་རྗེའི་བརྟུལ་ཞུགས་གསང་ཆེན་པོ། །སྙིང་པོ་འདི་ནི་སྦྱིན་པར་བྱ། །དེ་བྱིན་སྙིང་གར་འཛིན་དུ་གཞུག །ཐམས་ཅད་སྒྲུབ་པའི་མཆོག་ཡིན་ནོ། །འདི་དེ་<line/>
</page>
<page index="235" id="437A">༄༅། །སངས་རྒྱས་ཐམས་ཅད་ཀྱི། །རྡོ་རྗེ་སེམས་དཔའ་ཕྱག་ན་གནས། །ཁྱོད་ཀྱིས་ཀྱང་ནི་རྟག་ཏུ་བཅང༌། །ཕྱག་ན་རྡོ་རྗེའི་བརྟུལ་ཞུགས་བརྟན། །ཨོཾ་སརྦ་ཏ་ཐཱ་ག་ཏ་<line/>
སིདྡྷི་བཛྲ་ས་མ་ཡ་ཏིཥྛ་ཨེ་ཥ་སྟྭཾ་དྷ་ར་ཡཱ་མི་བཛྲ་སཏྭ། །ཧི་ཧི་ཧི་ཧི་ཧཱུཾ། དེ་ནས་ཐམས་ཅད་མཚུངས་པ་རུ། །ཕྱག་རྒྱས་དཀྱིལ་འཁོར་དགྲོལ་བར་བྱ། །བཛྲ་སཏྭ་མུཿ། རྡོ་རྗེ་སློབ་དཔོན་<line/>
གྱི་བྱ་བ་རྫོགས་སོ།། །།ཇི་ལྟར་ཆོ་གར་རབ་ལྡན་ཉིད། །རྡོ་རྗེ་གསང་བའི་དཀྱིལ་འཁོར་ཏེ། །རྡོ་རྗེ་འཛིན་པ་རྒྱལ་པོ་ཆེ། །དེ་བཞིན་ཀུན་ཏུ་བསྒྲུབ་པར་བྱ། །རྡོ་<line/>
རྗེ་འཛིན་པ་རྒྱལ་པོ་ཆེ། །ཀུན་མཆོག་དབང་ཕྱུག་དམ་པ་ཡིས། །རྣལ་འབྱོར་གྱི་ནི་རྒྱུད་བསྡུས་པ། །མཆོག་ཏུ་གསང་བ་གསུངས་པར་གྱུར། །ཨེ་མའོ་སངས་རྒྱས་མགོན་པོ་ཆེ། །<line/>
སྤྱོད་པ་སྤྱོད་ཕྱིར་བྱུང་བ་སྟེ། །ཆོས་ཀྱི་མགོན་པོ་རྣལ་འབྱོར་ཆེ། །རྒྱུད་རྣམས་ཐམས་ཅད་ཡང་དག་བྱུང༌། །སངས་རྒྱས་མེད་ཅིང་སེམས་དཔའ་མེད། །རྣལ་འབྱོར་རྣལ་འབྱོར་<line/>
སྒྲུབ་པ་མེད། །ས་དང་གསང་བ་མཆོག་མེད་དེ། །དེ་བཞིན་འདུལ་བའི་དོན་དུ་བྱུང༌། །སངས་རྒྱས་མཆོག་དང་དམ་ཚིག་མཆོག །སེམས་དཔའ་མཆོག་གི་བསྒྲུབ་པ་དང༌། །གསང་<line/>
མཆོག་སེམས་དཔའ་སྤྱོད་པ་མཆོག །རྡོ་རྗེ་རྣལ་འབྱོར་ཡང་དག་བྱུང༌། །ཡོན་ཏན་མཆོག་དྲན་དམ་ཚིག་རྣམས་ཀྱི་མཆོག །ཡོན་ཏན་མཆོག་དྲན་དབུ་རྒྱན་དམ་པ་སྟེ། །གྲགས་<line/>
</page>
<page index="236" id="437B">ཆེན་དང་ལྡན་སྤྱོད་པ་མཆོག་འཛིན་པ། །ཡོན་ཏན་མཆོག་ལྡན་རྣམས་ཀྱི་སྤྱོད་པ་མཆོག །རྡོ་རྗེ་ཆེན་པོ་རབ་བསྡམས་ཅན། །རྣལ་འབྱོར་ཆེན་པོ་སྤྱོད་པ་ཆེན་པོ་སྤྱོད། །གསང་བ་ཆེན་པོའི་<line/>
ཡོན་ཏན་འཛིན་མཛད་པ། །བདེ་བ་ཆེན་པོ་ཡང་དག་འབྱུང་བ་གསོལ། །ཡོན་ཏན་མཆོག་དྲན་ལྡན་པ་ཅོད་པན་མཆོག །དམ་ཚིག་ཚོགས་མཆོག་འབྱུང་བས་བརྒྱན་གྱུར་པ། །མི་གཡོ་<line/>
རབ་མཆོག་མཆོག་སྟེར་དྲི་མ་མེད། །སྤྱོད་མཆོག་སྤྱོད་པའི་མཆོག་སྟེ་དྲི་མ་མེད། །ཚོགས་ཀྱིས་བསྐོར་བ་ཤིན་ཏུ་བཞད་མཛད་པ། །གནོད་བྱེད་འཇོམས་པ་ཏྲ་ཊ་ཏྲ་ཊ་སྒྲོགས། །གཡོ་<line/>
བྱེད་བསྐྱེད་པའི་བཞད་ཅིང་བཞད་པར་མཛད། །ཡོན་ཏན་མཆོག་དྲག་ཙ་ལ་ཙ་ལ་བ། །ད་ཧ་ད་ཧ་པ་ཡ་གནོད་མཛེས་འཇོམས། །ཧ་ར་ཧ་ར་ཧ་རེ་ཧ་རེ་ལས་མཆོག་འཇོམས། །གནས་<line/>
ཆེན་པོ་ནི་སྟོབས་ཀྱི་གྲུབ་མཛད་པ། །རིག་མཆོག་སྟོབས་ཀྱིས་གྲོལ་ཞིང་སྒྲོལ་མཛད་པ། །ཧ་ཧ་ཧཱ་ཧ་ཧ་ཧཱ་ཧ་ཧ་ཧཱ། ཧི་ཧི་ཧཱི་ཧི་ཧི་ཧཱི་ཧི་ཧི་ཧཱི་ཧི་ཧི་ཧཱི། ཧུ་ཧུ་ཧུ་ཧུ་ཧུ་ཧུ་ཧུ་ཧུ་ཧུ་ཧུ། རབ་<line/>
མཆོག་བདག་ཉིད་མཁས་པས་འདྲེན་གྱུར་པ། །ཊ་ཊ་ཊཱི་ཊ་ཊ་ཊཱི་ཊ་ཊ་ཊཱི་ཊ་ཊཱི་ཊ་ཊ་ཊཱི་ཊ་ཊ་ཊཱི། ཊུ་ཊུ་ཊྱ་ཊྱ། ནྱ་ནྱ་ཊྱ་ཊྱ་ཊྱ་ཊྱ་ཊྱ་ཊྱ་ཊྱ་ཊྱ། རྒྱན་གྱི་སྤྱོད་པ་འདར་ཞིང་འདར་བར་མཛད། །སྤྱོད་<line/>
པ་སྤྱོད་པ་རྣམས་ཀྱི་མཆོག་ཏུ་གྱུར། །སྤྱོད་པ་སྤྱོད་བྱེད་རབ་མཆོག་བདག་ཉིད་ཅན། །དམ་ཚིག་རྒྱན་ཏེ་རིགས་དྲུག་མཆོད་གྱུར་པ། །བདག་པོ་ཆེན་པོ་འཕྲོག་བྱེད་འཇོམས་པར་<line/>
</page>
<page index="237" id="438A">༄༅། །མཛད། །འཕྲོག་བྱེད་བསྒྲུབ་པ་རྣམས་ནི་གྲུབ་མཛད་པ། །མཆོག་གསོལ་མཆོག་གི་བདག་ཉིད་ཡང་དག་བྱུང༌། །ཏ་ཏེ་ཊ་ཏེ་བསྟན་པའི་སྤྱན་མངའ་ག།<line/>
ཡི་གེ་ཛ་ལས་རབ་བྱུང་མཆོག་ནི་སྟེར་བ་ཧཱུཾ་ནི་དང་པོ་ལས་སྦྱོར་བ། །ཧོ་ཧོ་འདོད་ཆགས་མཆོག་ལྡན་བུད་མེད་བསྟན་བྱེད་ས་ནི་ལེན་པ་རབ་སྟེར་བ། །ཨོཾ་ནི་དང་པོ་བླ་མེད་ཊ་<line/>
ཊ་ཊ་ཊིས་ཨ་ནི་གཟི་བརྗིད་རབ་འབར་བ། །ཏྲཾ་ཏྲཾ་རྗེས་སུ་ཆགས་པའི་རྣལ་འབྱོར་རྫོགས་བྱེད་ཧ་ནི་བཞད་པ་ཡང་དག་སྦྱོར། །ཧྲཱིཿ་ནི་ཆོས་ཅན་བྱེད་ཅིང་རབ་རྣོ་དྲི་མེད་ཧི་ནི་རྒྱུ་<line/>
ཡི་འཁོར་ལོ་ཆེ། །ཧཾ་དང་རཾ་ནི་མཁའ་དགྱེས་སྨྲ་བའི་སྦྱོར་བ་འཆིང་བྱེད་ཨ་ནི་སྣ་ཚོགས་བྱེད། །ཧཾ་ནི་བསྲུང་བ་ཏྲ་ཏ་འགེས་བྱེད་ཏ་ཊ་ཏ་ཊི་ས་དང་ཧཱུཾ་ནི་ཟ་ཞིང་འཆའ། །བཾ་ནི་<line/>
དགའ་བྱེད་དགའ་སྟེ་ཚ་ཏ་ཚ་ཏི་ཊ་ནི་རབ་དགའ་བྱེད། །ཧཾ་ནི་རྡོ་རྗེ་བསྟན་པ་དང་བཅས་བདེ་བསྟན་འདོད་ཆགས་བཅས་པ་དགའ་བྱེད་དོ། །ཧོ་ནི་མགོན་པོ་སྐྱེ་བ་མཆོག་གི་<line/>
རྒྱུར་གྱུར་ཧྲི་ནི་དགའ་བ་བདག་ཉིད་ཅན། །ཧི་ནི་སྤྱོད་པ་འགོད་བྱེད་དུལ་སྤོང་མཆོག་སྟེ་དུས་གསུམ་མགོན་པོས་བསྐོར་གྱུར་པ། །གསང་ཞིང་གསང་བའི་ཡོན་ཏན་ཀུན་མཆོག་<line/>
དྲི་མེད་ཧོ་ནི་བྱང་ཆུབ་སྤྱོད་པ་མཆོག །མཆོག་གི་མཆོག་སྟེ་མཆོག་གསོལ་གོ་འཕང་མཆོག་ཐོབ་ཡི་གེ་ཧཱུཾ་ནི་སྩོལ་བ་མཆོག །ཉོན་མོངས་དྲི་མ་ཐམས་ཅད་འཇོམས་<line/>
</page>
<page index="238" id="438B">ཤིང་རབ་འཕྲོ་ཧཱུཾ་གི་མཆེ་བའི་མཚོན་ཆར་ལྡན། །སྣ་ཚོགས་དགའ་བ་མཆོག་གིས་རྣམ་པར་བརྒྱན་མཛེས་ཡི་གེ་ཨོཾ་དང་ཡང་དག་སྤེལ། །ཧེ་ཧོ་ཧཾ་ནི་ཡིད་འོང་ཧཱུཾ་གིས་རྣམ་འཇོམས་<line/>
གནོད་མཛེས་དེས་འཇོམས་བདག་ཉིད་ཅན། །བདེ་མཆོག་གླུ་དང་རོལ་མོ་དང་བཅས་པ། །གཟུགས་བཟང་དང་ལྡན་ལྷ་མོ་རྣམས་ཀྱིས་མཆོད། །ཟླ་བ་ལྟར་དཀར་འཕྲོ་བའི་ཞལ་<line/>
མངའ་བ། །རྡོ་རྗེ་གསང་བའི་ཡོན་ཏན་བརྩེགས་པས་མཚན། །རིན་ཆེན་ཀུན་གྱིས་རྣམ་སྤྲས་ཡིད་འོང་བ། །རིན་ཆེན་དྲ་བའི་བླ་རེས་རྣམ་པར་མཛེས། །རྡོ་རྗེ་ལྷ་མོའི་ཚོགས་<line/>
ཀྱིས་མཆོད་ཅིང་མཛེས། །བྱང་ཆུབ་སེམས་དཔའི་གནས་ནི་འཇིགས་མེད་པ། །ས་རྣམས་ཀུན་གྱི་རྣམ་སྦྱང་དྲི་མེད་པ། །བྱང་ཆུབ་སྤྱོད་པ་ཡོངས་རྟོགས་བདག་ཉིད་ཅན། །ཆོས་<line/>
མཛད་ཡོངས་སུ་རྟོགས་པའི་ཟས་དང་ལྡན། །བསོད་ནམས་དེ་ཡིས་བསྐྱེད་པའི་དགའ་བ་ཆེ། །ཚངས་པའི་རྣལ་འབྱོར་གྲུ་བཞིར་ཡང་དག་གནས། །ཆོས་མཆོག་གོ་རིམས་བཞིན་<line/>
དུ་ཐིག་བཏབ་པས། །འཁོར་ལོ་མུ་ཁྱུད་རབ་ཏུ་མཛེས་བྲིས་པ། །རྡོ་རྗེའི་དཀྱིལ་འཁོར་ལ་ནི་གཙོ་བོ་བཞུགས། །ཏིང་འཛིན་མཆོག་རྣམས་ཁ་ཁྱེར་གྱིས་མཛེས་པ། །གཟུངས་ཀྱི་ལྷ་<line/>
ཡི་ཚོགས་ཀྱིས་མཆོད་པའི་ཚོགས། །ཐར་པའི་ཐེག་པས་བྱམས་པའི་སྒོ་ཡིས་བརྒྱན། །རྡོ་རྗེའི་དཀྱིལ་འཁོར་ལ་ནི་འདྲེན་པ་བཞུགས། །ཕ་རོལ་ཕྱིན་པ་བཙུན་མོ་གར་བྱེད་པ། །སེམས་<line/>
</page>
<page index="239" id="439A">༄༅། །ཅན་སྨིན་བྱེད་རྣམ་པར་འཕྲུལ་ལ་དགའ། །བསམ་གཏན་ཟས་ལྡན་མངོན་ཤེས་མཆོག་གིས་བརྒྱན། །རྡོ་རྗེའི་དཀྱིལ་འཁོར་ལ་ནི་འདྲེན་པ་བཞུགས། །དཀྱིལ་<line/>
འཁོར་དེ་ནི་གཙོ་བོའི་ཆོས་ཉིད་ཅན། །ཆོས་ཉིད་བསྟན་པའི་སྙིང་པོ་ཀུན་ཞུགས་པ། །སངས་རྒྱས་ཀུན་གྱི་ཚོགས་འདུས་མཛེས་པ་ཡིས། །བདེ་བར་གཤེགས་པའི་གསང་བ་ཞེས་བྱར་<line/>
བཤད། །རྡོ་རྗེ་སེམས་དཔའ་དབང་ཕྱུག་དམ་པ་ཆེ། །གསང་བ་ཀུན་འབྱུང་ཏིང་འཛིན་ཡང་དག་གནས། །དེ་ནི་རྣམ་སྣང་ཐུབ་པའི་ཆོས་ཉིད་གཟིགས། །གཟུངས་དང་དམ་ཚིག་<line/>
ཡང་དག་འབྱུང་བ་མཆོག །དགའ་བའི་ཆོས་བཞིན་རྡོ་རྗེ་ཡང་དག་གནས། །དེ་ནི་རྣམ་སྣང་ཐུབ་པའི་དབང་ཕྱུག་གཙོ། །རིགས་ཀྱི་དཀྱིལ་འཁོར་ཆེན་པོ་ངེས་པར་ཕྱུང༌། །ཧཱུཾ། ཤིན་<line/>
ཏུ་དག་པའི་ཆོས་ཉིད་ལྟ་བུར་བྱུང༌། །སངས་རྒྱས་དབང་ཕྱུག་དམ་པའི་ཀུན་གྱི་མཆོག །རྩེ་གཅིག་དང་བཅས་ཨེ་མའོ་དགའ་བ་ཆེ། །སངས་རྒྱས་སྐུ་ཡང་བུད་མེད་གཟུགས་<line/>
ཅན་ཏེ། །སེམས་ཅན་ཁམས་ནི་གདུལ་ཕྱིར་ཡང་དག་གནས། །བུད་མེད་གཟུགས་ཀྱང་ཆོས་ཉིད་དག་པ་སྟེ། །སངས་རྒྱས་ཀུན་གྱི་གདུང་རྒྱུད་གནས་གྱུར་པ། །རང་གི་རིགས་<line/>
ཆེན་བྱུང་བ་དེས་བྱུང་མཛོད། །ཨོཾ་བཛྲ་དྷཱ་ཏྭཱི་ཤྭ་རི་ཧཱུཾ། ཨོཾ་བཛྲ་བཛྲཱི་ཎི་ཧཱུཾ། ཨོཾ་རཏྣ་བཛྲཱི་ཎི་ཧཱུཾ། ཨོཾ་དྷརྨཱ་བཛྲཱི་ཎི་ཧཱུཾ། ཨོཾ་ཀརྨ་བཛྲཱི་ཎི་ཧཱུཾ། མཆོག་གི་དང་པོ་རྨད་བྱུང་གསང་བ་<line/>
</page>
<page index="240" id="439B">ལྔ༑ ༑སངས་རྒྱས་ལྔས་བྱས་བུད་མེད་གཟུགས་ཅན་ཏ། །རྨད་བྱུང་དམ་བཅས་དབང་ཕྱུག་དམ་པར་གནས། །རྡོ་རྗེ་གསང་ཆོས་ཉིད་ཀྱི་གསང་བ་མཆོག །འཁོར་ལོའི་སྦྱོར་བས་ཀྱང་ནི་<line/>
བཞུགས་གྱུར་པས། །རྡོ་རྗེའི་རྣལ་འབྱོར་གྱིས་ནི་ཤར་དུ་བཞུགས། །དེ་ནི་རིགས་ཀྱི་འཁོར་ལོའི་དཀྱིལ་འཁོར་བརྗོད། །རེ་རེ་ཞིང་ཡང་རྣལ་འབྱོར་མཆོག་དང་ལྡན། །རྣལ་འབྱོར་<line/>
འཁོར་ལོར་ཡོངས་སུ་བཤད་པ་མཆོག །དེ་ཡིས་མི་བསྐྱོད་མཆོག་ཏུ་བྱུང་བ་ཡི། །མཆོག་ཏུ་གསང་བ་ཡི་ནི་དཀྱིལ་འཁོར་གསུངས། །ཨོཾ་བཛྲ་སཏྭ་གུ་ཧྱ་ས་མ་ཡེ་ཧཱུཾ། ཨོཾ་གུ་ཧྱ་བཛྲ་<line/>
སཏྭ། ཨཾ་ཀུ་ཤ་ཧཱུཾ། ཨོཾ་བཛྲ་གུ་ཧྱ་རཱ་གེ་རཱ་ག་ཡ་ཧཱུཾ། ཨོཾ་བཛྲ་གུ་ཧྱ་སཱ་དྷཱི་ཤྭ་རི་ཧཱུཾ། རྡོ་རྗེ་རིན་ཆེན་དཀྱིལ་འཁོར་བསྟན་གྱུར་པ། །དེ་ཡི་སླར་ཡང་སྙིང་པོ་བཞི་གསུངས་སོ། །ཨོཾ་<line/>
བཛྲ་གུ་ཧྱ་རཏྣེ་ས་མ་ཡཾ་ཧཱུཾ། ཨོཾ་བཛྲ་གུ་ཧྱ་པྲ་བྷ་ཧཱུཾ། ཨོཾ་བཛྲ་དྷྭ་ཛཱ་གྲ་གུ་ཧྱ་ཧཱུཾ། ཨོཾ་བཛྲ་གུ་ཧྱ་ཧཱ་ས་ཧཱུཾ། རྡོ་རྗེ་ཆོས་ནི་དབང་ཕྱུག་དམ་པ་ཆེ། །དེ་ཡིས་སླར་ཡང་སྙིང་པོ་བཞི་གསུངས་<line/>
སོ༑ ༑ཨོཾ་བཛྲ་དྷརྨ་གུ་ཧྱ་ས་མ་ཡེ་ཧཱུཾ། ཨོཾ་བཛྲ་གྷོ་ཥ་གུ་ཧྱེ་ཧཱུཾ། ཨོཾ་བཛྲ་གུ་ཧྱེ་མཎྜ་ལེ་ཧཱུཾ། ཨོཾ་བཛྲ་གུ་ཧྱ་བཱ་ཙ་ས་མ་ཡེ་ཧཱུཾ། རྡོ་རྗེ་ལས་ནི་ཡོངས་སུ་དག་པས་མཆོད། །འཁོར་ལོ་<line/>
ཐམས་ཅད་ལ་ནི་ཡོངས་གནས་མཛེས། །ཆོས་མཆོག་དབང་ཕྱུག་དམ་པ་མཆོག་གྱུར་པ། །དེ་ཡིས་སྙིང་པོ་བཞི་ནི་གསུངས་པར་གྱུར། །ཨོཾ་བཛྲ་གུ་ཧྱ་ཀརྨ་ས་མ་ཡེ་ཧཱུཾ། ཨོཾ་བཛྲ་<line/>
</page>
<page index="241" id="440A">༄༅། །གུ་ཧྱ་ཀ་བ་ཙེ་ཧཱུཾ། ཨོཾ་བཛྲ་གུ་ཧྱ་དཾ་ཥྚ་དྷཱ་རཎི་ཧཱུཾ། ཨོཾ་བཛྲ་གུ་ཧྱ་མུཥྚི་ཧཱུཾ། སྔར་བཞིན་འཁོར་ལོའི་གྲོང་ཁྱེར་ཡོངས་གནས་པ། །རྡོ་རྗེའི་གཟུགས་སུ་ཡོངས་<line/>
གནས་མཛེས་གྱུར་པ། །དེ་ཉིད་སངས་རྒྱས་སྲས་ཏེ་རྡོ་རྗེར་བཅས། །འོན་ཀྱང་ད་ལྟར་བུད་མེད་གཟུགས་སུ་སྤྲུལ། །དེ་དག་སྲིད་པ་དག་བྱེད་རབ་ཏུ་འབར། །ཐར་པའི་གྲོང་དུ་འདོད་ཆགས་<line/>
དག་བྱེད་པ། །རྟོག་དང་རྣམ་པར་རྟོག་པ་བཟློག་པས་དག །ཆོས་ལ་དགའ་ཞིང་སྐུ་མཆོག་འབྱུང་འགྱུར་བ། །བདེན་དང་མི་བདེན་རྣམ་དག་ཉི་ཤུ་དང༌། །ཆོས་དང་ཆོས་མིན་དགའ་<line/>
ཞིང་དགའ་བའི་སྣོད། །བྱེད་དང་བྱེད་མིན་རྡོ་རྗེ་ཐ་དད་གཅིག །རྡོ་རྗེ་ཐ་དད་བསྟན་པ་ཧོ་ཡིས་རབ་སྦྱོང་སྤྱོད། །གསང་འབྱོར་རིན་ཆེན་ལས་བྱས་ཆོས་གྲོང་སྟེ། །རྣམ་འཕྲུལ་འཁོར་<line/>
ལོ་འདི་ནི་མ་ཕམ་དོན། །རྡོ་རྗེ་བླ་རེའི་རྒྱན་གྱིས་རྣམ་པར་བརྒྱན། །གསང་དབང་རྡོ་རྗེ་ཆེན་པོ་ཡིས། །ཐར་པའི་རང་བཞིན་གྲོང་ཁྱེར་མཛད། །སེམས་ཅན་ཀུན་ལ་ཕན་དོན་དུ། །<line/>
འཁོར་ལོ་ལྔ་ནི་ཡང་དག་བྱུང༌། །དེ་བཞིན་གཤེགས་རིགས་ཞེས་བྱ་དང༌། །མི་ཕྱེད་བརྟན་པར་བྱེད་པ་དང༌། །བྱང་ཆུབ་སྤྱོད་པ་རབ་སྤྱོད་མཆོག །ཐེག་པ་ཆེན་པོའི་ཚུལ་གྱི་<line/>
མཆོག །གདུལ་བྱ་ཇི་བཞིན་འཁོར་ལོའི་དཀྱིལ་འཁོར་བཞིན། །གཙོ་བོའི་སྤྱོད་པ་ཇི་བཞིན་ལྷན་ཅིག་སྤྱོད། །སེམས་ཅན་གདུལ་བྱ་མ་ཡིན་སྣོད་མཆོག་མིན། །མཐུ་ཆེན་<line/>
</page>
<page index="242" id="440B">རྣམས་ནི་དངོས་གྲུབ་རྩོལ་མི་མཛད། །དེར་ནི་རྡོ་རྗེའི་རང་བཞིན་དག །ཡོན་ཏན་མང་པོ་ཡང་དག་འབྱུང༌། །སེམས་ཅན་རྣམས་ནི་གདུལ་བྱའི་ཕྱིར། །རྡོ་རྗེའི་བཙུན་མོ་དག་ལས་<line/>
བྱུང༑ ༑དེ་ཉིད་སངས་རྒྱས་སྲས་བཅས་པ། །དེ་ཉིད་འཁོར་ལོའི་གྲོང་ཁྱེར་ཆེ། །མཆོད་པ་སྒོ་སྲུང་དང་བཅས་པ། །གསང་བའི་དཀྱིལ་འཁོར་ཡང་དག་བྱུང༌། །མགོན་པོ་རྡོ་<line/>
རྗེ་གསང་དབང་ཕྱུག །རྡོ་རྗེ་དབྱིངས་ཀྱི་དབང་མོར་བཤད། །རྡོ་རྗེ་ཆོས་ཀྱི་སྦྱོར་བ་ཡི། །རྡོ་རྗེ་ཕ་རོལ་ཕྱིན་པ་མཆོག །སྔོན་ནི་ཇི་ལྟར་དེ་བཞིན་ཕྱིས། །དེ་བཞིན་དབུས།<line/>
སུ་རབ་ཏུ་གནས། །སངས་རྒྱས་ཀུན་གྱི་ཐབས་ཡིན་ཏེ། །གསང་བའི་སྦྱོར་བ་ཡང་དག་བྱུང༌། །རྡོ་རྗེ་དབྱིངས་ནི་ཇི་སྐད་བརྗོད། །དེ་ཉིད་གསང་བ་ཞེས་བྱར་བརྗོད། །ཐེག་<line/>
པ་ཆེན་པོ་མངོན་བསྡུས་པ། །རྒྱས་པར་ཕྱག་རྒྱ་དང་བཅས་པར། །འཁོར་ལོ་ལྔ་ཡི་དཀྱིལ་འཁོར་མཆོག །རྒྱས་པ་རུ་ནི་ཡང་དག་བཤད། །མདོ་སྡེའི་གསང་དབང་<line/>
རྒྱལ་པོ་ནི། །ཐེག་པ་ཆེན་པོ་མངོན་བསྡུས་ལས། །གསང་བའི་རྒྱུད་དང་ཕྱག་རྒྱ་དང༌། །དཀྱིལ་འཁོར་འཁོར་ལོ་ཟླ་བ་དག །དེ་བཞིན་གཤེགས་པའི་རིགས་ཀྱི་ནི། །དེ་དག་<line/>
རྣམ་པ་ལྔ་རུ་བཤད། །རྡོ་རྗེ་དབྱིངས་ཀྱི་སྙིང་རབ་མཆོག །མདོར་ན་དྲུག་ཏུ་བཤད་པ་ཡིན། །དམ་ཆོས་སྤྱོད་པ་དང་ལྡན་པ། །དེ་ནས་དེ་བཞིན་གཤེགས་པའི་རིགས། །<line/>
</page>
<page index="243" id="441A">༄༅། །ནུས་པ་ཇི་བཞིན་རིགས་པ་བཞིན། །ཇི་ལྟར་སྤྱོད་པ་དཀྱིལ་འཁོར་མཆོག །ཅི་རིགས་བར་ནི་ཆོ་ག་བཞིན། །མཆོག་ཏུ་རྨད་བྱུང་བཤད་པར་བྱ། །སྔོན་<line/>
ལ་དེ་བཞིན་གཤེགས་རིགས་ཀྱི། །སེམས་དཔའ་ང་ཡིས་དབྱེ་བར་བྱ། །ང་ཡིས་མདོ་སྡེ་གསང་དབང་བཤད། །གང་དུ་བྱིས་པ་དག་རྨོངས་པ། །རྡོ་རྗེ་སློབ་དཔོན་སྐལ་བ་ཆེ།།<line/>
གསང་བའི་དཀྱིལ་འཁོར་ལ་གནས་པ། །གསང་བའི་ཕྱག་རྒྱ་བཅུ་དྲུག་ནི། །གསང་བ་ངེས་པར་བསླབ་པར་བྱ། །ཟླ་བའི་དཀྱིལ་འཁོར་དབུས་སུ་ནི། །རྐང་ལག་ཐལ་སྦྱར་<line/>
རྡོ་རྗེ་ནི། །ཁ་གྱེས་པ་ནི་བསྒོམ་བྱ་ཞིང༌། །རྡོ་རྗེ་ཅན་ཡང་ཆགས་པར་བྱ། །སྟོང་གསུམ་གྱི་ནི་འཇིག་རྟེན་འདི། །ཟླ་བ་གཅིག་ཏུ་ཡོངས་སུ་བསྡུ། །རྡོ་རྗེའི་དབང་ཕྱུག་ལྷ་<line/>
མོ་ང༑ ༑དབུས་མ་ལ་ནི་ཡོངས་སུ་གཟུང༌། །སྒེག་པ་དང་བཅས་འགྲོ་བྱ་ཞིང༌། །རྣམ་པར་འཕྲུལ་པས་བཞིན་རྨོངས་བྱ། །བསྒོམ་པའི་སྦྱོར་བ་འདི་ཡིས་ནི། །རྡོ་རྗེ་ཅན་<line/>
ཡང་མཉེས་པར་བྱ། །སེམས་དཔའི་སྐྱིལ་ཀྲུང་བཅས་ནས་ནི། །སྤྱི་བོར་ཐལ་མོ་སྦྱར་བར་བྱ། །ཕྱག་རྒྱ་འདི་ནི་བཅིངས་ནས་སུ། །བདག་ཉིད་ཡང་དག་བྱིན་གྱིས་<line/>
བརླབ། །བསྒོམ་པའི་ཕྱག་རྒྱ་འདི་ཡིས་ནི། །སྐུ་ཡི་ཕྱག་རྒྱ་རྣམ་པར་བཅིང༌། །ལག་ངར་ལྕགས་ཀྱུར་བསྐུམ་བྱ་ཞིང༌། །བདག་ཉིད་ཡོངས་སུ་བསྒྲུབ་པར་བྱ། །དེ་<line/>
</page>
<page index="244" id="441B">བཞིན་བསྒོམ་པའི་སྦྱོར་བ་ཡིས། །རྡོ་རྗེའི་མདའ་ནི་ཀུན་ཏུ་དགང༌། །ལག་པས་ལེགས་སོ་ཞེས་བྱ་ཞིང༌། །དཔུང་པས་བདག་ཉིད་གོ་བགོར་བྱ། །སླར་ཡང་གསང་བར་བྱ་བ་ནི། །ཟླ་བའི་<line/>
དཀྱིལ་འཁོར་དབུས་སུ་ནི། །བདག་ཉིད་རྡོ་རྗེ་གཅིག་པུ་གནས། །གསང་བ་ལྷ་མོའི་དབང་ཕྱུག་མཆོག །དེ་བཞིན་ལག་ང་ར་བཀུག་བྱ་ཞིང༌། །སྤྱི་བོར་རྡོ་རྗེ་བསམ་པར་བྱ། །ཕྱོགས་<line/>
གཅིག་ཏུ་ནི་ང་འདུག་སྟེ། །རྡོ་རྗེ་གཉིས་ཀྱི་གོ་ཆ་བྱ། །ཐམས་ཅད་རྡོ་རྗེའི་ལུས་ཡིན་ཏེ། །རིན་ཆེན་མིག་ནི་ཡོངས་གསལ་བ། །གདོང་དང་ཚིག་ནི་པདྨ་དང༌། །མེ་ཏོག་ཀུན་འདར་བསྒོམ་<line/>
པར་བྱ། །བྱིས་པ་བཞིན་དུ་མིག་བསྐྱོད་ཅིང༌། །བུང་མེད་རྒྱུ་མཚན་ཡང་དག་བསྒྲུབ། །སྨིན་མ་བསྐྱོད་ཅིང་ཁྲོ་གཉེར་གཙིགས། །ཁྲོ་བོའི་ལྟ་བས་མིག་གདངས་པ། ཁྲོ་མོའི་ལྟ་བ་<line/>
འདོད་ཆགས་ཆེ། །འཛུམ་བཅས་མིག་ནི་བཙུམ་པར་བྱ། །མིག་གདངས་པ་ཡི་སྦྱོར་བ་ཡིས། །རྡོ་རྗེའི་ལྟ་བས་བགྲད་པར་བྱ། །སླར་ཡང་ཚིག་ནི་རྣམ་པ་བཞི། །ཧོ་ནི་རྐན་དང་ལྐོག་<line/>
མལ༑ ༑ཛ་ནི་ལྕེ་ཡི་དབུས་དང་རྩེ། །ཨོཾ་ནི་ལྐོག་མ་མཆུ་དག་ལ། །མཆུ་དང་མཆུ་ཡི་རྩེ་ལ་བཾ། །དེ་རྣམས་གསང་བ་རབ་རྒྱས་པ། །བསྐྲད་དང་སྤྱོས་དང་བཅད་པ་དང༌། །བཅིང་བ་རྡོ་<line/>
རྗེ་ཚིག་གིས་བྱ། །དེ་བཞིན་ཁོ་ནར་ཟླ་དབུས་ན། །ཕྱག་ན་རྡོ་རྗེའི་རང་བདག་ཉིད། །རིན་ཆེན་ཆོས་དང་དེ་བཞིན་ལས། །གསང་བའི་བདག་ཉིད་བསྒོམ་པར་བྱ། །ཆོ་ག་ཐམས་<line/>
</page>
<page index="245" id="442A">༄༅། །ཅད་རྒྱས་པ་རུ། །རྡོ་རྗེ་གསང་བ་རྗེས་སུ་སྲུང༌། །ཇི་ལྟར་རྣལ་འབྱོར་ཡང་དག་གནས། །དེ་བཞིན་གསང་མཆོག་འཛིན་པ་གནས། །རྡོ་རྗེའི་རྣལ་འབྱོར་བླ་<line/>
ན་མེད། །དེ་ནས་ཡང་དག་བཤད་པར་བྱ། །རྡོ་རྗེའི་རྣལ་འབྱོར་ཡང་དག་གནས། །རྡོ་རྗེ་ཕྲ་མོ་བསྒོམ་པར་བྱ། །དཔའ་བོ་རྡོ་རྗེ་སེམས་དཔའ་ནི། །ཕྱི་རོལ་ལས་གྲོལ་ཡང་དག་<line/>
གནས། །ལངས་སམ་ཡང་ན་འདུག་ཀྱང་རུང༌། །རྡོ་རྗེའི་རྣལ་འབྱོར་ཡང་དག་བརྩམ། །ཐེག་པ་ཆེན་པོའི་ཚུལ་དག་པ། །སྤྱོད་པ་ཆེན་པོ་ཚུལ་ཆེན་པོ། །བདག་ཉིད་ཆོས་ཆེན་རབ་<line/>
བསྒོམས་ན། །རྡོ་རྗེའི་དངོས་གྲུབ་ཐོབ་པར་འགྱུར། །འདུ་བྱེད་སྡུག་བསྔལ་ཆེན་པོ་ལས། །དགའ་བའི་སྤྱོད་པས་སྤྲོ་བར་བྱ། །སྙིང་རྗེ་ཆེན་པོས་དམིགས་ནས་ནི། །སེམས་ཅན་བཏང་<line/>
སྙོམས་དོར་མི་བྱ། །ལྕེ་ནི་རྐན་ལ་སྦྱར་བྱ་ཞིང༌། །སྣ་ཡི་རྩ་མོར་བསྒོམ་པར་བྱ། །རང་ཉིད་རྡོ་རྗེ་འཛིན་རྒྱལ་པོ། །སྣ་ཡི་རྩེ་མོར་དེ་བཞིན་གནས། །སྙིང་གའི་སྤྱི་བོ་ཅི་ནུས་པར། །སྐུ་<line/>
ནི་ཐམས་ཅད་ཡོངས་སུ་སྤྲོ། །རྡོ་རྗེ་ཕྲ་མོའི་བདེ་རིག་པས། །སེམས་ནི་མཉམ་པར་བཞག་པར་འགྱུར། །རྡོ་རྗེའི་མདུན་དུ་རྡོ་རྗེ་སྟེ། །རྡོ་རྗེའི་དབུས་སུ་བསྒོམ་པར་བྱ། །རྡོ་རྗེ་བསྒོམས་<line/>
པའི་སྦྱོར་བ་ཡིས། །རྡོ་རྗེ་ཕྲ་མོ་ཡོངས་སུ་སྤྲོ། །རང་གི་ལུས་ཀྱི་མདུན་དུ་ནི། །རྡོ་རྗེ་སེམས་དཔའ་བསྒོམ་པར་བྱ། །རྡོ་རྗེ་སེམས་དཔའི་ཐུགས་དབུས་སུ། །རྡོ་རྗེ་ཀུན་གྱི་དཀྱིལ་འཁོར་རོ།།<line/>
</page>
<page index="246" id="442B">རྡོ་རྗེའི་དཀྱིལ་འཁོར་དབུས་སུ་ནི། །ལྟེ་བར་སངས་རྒྱས་དེ་བཞིན་གཤེགས། །རྡོ་རྗེ་ཕྲ་མོ་བསྒོམ་པར་བྱ། །རྡོ་རྗེ་རྣམ་བསྒོམས་སེམས་གང་ཞིག །གཟུགས་མེད་བསྟན་དུ་མེད་པ་<line/>
དང༑ ༑རྨོངས་པ་མེད་ཅིང་འཇིགས་པ་མེད། །རྡོ་རྗེ་ཕྲ་མོར་འདིར་བརྗོད་དོ། །དངོས་པོ་མེད་ཅིང་རྫས་མེད་པས། །སྣང་བ་མེད་པར་རབ་ཏུ་བསྒོམ། །བདག་མེད་སེམས་ཅན་མེད་པ་རུ། །རྣལ་<line/>
འབྱོར་པས་ནི་རྣལ་འབྱོར་བསྒོམས། །ལུས་ནི་རྫས་ལྔའི་བདག་ཉིད་ཅན། །ཁམས་བཞི་ལ་ནི་ཡང་དག་བརྟེན། །སྐྱེ་མཆེད་བཅུ་གཉིས་ཉིད་དང་ནི། །གཞན་ཡང་ཁམས་ནི་བཅོ་བརྒྱད་དག།<line/>
ཤ་དང་རུས་པ་ཁྲག་ཉིད་དང༌། །རྐང་དང་ཀླད་པས་ཀུན་ཏུ་ཁྱབ། །སྣ་ཚོགས་རྫས་ཀྱིས་ཀུན་ཏུ་ཁྱབ། །བད་ཀན་མཁྲིས་པ་ལ་སོགས་ཚོགས། །སྣ་ཚོགས་སྲིན་པོའི་རིགས་ཀྱིས་ཁྱབ།།<line/>
དྲི་ངན་མི་གཙང་འབྱུང་བ་རུ། །རང་གི་ལུས་ལ་སོ་སོར་བརྟག །སྡུག་བསྔལ་གསུམ་ནི་ཀུན་འབྱུང་བར། །ཉིན་དང་མཚན་མོ་རྟག་ཏུ་ནི། །ལུས་ནི་རྗེས་སུ་དྲན་པ་བསྒོམ། །རང་<line/>
སེམས་སོ་སོར་བརྟག་བྱ་སྟེ། །གང་ཞིག་དེ་རུ་ཡང་དག་བྱུང༌། །འགྲོ་བ་མེད་ཅིང་སོང་བ་མེད། །དེ་ལ་འཕོ་བ་ཡོད་མ་ཡིན། །དེ་ལ་འབྱུང་བ་ཡོད་མིན་ན། །གང་ལས་སེམས་ནི་<line/>
ཡང་དག་བྱང༌། །ཡང་དག་མ་ཡིན་ཀུན་རྟོག་འདི། །བརྫུན་བཞིན་སེམས་ནི་རྨོངས་པར་བྱེད། །སེམས་མེད་ཙམ་ཡང་ཡོད་མ་ཡིན། །བརྫུན་བཞིན་འབྱུང་བ་སྣང་བར་<line/>
</page>
<page index="247" id="443A">༄༅། །འགྱུར། །འདི་ལ་གནས་དང་མཚན་ཉིད་དང༌། །རབ་གནས་འབྱུང་བ་ཡོད་མ་ཡིན། །གཟུང་བར་དགའ་བ་གཏི་མུག་ཆེ། །རྡོ་རྗེ་ཕྲ་མོར་བརྗོད་པར་བྱ།།<line/>
དེ་ལྟ་བུ་ཡི་རྣལ་འབྱོར་གྱིས། །སེམས་བསྒོམ་པ་ཡི་རྣམ་པ་བཞིན། །ལུས་དང་སོམས་དང་ཚོར་བ་དག །ཕྲ་མོའི་རྣམ་པར་བསྒོམ་པར་བྱ། །སཱུཀྵྨ་བཛྲ། རྡོ་རྗེ་རེག་པའི་<line/>
མཚན་མ་ཡི། །གནས་ནི་ཡང་དག་ཤེས་པར་བྱ། །དེ་ནི་བྱུང་ན་སྤྲོ་བྱ་སྟེ། །སྟོང་གསུམ་དུ་ནི་ཡོངས་སུ་སྤྲོ། །སྥ་ར་ཎ་བཛྲ། རེག་པས་སྦྱོར་བ་བསྡུ་བྱ་སྟེ། །སྐྲག་ཅིང་རྨོངས་<line/>
པར་མི་བྱའོ། །གནས་གསུམ་དུ་ཡང་བསྡུ་བྱ་སྟེ། །བློ་ཡིས་སོ་སོར་བརྟག་པར་བྱ། །སཾ་ཧ་ར་ཎ་བཛྲ། ཆོས་ལ་དམིགས་པའི་སེམས་ཉིད་ནི། །རྨོངས་ཤིང་གཞོམ་པར་མི་བྱའོ།།<line/>
རྡོ་རྗེ་དེ་ནི་བརྟན་བྱ་ཞིང༌། །རྡོ་རྗེ་ཕྲ་མོ་རེག་པར་བྱ། །བཛྲ་དྲྀ་ཌྷ་ཏིཥྛ། རྡོ་རྗེ་སེམས་དཔའ་འཇིགས་མེད་པ། །རྒྱལ་པོ་ཚངས་པའི་གཙུག་ཕུད་ཅན། །སྤྱི་བོར་སེམས་དཔའ་བསྒོམ་<line/>
བྱ་ཞིང༌། །སྐུ་ནི་ཐམས་ཅད་ཡོངས་སུ་སྤྲོ། །བཛྲ་ཨཱཏྨ་ཀ། དཔྲལ་བར་རྡོ་རྗེ་རིན་ཆེན་ནི། །མཉམ་པར་བཞག་པས་བསྒོམ་པར་བྱ། །མཚན་མ་དག་ནི་སྤྲོ་བྱ་ཞིང༌། །སེམས་<line/>
དཔའ་ཀུན་ཡང་སྤྲོ་བར་བྱ། །བཛྲ་རཏྣ་ཨཱཏྨ་ཀ །རྡོ་རྗེ་ཆོས་ནི་ཤིན་ཏུ་དག །སྣ་ཡི་རྩེ་མོར་བསྒོམ་པར་བྱ། །དེ་ཡི་མཚན་མ་སྤྲོ་བྱ་ཞིང༌། །ལུས་རྣམས་ཀུན་ཡང་སྤྲོ་བར་བྱ། །<line/>
</page>
<page index="248" id="443B">བཛྲ་པདྨ་ཨཱཏྨ་ཀ །ལུས་ཀུན་ལ་ནི་ཡང་དག་ཁྱབ། །ཆོས་ཀྱི་དབྱིངས་ནི་ཡོངས་སུ་བསྒོམ། །དེ་ཡི་མཚན་མ་སྤྲོ་བྱ་ཞིང༌། །སེམས་དཔའ་ཀུན་ཡང་སྤྲོ་བར་བྱ། །སརྦ་བཛྲ་ཨཱཏྨ་ཀ། སེམས་<line/>
དཔའ་དེ་བཞིན་རིན་ཆེན་ལས། །ཆོས་ནི་སྤྱི་བོར་བསྒོམ་པར་བྱ། །དེ་ཡི་མཚན་མ་སྤྲོ་བྱ་ཞིང༌། །སྐུ་ནི་ཐམས་ཅད་ཡོངས་སུ་སྤྲོ། །སརྦ་བཛྲ། སྣ་ལ་ལྕགས་ཀྱུ་ཡང་དག་གནས། །བློ་ལྡན་<line/>
མི་ཡིས་བསམ་པར་བྱ། །སངས་རྒྱས་ཐམས་ཅད་གཞུག་བྱ་ཞིང༌། །རང་གི་ལུས་ནི་བརྟན་པར་བྱ། །སྙིང་ག་འདོད་ཆགས་གནས་སུ་ནི། །འདོད་ཆགས་རྣམ་པར་དག་པ་བསམ། །སངས་<line/>
རྒྱས་ཐམས་ཅད་མཉེས་བྱ་སྟེ། །ཆོས་ཀྱི་དབྱིངས་ནི་བརྟན་པར་འགྱུར། །ལེགས་སོ་ཞེས་པ་གཟུང་བྱ་སྟེ། །སྤྱི་བོར་ཡང་དག་གནས་པའི་མཆོག །སངས་རྒྱས་ཐམས་ཅད་མཉེས་བྱ་<line/>
ཞིང༑ ༑ཆོས་ཀྱི་དབྱིངས་ནི་ཡོངས་སུ་སྤྲོ། །ཧྲྀ་ད་བཛྲ་ཨཾ་ཀུ་ཤ། ཏིཥྛ་བཛྲ་རཱ་ག་ཧྲྀ་ད་ཡེ། །ཨཱ་དི་བཛྲ་དུཥྚི། སྙིང་གར་རྡོ་རྗེ་ཉི་མ་ནི། །བློ་ལྡན་མི་ཡིས་བསྒོམ་པར་བྱ། །འོད་ཀྱི་གཟི་<line/>
བརྗིད་སྤྲོ་བྱ་ཞིང༌། །འཇིག་རྟེན་ཀུན་ཀྱང་སྤྲོ་བར་བྱ། །སྤྱི་བོར་འཁྲི་ཤིང་འོད་བཅས་པ། །རྒྱལ་མཚན་རྩེ་མོར་རྣམ་པར་བསམ། །རིན་ཆེན་ཆར་དག་སྤྲོ་བྱ་ཞིང༌། །སྣོད་ཀྱི་སྤྲིན་ནི་<line/>
ཡང་དག་སྤྲོ། །བཞད་པས་བདེ་བ་བསམས་ནས་ནི། །ཤིན་ཏུ་སྡུག་བསྔལ་ངེས་པར་སྦྱར། །ཆོས་ཀྱི་ཆར་ཡང་སྤྲོ་བྱ་ཞིང༌། །སྣང་བའི་སྤྲིན་ཡང་སྤྲོ་བར་བྱ། །ཧྲྀ་ད་ཡ་བཛྲ་སཱུཪྻ།།<line/>
</page>
<page index="249" id="444A">༄༅། །ཏིཥྛ་བཛྲ་དྷྭ་ཛཱ་གྲེ་།ཧྲྀ་ད་ཡ་བཛྲ་ཧཱ་ས། །སྤྱི་བོར་རྗེས་དྲན་ནས་བརྩམས་ནས། །རལ་གྲི་གཙོ་བོ་བསམ་པར་བྱ། །འཁོར་བའི་སྡུག་བསྔལ་གཅད་བྱ་<line/>
ཞིང༑ ༑སེམས་དཔའ་ཐམས་ཅད་སྤྲོ་བར་བྱ། །སྙིང་གའི་འཁོར་ལོའི་གནས་སུ་ནི། །ཆོས་ཀྱི་རྒྱུ་མཐུན་བསྒོམ་པར་བྱ། །ནམ་མཁའ་ཀུན་ཏུ་སྤྲོ་བྱ་ཞིང༌། །ཆོས་ཀྱི་དབྱིངས་<line/>
ནི་ཡོངས་སུ་སྤྲོ། །དེ་ཡི་རིགས་ལས་བྱུང་བའི་སྒྲ། །ཤེས་རབ་ཅན་གྱིས་ལྕེ་རྩེར་བསམ། །ཆོས་ཀྱི་ཚིག་ནི་སྤྲོ་བྱ་ཞིང༌། །ཕྱོགས་རྣམས་ཀུན་ཏུ་ཡོངས་སུ་སྤྲོ། །ཧྲྀ་ད་བཛྲ་<line/>
གྷོ་ཥ། ཏིཥྛ་བཛྲ་ཧྲྀ་ད་ཡཾ། པྲ་བེ་ཤ་བཛྲ་ཝཀྟྲ། སྤྱི་བོར་རྗེས་དྲན་ནས་བརྩམས་ཏེ། །མཆོད་པའི་ལས་ནི་རྣམ་པར་བསམ། །མཆོད་པའི་ཕྱིར་ནི་རྡོ་རྗེ་སྤྲོ། །ཕྱོགས་རྣམས་<line/>
ཀུན་ཏུ་སྤྲོ་བར་བྱ། །སྙིང་གར་རྡོ་རྗེ་གོ་ཆ་ནི། །ཤིན་ཏུ་མཉམ་པར་བཞག་པས་བསམ། །སྡུག་བསྔལ་ཀུན་ལས་གྲོལ་བྱེད་པ། །གོ་ཆའི་རྣམ་པ་སྤྲོ་བར་བྱ། །སྤྱི་བོ་ནས་<line/>
བརྩམས་རྐང་མཐིལ་དུ། །རྡོ་རྗེ་བསྡམས་པ་བསམ་པར་བྱ། །རྡོ་རྗེའི་སྙིང་པོ་གཞུག་བྱ་ཞིང༌། །རྡོ་རྗེའི་རང་བཞིན་ཐམས་ཅད་སྤྲོ། །ཧྲྀ་ད་བཛྲ་ཀ་བ་ཙེ། ཏིཥྛ། བཛྲ་ཡཀྵ་<line/>
བཛྲ་བཛྲ་མུཥྚི་ཧྲྀ་ད་ཡཾ། གྲོགས་དང་གྲོགས་མིན་མ་ལུས་པ། །འབྱུང་པོ་ཀུན་ལ་བྱམས་པ་ནི། །མ་ལུས་བུས་པ་མེད་པ་རུ། །མཉམ་དུ་ཁྱབ་པར་སྤྲོ་བར་བྱ། །ཀྱེ་མ་<line/>
</page>
<page index="250" id="444B">སེམས་ཅན་འདི་སྡུག་བསྔལ། །འགྲོ་བ་ལྔ་རུ་ཀུན་ཏུ་འཁྱམས། །ཉིན་དང་མཚན་དུ་རབ་སྦྱོར་བས། །སྙིང་རྗེ་ཉིད་ནི་སྤྲོ་བར་བྱ། །ཉིན་མཚན་དགེ་དང་ཞེ་སྡང་མེད། །སེམས་ཅན་<line/>
དགེ་བ་དོན་གཉེར་དང༌། །རྗེས་སུ་ཡི་རང་བདེ་ཆེན་པོ། །སེམས་ཅན་ཀུན་ལ་ཡོངས་སུ་སྤྲོ། བརྒལ་བར་དཀའ་བའི་ལམ་ཞུགས་ཤིང༌། །སངས་རྒྱས་བྱང་ཆུབ་ལ་གནས་པ། །<line/>
སེམས་ཅན་ཀུན་གྱི་དོན་བྱའི་ཕྱིར། །བློ་ཆེན་ལྡན་པས་བཏང་སྙོམས་གཞག །མཧཱ་མཻ་ཏྲི་སྥ་ར་ཎ། མཧཱ་ཀཱ་རུ་ཎི་ཀཱ་ཡ་སྥ་ར་ཎ། སརྦྦ་བུད་དྷ། པྲ་མོ་ད་སྥ་ར་ཎ། མ་ཧོ་པེཀྵ་སྥ་<line/>
ར་ཎ༑ ནམ་མཁའ་འམ་ནི་ཕྱོགས་གཞན་དུ། །རྡོ་རྗེའི་གཟུགས་ནི་རྣམ་པར་བསམ། །སེམས་ཅན་མཉམ་པར་དམིགས་པ་ཡིས། །ནམ་མཁའ་ཀུན་ཏུ་ཡོངས་སུ་སྤྲོ། །བཛྲ་མུཥྚི་<line/>
བྷ་བ༑ རྡོ་རྗེ་སེམས་དཔའ་རྒྱལ་པོ་ཆེ། །སྙིང་ག་རྡོ་རྗེ་ཆོས་ཉིད་བརྟན། །དོན་རྣམས་ཐམས་ཅད་བསྒོམ་པར་བྱ། །ཆོས་ཀྱི་དབྱིངས་ནི་ཡོངས་སུ་སྤྲོ། །སངས་རྒྱས་རྗེས་དྲན་<line/>
ནས་བརྩམས་ཏེ། །རྣམ་པ་ཀུན་ཏུ་སྣ་ཚོགས་ཉིད། །དེ་ནི་རང་གི་བདག་ཉིད་བསྒོམ། །ཆོས་ཀྱི་དབྱིངས་ནི་ཡོངས་སུ་སྤྲོ། །རྡོ་རྗེ་ཕྲ་མོ་གཞན་དང་ལྡན། །ཆོས་རྣམས་ཐམས་<line/>
ཅད་རྣམ་བསྒོམ་པ། །མྱུར་དུ་ཕྱོགས་ཀུན་ཡོངས་སུ་སྤྲོ། །སྙིང་གར་རྡོ་རྗེ་བསྒོམ་བྱ་ཞིང༌། །མཧཱ་བོ་དྷི་སཏྭ་བི་ཤྭ། བུདྡྷ་ཨ་ནུ་སྨྲྸྀ་ཏེ་བི་ཤྭ། བཛྲ་པཱ་ཎི་དཪྴ་ཡ། ས་རུ་པཾ། ཟླ་<line/>
</page>
<page index="251" id="445A">༄༅། །བའི་དཀྱིལ་འཁོར་དབུས་སུ་ནི། །བྱང་ཆུབ་སེམས་ནི་བསྒོམ་པར་བྱ། །ས་མནྟ་བྷ་དྲ་བི་ཤྭ། ཟླ་བའི་དཀྱིལ་འཁོར་དབུས་གནས་པ། །བདག་ཉིད་རྡོ་རྗེ་རྣམ་<line/>
པར་བསྒོམ། །བཛྲ་སཏྭ། ཟླ་བའི་དཀྱིལ་འཁོར་དབུས་གནས་པ། །རྡོ་རྗེ་བསྙེམས་པ་རོལ་བཅས་པ། །བཛྲ་སཏྭ་སམ་ཡ་ས་མཱ་དྷི་ཛྙཱ་ན་བི་ཤྭ། ཟླ་བའི་དཀྱིལ་འཁོར་དབུས་གནས་<line/>
པར༑ ༑སངས་རྒྱས་གཟུགས་སུ་རང་བདག་ཉིད། །ཏ་ཐཱ་ག་ཏ་ས་མོ་ཧཾ། དབང་པོ་གཉིས་ནི་སྙོམས་འཇུག་པ། །རྡོ་རྗེ་སློབ་དཔོན་དག་གི་བྱ། །གལ་ཏེ་དངོས་གྲུབ་མཆོག་འདོད་<line/>
ན༑ ༑ཤེས་རབ་ཅན་གྱིས་ངེས་པར་བྱ། །མཉམ་པར་བཞག་པའི་སེམས་ཀྱིས་ནི། །སངས་རྒྱས་རྗེས་སུ་དྲན་པ་བསམ། །ཇི་བཞིན་མཚན་གྱིས་བརྒྱན་པ་རུ། །རྟག་ཏུ་བདག་<line/>
ཉིད་རྣམ་པར་བསྒོམ། །ཇི་ལྟར་སངས་རྒྱས་དེ་བཞིན་བདག །བདག་ཉིད་སངས་རྒྱས་རྟག་ཏུ་བསྒོམ། །སངས་རྒྱས་གང་ཡིན་དེ་བདག་ཉིད། །སངས་རྒྱས་མང་པོར་ཡང་དག་<line/>
གནས། །བདག་ནི་དེ་བཞིན་གཤེགས་དང་མཚུངས། །རྡོ་རྗེའི་ཚིག་ནི་ཡང་དག་བརྗོད། །དབང་པོ་གཉིས་ནི་སྙོམས་འཇུག་པ། །སངས་རྒྱས་ཀུན་ཀྱང་མཉེས་པར་བྱ། །ཨོཾ་<line/>
སརྦ་ཏ་ཐཱ་ག་ཏ་ས་མོ་ཧཾ། །རྡོ་རྗེ་སེམས་དཔའ་རྒྱལ་པོ་ཆེ། །ཇི་ལྟར་སྐུ་མདོག་ཆོ་ག་བཞིན། །དབང་པོ་གཉིས་ནི་ཡང་དག་གནས། །དེ་བཞིན་བདག་ནི་རྟག་ཏུ་བསྒོམ། །ཨོཾ་<line/>
</page>
<page index="252" id="445B">བཛྲ་སཏྭ་ས་མོ་ཧཾ། བདག་ནི་རྡོ་རྗེ་སེམས་དཔའ་མཆུངས། །རྡོ་རྗེའི་ཚིག་ནི་ཡང་དག་བརྗོད། །དབང་པོ་གཉིས་ནི་སྙོམས་འཇུག་པས། །ངེས་པར་འཇིག་རྟེན་ཕམ་པར་བྱ། །ཁམས་<line/>
ཀྱི་སྙིང་པོ་གང་ཡིན་དག། དེ་ནི་རྡུལ་བྲལ་དྲི་མེད་དག །བདག་ནི་རྡོ་རྗེ་ཆོས་ཉིད་དུ། །རྟག་ཏུ་བསྒོམ་པར་བྱ་བ་ཡིན། །བཛྲ་དྷརྨ་ས་མོ་ཧཾ། བདག་ཉིད་རྡོ་རྗེ་ཆོས་དང་མཚུངས། །<line/>
རྡོ་རྗེའི་ཚིག་ནི་ཡང་དག་བརྗོད། །དབང་པོ་གཉིས་ནི་སྙོམས་འཇུག་པས། །རྡོ་རྗེའི་ཆོས་ནི་ཐོབ་པར་འགྱུར། །རྡོ་རྗེའི་ལས་ནི་བདག་ཉིད་དེ། །ཐ་དད་མེད་ཅིང་རྟགས་གཅིག་<line/>
གིས༑ ༑སངས་རྒྱས་ཐམས་ཅད་རབ་མཆོད་དེ། །རྟག་ཏུ་བདག་ཉིད་བསྒོམ་པར་བྱ། །ཨོཾ་བཛྲ་ཀརྨས་མོ་ཧཾ། །བདག་ནི་རྡོ་རྗེ་ལས་དང་མཚུངས། །རྡོ་རྗེའི་ཚིག་ནི་ཡང་ཡང་བརྗོད།།<line/>
དབང་པོ་གཉིས་ནི་སྙོམས་འཇུག་པས། །རྡོ་རྗེ་ལས་དང་མཚུངས་པར་འགྱུར། །ང་ནི་རྡོ་རྗེ་རིན་ཆེན་ཉིད། །སངས་རྒྱས་ཀུན་གྱི་དབང་བསྐུར་བ། །རྟག་ཏུ་བདག་ཉིད་བསྒོམ་པར་<line/>
བྱ༑ ༑རྡོ་རྗེ་རིན་ཆེན་མཚུངས་པར་འགྱུར། །ཨོཾ་བཛྲ་རཏྣ་ས་མོ་ཧཾ། །བདག་ནི་རྡོ་རྗེ་རིན་ཆེན་མཚུངས། །རྡོ་རྗེའི་ཚིག་ནི་ཡང་ཡང་བརྗོད། །རྡོ་རྗེ་རིན་ཆེན་སྦྱོར་བ་ཡིས། །<line/>
སངས་རྒྱས་དབང་བསྐུར་ཐོབ་པར་འགྱུར། །གཟུགས་གཉིས་འབྲེལ་བ་ནི་དབང་པོ་གཉིས་ཞེས་བྱའོ། །བདག་གི་ལུས་གང་ཡིན་པ་དང༌། །སངས་རྒྱས་ཀྱི་སྐུ་གང་ཡིན་<line/>
</page>
<page index="253" id="446A">༄༅། །པ་གཅིག་ཏུ་འདྲེས་པར་གྱུར་པ་ནི་དབང་པོ་གཉིས་སྙོམས་པར་འཇུག་པ་ཞེས་བྱ་བའོ། །སྟོང་གསུམ་གྱི་ནི་འཇིག་རྟེན་འདི། །རྡོ་རྗེ་གཅིག་ཏུ་མོས་བྱས་<line/>
ཤིང༑ ༑སངས་རྒྱས་གཟུགས་དང་མཚུངས་པ་རུ། །དབུས་སུ་བདག་ཉིད་བསྒོམ་པར་བྱ། །ནམ་མཁའ་ལ་ནི་རྡོ་རྗེ་བསྒོམ། །རྡོ་རྗེ་གཅིག་ནི་ཡོངས་གསལ་བ། །རྡོ་རྗེ་<line/>
སེམས་དཔའི་ཏིང་འཛིན་གྱིས། །དབུས་སུ་བདག་ཉིད་བསྒོམ་པར་བྱ། །སྟོང་གསུམ་གྱི་ནི་འཇིག་རྟེན་འདི། །རྡོ་རྗེ་གཅིག་ནི་ཡོངས་གསལ་བས། །རྡོ་རྗེ་རིན་ཆེན་ཏིང་འཛིན་<line/>
གྱིས༑ ༑དབུས་སུ་བདག་ཉིད་བསྒོམ་པར་བྱ། །ཅི་ནུས་པར་ནི་བྱིན་གྱིས་བརླབ། །རྡོ་རྗེ་གཅིག་ནི་རྣམ་པར་བསྒོམ། །རྡོ་རྗེ་ཆོས་ཀྱི་ཏིང་འཛིན་གྱིས། །རྟག་ཏུ་བདག་ནི་བསྒོམ་<line/>
པར་བྱ། །སངས་རྒྱས་གཟུགས་ནི་བསྒོམ་བྱ་ཞིང༌། །རིན་ཆེན་བདག་ཉིད་དབུས་སུ་བསྒོམ། །ཀུན་ཏུ་རྡོ་རྗེའི་དབུས་སུ་ནི། །རྟག་ཏུ་བདག་ཉིད་ལས་སུ་བསྒོམ། །གཙོ་བོ་<line/>
གང་དང་གཙོ་དག་གིས། །སྐུ་མདོག་ཆ་བྱད་ཇི་བཞིན་དུ། །རྟག་ཏུ་བདག་ཉིད་བསྒོམ་པར་བྱ། །སེམས་ཅན་དམ་པ་དེ་ཉིད་ཐོབ། །བདག་གཙོ་རྡོ་རྗེའི་ཚིག་བརྗོད་<line/>
ཅིང༑ ༑རྡོ་རྗེའི་ཐུགས་སུ་བསམ་པར་བྱ། །དབང་པོ་གཉིས་ནི་སྙོམས་འཇུག་པས། །རྡོ་རྗེ་འཛིན་པ་ཐོབ་པར་འགྱུར། །ཡང་ན་བསྒོམ་པའི་སྦྱོར་བ་ནི། །རང་དབང་དུ་ནི་<line/>
</page>
<page index="254" id="446B">རབ་བཤད་བྱ། །ཇི་ལྟར་ཡིད་ལས་བྱུང་བ་བཞིན། །རྡོ་རྗེའི་རྣལ་འབྱོར་རྣམ་པར་བསྒོམ། །སྣ་ཡི་རྩེ་མོ་ལ་བརྟེན་ནས། །སེམས་ཀྱི་རྒྱུན་ནི་ཡང་དག་གནས། །བརྒྱ་ལས་རྩ་བདུན་<line/>
ལྷག་པར་ནི། །རྡོ་རྗེའི་སྦྱོར་བས་བསྒོམ་པར་བྱ། །གལ་ཏེ་བསྒོམས་པས་དངོས་གྲུབ་འདོད། །རྡོ་རྗེ་བསྒོམ་པ་བསྒྲུབ་པར་བྱ། །སངས་རྒྱས་རྗེས་དྲན་སྦྱོར་བ་ཡིས། །སྒྲུབ་པའི་<line/>
རྣལ་འབྱོར་ཡང་དག་གནས། །སེམས་དཔའ་རྗེས་དྲན་སྦྱོར་བ་ཡིས། །གདོན་མི་ཟ་བར་ངེས་པར་བྱ། །གང་དང་གང་ལ་འདོད་པ་ཉིད། །བདག་ཉིད་རྡོ་རྗེར་བསྒོམ་པར་བྱ། །སྐུ་མདོག་<line/>
རྣལ་འབྱོར་ཇི་བཞིན་དུ། །ཅི་རིགས་པར་ནི་སྣ་ཚོགས་བདག །ཡང་ན་རྡོ་རྗེ་བསྒོམ་གཙོ་བོ། །སྒྲུབ་པ་ཡང་ནི་བསྒོམ་པར་བྱ། །ཨེ་མའོ་ངོ་མཚར་རྣམ་འཕྲུལ་འཁོར་ལོ་བྱུང༌། །ཨེ་<line/>
མའོ་ངོ་མཚར་སྤྱོད་མཆོག་དམ་པ་བསྒྲུབ། །ཀྱ་མའོ་ངོ་མཚར་གསང་མཆོག་གནས་ཐོབ་པ། །བདག་ནི་རྡོ་རྗེའི་རྣལ་འབྱོར་བསྒོམ་པའི་མཆོག །རྣལ་འབྱོར་མཁས་པའི་སྒྲུབ་<line/>
པ་སྟེ༑ ༑རྣལ་འབྱོར་རིག་པ་སྒྲུབ་བྱེད་པ། །མཆོད་པ་བསྒྲུབ་པའི་ཕྱག་རྒྱ་ཡིས། །དེ་ནས་མཆོད་པ་རབ་བཤད་བྱ། །ཐུན་བཞི་དང་ནི་ཁ་དོག་བཞི། །དུས་བཞི་ཡི་ནི་རབ་སྦྱོར་བས།།<line/>
སངས་རྒྱས་རྣལ་འབྱོར་བརྗོད་བྱེད་ཅིང༌། །སངས་རྒྱས་ལ་ནི་མཆོད་པར་བྱ། །ཕྱོགས་རྣམས་ཀུན་ཏུ་ཡོངས་སྤྲོས་ཤིང༌། །མཆོད་པ་རྣམས་ནི་ཡོངས་སྤྲོ་ཞིང༌། །སངས་རྒྱས་<line/>
</page>
<page index="255" id="447A">༄༅། །བྱང་ཆུབ་རབ་སྒྲུབ་པས། །རྟག་ཏུ་ཡང་དག་རྣལ་འབྱོར་བསྒོམ། །མཆོད་ལ་སྤྲོ་བ་ཡང་དག་སྦྱོར། །ཞེས་བྱ་ཆོས་ནི་ཡོངས་སུ་སྤྲོ། །ཏིང་འཛིན་སྦྱོར་བ་ལ་<line/>
གནས་ཏེ། །ཆོས་ཀྱི་མཆོད་པ་རབ་ཏུ་བྱ། །ཨོཾ་ཏ་ཐཱ་ག་ཏ་བཛྲ་སཏྭ། ཨ་ནུཏྟ་ར་པཱུ་ཛཱ་སྥ་ར་ཎ་ས་མ་ཡེ་ཧཱུཾ། རྡོ་རྗེ་ཡི་ནི་གསང་སྔགས་འདི། །ཡང་དང་ཡང་དུ་རབ་ཏུ་བཟླས། །རྡོ་<line/>
རྗེ་དབྱིངས་ནི་སྦྱོར་བ་ཡིས། །ཕྱག་རྒྱ་ལྔ་ནི་རབ་ཏུ་བྱ། །སོ་སོར་རྟོགས་དང་མངོན་རྟོགས་དང༌། །རྡོ་རྗེ་དེ་བཞིན་རྡོ་རྗེ་བདག །རྒྱས་པ་རུ་ནི་སྔར་བཤད་པ། །རྡོ་རྗེ་དབྱིངས་ནི་<line/>
རབ་ཏུ་བསྐྱེད། །སངས་རྒྱས་རྣམ་འཕྲུལ་མ་ལུས་པ། །རང་གི་བདག་ཉིད་བསྒོམས་ནས་སུ། །རྡོ་རྗེ་དབྱིངས་ཀྱི་སྦྱོར་བ་ཡིས། །ཐུབ་པ་དབང་ཕྱུག་དག་ལ་དབུལ། །རྡོ་རྗེ་<line/>
སེམས་དཔའི་ཏིང་འཛིན་གྱི། །ཐུབ་ལ་མཆོད་པ་ཕུལ་ནས་ནི། །བདག་ནི་མགོན་པོ་རྣམ་སྣང་མཛད། །བདག་གི་ཁམས་ནི་རྣམ་པར་སྤྲོས། །བྱང་ཆུབ་སེམས་ནི་སྤྲོས་ནས་<line/>
སུ༑ ༑ཐུབ་པའི་དབང་ཕྱུག་དག་ལ་དབུལ། །རྡོ་རྗེ་གསང་སྔགས་འདི་ཡིས་ནི། །མཆོད་པ་ཐམས་ཅད་རབ་ཏུ་བསྒྲུབ། །ཨོཾ་སརྦ་ཏ་ཐཱ་ག་ཏ་བཛྲ་སཏྭ། ཨ་ནུཏྟ་ར་པཱུ་ཛཱ་སྥ་ར་<line/>
ཎ་ས་མ་ཡེ་ཧཱུཾ། །སངས་རྒྱས་ཐམས་ཅད་དབང་བསྐུར་བ། །རྡོ་རྗེ་རིན་ཆེན་སྤྲོས་ནས་ནི། །བདག་ནི་མགོན་པོ་རྣམ་སྣང་མཛད། །བདག་གི་ཁམས་ནི་རྣམ་པར་སྤྲོས། །རྡོ་རྗེའི་<line/>
</page>
<page index="256" id="447B">སྔགས་ཀྱིས་འགྲུབ་པར་འགྱུར། །ཐུབ་པའི་དབང་ཕྱུག་དག་ལ་དབུལ། །རིན་ཆེན་མཆོད་པ་རབ་སྤྲོ་ཞིང༌། །བསྡམས་པའི་སྦྱོར་བ་རབ་ཏུ་སྒྲུབ། །ཨོཾ་སརྦ་ཏ་ཐཱ་ག་ཏ་བཛྲ་རཏྣ་ཨ་ནུཏྟ་<line/>
ར་པཱུ་ཛཱ་སྥ་ར་ཎ་ས་མ་ཡེ་ཧཱུཾ། སྔ་མ་ཇི་ལྟ་བ་བཞིན་དུ། །རྣམ་པར་སྣང་མཛད་ཏིང་འཛིན་གྱིས། །ཇི་ལྟར་སེམས་དཔའ་ཕྱུང་བ་བཞིན། །དེ་བཞིན་བདག་ནི་བསྒོམ་པར་བྱ། །རང་བདག་<line/>
ཉིད་ནི་བསྒོམ་ནས་སུ། །རྨད་བྱུང་ཆེན་པོ་ཡོངས་སྤྲོ་ཞིང༌། །སངས་རྒྱས་ཀུན་ལ་དབུལ་བར་བྱ། །རྡོ་རྗེའི་སྦྱོར་བས་འགྲུབ་པར་འགྱུར། །དེ་ལྟ་བུ་ལ་སྙོམས་ཞུགས་ཏེ། །རྡོ་རྗེ་<line/>
ཆོས་ནི་རབ་ཏུ་བྱུང༌། །ཕྱོགས་རྣམས་ཀུན་ཏུ་སྤྲོ་བྱ་ཞིང༌། །སངས་རྒྱས་རྣམས་ལ་དབུལ་བར་བྱ། །ཨོཾ་སརྦ་ཏ་ཐཱ་ག་ཏ་བཛྲ་དྷ་རྨ་ཨ་ནུཏྟ་ར་པཱུ་ཛཱ་སྥ་ར་ཎ་ས་མ་ཡེ་ཧཱུཾ། ཏིང་འཛིན་<line/>
སྦྱོར་བ་ལ་གནས་ཏེ། །རྡོ་རྗེ་ལས་རྣམས་སྤྲོ་ནས་ནི། །སངས་རྒྱས་ཀུན་ལ་དབུལ་བྱ་ཞིང༌། །ཐམས་ཅད་དུ་ནི་སྤྲོ་བར་བྱ། །ཨོཾ་སརྦ་ཏ་ཐཱ་ག་ཏ་བཛྲ་ཀརྨ་ཨ་ནུཏྟ་ར་པཱུ་ཛཱ་སྥ་ར་ཎ་<line/>
ས་མ་ཡེ་ཧཱུཾ། མཆོད་པའི་རྒྱལ་པོ་འདི་ཡིས་ནི། །ཐུན་བཞི་རུ་ནི་བསྒོམ་པར་བྱ། །མཆོད་པའི་ཆོ་གས་འགྲུབ་འགྱུར་ཏེ། །སྡིག་པ་ཅན་ཡང་འགྲུབ་པར་འགྱུར། །མཆོད་པའི་<line/>
ལས་ནི་བླ་ན་མེད། །ཅི་རིགས་པར་ནི་རབ་བཤད་བྱ། །ཆོས་ཀྱི་ཕྱག་རྒྱའི་རྒྱལ་པོར་ལྡན། །འགྲུབ་འགྱུར་འདི་ལ་ཐེ་ཚོམ་མེད། །ཨོཾ་སརྦ་ཏ་ཐཱ་ག་ཏ་སརྦ་ཨཏྨ་ནིཪྻཱ་ཏ་ན་པཱུ་ཛཱ་<line/>
</page>
<page index="257" id="448A">༄༅། །སྥ་ར་ཎ་ཀརྨ་བཛྲ་ཨི། །རྡོ་རྗེ་སེམས་དཔའ་རང་བདག་ཉིད། །མཉམ་པར་བཞག་པས་བསྒོམ་པར་བྱ། །བདག་ཉིད་ཡང་དང་ཡང་དུ་ནི། །སངས་རྒྱས་ཀུན་<line/>
ལ་དབུལ་བར་བྱ། །ཨོཾ་སརྦ་ཏ་ཐཱ་ག་ཏ་སརྦ་ཨཱཏྨ་ནི་ཪྻཱ་ཏ་ན་པཱུ་ཛཱ་སྥ་ར་ཎ་ཀརྨཱ་གྲེ་ཛ། རྡོ་རྗེ་ལྕགས་ཀྱུ་རང་བདག་ཉིད། །ཕྱོགས་ཀུན་དུ་ནི་སྤྲོ་བར་བྱ། །སངས་རྒྱས་ཐམས་ཅད་<line/>
དགུག་བྱ་ཞིང༌། །ཐུབ་པ་དག་ལ་དབུལ་བར་བྱ། །ཨོཾ་སརྦ་ཏ་ཐཱ་ག་ཏ་སརྦ་ཨཱཏྨ་ནི་ཪྻཱ་ཏ་ན་ཨ་ནུ་རཱ་ག་པཱུ་ཛཱ་སྥ་ར་ཎ་ཀརྨ་བཱ་ཎི་ཧཱུཾ་ཧོ། རྡོ་རྗེའི་རིགས་ནི་རྗེས་ཆགས་པ། །རྟག་ཏུ་<line/>
བདག་ཉིད་བསྒོམ་པར་བྱ། །ཆོས་རྣམས་དག་ལ་མཉེས་བྱས་ཤིང༌། །འདི་བརྗོད་ནས་ནི་སྤྲོ་བར་བྱ། །ཨོཾ་སརྦ་ཏ་ཐཱ་ག་ཏ་སརྦ་ཨཱཏྨ་ནིཪྻཱ་ཏ་ན་ས་དྷུ་ཀཱ་ར་པཱུ་ཛཱ་སྥ་ར་ཎ་ཀརྨ་<line/>
དུཥྚི་མཾ། རྡོ་རྗེ་རིན་ཆེན་རྣལ་འབྱོར་ཆེ། །བདག་ཉིད་ཡོངས་སུ་བསྒོམ་པར་བྱ། །རིན་ཆེན་མཆོད་བ་བླ་ན་མེད། །ཕྱོགས་རྣམས་ཀུན་ཏུ་སྤྲོ་བར་བྱ། །ཨོཾ་ན་མཿསརྦ་ཏ་ཐཱ་<line/>
ག་ཏ་ཀཱ་ཡ་ཨ་བི་ཥེ་ཀ་རཏྣེ་བྷྱོ་བཛྲ་མ་ཎི་ཨོཾ། སངས་རྒྱས་ཐམས་ཅད་རྒྱལ་པོ་ཆེ། །བྱང་ཆུབ་སྙིང་པོར་དབང་བསྐུར་བ། །སེམས་ཀྱང་དེ་ལྟར་བསམ་ནས་ནི། །རྡོ་<line/>
རྗེ་རིན་ཆེན་ཉིད་ཐོབ་འགྱུར། །བདག་ཉིད་རྡོ་རྗེ་གཟི་བརྗིད་ནི། །ཕྱོགས་རྣམས་ཀུན་ཏུ་སྣང་བྱེད་པ། །སངས་རྒྱས་ཐམས་ཅད་བསྐུལ་བྱ་ཞིང༌། །མཆོད་པ་གཟི་<line/>
</page>
<page index="258" id="448B">བརྗིད་ཡོངས་སུ་སྤྲོ། །ཨོཾ་སརྦ་ཏ་ཐཱ་ག་ཏ་སཱུཪྻེ་བྷྱོ། བཛྲ་ཏེ་ཛོ་ནི་ཛྭཱ་ལ་ཧྲཱིཿ། རྡོ་རྗེ་རྒྱལ་མཚན་ཀུན་ཏུ་མཐོང༌། །ཤེས་རབ་ཅན་གྱིས་རྒྱལ་མཚན་བསྒྲེང༌། །སངས་རྒྱས་ཐམས་ཅད་<line/>
མཆོད་བྱ་ཞིང༌། །རྡོ་རྗེའི་སྔགས་ཀྱིས་བསྐུལ་བར་བྱ། །ཨོཾ་ན་མཿསརྦ་ཏ་ཐཱ་ག་ཏ་ཨཱ་ཤཱ་པ་རི་པཱུ་ར་ཎི། ཙིནྟཱ་མ་ཎི་དྷྭ་ཛ་ཨ་གྲེ་ཏྲཱཾ། །གྲགས་ཆེན་སངས་རྒྱས་ཐམས་ཅད་ཀྱི། །<line/>
དཀྱིལ་འཁོར་ཤེས་རབ་ཅན་གྱིས་བལྟ། །རྟག་ཏུ་བདག་ཉིད་དགའ་བྱ་ཞིང༌། །རྡོ་རྗེའི་སྔགས་ནི་རབ་བསྐུལ་བྱ། །ཨོཾ་ན་མཿསརྦ་ཏ་ཐཱ་ག་ཏ་མ་ཧཱ་པྲི་ཏི་པྲ་མ་དྱ་ཀ་རེ་བྷྱོ་བཛྲ་<line/>
ཧཱ་སེ་ཧཱ། སེམས་ཅན་ཐམས་ཅད་ཆོས་ཆེན་པོ། །བདག་ཉིད་ཆོས་ཆེན་དག་པ་སྟེ། །སངས་རྒྱས་ཐམས་ཅད་རབ་བསྐུལ་བྱ། །སངས་རྒྱས་ཐམས་ཅད་<line/>
བདག་ཉིད་ཀུན། །དཀྱིལ་འཁོར་གྲོང་ཁྱེར་ཐམས་ཅད་གདབ། །ཤེས་རབ་ཅན་གྱི་བདག་ཉིད་བསམ། །རྡོ་རྗེའི་སྔགས་ཀྱིས་རབ་བསྐུལ་བྱ། །ཨོཾ་སརྦ་ཏ་ཐཱ་ག་ཏ་བཛྲ་<line/>
དྷརྨ་ས་མཱ་དྷི་བྷི་སྟུ་ནོ་མི་མཧཱ་དྷརྨ་ཨ་གྲེ་ཧྲཱིཿ། བདག་ནི་ཤེས་རབ་རལ་གྲི་རྣོ། །ཤེས་རབ་ཕ་རོལ་ཕྱིན་པའི་ཚུལ། །འཁོར་ལོའི་ཡི་གེ་རབ་ཏུ་བསྐོར། །མདོ་སྡེ་ཐམས་<line/>
ཅད་འཛིན་པ་ཡིན། །ཨོཾ་སརྦ་ཏ་ཐཱ་ག་ཏ་པྲཛྙཱ་པཱ་ར་མི་ཏཱ་ནི་ར་ཧཱ་རེ་ཏུ་ནོ་མི་མཧཱ་གྷོ་ཥ་ནུ་གེ་དྷྭཾ། སེམས་ཅན་དག་ནི་ཀུན་གྱི་ཚིག །བདག་ནི་སེམས་དཔའ་སྨྲ་བ་བརྟན། །<line/>
</page>
<page index="259" id="449A">༄༅། །རྡོ་རྗེ་སྨྲ་བ་གསང་བའི་བདག །སངས་རྒྱས་ཐམས་ཅད་རབ་མཆོད་བྱ། །ཨོཾ་སརྦ་ཏ་ཐཱ་ག་ཏ་སཎྡྷི་བྷཱ་ཥ་བུད་དྷ་སཾ་གཱི་ཏི་བྷིརྒ་ཡ་སྟུ་ནོ་མི་བཛྲ་ཝཱ་ཙེ་རྦ་<line/>
བདག་ནི་ཆོས་ཀྱི་འཁོར་ལོ་བསྐོར། །འཁོར་ལོའི་དཀྱིལ་འཁོར་སྦྱིན་བྱེད་པ། །རྡོ་རྗེའི་འཁོར་ལོ་ཡོངས་སུ་བསྔོ། །མཆོད་པ་ཐམས་ཅད་ཡོངས་སྤྲོ་བྱ། །ཨོཾ་སརྦ་ཏ་ཐཱ་ག་<line/>
ཏ་ཙཀྲ་ཨཀྵར་པ་རི་བརྟཱི་དྷ་ན་སརྦ་མུ་ཏྲཱཾ་ཏེ་ན་ཡ་སྟུ་ནོ་མི་སརྦ་མཎྜ་ལེ་མཾ། བདག་ནི་རྡོ་རྗེ་ལས་རྒྱལ་པོ། །ཕྱོགས་རྣམས་ཀུན་ཏུ་རབ་མཆོད་བྱེད། །མེ་ཏོག་བདུག་པ་ལ་སོགས་<line/>
དྲི༑ ༑རྡོ་རྗེའི་སྔགས་ཀྱིས་བསྐུལ་བར་བྱ། །ཨོཾ་སརྦ་ཏ་ཐཱ་ག་ཏ་དྷུ་བ་མེ་གྷ་སྥ་ར་ཎ་པཱུ་ཛཱ་ཀརྨ་ཀ་ར་ཀ་ར། ཆོ་ག་བགོས་པ་དང་ལྡན་པ། །མེ་ཏོག་མཆོད་པ་འབུལ་བྱེད་པ། །<line/>
བདག་ཉིད་རང་ཉིད་རྒྱལ་པོ་སྟེ། །རྡོ་རྗེའི་སྔགས་ནི་རབ་བསྐུལ་བྱ། །ཨོཾ་སརྦ་ཏ་ཐཱ་ག་པུཥྤ་པྲ་ས་ར་སྥ་ར་ཎ་པཱུ་ཛཱ་ཀརྨེ་ཀི་རི་ཀི་རི། བདག་ནི་རྡོ་རྗེ་གནོད་སྤྱིན་ཏེ། །ཉོན་མོངས་<line/>
ཟ་བྱེད་ཆོས་སྒྲོན་དཀར། །ཕྱོགས་རྣམས་ཀུན་ཏུ་སྤྲོ་བྱ་ཞིང༌། །སྣང་བ་འབར་བ་ཡང་དག་སྤྲོ། །ཨོཾ་སརྦ་ཏ་ཐཱ་ག་ཏ་ཨཱ་ལོ་ཀ་ཛྭ་ལ་སྥ་ར་ཎ་པཱུ་ཛཱ་ཀརྨེ་བྷ་ར་བྷ་ར། རྡོ་རྗེ་ཁུ་<line/>
ཚུར་ཡང་དག་ཉིད། །དྲི་ཡི་སྣོད་དང་ཡང་དག་ལྡན། །ཕྱོགས་རྣམས་ཀུན་ཏུ་སྤྲོ་བྱ་ཞིང༌། །ཆར་རྣམས་ཀུན་གྱི་རབ་མཆོད་བྱེད། །ཨོཾ་སརྦ་ཏ་ཐཱ་ག་ཏ་གནྡྷ་ས་མུ་ད་<line/>
</page>
<page index="260" id="449B">སྥ་ར་ཎ་པཱུ་ཛཱ་ཀརྨ་ཀུ་རུ་ཀུ་རུ། སེམས་ཅན་ཀུན་དོན་ཡང་དག་ལྡན། །བྱང་ཆུབ་སེམས་ནི་བསྐྱེད་ནས་ཀྱང༌། །སངས་རྒྱས་ཀུན་ལ་དབུལ་བར་བྱ། །མཆོད་པ་མཆོག་ནི་རབ་<line/>
བསྒྲུབ་པ། །ཨོཾ་སརྦ་ཏ་ཐཱ་ག་ཏ་བཛྲ་ཨཏྨ་ནིཪྻཱ་ཏ་ན་པཱུ་ཛཱ་མེ་གྷ་ས་མུ་དྲ་སྥ་ར་ཎ་སེ་མ་ཡེ་ཧཱུཾ། ཤེས་རབ་ཅན་གྱིས་དཀྱིལ་འཁོར་བྲི། །ཡན་ལག་ཀུན་གྱིས་རབ་བཏུད་བྱ། །[?]<line/>
སངས་རྒྱས་ཀུན་ལ་དབུལ་བྱ་ཞིང༌། །ཕྱོགས་རྣམས་ཀུན་ཏུ་སྤྲོ་བར་བྱ། །ཨོཾ་སརྦ་ཏ་ཐཱ་ག་ཏ་ཀཱ་ཡ་ནིཪྻཱ་ཏ་ན་པཱུ་ཛཱ་མེ་གྷ་ས་མུ་དྲ་སྥ་ར་ཎ་ས་མ་ཡེ་ཧཱུཾ། རྡོ་རྗེ་སེམས་དཔའ་བསྡུས་པས་<line/>
ནི༑ ༑རྡོ་རྗེ་རིན་ཆེན་བླ་ན་མེད། །རྡོ་རྗེ་ཆོས་ནི་གླུར་བླངས་པས། །རྡོ་རྗེ་ལས་རྣམས་བྱེད་པར་འགྱུར། །རྡོ་རྗེ་ཡི་ནི་གླུ་འདི་ཡིས། །རང་བདག་ཉིད་ནི་དགའ་བར་བྱ། །སངས་རྒྱས་<line/>
ཀུན་ལ་དབུལ་བྱ་ཞིང༌། །རྡོ་རྗེའི་སྔགས་ཀྱང་རབ་བརྗོད་བྱ། །ཨོཾ་སརྦ་ཏ་ཐཱ་ག་ཏ་བཱ་ག་ནིཪྻཱ་ཏ་ན་པཱུ་ཛཱ་མེ་གྷ་ས་མུ་དྲ་སྥ་ར་ཎ་ས་མ་ཡེ་ཧཱུཾ། ཕྱོགས་རྣམས་ཀུན་ཏུ་མཆོད་པ་<line/>
ཀུན༑ ༑མཁས་པ་ཡིས་ནི་བསམ་པར་བྱ། །སངས་རྒྱས་ཀུན་ལ་དབུལ་བྱ་ཞིང༌། །རྡོ་རྗེའི་སྔགས་ནི་རབ་བསྐུལ་བྱ། །ཨོཾ་སརྦ་ཏ་ཐཱ་ག་ཏ་ཙིཏྟ་ནིཪྻཱ་ཏ་ན་པཱུ་ཛ་མེ་གྷ་<line/>
ས་མུ་དྲ་སྥ་ར་ཎ་ས་མ་ཡེ་ཧཱུཾ། ཕུལ་ནས་ཤེས་རབ་ཅན་གྱིས་ནི། །རྡོ་རྗེ་བཙུན་མོའི་ཏིང་འཛིན་བསམ། །རྫས་མཆོག་ལྡན་པས་སྤྲོ་བྱ་ཞིང༌། །སངས་རྒྱས་ཀུན་ལ་<line/>
</page>
<page index="261" id="450A">༄༅། །ཡོངས་སུ་དབུལ། །ཨོཾ་སརྦ་ཏ་ཐཱ་ག་ཏ་ཨ་ནུ་ཏྟ་ར་ཧཪྵ་ར་ཏི་པྲཱི་ཏི་སུ་ཁ་ཨ་ནུ་ཏྟ་ར་པྲཛྙཱ་པཱུ་ཛཱ་མེ་གྷ་ས་མུ་དྲ་སྥ་ར་ཎ་ས་མ་ཡེ་ཧཱུཾ། ཆོ་གའི་སྦྱོར་བ་འདི་ཡིས་<line/>
ནི༑ ༑སངས་རྒྱས་ཀུན་ལ་རབ་མཆོད་བྱ། །རྡོ་རྗེ་སློབ་དཔོན་དཀའ་ཐུབ་ཆེས། །བླ་མེད་དངོས་གྲུབ་ཐོབ་པར་འགྱུར། །དཀྱིལ་འཁོར་ཐམས་ཅད་ཀུན་བསྡུས་པ། །ཤེས་<line/>
རབ་ཅན་གྱིས་དཀྱིལ་འཁོར་བསམ། །མཆོད་པའི་ཚོགས་ནི་བླ་མེད་པས། །སངས་རྒྱས་ཐམས་ཅད་མཆོད་པར་བྱ། །རྡོ་རྗེའི་སྦྱོར་བ་འདི་ཡིས་ནི། །ཆོ་དང་མདོག་དང་<line/>
ནད་མེད་ཉིད། །ཕུན་ཚོགས་བདེ་བ་ཐམས་ཅད་འཐོབ། །སྡིག་པ་ཐམས་ཅད་རབ་འཇོམས་པ། །རྡོ་རྗེའི་རྣལ་འབྱོར་གང་ཞིག་གིས། །ཉིན་རེ་བཞིན་དུ་མཆོད་བྱས་<line/>
ན༑ ༑ཐེ་ཚོམ་མེད་པར་དངོས་གྲུབ་ཀུན། །རྡོ་རྗེའི་རྣལ་འབྱོར་པས་ཐོབ་འགྱུར། །རྡོ་རྗེའི་སྔགས་ཀྱིས་བསླབ་པ་དང༌། །ཕྱག་རྒྱ་ཐམས་ཅད་བསམ་པར་བྱ། །ཐེག་པ་<line/>
ཆེན་པོ་མངོན་བསྡུས་ལས། །ཕྱག་རྒྱ་ཤིན་ཏུ་རྒྱས་པར་བཤད། །རྡོ་རྗེ་ལས་ཀྱི་གོ་རིམས་བཞིན། །ཤེས་རབ་ཅན་གྱིས་དཀྱིལ་འཁོར་བསླབ། །རྡོ་རྗེ་དབྱིངས་<line/>
དང་རབ་མཚུངས་པ། །སླར་ཡང་རྣལ་འབྱོར་པ་ལ་བཤད། །འཇིག་རྟེན་མགོན་པོ་རྫུ་འཕྲུལ་ཆེ། །རྟག་ཏུ་དེ་བཞིན་མཆོད་བྱ་བ། །གསང་མཆོག་རྣལ་འབྱོར་<line/>
</page>
<page index="262" id="450B">བདག་ཨ། །དེ་ལས་གཞན་ཡང་རབ་བཤད་བྱ། །གང་ཚེ་སྔོན་དུ་སེམས་བསྐྱེད་པ། །རྡོ་རྗེ་སེམས་ནི་བླ་ན་མེད། །བྱང་ཆུབ་སེམས་ནི་བརྟན་བསྐྱེད་ནས། །མཆོད་པའི་བྱ་བ་<line/>
བསླབ་པར་བྱ། །རྡོ་རྗེ་སློབ་དཔོན་གྱིས་སྦྱོར་བ། །རྡོ་རྗེ་དགའ་བ་བསམ་པར་བྱ། །འདོད་ཆགས་དགའ་བ་བསྐྱེད་ནས་ནི། །དགའ་བའི་མཆོད་པ་རབ་ཏུ་མཆོད། །བདག་ཉིད་<line/>
སངས་རྒྱས་བསྒོམ་བྱ་ཞིང༌། །བསྒོམས་ནས་མཆོད་པ་རབ་ཏུ་བྱ། །དགའ་བ་ཆེན་པོའི་བདེ་དོན་དུ། །རིག་པའི་ལྷ་མོ་རབ་འབྲེལ་བས། །བུད་དྷ་ཨཱཏྨ་ཀོཉྷཾ། བྱང་<line/>
ཆུབ་སེམས་ནི་རབ་བསྐྱེད་ནས། །བདག་ཉིད་སངས་རྒྱས་ཞེས་བསམ་བྱ། །སྟོབས་དང་མི་འཇིགས་སོགས་རྣམས་ཀྱིས། །རང་བདག་ཉིད་ནི་དབང་བསྐུར་བྱ། །བུདྡྷ་<line/>
ཨ་བྷི་ཥཱིཉྩ་མི། །བྱང་ཆུབ་སེམས་ནི་རབ་བསྐྱེད་ནས། །བདག་ནི་སངས་རྒྱས་ཞེས་བསམ་བྱ། །རྡོ་རྗེ་ཡི་ནི་གླུ་བླང་ཞིང༌། །བདག་ཉིད་མངོན་པར་མཆོད་པར་བྱ། །<line/>
བུདྡྷ་སིདྡྷི་ཀ་རོ་མི། །བྱང་ཆུབ་སེམས་ནི་བརྟན་བསྐྱེད་ནས། །བདག་ཉིད་སངས་རྒྱས་ཞེས་བསམ་བྱ། །རྡོ་རྗེ་གར་གྱིས་གར་བྱ་ཞིང༌། །མཁས་པས་བདག་ཉིད་མཆོད་<line/>
པར་བྱ། །བུདྡྷ་པཱུ་ཛཱ། སྐུ་དང་གསུང་ཐུགས་རྡོ་རྗེ་མཆོག །སྤྱོར་བས་དེ་བཞིན་ཕྱག་བྱས་ཤིང༌། །སངས་རྒྱས་ཐམས་ཅད་མཆོད་བྱས་ནས། །ངེས་པར་ཕྱག་ནི་<line/>
</page>
<page index="263" id="451A">༄༅། །བྱས་པར་འགྱུར། །པ་ཎ་མཱ་མི། རྡོ་རྗེ་སྐུ་གསུང་ཐུགས་ལས་བྱུང༌། །སངས་རྒྱས་བསོད་ནམས་ཆེན་པོ་ཀུན། །རྗེས་སུ་ཡི་རང་མཆོག་བདག་<line/>
གིས༑ ༑མྱུར་དུ་སངས་རྒྱས་ཉིད་ཐོབ་འགྱུར། །ཨ་ནུ་མོ་དེ། བདག་ཉིད་དབུལ་བ་ལ་སོགས་པ། །སྐུ་དང་གསུང་ཐུགས་རྡོ་རྗེ་ཡི། །མཆོད་པ་ཀུན་གྱིས་སངས་རྒྱས་ཉིད།།<line/>
མཆོད་པའི་བདག་ཉིད་ཅན་གྱིས་མཆོད། །བུདྡྷ་པཱུ་ཛཱ། རྡོ་རྗེ་སྐུ་གསུང་ཐུགས་ལས་བྱུང༌། །དགེ་བའི་ཚོགས་ནི་ཐམས་ཅད་ཀུན། །ཡོངས་སུ་བསྔོ་བའི་མཆོད་པ་<line/>
ཡིས༑ ༑སངས་རྒྱས་ཀུན་དང་མཚུངས་པར་འགྱུར། །པ་རི་ཎཱ་མཿ། ཆོས་ཀྱི་དབྱིངས་ནི་སྙིང་པོ་ཆེ། །འདོད་པའི་འདམ་གྱིས་མ་གོས་པ། །གཟོད་ནས་དག་བས་སྐྱེ་<line/>
བ་མེད། །འཁོར་བའི་རྒྱ་མཚོ་པདྨ་མཚུངས། །སརྦ་ཤུདྡྷཿ། ཆོས་རྣམས་ཐམས་ཅད་མ་སྐྱེས་པ། །གཟོད་ནས་ཞི་ཞིང་གོས་པ་མེད། །གློ་བུར་དྲི་མས་གོས་པ་མེད།།<line/>
ཡི་གེ་ཨ་ཡིས་རྣམ་པར་སྦྱངས། །ས་མནྟ་བྷ་དྲ། ཨེ་མ་འོ་འཁོར་ལོ་བདེ་རང་བཞིན། །ཆོས་ཀྱི་འཁོར་ལོ་བླ་ན་མེད། །ཆོས་རྣམས་ཐམས་ཅད་ཉིད་ཀྱིས་ནི། །འདིར་<line/>
ནི་དེ་བཞིན་གཤེགས་པ་རྒྱུ། །དྷརྨ་ཙཀྲ། སྒྲ་བརྙན་དང་ནི་མཚུངས་པའི་སྒྲ། །མེད་དེ་གཞན་ཡང་ཡོད་མ་ཡིན། །ཆོས་རྣམས་ཀུན་གྱི་རང་བཞིན་དུ། །བདག་<line/>
</page>
<page index="264" id="451B">ཅེས་བྱ་བ་འགའ་ཡང་མེད། །ནིས་པྲ་པཉྩ། །སྔོན་དུ་བློ་དང་ལྡན་པས་བསམ། །མཉམ་པར་བཞག་པས་བསྒོམ་བྱ་ཞིང༌། །དེ་འོག་རྡོ་རྗེ་སྣ་ཚོགས་བརྗོད། །དེ་ནས་དངོས་གྲུབ་<line/>
ཐོབ་པར་འགྱུར། །སྐུ་དང་གསུང་དང་ཐུགས་རྡོ་རྗེའི། །རང་གི་ལུས་ནི་ཕྲ་རབ་དག །རྡོ་རྗེའི་གཟུགས་སུ་བསྒོམ་བྱ་ཞིང༌། །རྡོ་རྗེའི་བདག་ཉིད་བསྒོམ་པར་བྱ། །བཛྲ་ཀཱ་ཡ། སྐུ་<line/>
དང་གསུང་དང་ཐུགས་རྡོ་རྗེའི། །ཡན་ལག་རྣམ་པ་ཇི་སྙེད་པའི། །སངས་རྒྱས་གཟུགས་ནི་བསྒོམ་བྱ་ཞིང༌། །ཐམས་ཅད་ཡོངས་སུ་སྤྲོ་བར་བྱ། །དྷརྨ་ཀཱ་ཡ། རང་གི་ལུས་<line/>
ལ་གནས་པ་ཡི། །ཕྲ་རབ་རྡུལ་ནི་ཇི་སྙེད་པ། །རྡོ་རྗེ་སེམས་དཔའ་བསྒོམ་པར་བྱ། །དོན་ཡོད་མཆོད་པས་རབ་མཆོད་བྱ། །སཏྭ་ཀཱ་ཡ་།དེ་བཞིན་ལུས་ནི་ཐམས་ཅད་ཀྱི་<line/>
རང་གི་ཕྲ་རབ་རྡུལ་རྣམས་ནི། །ཀུན་ཏུ་བགོད་པའི་བསྒོམ་བྱས་ཏེ། །དེ་ནི་སངས་རྒྱས་མཆོད་པར་བཤད། །བུདྡྷ་ཀཱ་ཡ། སངས་རྒྱས་ཐམས་ཅད་རྗེས་སུ་མཉེས། །བྱང་<line/>
ཆུབ་སེམས་དཔའ་སློབ་གང་ཡིན། །ཤེས་རབ་ཅན་གྱིས་མཆོག་གསང་བསླབ། །སངས་རྒྱས་ས་ནི་ཐོབ་པར་འགྱུར། །རྡོ་རྗེ་སེམས་དཔའ་རྒྱལ་པོ་ཆེ། །ལུས་རྣམས་<line/>
ཐམས་ཅད་ཡོངས་སུ་བསྔམས། །ཡན་ལག་ཀུན་ལ་ཆགས་པ་དང༌། །ཏིང་ངེ་འཛིན་དང་བཅས་པ་ཡིས། །ལུས་ཀུན་ལ་ནི་ཡོངས་སུ་ཆགས། །བདེ་བའི་མཆོད་པ་<line/>
</page>
<page index="265" id="452A">༄༅། །རང་བྱུང་བ། །ཨེ་མའོ་རྗེས་སུ་ཆགས་མཆོད་བདག །རྡོ་རྗེའི་ཚིག་ནི་བརྗོད་པར་བྱ། །ཨེ་མའོ་ཡིད་འོང་ཨེ་མའོ་སྡུག །ཨེ་མའོ་དགའ་བ་རབ་ཏུ་<line/>
མཛེས། །ཆོས་ཀྱི་ཆགས་པ་འདོད་ཆགས་ཆེ། །གང་ལ་རབ་དགའ་ཆགས་འགྱུར་བ། །ཆོས་དང་གང་ཟག་བདག་མེད་པ། །སྟོང་པ་འདོད་ཆགས་བརྗོད་པར་བྱ། །འཁོར་<line/>
བའི་སྡུག་བསྔལ་སྤང་བྱ་ཞིང༌། །སེམས་ཅན་ཡང་ནི་དོར་མི་བྱ། །སྲེད་པ་དང་ནི་ཆགས་དང་སྤྱོད། །རྟོག་པ་ཐམས་ཅད་རྣམ་པར་སྤང༌། །མིང་དང་གཟུགས་ནི་ཤེས་བྱ་<line/>
ཤིང༑ ༑མཚན་ཉིད་གསུམ་ནི་རྟོགས་པར་བྱ། །ཐེག་ཆེན་བདེ་བ་ཞེས་བྱ་བ། །འདོད་ཆགས་ཆགས་པར་རབ་བརྗོད་པར། །ལྟ་བ་ཐམས་ཅད་མི་གཟུང་ཞིང༌། །སྲིད་པའི་<line/>
སྡུག་བསྔལ་རྣམ་པར་སྤང༌། །རྟོག་དང་རྣམ་པར་རྟོག་པ་མེད། །སྡུག་བསྔལ་ཐམས་ཅད་ངེས་པར་གཅོད། །ཕུང་པོ་དང་ནི་སྐྱེ་མཆེད་ཁམས། །རྟོག་པ་རྡུལ་ཙམ་<line/>
ཡོད་མ་ཡིན། །དེ་ལ་འདུས་བྱས་ཡོད་མ་ཡིན། །འདུས་བྱས་མིན་པ་ཉིད་ཀྱང་མེད། །སྐྱེས་པ་བུད་མེད་དག་ཉིད་མེད། །བདག་དང་སེམས་ཅན་རྣམ་རྟོག་མེད། །<line/>
འདོད་ཆགས་ཞེ་སྡང་གཏི་མུག་མེད། །ཉོན་མོངས་ཉེ་བའི་ཉོན་མོངས་སྤངས། །དེ་ལྟ་བུ་ཡི་ཆགས་པ་ཡིས། །གང་དུ་རྡོ་རྗེ་ཅན་ཆགས་འགྱུར། །དེ་ལྟ་བུ་ཡི་<line/>
</page>
<page index="266" id="452B">སྦྱོར་བ་ཡིས། །རྡོ་རྗེ་སེམས་དཔའ་རྗེས་ཆགས་བྱ། །ཁ་ཡི་འོ་ནི་མཆོག་དག་པ། །གསང་བའི་སྦྱོར་བས་རབ་བསྒྲུབ་བྱ། །ཨོཾ་མ་ཧཱ་སུ་ཁ་བཛྲ་སཏྭ། །རྗེས་སུ་ཆགས་པའི་ཆོ་<line/>
ག་བསྟན། །དཔུང་བ་དམ་པོར་བསྔམས་བྱ་ཞིང༌། །འདོད་ཆགས་ཆགས་པར་བསྟན་པ་ཡིས། །རྡོ་རྗེ་སེམས་དཔའ་རབ་འགྲུབ་འགྱུར། །ཆགས་པ་ལྔ་ལས་རྣམ་གྲོལ་<line/>
བས༑ ༑འདོད་ལ་ཆགས་པར་མི་བྱ་ཞིང༌། །བློ་ལྡན་ཆོ་གས་དགའ་བ་ཡིས། །དངོས་གྲུབ་ཐམས་ཅད་འགྲུབ་པར་འགྱུར། །རྡོ་རྗེ་སེམས་དཔའི་ཆོ་ག་ཡིས། །གསང་བ་<line/>
ཐམས་ཅད་རབ་བསྟན་བྱ། །ཞི་བ་ཐམས་ཅད་མཉས་བྱ་ཞིང༌། །རྡོ་རྗེ་སེམས་སོགས་མཉེས་པར་བྱ། །སངས་རྒྱས་བྱང་ཆུབ་སེམས་དཔའ་འམ། །རྡོ་རྗེ་ཅན་དང་དགའ་<line/>
ཆེན་པོ། །འདོད་ཆགས་ཆེན་པོ་འདི་ལྟ་བུས། །འགྲུབ་འགྱུར་འདི་ལ་ཐེ་ཚོམ་མེད། །ཨོཾ་སརྦ་རཱ་ག་ར་ཏི་སུ་ཁ་ཡཱ་མི་ཧཱུཾ། མཆོག་ཏུ་གསང་བ་དམ་པ་མཆོག། གང་<line/>
ཞིག་བྱས་ནས་གསང་བ་ཀུན། །བརྟགས་ནས་འགྲུབ་པར་འགྱུར་བ་ཡིན། །ལྷག་པར་ཤེས་རབ་ཅན་གྱིས་བསླབ། །མཚན་མ་བརྟན་པོར་རབ་འགྲུབ་ནས། །པདྨའི་<line/>
ལྟེ་པར་འདུག་བྱ་ཞིང༌། །མཚན་མ་མཆོད་རྟེན་བྱིན་བརླབས་ནས། །རང་བདག་རྡོ་རྗེ་མཚུངས་པ་ཉིད། །མདོ་སྡེ་གསང་དབང་རྒྱལ་པོ་ལས། །དེ་ཡིས་ཤིན་ཏུ་གསང་<line/>
</page>
<page index="267" id="453A">༄༅། །ཚིག་གསུངས། །དེ་ནི་དགོངས་པས་གསུངས་པ་སྟེ། །དེ་ནི་དགོངས་པར་ཤེས་པར་བྱ། །མཚན་མ་ཕྱག་མཚན་ཞེས་བྱར་བརྗོད། །བརྟན་<line/>
པ་ལྷག་པ་ཉིད་ཡིན་ཏེ། །བྱང་ཆུབ་སེམས་དཔའི་ཕྱག་མཚན་གང༌། །མཁས་པས་ལྷག་པར་བཅང་བར་བྱ། །ཕ་རོལ་ཕྱིན་པ་དྲུག་སྤྱོད་པ། །དེ་ཡི་མཚན་མར་<line/>
རབ་ཏུ་བསྒྲགས། །གང་ཕྱིར་ལྷག་པར་བརྟན་པར་བྱ། །བློ་ལྡན་རྣམས་ཀྱི་རིགས་འབྱུང་འདོད། །མཚན་མ་བརྟན་པར་རང་གྱུར་པ། །དེ་དག་ཁོ་ནར་རབ་ཏུ་<line/>
བསྒྲགས། །ཕ་རོལ་ཕྱིན་དྲུག་སྤྱོད་པ་ནི། །རྡོ་རྗེའི་རིགས་སུ་བརྗོད་པར་བྱ། །བྱང་ཆུབ་སེམས་གང་དེ་རྡོ་རྗེ། །རྡོ་རྗེ་མཚན་མར་འདི་བརྗོད་བྱ། །བྱང་ཆུབ་སེམས་<line/>
ཀྱི་རབ་སྦྱོར་བས། །མཚན་མ་བརྟན་པོར་བརྗོད་པར་བྱ། །པདྨ་ཤེས་རབ་ཕ་རོལ་ཕྱིན། །པདྨའི་ལྟེ་བར་འདུག་བྱ་བ། །ཤེས་རབ་ཕ་རོལ་ཕྱིན་པ་ཡི། །རྣལ་འབྱོར་<line/>
ཡང་ཡང་སྙོམས་འཇུག་བྱ། །བྷག་ལིང་གའི་སྦྱོར་བ་ནི། །ཡང་དང་ཡང་དུ་བསྟེན་བྱས་ནས། །གཡོ་དང་ཉེས་པ་རྣམ་སྤངས་པར། །གདོན་མི་ཟ་བར་ཡང་དག་བྱུང༌།།<line/>
ཤེས་རབ་དང་ནི་བྱང་ཆུབ་སེམས། །ཡང་དང་ཡང་དུ་བསྟེན་བྱས་ནས། །ཤེས་རབ་ཕ་རོལ་ཕྱིན་པའི་ཚུལ། །བྱང་ཆུབ་གདོན་མི་ཟ་བར་འགྱུར། །བསྒྲུབ་བྱར་<line/>
</page>
<page index="268" id="453B">གྱུར་བའི་ཆོས་འདི་ནི། །ལུས་ཅན་ཀུན་གྱིས་རྙེད་པར་དཀའ། །བྱང་ཆུབ་སེམས་དང་ཤེས་རབ་ཆེ། །མཆོད་རྟེན་མཚན་མའི་རྗེས་ཆགས་བྱ། །རྣལ་འབྱོར་པས་ནི་འདི་<line/>
བསྒོམ་དང༌། །འདི་ལྟ་བུ་ཡི་སྒྲུབ་པ་དང༌། །སྤྱོད་པ་གསང་བ་འདི་ཡིས་ནི། །རྡོ་རྗེ་གསང་བ་ཉིད་ཐོབ་འགྱུར། །གསང་བ་དགོངས་པས་བསྡུས་པ་ཡི། །མདོ་ལས་རྒྱ་ཆེར་ཇི་<line/>
སྐད་གསུངས། །གསང་བའི་རྣལ་འབྱོར་འདི་ཡིས་ནི། །སེམས་ཅན་ཐམས་ཅད་རྣམ་པར་བསྒོམ། །རྡོ་རྗེ་གསང་དབང་བསྡུས་པ་ཡི། །སྒྲུབ་པའི་རྣལ་འབྱོར་འདི་ཡིས་ནི། །<line/>
གསང་བ་ཆེན་པོ་བསྒྲུབས་ན་ནི། །སྐད་ཅིག་དེ་ལ་རབ་འགྲུབ་འགྱུར། །ཁ་ཅིག་ཉིན་ཞག་དེ་ཉིད་ལ། །ཡང་དང་ཡང་དུ་འགྲུབ་པར་འགྱུར། །ཉི་མ་གཉིས་གསུམ་བཞི་<line/>
ལྔ་འམ། །དྲུག་དང་བདུན་ལ་ཐེ་ཚོམ་མེད། །མཚམས་མེད་ལྔ་པོ་བྱེད་པ་ཡང༌། །ཅི་རིགས་པ་ཡི་ཆོ་ག་ཡིས། །ལོ་གཅིག་ཏུ་ནི་རབ་སྦྱོར་བས། །འགྲུབ་འགྱུར་འདི་ལ་<line/>
ཐེ་ཚོམ་མེད། །རྡོ་རྗེ་གསང་བའི་ཆོ་ག་རྫོགས་སོ།། །།གསང་བ་ཡི་ནི་དཀྱིལ་འཁོར་མཆོག །རྡོ་རྗེ་སློབ་དཔོན་ཆོ་ག་ནི། །ཇི་ལྟར་རིགས་ཤིང་འཚམ་<line/>
པ་རུ༑ ༑དེ་ནས་ཡང་དག་བཤད་པར་བྱ། །མདོར་ན་རིག་པའི་བརྟུལ་ཞུགས་ནི། །གོང་དུ་དཀྱིལ་འཁོར་ལས་བཤད་བཞིན། །ཅི་ལྟར་སྤྲོ་ཞིང་ཅི་ནུས་པར། །སྔོན་<line/>
</page>
<page index="269" id="454A">༄༅། །དུ་མཁས་པས་བཤད་པར་བྱ། །རྡོ་རྗེ་སེམས་དཔའ་སྐལ་བ་ཆེ། །རྒྱལ་པོ་ཀུན་ཏུ་ཁྱབ་པའི་འོད། །ཐེ་ཚོམ་མེད་པར་སྟོང་ཕྲག་བརྒྱ། །རྟག་<line/>
ཏུ་རྡོ་རྗེའི་ཚིག་བརྗོད་བྱ། །སེམས་དཔའི་རྡོ་རྗེ་གོམས་བྱ་སྟེ། །རྡོ་རྗེ་རྣལ་འབྱོར་གོམས་བྱས་ཏེ། །ཆོས་རྣམས་དག་པ་གོམས་པར་བྱ། །གོམས་པ་ཙམ་གྱིས་འགྲུབ་<line/>
པར་འགྱུར། །ཉོན་མོངས་རབ་སྤོང་ཉོན་མོངས་བཟློག་པར་བྱ། །རྣལ་འབྱོར་གོམས་པ་ཡིས་ནི་རྣལ་འབྱོར་བསྒྲུབ། །བཟླས་པ་ཙམ་གྱིས་དགའ་ཆེན་འགྲུབ་འགྱུར་<line/>
ཏེ༑ ༑རྣལ་འབྱོར་ཆོ་གས་བསྒྲུབ་པ་འགྲུབ་པར་འགྱུར། །ཡང་ན་བཟླས་པ་ཙམ་ཉིད་ནི། །བཟླས་པ་མཆོག་གིས་བཟླས་པར་བྱ། །རྣལ་འབྱོར་རིག་པ་བསྒྲུབ་པའི་ཕྱིར།།<line/>
དངོས་གྲུབ་ཆོ་གས་བཟླས་པར་བྱ། །དེ་ནི་རྣལ་འབྱོར་ཆོ་ག་ཡིས། །སྐད་ཅིག་སངས་རྒྱས་ཉིད་ཐོབ་འགྱུར། །རྣལ་འབྱོར་ཆོ་ག་མེད་པར་ནི། །འགྲུབ་མིན་འདི་ལ་ཐེ་<line/>
ཚོམ་མེད། །རིག་པ་འཛིན་པ་ཐམས་ཅད་ཀྱི། །གསང་བ་བཞི་ནི་ཡང་དག་བཤད། །གསང་བ་ཆེན་པོ་ཚད་མེད་པ། །བཞི་པོ་ཐམས་ཅད་བསྡུས་པ་ཡིན། །བཟླས་<line/>
བརྗོད་སྦྱིན་སྲེག་ཆོ་ག་དང༌། །ཕྱག་རྒྱ་བཅིང་བ་ལྷུར་ལེན་པ། །རིག་པའི་མཆོག་གི་ཆོ་ག་ནི། །གསང་བ་བསྡུས་པ་དང་པོ་ཡིན། །གསད་དང་སྐེམ་བྱེད་ཕུར་པས་<line/>
</page>
<page index="270" id="454B">བཏབ། །བརྡེག་པ་དང་ནི་མངོན་སྤྱོད་དང༌། །བགེགས་བསྐྲད་པ་ཡི་འཁྲུལ་འཁོར་འདི། །གསང་བ་བསྡུས་པ་གཉིས་པ་ཡིན། །གོ་ཆ་མི་འགྱུར་བཅིང་བ་དང༌། །སྤྱོད་དང་<line/>
དེ་བཞིན་རབ་བསྐྱོད་དང༌། །བདག་ཉིད་མངོན་པར་བསྲུང་ཉིད་དང༌། །བགེགས་རྣམས་བསལ་བར་བྱ་བ་དང༌། །རྫས་འཕྲོག་པ་དང་གཞོམ་པ་དང༌། །གདུག་པ་ཐམས་<line/>
ཅད་མངོན་བསྲུང་བ། །རིག་པ་འཛིན་པ་ཐམས་ཅད་ཀྱི། །གསང་བ་བསྡུས་པ་གསུམ་པ་ཡིན། །སྔགས་དང་ཕྱག་རྒྱ་མཆོད་པ་དང༌། །དེ་བཞིན་རིག་པའི་དངོས་གྲུབ་ཉིད། །བགེགས་<line/>
རྣམས་བསོད་ནམས་ཉེ་བར་བསྡུ། །གསང་བ་བཞི་པར་འདོད་པ་ཡིན། །གསང་བ་བཞི་པོ་ཐམས་ཅད་ནི། །རང་གཞན་རྫུ་འཕྲུལ་ཀུན་བསྡུས་པ། །གསང་བ་མཆོག་གི་རྒྱུད་ཆེན་<line/>
པོ༑ ༑རྒྱུད་དེ་ལས་ནི་རབ་ཏུ་བཤད། །བཟླས་བརྗོད་སྦྱིན་སྲེག་ཆོ་ག་ནི། །དེ་ནི་རྒྱུད་མཆོག་ལས་བཤད་བྱ། །གང་ཕྱིར་རིག་པ་འཛིན་ཀུན་གྱི། །བཟླས་བརྗོད་སྦྱིན་སྲེག་བསྒྲུབ་<line/>
པར་བྱ། །བཟླས་བརྗོད་སྦྱོར་བ་མེད་པར་ནི། །རིག་པའི་དངོས་འགྲུབ་འབྱུང་མི་འགྱུར། །སྦྱིན་སྲེག་ཙམ་ནི་མེད་པ་རུ། །རིག་པའི་བྱ་བ་བྱེད་མི་འགྱུར། །གང་གིས་རྣལ་<line/>
འབྱོར་བརྩོན་འགྲུས་པ། །བཟླས་པའི་རིམ་པ་བཤད་བྱ་བ། །རིག་པ་འཛིན་པ་ཐམས་ཅད་ཀྱི། །སྙིང་པོ་འདི་ནི་གསང་མཆོག་ཡིན། །གསང་བའི་རིགས་འདིར་བཟླས་པ་ནི། །<line/>
</page>
<page index="271" id="455A">༄༅། །རྣལ་འབྱོར་ཉི་ཤུ་ཡང་དག་བྱུང༌། །བཟླས་པ་རྣམ་པ་ཉི་ཤུ་ནི། །གསང་བའི་རྒྱུད་དུ་ཉི་ཤུ་གཅིག །གནས་ངན་ལེན་གྱི་བག་ཆགས་རྟོགས། །རྟོག་<line/>
བ་བག་ཆགས་ཞེས་བྱ་སྟེ། །བཟླས་པ་ཙམ་གྱིས་ཐིམ་འགྱུར་ཏེ། །བཟླས་པ་ཙམ་གྱིས་བརྗོད་པར་བྱ། །ཉེས་པ་བྱས་པ་སྤོང་བ་དང༌། །དེ་བཞིན་སྲིད་པ་སྦྱོར་བྱེད་ཅིང༌། །རྨད་<line/>
བྱུང་སྣ་ཚོགས་མཐོང་འགྱུར་ཏེ། །དེ་བས་བཟླས་པ་བརྗོད་པར་བྱ། །བྱང་ཆུབ་སྤྱོད་པ་འབྱུང་འགྱུར་ཞིང༌། །ཚུལ་མཆོག་མཐོང་བར་འགྱུར་བ་སྟེ། །དེ་བས་བཟླས་པའི་ཆོ་<line/>
ག་ནི༑ ༑རྣལ་འབྱོར་པས་ནི་ངེས་པར་བྱ། །གསང་བ་ཆེན་པོའི་རྒྱུད་འདི་རུ། །ཧཱུཾ་ནི་དང་པོར་རབ་ཏུ་བསྒྲགས། །གསང་བ་ཐམས་ཅད་ཡང་དག་འབྱུང༌། །ཧཱུཾ་གི་བཟླས་<line/>
པ་བརྗོད་པར་བྱ། །སངས་རྒྱས་ཀུན་གྱི་གཙོ་བོ་ནི། །དེ་བཞིན་ཡི་གེ་ཧཱུཾ་རབ་མཆོག །གསང་བ་ཐམས་ཅད་འཁོར་ལོར་བཅས། །རིགས་ལྔ་དག་དང་བཅས་<line/>
པ་འབྱུང༌། །འདིར་ནི་ཡི་གེ་ཧཱུཾ་འབྱུང་བར། །སྔོན་ལ་ཤེས་རབ་ཅན་གྱིས་བརྟག །ལྕེ་སོགས་ཐམས་ཅད་ཁོང་སྟོང་དུ། །ལུས་ཀུན་ལ་ནི་བརྟག་པར་བྱ།<line/>
སྦྱོར་བ་བཅུ་ལས་འབྱུང་མི་འགྱུར། །སོ་ལས་རྣམ་པ་ཀུན་དུ་མིན། །ལྕེ་དང་རྩ་བ་ལས་ཀྱང་མིན། །རྐན་ལས་རྣམ་པ་ཀུན་དུ་མིན། །གནས་གང་ལས་ནི་<line/>
</page>
<page index="272" id="455B">སྦྱོར་བ་འབྱུང༌། །སྙིང་ག་ཉིད་ལས་འབྱུང་མི་འགྱུར། །ཁོང་སྟོང་དངོས་པོ་ཐམས་ཅད་ལ། །སྐྱེ་བ་ཉིད་ནི་སྣང་མི་འགྱུར། །ཡི་གེ་ཧཱུཾ་གི་སྦྱོར་བ་ཡིས། །རང་གི་དབྱིངས་<line/>
ལ་ཡང་དག་སྦྱར། །དེ་ཉིད་ཉོན་མོངས་ཅན་མི་འགྱུར། །ཀུན་གཞི་ས་བོན་ཐམས་ཅད་པ། །རྐན་དང་ལྐོག་མའི་འབད་པ་དང༌། །ལྕེ་ཡི་ཚོགས་ལས་ཡང་དག་འབྱུང༌། །<line/>
ཡི་གེ་ཧཱུཾ་གི་སྒྲ་བྱུང་བ། །དེ་ནི་མི་རྟོག་ཡང་དག་བྱུང༌། །དེ་ལྟར་འབྱུང་བའི་སྦྱོར་བ་ལས། །གནས་ཀྱི་ཉོན་མོངས་ཅན་མི་འགྱུར། །ཚིག་དང་བཅས་པའི་ཇི་བཞིན་<line/>
སྒྲ༑ ༑འདུས་བྱས་ཐམས་ཅད་དོར་བར་བྱ། །ཇི་བཞིན་ཧཱུཾ་གི་སྦྱོར་བ་ལས། །ཆོས་རྣམས་ཐམས་ཅད་སྐྱེ་བ་མེད། །རྣམ་པར་རྟོག་ལས་ཡང་དག་བྱུང༌། །དེ་ནི་མི་<line/>
རྟོག་ཡང་དག་འབྱུང༌། །འཁོར་བ་དག་གི་ཐོག་མ་ནི། །ཇི་ལྟར་ཡང་ནི་ཤེས་མི་འགྱུར། །འདིར་ནི་སྐྱེ་བ་མི་སྣང་ཞིང༌། །འདུས་བྱས་དག་ནི་འཇིག་པ་མིན། །དེ་བས་<line/>
ཡི་གེ་ཧཱུཾ་ཙམ་གྱིས། །འདུས་བྱས་སོ་སོར་བརྟག་པར་བྱ། །དག་ཅིང་མཐར་ཐུག་གནས་ཉིད་ནི། །ཧཱུཾ་གིས་ཀྱང་ནི་སྦྱར་བར་བྱ། །རང་བཞིན་མེད་པའི་སྒྲ་འདི་ནི། །<line/>
ཡི་གེ་ཧཱུཾ་ལས་ཡང་དག་བྱུང༌། །འདི་ལ་དངོས་པོ་ཡོད་མ་ཡིན། །རང་བཞིན་མེད་ཅིང་བདག་མེད་པ། །དེ་བཞིན་ཆོས་ཐམས་ཅད་ཀྱི། །རང་བཞིན་ཉིད་ནི་<line/>
</page>
<page index="273" id="456A">༄༅། །ཡོད་མ་ཡིན། །བདག་གམ་སེམས་ཅན་གསོ་བ་མེད། །གཟུང་དང་འཛིན་པ་རྣམ་པར་སྤངས། །ཟག་པ་མེད་ཅིང་འདུས་བྱས་མིན། །གནས་<line/>
ནི་དག་པ་བརྟན་པར་བྱ། །དངོས་གྲུབ་སྦྱོར་བའི་ཡེ་ཤེས་ཀྱིས། །སངས་རྒྱས་བྱང་ཆུབ་ཐོབ་པར་འགྱུར། །དེ་ལྟ་བུ་ཡི་སྦྱོར་བ་ཡིས། །ཡི་གེ་ཧཱུཾ་ནི་ཡང་དག་འབྱུང༌། །<line/>
ཡེ་ཤེས་དག་པ་ཡང་དག་འབྱུང༌། །ཆོས་ཀྱི་དབྱིངས་ཀྱིས་བརྟན་པར་བྱ། །སངས་རྒྱས་རྫུ་འཕྲུལ་ཆེན་པོ་ཡང༌། །འདིར་ནི་ཉེ་བར་མི་དམིགས་ཏེ། །གང་ཕྱིར་དུས་<line/>
གསུམ་གཤེགས་སྙིང་པོ། །སངས་རྒྱས་སྙིང་པོ་ཚོགས་སུ་བཤད། །སངས་རྒྱས་སྲས་བཅས་ཐམས་ཅད་དང༌། །རྡོ་རྗེ་ཅན་ནི་རྒྱལ་སྲས་བཅས། །ཧཱུཾ་ཙམ་གྱི་ནི་<line/>
སྦྱོར་བ་ཡིས། །ཀུན་དུ་ཡང་དག་དགུག་པར་བྱ། །ཡི་གེ་སྦྱོར་བ་གཅིག་གིས་ནི། །སངས་རྒྱས་ཀུན་གྱི་སྙིང་པོ་བསྟན། །གང་ཕྱིར་རྡོ་རྗེ་འཛིན་རྒྱལ་པོ། །འདི་ནི་རང་<line/>
གི་སྦྱོར་བས་གནས། །ཆོས་ཀྱི་རྒྱུ་མཐུན་བག་ཆགས་ནི། །བྱང་ཆུབ་སེམས་ནི་མ་རྟོགས་པར། །ཐོག་མ་མེད་ལྡན་འཁོར་བ་ལས། །འབྱུང་བ་ཅུང་ཟད་ཡོད་མ་<line/>
ཡིན༑ ༑ཉན་ཐོས་དང་ནི་རང་རྒྱལ་དང༌། །བྱང་ཆུབ་སེམས་དཔའི་རྣམ་འཕྲུལ་ནི། །བྱང་ཆུབ་ཀྱི་ནི་སེམས་མེད་པར། །འགས་ཀྱང་མྱ་ངན་འདའ་མི་ནུས། །གལ་<line/>
</page>
<page index="274" id="456B">ཏེ་སངས་རྒྱས་འབྱུང་མེད་ན། །ཉན་ཐོས་དག་ནི་ག་ལས་འབྱུང༌། །སངས་རྒྱས་འབྱུང་བ་ཡོད་མིན་ན། །རང་རྒྱལ་དེ་ནི་འབྱུང་མི་འགྱུར། །གལ་ཏེ་བྱང་ཆུབ་སེམས་<line/>
དཔའ་མེད། །སངས་རྒྱས་རྣམས་ནི་གང་ལས་འབྱུང༌། །གལ་ཏེ་བྱང་ཆུབ་སེམས་མེད་ན། །དེ་བས་འཁོར་ལོ་འདི་ཀུན་ནི། །བྱང་ཆུབ་སེམས་ལས་ཡང་དག་བྱུང༌། །བྱང་<line/>
སེམས་གསང་བ་ཆེན་པོ་ནི། །ཡི་གེ་ཧཱུཾ་ལས་ཡང་དག་བྱུང༌། །སངས་རྒྱས་ཐམས་ཅད་རབ་འབྱུང་བ། །ཡི་གེ་ཧཱུཾ་གི་སྣང་བར་འགྱུར། །གང་ཕྱིར་མཚན་ལྡན་གཟུགས་<line/>
ཅན་ནི། །རྟག་ཏུ་སངས་རྒྱས་རབ་འབྱུང་བ། །ཧཱུཾ་ཡིག་གི་ནི་སྦྱོར་བ་ཧཱུཾ། །དེ་ཉིད་རྡོ་རྗེ་ཡང་དག་བྱུང༌། །ཆོས་དབྱིངས་རབ་སྦྱོར་རྡོ་རྗེ་ནི། །དེ་ལས་ཡང་དག་འབྱུང་བར་<line/>
འགྱུར། །དེ་ལས་རྡོ་རྗེ་རྣལ་འབྱོར་ཆེ། །རྣལ་འབྱོར་དབང་ཕྱུག་བླ་ན་མེད། །ཐེ་ཚོམ་མེད་པར་རྣལ་འབྱོར་ཀུན། །ཡི་གེ་ཧཱུཾ་གི་སྦྱོར་བས་འགྲུབ། །དེ་ལྟ་བུ་ཡི་བཟླས་<line/>
པ་ཡིས། །ཇི་ལྟར་བཅོམ་ལྡན་འདས་ཀྱིས་ནི། །སྔོན་ནི་བསྔོ་བ་མཛད་པ་ལྟར། །རྣལ་འབྱོར་ལས་བྱས་དགེ་བ་བསྔོ། །བྱང་ཆུབ་སེམས་དཔའི་མཐུ་ཡིས་ནི། །རང་<line/>
གི་སེམས་ཀྱང་བསྔོ་བར་བྱ། །རྡོ་རྗེ་ཆེན་པོ་མཐར་ཕྱིན་བྱེད། །བྱང་ཆུབ་སེམས་ཀྱིས་བསྒྲལ་བར་བྱ། །ཆོས་ཀྱི་དབྱིངས་ཀྱི་སྙིང་པོ་ཆེ། །སེམས་ཅན་ཐམས་ཅད་<line/>
</page>
<page index="275" id="457A">༄༅། །གོས་པ་མེད། །ཐམས་ཅད་དེ་བཞིན་གཤེགས་སྙིང་པོ། །ཉོན་མོངས་འདམ་གྱིས་གོས་པ་མེད། །ཇི་ལྟར་ཟླ་བ་བཞིན་དུ་དག །ཟླ་བ་<line/>
གང་བའི་འོད་གསལ་བ། །རྟག་ཏུ་ཡང་དག་རྫོགས་པར་གནས། །རབ་ཏུ་དང་བ་འགྲུབ་པར་འགྱུར། །འདི་ནི་དང་པོ་ཆོས་ཡེ་ཤེས། །དེ་བཞིན་གཤེགས་པའི་སྙིང་པོ་<line/>
ཡིན༑ ༑རྟག་ཏུ་དག་པར་གནས་པ་སྟེ། །རང་གི་ཉོན་མོངས་དག་གིས་བསྒྲིབས། །དེ་བས་རང་སེམས་རྣམ་པ་ནི། །ཟླ་བ་གང་བར་ཤེས་པར་བྱ། །བདག་ནི་དགའ་ཡང་ཡོད་<line/>
མ་ཡིན། །ཆོས་ཉིད་འདི་ནི་རྒྱལ་བས་ཤེས། །ཡེ་ཤེས་ཟླ་བ་གང་བ་མིན། །གང་ཕྱིར་བདག་ནི་ཡོད་མ་ཡིན། །ཟླ་བ་གང་བ་དང་མཚུངས་རིགས། །གང་ཕྱིར་དག་ཅིང་<line/>
གོས་པ་མེད། །སངས་རྒྱས་ཡེ་ཤེས་སྐྱོན་མེད་པ། །ཟླ་བའི་སྦྱོར་བས་བསྒོམ་པར་བྱ། །མཐོང་ནས་ཤེས་རབ་ཅན་གྱིས་བསམ། །འདི་ཡང་གང་གིས་རྟོགས་པར་<line/>
འགྱུར། །ཡུན་རིང་དུས་སུ་སྡུག་བསྔལ་བའི། །དེ་བཞིན་གཤེགས་པ་བཅོམ་ལྡན་འདས། །ཉོན་མོངས་པ་ཡི་བག་ཆགས་ཀུན། །དེ་བཞིན་སྦྱོང་བར་བྱེད་པར་<line/>
བསམ། །བྱང་ཆུབ་སེམས་ནི་སེམས་ཆེན་པོ། །ཉོན་མོངས་ཐམས་ཅད་འཇོམས་བྱེད་པ། །ཆོས་ཀྱི་རྒྱུ་མཐུན་བག་ཆགས་ཀྱི། །གཉེན་པོ་རུ་ནི་བྱུང་བ་ཡིན། །དེ་<line/>
</page>
<page index="276" id="457B">བས་འདི་ཡི་མཐུ་ཡིས་ནི། །སངས་རྒྱས་ཡེ་ཤེས་རྣམ་པར་སྦྱོང༌། །གནས་ངན་ལེན་ནི་བག་ཆགས་བཅས། །འདོད་པའི་འདམ་གྱིས་གོས་པ་མེད། །ཉི་མ་ལྟ་བུའི་སེམས་<line/>
ཆེན་པོ༑ ༑ཉོན་མོངས་རྩ་ནི་རབ་སྲེག་བྱེད། །ཟླ་བ་ལྟ་བུའི་སེམས་ཆེན་པོ། །དགེ་བའི་སྨན་ནི་རྣམ་འཕེལ་བྱེད། །སོས་ཀའི་ཚ་བའི་ཟླ་བ་བཞིན། །ཉི་མའི་གདུང་བ་རབ་སྲེག་བྱེད། །<line/>
ཤར་བར་གྱུར་པས་ཞི་བར་བྱེད། །གདུང་བ་ཐམས་ཅད་ཞི་བར་བྱེད། །ཉོན་མོངས་གདུང་བས་མ་གདུངས་ཤིང༌། །མི་ཤེས་པ་ལ་ཉི་མ་ཉིད། །བྱང་ཆུབ་སེམས་ནི་ཟླ་བ་ཆེ།<line/>
ཉོན་མོངས་གདུང་བ་ཞི་བྱེད་པར། །ཀུན་ནས་ཉོན་མོངས་བག་ཆགས་བཅས། །གནས་ངན་ལེན་ནི་འཇོམས་པའི་མཆོག །ཁབ་ལེན་གྱིས་ནི་ལྕགས་བཞིན་དུ། །ཉོན་<line/>
མོངས་བག་ཆགས་འདྲེན་བྱེད་པ། །རྡོ་རྗེའི་རང་བཞིན་རྣལ་འབྱོར་པས། །བྱང་ཆུབ་སེམས་དེ་བསྒོམ་པར་བྱ། །ཟླ་བའི་དཀྱིལ་འཁོར་གནས་དེ་རུ། །སླར་ཡང་ཟླ་བ་<line/>
རྣམ་པར་བསྒོམ། །བྱང་ཆུབ་སེམས་ཀྱི་མཐུ་ཡིས་ནི། །བག་ཆགས་ཐམས་ཅད་སྲེག་བྱེད་པ། །ཡེ་ཤེས་དེ་རུ་འགྱུར་འགྱུར་ཏེ། །གཟུང་བ་དང་ནི་འཛིན་པ་སྤངས། །རྣམ་<line/>
པར་མི་རྟོག་མཚུངས་མེད་པ། །བདག་མེད་དེ་བཞིན་སྟོང་པ་ཉིད། །མི་ཤེས་རི་བོ་འཇོམས་པར་བྱེད། །རྡོ་རྗེ་དང་མཚུངས་ཁོང་སྟོང་མེད། །རྡོ་རྗེའི་རང་བཞིན་སྙིང་པོ་ཆེ། །<line/>
</page>
<page index="277" id="458A">༄༅། །འཇིག་ཚོགས་རི་བོ་བརྟན་པ་ནི། །རྡོ་རྗེ་དེས་ནི་འཇོམས་པར་བྱེད། །དེ་ཕྱིར་རྡོ་རྗེའི་རང་བཞིན་བརྟན། །དེ་བས་རྡོ་རྗེའི་རྣལ་འབྱོར་པས། །ཟླ་བའི་<line/>
དབུས་སུ་ཟླ་བ་མཚུངས། །ཟླ་བ་གཉིས་དབུས་རྡོ་རྗེ་ཡིས། །རྡོ་རྗེའི་ཡེ་ཤེས་བརྟན་པར་བྱ། །སྟོང་ཉིད་དེ་བཞིན་ཉིད་དེ་ཉིད། །ཡང་དག་མཐའ་དང་འདུས་མ་བྱས། །སྐྱེ་བ་<line/>
མེད་ཅིང་འགག་པ་མེད། །ཡི་གེ་ཧཱུཾ་ནི་སྒོམ་པར་བཤད། །ཆོས་ཀྱི་དབྱིངས་ནི་བརྟན་པ་མཆོག །ནམ་མཁའི་དབྱིངས་དང་མཚུངས་པ་ནི། །ཟླ་བའི་དབུས་སུ་བསྒོམ་<line/>
པར་བྱ༑ ༑ཧཱུཾ་གི་སྦྱོར་བ་དེ་ཡིས་ནི། །རྡོ་རྗེའི་མཆོག་ནི་བསྒོམ་པར་བྱ། །ལུས་ཀུན་ལ་ནི་སྤྲོ་བྱ་ཞིང༌། །སྟོང་པ་ཉིད་དང་མཚུངས་པར་སྤྲོས། །གཟུགས་འདི་ཉིད་ནི་མིང་<line/>
ཙམ་སྟེ། །དངོས་པོ་འགའ་ཡང་ཡོད་མ་ཡིན། །ཆ་ཤས་ཀྱིས་ནི་རྣམ་དཔྱད་ན། །གཟུགས་ཞེས་བྱ་བ་ཡོད་མ་ཡིན། །འཇིག་རྟེན་ཀུན་རྫོབ་ཞེས་བྱ་སྟེ། །དམ་པའི་དོན་དུ་<line/>
ཡོད་མ་ཡིན། །དེ་ལྟ་བུ་ཡི་རང་བཞིན་དུ། །གཟུགས་ཞེས་བྱ་བ་ཡོད་མ་ཡིན། །དེ་དག་ཕྲ་རབ་རྣམ་བརྟགས་ཀྱང༌། །ཕྲ་རབ་ཞེས་བྱ་ཡོད་མ་ཡིན། །འཇིག་རྟེན་ཀུན་<line/>
རྫོབ་ཞེས་བྱ་སྟེ། །དམ་པའི་དོན་དུ་ཡོད་མ་ཡིན། །དེ་ལྟ་བུ་ཡི་རང་བཞིན་དུ། །གཟུགས་ཞེས་བྱ་བ་ཡོད་མ་ཡིན། །གཟུགས་དེ་ཡོད་བ་མ་ཡིན་ན། །ཇི་ལྟར་ཡོད་ཅེས།<line/>
</page>
<page index="278" id="458B">བྱ་བ་ཡིན། །གལ་ཏེ་གཟུགས་དེ་ཡོད་མིན་ན། །མིང་ཡང་དེ་ལ་ཡོད་མ་ཡིན། །མིང་ནི་གང་ལས་ཡང་དག་བྱུང༌། །མིང་ཞེས་བྱ་བ་ཅི་འདྲ་བར། །དངོས་ཞེས་བྱ་བ་དེ་དང་<line/>
མཚུངས། །མིང་དེས་སོ་སོར་བརྟགས་བྱས་ན། །གནས་གང་ཞིག་ན་རབ་ཏུ་གནས། །དངོས་པོ་གཅིག་ནི་རྣམ་ཕྱེ་ན། །མིང་ནི་མང་པོ་ཡང་དག་བྱུང༌། །རེ་རེ་ཡི་ནི་དབྱེ་བ་<line/>
ཡིས༑ ༑སྔར་གྱི་མིང་ནི་ཉམས་པར་འགྱུར། །དེ་ལ་མིང་ནི་ཡོད་མིན་པ། །མིང་ནི་ཡང་དག་འབྱུང་བ་མེད། །གང་ལ་མིང་ནི་ཡོད་མིན་ན། །ཇི་ལྟར་མིང་དུ་བརྗོད་པར་བྱ། །<line/>
གང་གིས་མིང་ནི་རབ་གནས་པ། །རྣམ་པ་ཀུན་ཏུ་དམིགས་མི་འགྱུར། །གཟུགས་ནི་ཉེ་བར་མི་དམིགས་ལ། །དེ་ལ་གཟུགས་ནི་ཇི་ལྟར་ཡོད། །འདི་ནི་ཡང་དག་མི་རྟོག་<line/>
པ༑ ༑བག་ཆགས་དག་གིས་ཀུན་ནས་དཀྲིས། །གང་དུ་བྱིས་པ་རབ་རྨོངས་ཤིང༌། །མྱ་ངན་འདས་པ་ཐོབ་མི་འགྱུར། །ཇི་ལྟར་གཟུགས་ནི་རྣམ་བསྒོམ་པ། །དེ་བཞིན་<line/>
ཚོར་དང་འདུ་ཤེས་དང༌། །སོ་སོ་རུ་ནི་རྣམ་ཕྱེད་ན། །དེ་ལ་སྙིང་པོ་དམིགས་མི་འགྱུར། །གང་ལ་སྙིང་པོ་ཡོད་མིན་པ། །དེ་ལ་དངོས་པོ་ཇི་ལྟར་ཡོད། །གང་ལ་དངོས་པོ་<line/>
མི་དམིགས་པ། །དམ་པའི་དོན་ནི་ཇི་ལྟར་ཡོད། །གང་ཞིག་བསྟན་པར་མི་དམིགས་པ། །དེ་ནི་ཡོད་མིན་དངོས་པོར་མེད། །ཆོས་རྣམས་ཐམས་ཅད་མེད་པས་ན། །སྐྱེ་བ་<line/>
</page>
<page index="279" id="459A">༄༅། །མེད་པར་བརྗོད་པར་བྱ། །གང་ཞིག་མ་སྐྱེས་དེ་ཡོད་མིན། །གང་ཞིག་ཡོད་མིན་ཇི་ལྟར་ཡོད། །མཁས་པས་ཆོས་རྣམས་ཐམས་ཅད་ནི། །འགག་<line/>
པ་མེད་ཅེས་བྱ་བར་བརྗོད། །སྐྱེ་བ་མེད་ཅིང་འགག་པ་མེད། །དེ་ནི་གཟོད་ནས་ཞི་བར་འདོད། །དེ་ཕྱིར་རང་བཞིན་མྱ་ངན་འདས། །འདི་ནི་སྟོང་པ་ཉིད་དུ་བརྗོད། །འདི་ནི་<line/>
ཡང་དག་དེ་ཉིད་ཆེ། །ཡང་དག་མཐའ་རུ་བརྗོད་པར་བྱ། །ཆོས་ཀྱི་དབྱིངས་ན་སྙིང་པོ་ཆེ། །ཐེག་པ་ཆེན་པོར་བརྗོད་པར་བྱ། །དེ་ནི་སྙིང་པོ་ཁོང་སྟོང་མེད། །རྡོ་རྗེའི་བརྟན་པ་<line/>
བླ་ན་མེད། །ལུས་ཀུན་ལ་ནི་སྤྲོ་བྱ་སྟེ། །བདག་གིས་ལུས་ནི་འདི་ལྟ་བུ། །རྡོ་རྗེའི་བདག་ཉིད་ཅེས་བྱ་གང༌། །ཡི་གེ་ཧཱུཾ་ནི་ཡོངས་སུ་སྤྲོ། །བསྒོམ་པའི་སྦྱོར་བ་འདི་ཡིས་ནི། །<line/>
སངས་རྒྱས་ཉིད་ནི་འགྲུབ་པར་འགྱུར། །འདི་འདྲའི་ཆོས་ནི་སྐྱེ་བ་མེད། །འདིར་ཡང་འབྱུང་བ་སྣང་བ་མེད། །ཧཱུཾ་ཞེས་བྱ་བའི་སྦྱོར་བ་ཡིས། །སྐྱེ་བར་ཡང་ནི་སྣང་མི་<line/>
འགྱུར། །ཆོས་ཉིད་དག་པ་བདེན་པ་གང༌། །ཡང་དག་མཐའ་ནི་ཟག་པ་མེད། །ཆོས་དབྱིངས་བསྟན་པ་དམ་པ་ནི། །ཡི་གེ་ཧཱུཾ་དུ་འདིར་རབ་བསྒྲགས། །རྡོ་རྗེ་ཡི་གེ་ཧཱུཾ་དེ་<line/>
ཉིད༑ ༑ཆོས་དབྱིངས་སྟུག་པོ་བསྟན་བ་ཡིན། །བྱང་ཆུབ་སེམས་གང་དེ་རྡོ་རྗེ། །རྡོ་རྗེ་གང་ཡིན་དེ་ཉིད་ཧཱུཾ། །ཆོས་ཉིད་དག་པ་འདི་ལྟ་བུ། །རྡོ་རྗེ་ཡེ་ཤེས་ཡིད་འོང་བ། །སངས་<line/>
</page>
<page index="280" id="459B">རྒྱས་ཀུན་གྱི་སྙིང་པོ་ཆེ། །རྡོ་རྗེ་བདག་གི་ལག་ན་གནས། །དེ་བས་རྡོ་རྗེ་ཅན་ཀུན་གྱི། །གསང་བའི་རྣལ་འབྱོར་ཐམས་ཅད་དང༌། །ཡི་གེ་ཧཱུཾ་ལ་སྦྱོར་བ་ཡིས། །སྤྲོས་མེད་རྣལ་འབྱོར་<line/>
བསམ་པར་བྱ། །ཟླ་བའི་དཀྱིལ་འཁོར་དམ་པ་ནི། །སྙིང་གའི་དབུས་སུ་བསྒོམ་པར་བྱ། །ཟླ་བ་དེ་ལ་ཟླ་བ་གཉིས། །དབུས་སུ་ཟླ་བ་རབ་བསྒོམ་བྱ། །ཟླ་བའི་དབུས་སུ་རྡོ་རྗེ་ནི། །མཁས་<line/>
པ་ཡིས་ནི་བསྒོམ་པར་བྱ། །རྡོ་རྗེའི་དབུས་སུ་ཡི་གེ་ཧཱུཾ། །སངས་རྒྱས་བྱང་ཆུབ་རབ་བསྒོམ་བྱ། །དེ་ལྟ་བུ་ཡི་སྦྱོར་བ་ཡིས། །ལུས་ཀུན་རབ་ཏུ་བསྒོམ་པར་བྱ། །རྡོ་རྗེ་ཧཱུཾ་མཛད་བཟླས་<line/>
པ་ཡིས། །རྡོ་རྗེའི་བདག་ཉིད་མྱུར་དུ་ཐོབ། །ཧཱུཾ། རྡོ་རྗེ་ཧཱུཾ་མཛད་བསྒོམ་པ་རྫོགས་སོ།། །།ཧཱུཾ་གི་སྦྱོར་བ་ཇི་བཞིན་དུ། །ཡི་གེ་ཐམས་ཅད་རྣམ་པར་བསྒོམ། །སེམས་དཔའ་<line/>
ཆེན་པོའི་སྦྱོར་བ་ཡིས། །ཡི་གེ་བཅུ་དྲུག་དག་པ་ཡིན། །སངས་རྒྱས་ཀུན་གྱི་ཡི་གེ་ཧཱུཾ། །གང་ཕྱིར་སངས་རྒྱས་རིགས་བྱུང་བ། །རྡོ་རྗེ་ཅན་དག་ཀུན་གྱི་ཧཱུཾ། །དྲག་པོ་གཅོད་ཀུན་རབ་<line/>
ཏུ་བསྒོམ། །ཨོཾ་ནི་རིན་ཆེན་ཡང་དག་ལྡན། །ཧྲཱི་ནི་པདྨར་ཡང་དག་ལྡན། །ཡི་གེ་ཨ་ནི་སྣ་ཚོགས་བརྗོད། །དེ་ལྟ་བུར་ཡང་བསྒོམ་པར་བྱ། །ཧཱུཾ་ནི་སངས་རྒྱས་རྡོ་རྗེ་དག །ཏྲཱཾ་ནི་<line/>
རྡོ་རྗེ་སྙིང་པོ་སྟེ། །ཡི་གེ་ཧྲཱིཿནི་རྡོ་རྗེ་བསྟན། །སྣ་ཚོགས་རྡོ་རྗེ་ཡི་གེ་ཨ། །ཧཱུཾ་ནི་རྡོ་རྗེ་སེམས་དཔའ་སྟེ། །རྡོ་རྗེ་རྒྱལ་པོ་ཡི་གེ་ཛ། །ཧོ་ནི་རྡོ་རྗེ་ཆགས་པ་སྟེ། །རྡོ་རྗེ་ལེགས་པ་ཡི་གེ་<line/>
</page>
<page index="281" id="460A">༄༅། །ས༑ ༑ཨོཾ་ནི་རྡོ་རྗེ་རིན་ཆེན་ཏེ། །རྡོ་རྗེ་གཟི་བརྗིད་ཡི་གེ་ཨ། །ཏྲཱཾ་ནི་རྡོ་རྗེ་རྒྱལ་མཚན་ཏེ། །རྡོ་རྗེ་བཞད་པ་ཡི་གེ་ཧ། །ཡི་གེ་ཧྲཱིཿ་ནི་རྡོ་རྗེ་སྤྱན། །རྡོ་རྗེ་རྣོན་<line/>
པོ་ཡི་གེ་དྷཱི། །ཨོཾ་ནི་རྡོ་རྗེ་འཁོར་ལོ་སྟེ། །རྡོ་རྗེ་སྨྲ་བ་ཡི་གེ་ས། །ཡི་གེ་ཀཾ་ནི་རྡོ་རྗེ་ལས། །རྡོ་རྗེ་བསྲུང་བ་ཡི་གེ་ཧཾ། །ཧཱུཾ་ནི་རྡོ་རྗེ་གནོད་སྦྱིན་སྟེ། །རྡོ་རྗེ་ཁུ་ཚུར་ཡི་གེ་བཾ། །གང་དང་གང་<line/>
ལ་འདོད་པ་ཉིད། །སྙིང་གར་དེ་བཞིན་བསྒོམ་པར་བྱ། །ཡི་གེ་ཧཱུཾ་ནི་རྣལ་འབྱོར་པ། །དེ་ནི་མྱུར་དུ་འགྲུབ་པར་འགྱུར། །ཉི་ཤུ་རྩ་གཅིག་བཟླས་པ་ཡིས། །གཟུགས་གཅིག་<line/>
རྣམ་པར་སྤྲོ་བར་བྱ། །ཡི་གེ་ཧཱུཾ་བཟླས་ཙམ་གྱིས་ནི། །སངས་རྒྱས་བྱང་ཆུབ་ཐོབ་པར་འགྱུར། །ཟླ་བའི་དཀྱིལ་འཁོར་དབུས་གནས་པར། །རང་བདག་ཉིད་ནི་བསྒོམ་<line/>
པར་བྱ། །བདག་ཉིད་རྡོ་རྗེའི་གཟུགས་སུ་སྟེ། །རྡོ་རྗེ་གཅིག་ནི་རྣམ་པར་བསྒོམ། །རྡོ་རྗེའི་དབུས་ཀྱི་ལྟེ་བར་ནི། །དེ་རུ་ཡི་གེ་ཧཱུཾ་བསྒོམ་བྱ། །ཐེག་པ་ཆེན་པོ་མངོན་པར་བསྡུས། །<line/>
ཇི་བཞིན་མདོ་ཡི་རྗེས་འབྲངས་ནས། །ཇི་བཞིན་རྒྱལ་པོ་སྐྱེས་བུར་བཅས། །ཡི་གེ་ཧཱུཾ་ནི་དང་པོར་བཅས། །དེ་བཞིན་ཡིད་ཀུན་རྣལ་འབྱོར་པས། །སྙིང་ག་རུ་ནི་བསྒོམ་པར་<line/>
བྱ༑ ༑བདག་ཉིད་རྡོ་རྗེའི་གཟུགས་སུ་སྟེ། །དབུས་སུ་ཡི་གེ་ཧཱུཾ་བསྒོམ་བྱ། །དེ་བཞིན་ཡི་གེ་ཐམས་ཅད་ཀྱང༌། །རྣལ་འབྱོར་པས་ནི་སྙིང་གར་བསྒོམ། །ཟླ་བའི་གཟུགས་ལས་<line/>
</page>
<page index="282" id="460B">[?] དག་གནས། །བདག་ཉིད་ཡོངས་སུ་བསྒོམ་བྱ་ཞིང༌། །རིགས་ཀྱི་ལྷ་ཡི་སྦྱོར་བ་ཡིས། །རང་བདག་ཉིད་ནི་བསྒོམ་པར་བྱ། །རྡོ་རྗེ་སེམས་དཔའ་གང་འགའ་ཞིག །གང་དང་<line/>
གང་ཞིག་མངོན་འདོད་པ། །རིག་པ་དེ་ནི་སྙིང་གར་བསྒོམ། །ཡི་གེ་ཧཱུཾ་ནི་དང་པོར་སྦྱར། །གང་ཕྱིར་དེ་ལས་རྟོགས་པ་འབྱུང༌། །དེ་བཞིན་ཡིད་ཀུན་རྣལ་འབྱོར་པས། །སྙིང་<line/>
གར་བསྒོམས་པས་བསྒོམ་པར་བྱ། །ཡང་ན་ནམ་མཁའི་སྦྱོར་བ་ཡིས། །ཡི་གེ་ཧཱུཾ་ནི་དང་པོར་སྦྱར། །ནམ་མཁའི་རང་བཞིན་བསྒོམ་བྱ་ཞིང༌། །ཡི་གེ་དག་ནི་ཐམས་ཅད་<line/>
སྦྱར། །ཡང་ན་ནམ་མཁའི་ཟླ་དབུས་སུ། །གནས་པའི་ཡི་གེ་ཧཱུཾ་བསྒོམ་བྱ། །བདག་ཉིད་རིགས་ཀྱི་ལྷ་མོར་བསམ། །སྐད་ཅིག་དེ་ལ་རབ་འགྲུབ་འགྱུར། །ཧཱུཾ་ནི་ཇི་སྐད་བསྟན་པ་<line/>
བཞིན། །སྔགས་ཀུན་རབ་ཏུ་བསྒོམ་པར་བྱ། །རིག་པ་ཀུན་གྱི་གསང་བ་ནི། །རྒྱུད་ཀུན་ཡང་དག་བསྡུས་པ་སྟེ། །བཟླས་པའི་གསང་བ་ངེས་སྦས་པ། །གསང་བ་འདི་ནི་རྣམ་པ་དྲུག །<line/>
རིག་འཛིན་རྣམས་ཀྱི་སྙིང་པོ་དང༌། །རྣལ་འབྱོར་རྒྱུད་ནི་བསྡུས་པ་དང༌། །དོན་ཡོད་ཤིན་ཏུ་རྨད་འབྱུང་བ། །གསང་བ་ལས་ཀྱང་མཆོག་གསང་བཤད། །བཟླས་བརྗོད་ཙམ་གྱི་<line/>
སྦྱོར་བ་ཡིས། །ལྟ་བའི་རི་བོ་འཇོམས་པར་འགྱུར། །རང་གི་སྙིང་གའི་དབུས་སུ་ནི། །ཟླ་བའི་དཀྱིལ་འཁོར་བསྒོམ་པར་བྱ། །ཟླ་བའི་དཀྱིལ་འཁོར་དེ་དབུས་སུ། །ཟླ་བ་གཉིས་པ་<line/>
</page>
<page index="283" id="461A">༄༅། །བསྒོམ་པར་བྱ། །དབུགས་འབྱུང་རྡུབ་པ་གང་ཡིན་པ། །རྡོ་རྗེ་ཡི་གེ་ཧཱུཾ་དུ་བསྒོམ། །མེ་བསྲུབས་པ་ཡི་སྦྱོར་བ་ཡིས། །སྟེང་དང་འོག་ཏུ་རྒྱུ་བར་བྱ། །<line/>
ཟླ་བའི་དཀྱིལ་འཁོར་ཡང་དག་གནས། །དབུས་སུ་ཡི་གེ་ཧྲཱིཿབྶྒོམ་བྱ། །སྟེང་འོག་འགྲོ་བ་བསྒོམ་པར་བྱ། །ཡི་གེ་ཧཱུཾ་ནི་དེ་སྦྱར་ནས། །ཇི་ལྟར་ཤིང་སྐམ་གཙུབ་སྟན་<line/>
པ༑ ༑གཙུབ་ཤིང་ཡང་དག་སྦྱོར་བ་ཡིས། །རྩོལ་བ་བྱས་པ་ཙམ་གྱིས་ནི། །སྐད་ཅིག་གིས་ནི་མེ་འབྱུང་བཞིན། །ཡི་གེ་ཨ་ནི་གཙུབ་སྟན་ཏེ། །ཡི་གེ་ཧཱུཾ་ནི་གཙུབ་ཤིང་ཡིན། །<line/>
རྒྱུ་བའི་རྣལ་འབྱོར་པ་ཡིས་ནི། །སྐད་ཅིག་གིས་ནི་ཡེ་ཤེས་སྐྱེ། །ཤེས་རབ་ཕ་རོལ་ཕྱིན་ཡེ་ཤེས། །ཡི་གེ་ཧྲཱིཿརུ་འདིར་བརྗོད་བྱ། །བྱང་ཆུབ་སེམས་ནི་ཡི་གེ་ཧཱུཾ། །མེ་ཡི་<line/>
སྦྱོར་བས་བསྲུབ་པར་བྱ། །བསྲུབས་པའི་སྦྱོར་བ་འདི་ཡིས་ནི། །ཡེ་ཤེས་དམ་པ་སྐྱེ་བར་འགྱུར། །རྡོ་རྗེ་དེ་ནི་བསྲེག་བྱ་སྟེ། །རྡོ་རྗེ་ཡེ་ཤེས་བླ་ན་མེད། །བྷ་ག་སངས་རྒྱས་<line/>
ཀུན་ཤེས་རབ། །ལིང་ག་རྡོ་རྗེར་བརྗོད་པར་བྱ། །བྱང་ཆུབ་སེམས་གང་དེ་རྡོ་རྗེ། །བྷ་ག་ལིང་གར་རབ་ཏུ་བསྒྲུབ། །བྷ་གར་ལིང་ག་བཅུག་ནས་ནི། །མདོ་སྡེ་གསང་དབང་<line/>
ལས་གསུངས་སོ། །བྷ་གའི་སྦྱོར་བ་འདི་ཡིས་ནི། །མཁས་པས་ལིང་ག་གཞུག་པར་བྱ། །གསང་བ་གཟི་བརྗིད་ཆེན་པོ་འདི། །མེ་བསྲུབ་པ་ཡི་སྦྱོར་བ་ཡིས། །འགའ་<line/>
</page>
<page index="284" id="461B">ཞིག་གིས་ནི་འདི་བསྒྲུབས་ན། །སྐད་ཅིག་གིས་ནི་ཡེ་ཤེས་སྐྱེ། །བཟླས་པ་གསང་བ་རྣམ་པ་བདུན་རྫོགས་སོ།། །།སྦས་པ་གསང་བརྒྱུད་ཆེན་པོ། །འདི་ཉིད་རྣལ་<line/>
འབྱོར་ཀུན་ཏུ་བསྡུས། །དེ་ཉིད་ཆེན་པོ་བསྡུས་པ་ནི། །དེ་ནས་གཞན་ཡང་རབ་བཤད་བྱ། །ཟླ་བ་གང་བ་ཡང་དག་གནས། །བདག་ཉིད་རྡོ་རྗེར་བསྒོམ་པར་བྱ། །དེ་ཡིས་དབུས་<line/>
སུ་རྡོ་རྗེ་སྟེ། །རྡོ་རྫེ་རིགས་ཀྱི་བཟླས་པ་བྱ། །ཟླ་བ་གང་བ་ལ་གནས་པར། །བདག་ཉིད་པདྨར་བསྒོམ་པར་བྱ། །དེ་ཡི་དབུས་སུ་པདྨ་དེ། །པདྨའི་རིགས་ཀུན་བཟླས་པར་བྱ། །ཟླ་བ་<line/>
གང་བ་ལ་གནས་པར། །བདག་ཉིད་ནོར་བུར་བསྒོམ་པར་བྱ། །དེ་ཡི་དབུས་སུ་རིན་ཆེན་དང༌། །རིན་ཆེན་རིགས་ཀྱི་བཟླས་པ་བྱ། །བདག་ཉིད་རྡོ་རྗེ་གཅིག་པུ་ནི། །རྡོ་རྗེ་རྣོན་པོར་<line/>
རབ་ཏུ་བསྒོམ། །དེ་ཡི་ལས་ཀྱི་རིགས་མཆོག་ལ། །ལས་ཀྱི་རིགས་ཀུན་བཟླས་པར་བྱ། །སངས་རྒྱས་རྗེས་དྲན་ནས་བརྩམས་ཏེ། །སངས་རྒྱས་གཟུགས་སུ་རྣམ་པར་<line/>
བསྒོམ། །དེ་ཡི་ཐུགས་ཀར་ཞུགས་ནས་ནི། །སངས་རྒྱས་རིགས་ཀུན་བཟླས་པར་བྱ། །རྡོ་རྗེ་སེམས་དཔའི་གཟུགས་ཆེན་པོ། །སེམས་དཔའ་གཅིག་ནི་རྣམ་པར་བསྒོམ། །<line/>
དེ་ཡི་ཐུགས་ཀར་ཞུགས་ནས་ནི། །རྡོ་རྗེ་རིགས་ཀུན་བཟླས་པར་བྱ། །པདྨའི་སེམས་དཔའ་ཆེན་པོའི་གཟུགས། །འཇིག་རྟེན་དབང་ཕྱུག་རྣམ་པར་བསྒོམ། །དེ་ཡི་ཐུགས་ཀར་<line/>
</page>
<page index="285" id="462A">༄༅། །ཞུགས་ནས་ནི། །པདྨའི་རིགས་ཀུན་བཟླས་པར་བྱ། །ནོར་བུ་རིན་ཆེན་སྐལ་བ་ཆེ། །རྡོ་རྗེ་རིན་ཆེན་རྣམ་པར་བསྒོམ། །དེ་ཡི་ཐུགས་ཀར་ཞུགས་ནས་<line/>
ནི༑ ༑རིན་ཆེན་རིགས་ཀུན་བཟླས་པར་བྱ། །སེམས་དཔའ་ཆེན་པོ་རྡོ་རྗེ་ལས། །སེམས་དཔའི་གཟུགས་ནི་རྣམ་པར་བསྒོམ། །དེ་ཡི་ཐུགས་ཀར་ཞུགས་ནས་ནི། །ལས་ཀྱི་རིགས་<line/>
ཀུན་བཟླས་པར་བྱ། །བདེན་པ་དམ་ཚིག་མཆོག་གྱུར་པ། །སངས་རྒྱས་ཐམས་ཅད་རབ་གྲོལ་བྱེད། །ཐོས་པ་ཙམ་གྱིས་ཐབས་ཆེན་པོ། །ཡང་ན་སྙིང་ཀར་རྡོར་རང་བཞིན། །<line/>
སྣ་ཚོགས་བདག་པོ་བཟླས་བརྗོད་མཚུངས། །ཤེས་རབ་ཅན་གྱིས་གང་བསམ་པ། །ཕུན་སུམ་ཚོགས་ཀུན་བདེ་བར་ཐོབ། །གསང་བ་ཡང་དག་བཤད་པར་བྱ། །སངས་རྒྱས་<line/>
གཟུགས་ནི་རྣམ་བསྒོམ་བྱ། །དེ་ཡི་ཐུགས་ཀར་འཇུག་བྱ་ཞིང༌། །ཡིད་ཀྱིས་ཐམས་ཅད་བཅུ་གནས་ནི། །དེ་ཡི་སྐུ་ནི་མཚུངས་པར་སྤྲོ། །དེ་ཡི་ཐུགས་ཀའི་དབུས་སུ་ནི། །རྡོ་རྗེའི་<line/>
རིགས་ནི་རབ་ཏུ་བཤད། །ཇི་བཞིན་སྔོན་གྱི་རྗེས་འབྲང་ནས། །དེ་བཞིན་གཤེགས་པ་ཐམས་ཅད་སྤྲོ། །དེ་ལྟ་བུ་ཡི་སྦྱོར་བ་ཡིས། །དེ་བཞིན་གཤེགས་པའི་རིགས་བཟླས་ན། །ཐེ་<line/>
ཚོམ་མེད་པར་སངས་རྒྱས་ཀུན། །སྐད་ཅིག་དེ་ཉིད་ཀྱིས་འགྲུབ་འགྱུར། །རྡོ་རྗེའི་མདའ་ནི་ཞི་བ་འདི། །འདི་ལྟ་བུ་ཡི་གཟུགས་བསྒོམ་བྱ། །དེ་ཡི་ཐུགས་ཀར་ཞུགས་ནས་ནི། །རྡོ་<line/>
</page>
<page index="286" id="462B">རྗེའི་གར་དང་མཚུངས་པར་བསྒོམ། །དེ་ལྟ་བུ་ཡི་སྦྱོར་བ་ཡིས། །རྡོ་རྗེའི་རིགས་ཅན་ཐམས་ཅད་ནི། །ཐེ་ཚོམ་མེད་པར་དངོས་གྲུབ་ཀུན། །ཡེ་ཤེས་བཟླས་པས་འགྲུབ་པར་འགྱུར། །<line/>
པདྨའི་སེམས་དཔའ་བསྒོམ་བྱ་ཞིང༌། །ཐུགས་ཀར་ཇི་བཞིན་འཇུག་པར་བྱ། །སྣ་ཚོགས་ཐབས་ནི་རབ་བསྒོམས་ན། །པདྨའི་རིགས་ཅན་འགྲུབ་པར་འགྱུར། །རྡོ་རྗེ་རིན་ཆེན་བསྒོམ་<line/>
བྱ་ཞིང༌། །ཐུགས་ཀར་ཇི་བཞིན་འཇུག་པར་བྱ། །རིན་ཆེན་མཛོད་ནི་བཅུག་ནས་སུ། །ཡང་དང་ཡང་དུ་སྤྲོ་བར་བྱ། །དེ་ལྟ་བུ་ཡི་སྦྱོར་བ་ཡིས། །རྡོ་རྗེ་རིན་ཆེན་དགའ་ཆེན་པོ། །ཐེ་<line/>
ཚོམ་མེད་པར་དངོས་གྲུབ་ཀུན། །བཟླས་པ་ཙམ་གྱིས་འགྲུབ་པར་འགྱུར། །སྟོང་གསུམ་གྱི་ནི་འཇིག་རྟེན་འདིར། །རྡོ་རྗེ་ལས་སུ་རྣམ་པར་བསམ། །དེ་ཡི་ཐུགས་ཀར་ཞུགས་<line/>
ནས་ནི། །སྣ་ཚོགས་རྣམ་འཕྲུལ་སྤྲོ་བར་བྱ། །དེ་ལྟ་བུ་ཡི་སྦྱོར་བ་ཡི། །སྣ་ཚོགས་མཛོད་ནི་རབ་སྤྲོས་ནས། །ཐེ་ཚོམ་མེད་པར་དངོས་གྲུབ་ཀུན། །བཟླས་པ་ཙམ་གྱིས་འགྲུབ་པར་<line/>
འགྱུར། །ཤིན་ཏུ་གསང་བ་འདི་ལྟ་ནི། །བཟླས་པ་གསང་བ་བླ་ན་མེད། །དེ་ལྟ་བུ་ཡིས་སྦྱོར་བ་ཡིས། །སངས་རྒྱས་བྱང་ཆུབ་ཐོབ་པར་འགྱུར། །བཟླས་པའི་ཆོ་གའི་སྦྱོར་བ་འདི། །<line/>
རྒྱུད་ཀྱི་སྙིང་པོ་ཀུན་བསྡུས་ཤིང༌། །ཉོན་མོངས་ཐམས་ཅད་རབ་འཇོམས་ལ། །རིག་པ་འཛིན་པས་བཟླས་པར་བྱ། །བཟླས་པའི་སྦྱོར་བ་འདི་ཡིས་ནི། །རིག་པའི་བརྟུལ་ཞུགས་<line/>
</page>
<page index="287" id="463A">༄༅། །ངེས་པར་བླང༌། །གལ་ཏེ་འདི་ནི་དངོས་གྲུབ་འདོད། །རྣལ་འབྱོར་པ་ཡིས་བརྟུལ་ཞུགས་བྱ། །བཟླས་བརྗོད་སྦྱིན་སྲེག་ཆོ་ག་ནི། །རྣལ་འབྱོར་མཆོག་ཏུ་<line/>
བརྩོན་པར་བྱ། །ཐེག་པ་ཆེན་པོ་མངོན་བསྡུས་པ། །བྱེ་པ་གསུམ་ནི་ཡོངས་སུ་བཟླ། །བྱེ་བ་གསུམ་ནི་བཟླས་བྱས་ནས། །སྒྲུབ་པ་དག་ནི་བརྩམ་པར་བྱ། །བྱང་ཆུབ་སེམས་ནི་<line/>
དགའ་ཆེན་པོ། །ཤེས་རབ་ཅན་གྱིས་དཀྱིལ་འཁོར་བྲི། །རྡོ་རྗེ་སེམས་དཔའ་རྒྱལ་པོ་ཆེ། །སེམས་ཅན་གཅིག་གིས་ཡང་དག་བྲི། །གང་ཕྱིར་རྒྱལ་པོ་མཆོག་གསང་དབང༌། །རྡོ་<line/>
རྗེ་མཆོག་ནི་རབ་སྟེར་བྱེད། །རྡོ་རྗེ་དབྱིངས་ཀྱི་སྦྱོར་བ་ཡིས། །དེ་ནི་སྔོན་དུ་ཡང་དག་བརྩམ། །ཤེས་རབ་ཅན་གྱིས་དཀྱིལ་འཁོར་བྲི། །ཁྲུ་ནི་བཅུ་པར་ཡང་དག་བྲི། །གྲུ་བཞི་པ་<line/>
ལ་སྒོ་བཞི་པ། །རྟ་བབས་བཞིས་ནི་རྣམ་པར་བརྒྱན། །ཀ་བ་བརྒྱད་དང་ཡང་དག་ལྡན། །དར་གྱི་ཆུན་པོས་རྣམ་བར་བརྒྱན། །ཐིག་བཞི་དང་ནི་ཡང་དག་ལྡན། །ཁ་ཁྱེར་དག་<line/>
གིས་ཤིན་ཏུ་སྤྲས། །རིན་ཆེན་དྲ་བས་ཡོངས་སུ་བྲེས། །གསེར་སྐུད་དྲིལ་བུ་གཡེར་ཁས་བརྒྱན། །སྒོ་ཁྱུད་དང་ནི་མཚམས་རྣམས་སུ། །རྡོ་རྗེ་འཆིང་བས་རབ་ཏུ་བཅིང༌། །<line/>
རྡོ་རྗེ་རིན་ཆེན་རབ་ཏུ་བཀོད། །རྡོ་རྗེ་ཐིག་གིས་ཐིག་བཏབ་བ། །དྲི་ཡི་སྦྱོར་བའི་ཆོ་ག་དང༌། །ཕུར་བུས་བགེགས་ནི་བསལ་བྱ་ཞིང༌། །ཚོན་རྩི་ལྔ་ཡི་སྲང་བུ་ནི། །རྡོ་རྗེ་གསང་<line/>
</page>
<page index="288" id="463B">བས་བསྲུང་བར་བྱ། །རྡོ་རྗེ་དབྱིངས་ཀྱི་སྦྱོར་བ་ཡིས། །ཕྱི་རོལ་དཀྱིལ་འཁོར་ཐིག་གདབ་བྱ། །ཇི་སྐད་སྔར་བཤད་དེ་ཉིད་ནི། །རྡོ་རྗེ་གསང་བ་ཡོངས་སུ་བཀོད། །རྡོ་རྗེ་གསང་བ་ཡོངས་<line/>
བཀོད་ནས། །ཕྱི་རོལ་དཀྱིལ་འཁོར་ཐིག་གདབ་བྱ། །རྡོ་རྗེ་འཁོར་ལོ་རབ་མཛེས་ལ། །འཁོར་ལོའི་དབུས་སུ་རབ་ཏུ་དགོད། །རྡོ་རྗེ་ཆགས་པ་ཡོངས་སུ་དགོད། །ཚོན་རྩི་ལྔ་ནི་རབ་ཏུ་<line/>
དབྱེ༑ ༑ཇི་སྐད་གསང་རྒྱུད་ལས་གསུངས་བཞིན། །དཀར་པོ་སྣ་ཚོགས་འོད་འབར་བ། །སྔོན་པོ་སེར་པོ་ཤིན་ཏུ་འབར། །བཅོད་སོགས་དང་ནི་རབ་ཏུ་ལྡན། །འོད་ཟེར་དམར་པོ་སྣ་<line/>
ཚོགས་ལྡན། །སྣ་ཚོགས་ཚོན་རྩིས་བྲི་བར་བྱ། །འོད་ཟེར་དམར་པོ་སྣ་ཚོགས་འབར། །རྡོ་རྗེ་འཁོར་ལོ་ཡོངས་བཀོད་ནས། །ཟླ་བ་གང་བར་རབ་བགོད་དོ། །འཁོར་ལོ་ཐམས་<line/>
ཅད་ཡོངས་སུ་བཟུང༌། །ཁ་དོག་ཇི་བཞིན་རིགས་པ་བཞིན། །ཇི་ལྟར་མཛེས་ཤིང་ཤིན་ཏུ་དཀར། །ཇི་བཞིན་ཟླ་བ་ཉ་བ་མཚུངས། །ཟླ་བ་གང་བ་ཡང་དག་བྲི། །ཟླ་བ་གང་བའི་<line/>
དབུས་སུ་ནི། །རྡོ་རྗེ་སེམས་དཔའ་ཡང་དག་བྲི། །གང་གིས་མཚན་ནི་བཟུང་བ་ཡིས། །སྐད་ཅིག་གིས་ནི་སྡིག་ལས་གྲོལ། །འཛུམ་པ་དང་བཅས་ཟླ་བའི་མདོག །ཤིན་ཏུ་<line/>
ཆགས་པ་དགའ་ཆེན་པོ། །མྱུར་དུ་རྡོ་རྗེའི་ཚིག་བརྗོད་དེ། །རྡོ་རྗེ་ཉིད་ཀྱི་སྙིང་པོ་ཡིན། །ཨོཾ་མཧཱ་སུ་ཁ་བཛྲ་སཏྭ་ཧཱུཾ་ཛཿཧཱུཾ་བཾ་ཧོཿ། རྡོ་རྗེའི་གླུ་ནི་བླང་བྱ་ཞིང༌། །བྱང་ཆུབ་སེམས་<line/>
</page>
<page index="289" id="464A">༄༅། །དཔའི་སྤྱོད་པ་ཆེ། །སངས་རྒྱས་བྱང་ཆུབ་རབ་སྟེར་བྱེད། །འདོད་པའི་ཆགས་པ་ཡང་དག་དྲན། །ཐམས་ཅད་རྗེས་ཆགས་བདེ་བ་ཐུགས་མཆོག་<line/>
མངའ། །རྡོ་རྗེ་སེམས་དཔའ་རབ་ཏུ་དགའ་བ་མཆོག །ཀྱེ་ཁྱོད་བདེ་ཆེན་བསྟན་པས་འཕེལ་མཛད་པ། །རབ་ཏུ་མྱུར་དུ་སྒྲུབ་པ་འགྲུབ་པར་མཛོད། །རྡོ་རྗེའི་གླུ་ནི་དེ་ལྟ་བུ། །བླང་ཞིང་<line/>
འཁོར་ལོ་སྤྱན་དྲང་བྱ། །རྡོ་རྗེ་སེམས་དཔའ་རྒྱལ་པོ་ཆེ། །རྗེས་སུ་ཆགས་ཤིང་རབ་འགྲུབ་འགྱུར། །སེམས་དཔའི་སྐྱིལ་ཀྲུང་ཡང་དག་གནས། །རྡོ་རྗེ་བསྙེམས་ཚུལ་འཆང་བའི་<line/>
མཆོག །རོལ་པ་དང་བཅས་སྤྱན་གཡོ་བ། །བསྙེམས་ཚུལ་ཆེན་པོ་དགའ་བ་ཆེ། །གཡས་པའི་ཕྱག་གིས་རྡོ་རྗེ་ནི། །ཐུགས་ཀ་རུ་ནི་འཛིན་པའི་མཆོག །གཡོན་པ་དྲིལ་བུ་<line/>
ཡང་དག་ལྡན། །སླར་ཡང་བསྙེམས་ཚུལ་དང་བཅས་པ། །བྱང་ཆུབ་སེམས་དཔའ་རྡོ་རྗེ་ཆེ། །རྒྱལ་པོ་ཆེན་པོ་ཐུབ་པ་ཆེ། །སྤྱོད་པ་ཆེན་པོ་ཐེག་པ་ཆེ། །རྡོ་རྗེ་སེམས་དཔའ་བདག་<line/>
གྲུབ་མཛོད། །རིན་ཆེན་ཆེན་པོ་རྡོ་རྗེ་ཆེ། །རྒྱལ་མཚན་ཆེན་པོ་དྲན་པ་ཆེ། །སངས་རྒྱས་དྲན་པ་རྡོ་རྗེ་ཆེ། །རྡོ་རྗེ་སེམས་དཔའ་བདག་གྲུབ་མཛོད། །འདོད་ཆགས་ཆེན་པོ་བདེ་བ་<line/>
ཆེ༑ ༑བདེ་བ་ཆེན་པོ་བླ་ན་མེད། །ས་དང་ཕ་རོལ་ཕྱིན་བདེ་བ། །རྡོ་རྗེ་སེམས་དཔའ་བདག་གྲུབ་མཛོད། །ཤེས་རབ་ཆེན་པོ་རྡོ་རྗེ་ཆེ། །རྡོ་རྗེ་ཧཱུཾ་མཛད་ལས་བྱུང་བ། །བྱང་ཆུབ་སེམས་<line/>
</page>
<page index="290" id="464B">ནི་རྡོ་རྗེ་ཆེ། །རྡོ་རྗེ་སེམས་ནི་རྡོ་རྗེ་ཆེ། །རྡོ་རྗེ་སེམས་དཔའ་བདག་གྲུབ་མཛོད། །རྡོ་རྗེ་ཆེན་པོ་ཆགས་པ་ཆེ། །རྒྱལ་པོ་ཆེན་པོ་ཐུབ་པ་ཆེ། །དོན་ཡོད་རྒྱལ་པོ་རྡོ་རྗེ་མཆོག །རྡོ་རྗེ་སེམས་དཔའ་<line/>
བདག་གྲུབ་མཛོད། །ཆོས་ཀྱི་སྲིད་པ་འཁོར་ལོ་ཆེ། །སྨྲ་བའི་ལས་ནི་བླ་ན་མེད། །བསྲུང་ཞིང་བསྲུང་བ་དྲག་པོ་ཆེ། །རྡོ་རྗེ་ཁུ་ཚུར་བདག་གྲུབ་མཛོད། །རྡོ་རྗེ་ཡི་ནི་གླུ་འདི་ཡིས། །དེ་ཉིད་མཆོག་<line/>
ཏུ་བསྐུལ་ནས་ནི། །རྡོ་རྗེ་སེམས་དཔའ་རྒྱལ་པོ་ཆེ། །འགྲུབ་འགྱུར་འདི་ལ་ཐེ་ཚོམ་མེད། །འདོད་ཆགས་ཆེན་པོ་དགའ་བ་ཆེ། །རྡོ་རྗེ་སེམས་དཔའ་བསྒོམ་བྱ་ཞིང༌། །རྡོ་རྗེ་སེམས་དཔའ་<line/>
རྒྱལ་པོ་ཆེ། །མཁས་པས་དཀྱིལ་འཁོར་དགོད་པར་བྱ། །དཀྱིལ་འཁོར་སྔ་མ་དང་མཚུངས་པར། །དཀྱིལ་འཁོར་དུ་ནི་ཡང་དག་བྲི། །དེ་ནས་རྡོ་རྗེ་བལྟས་ནས་ནི། །མཚན་བརྒྱ་རྩ་བརྒྱད་<line/>
གདོན་པར་བྱ། །ཆོས་ཀྱི་རིག་པ་འཛིན་པ་ནི། །དབབ་དང་གཞུག་པ་ལ་སོགས་པ། །རྡོ་རྗེ་དབྱིངས་ཀྱི་སྦྱོར་བ་ཡིས། །ལས་རྣམས་ཐམས་ཅད་ཡང་དག་བྱ། །བུམ་པ་ལ་སོགས་ཡོ་<line/>
བྱད་དང༌། །སྤོས་དང་མེ་ཏོག་ལ་སོགས་མཆོག །རྡོ་རྗེ་དབྱིངས་ཀྱི་སྦྱོར་བ་ཡིས། །ལས་རྣམས་ཐམས་ཅད་ཡང་དག་བྱ། །རྡོ་རྗེ་སེམས་དཔའི་རིག་པ་ཡིས། །བུམ་པ་བརྒྱ་རྩ་<line/>
བརྒྱད་བཟླས་ན། །དེ་ནི་ཞབས་ཀྱི་དྲུང་བཞག་ན། །རྡོ་རྗེ་བདུད་རྩིའི་ཆུ་རུ་འགྱུར། །རྡོ་རྗེ་དབྱིངས་ཀྱི་སྦྱོར་བ་ཡིས། །ཆོ་ག་ཇི་བཞིན་འཇུག་བྱ་ཞིང༌། །རྡོ་རྗེ་སེམས་དཔའི་ཕྱག་རྒྱ་ཆེས། །<line/>
</page>
<page index="291" id="465A">༄༅། །བདག་ཉིད་ལ་ནི་དབང་བསྐུར་བྱ། །ཧཱུཾ་གིས་ཡང་དག་ཞུགས་ནས་ནི། །རྡོ་རྗེ་མཆོད་པས་ཡང་དག་མཆོད། །རྡོ་རྗེ་སེམས་དཔའི་ཏིང་འཛིན་གྱིས། །ཅི་རིགས་<line/>
པར་ནི་བསྒྲུབ་པར་བྱ། །ཟླ་བའི་དཀྱིལ་འཁོར་གང་བར་གནས། །ཕྱག་རྒྱ་ཆེན་པོ་ཡོངས་སུ་གཟུང༌། །རྡོ་རྗེ་སེམས་དཔའི་ཏིང་འཛིན་གྱིས། །རང་བདག་ཉིད་ནི་བསྒྲུབ་པར་བྱ། །དེ་ནས་<line/>
གསང་བ་ཕྱག་རྒྱ་ཆེ། །སྐད་ཅིག་རེ་རེ་བསྒྲུབ་པར་བྱ། །རྡོ་རྗེ་སེམས་དཔའ་རྒྱལ་པོ་ཆེ། །བརྟན་པར་འགྱུར་བར་ཐེ་ཚོམ་མེད། །གསང་བའི་རྣལ་འབྱོར་བསྒྲུབས་ནས་ནི། །ཤིན་ཏུ་<line/>
བརྟན་པ་བླ་མེད་པ། །རྗེས་ཆགས་སེམས་དཔའ་ཆེན་པོ་ནི། །སྐད་ཅིག་གིས་ནི་བསྒྲུབ་པར་བྱ། །དེ་འདྲའི་མཆོག་ཏུ་གསང་བ་མཐར་ཕྱིན་པ། །སེམས་དཔའ་རྒྱལ་ཆེན་ཡོངས་<line/>
སུ་དག་པ་མཆོག །དག་པའི་ཚུལ་འདི་ཅུང་ཟད་མཚུངས་པ་མེད། །རྗེས་ཆགས་འདོད་ཆགས་ཡོངས་སུ་དག་པ་མཆོག །རྡོ་རྗེ་རྒྱལ་མཆོག་རབ་དག་དྲི་མ་མེད། །གསང་<line/>
བ་ལས་བྱུང་འཁོར་ལོ་དམ་པ་འཛིན། །རིག་པའི་གསང་སྔགས་ཚུལ་འདི་བྱང་ཆུབ་བྱེད། །སྙིང་རྗེ་དང་ལྡན་སྤྱོད་པ་སྤྱོད་བྱེད་པ། །དེ་བཞིན་རབ་འཇིགས་སྡུག་བསྔལ་ཆེན་<line/>
པོའི་ཕ་རོལ་ཕྱིན་གྱུར་པ། །མཆོག་ཏུ་མཁས་ཤིང་པྲ་བ་རྒྱུད་དང་རྒྱུད་དག་ལས་བྱུང་བ། །དེ་རུ་སྲིད་པ་དག་གི་དྲ་བ་ཆེན་པོ་གཅོད་མཛད་པ། །གསང་སྔགས་འཁོར་ལོ་<line/>
</page>
<page index="292" id="465B">ལས་བྱུང་གསང་བ་དེ་འདྲ་བཤད། །གསང་རིགས་མཆོག་ཏུ་བྱུང་བའི་འཁོར་ལོ་སྟེ། །དེ་བཞིན་གཤེགས་པ་ཀུན་གྱི་དགོངས་པ་གཅིག །སྲས་ཀྱི་གཙོ་བོ་དབང་སྒྱུར་རྒྱལ་པོ་<line/>
སྟེ༑ ༑དེ་ཡིས་ཐར་པའི་གྲོང་ཁྱེར་རབ་ཏུ་བཤད། །གསང་བ་རྣལ་འབྱོར་ཆེན་པོ་དེ་ཁོ་ན་ཉིད་དམ་པ་མཆོག་ཏུ་གསང་བའི་རྟོག་པའི་རྒྱལ་པོ་རྡོ་རྗེ་རྩེ་མོ་ལས། དེ་བཞིན་གཤེགས་<line/>
པ་ཐམས་ཅད་ཀྱི་མདོ་སྡེ་གསང་བའི་དབང་པོ་དེ་བཞིན་གཤེགས་པའི་རིགས་ཞེས་བྱ་བའི་རྣམ་པར་བཤད་པ་སྟེ་ལེའུ་གཉིས་པ་རྫོགས་སོ།། །།དེ་ནས་རྣལ་འབྱོར་<line/>
གསང་བ་ཆེ། །སངས་རྒྱས་ཐམས་ཅད་ཀུན་བསྡུས་པ། །ཆོས་ཀྱི་དབྱིངས་ནི་བརྟན་པའི་མཆོག །ནམ་མཁའ་སྣ་ཚོགས་དངོས་ལྡན་པ། །རི་དབང་རྒྱལ་པོ་ཆེན་པོ་སྟེ། །སངས་<line/>
རྒྱས་ཀྱི་ནི་སྤྲུལ་པ་སྤྲུལ། །རྡོ་རྗེ་དབང་པོ་ཆེན་པོའི་གནས། །སངས་རྒྱས་ཐམས་ཅད་ཡང་དག་འདུས། །རྡོ་རྗེ་རྒྱལ་པོ་རྩེ་མོ་སྟེ། །གསང་བའི་རྣལ་འབྱོར་ཡང་དག་བྱུང༌། །རྡོ་རྗེ་<line/>
འཛིན་པ་རྒྱལ་པོ་ཆེ། །ཆོས་དང་ལོངས་སྤྱོད་རྫོགས་པའི་མཚུངས། །རྡོ་རྗེ་ཀུན་གྱིས་རབ་མཛེས་པ། །མཆོག་ཏུ་གྱུར་པའི་གནས་དེ་རུ། །རྡོ་རྗེ་འཛིན་པ་རྒྱལ་པོ་ཆེ། །རྣལ་འབྱོར་<line/>
པ་ནི་མི་གསུང་བཞུགས། །སེམས་དཔའི་སྐྱིལ་ཀྲུང་ཡང་དག་བཞུགས། །གཙོ་བོས་ཆོས་ཀུན་དབང་དུ་འགྱུར། །རོལ་བཅས་རྡོ་རྗེ་བསྙེམས་ཚུལ་ལྡན། །རྡོ་རྗེ་སེམས་<line/>
</page>
<page index="293" id="466A">༄༅། །དཔའ་དགའ་བ་ཆེ། །སངས་རྒྱས་ཀུན་གྱི་གནས་གཅིག་སྟེ། །ཆོས་པ་ཆེན་པོའི་རྣལ་འབྱོར་མཆོག །སངས་རྒྱས་ཐམས་ཅད་འདུས་ནས་ནི། །ཐུབ་<line/>
པའི་དབང་ཕྱུག་ལ་གསོལ་བཏབ། །རྡོ་རྗེ་རྣལ་འབྱོར་རྣལ་འབྱོར་ཆེ། །བྱང་ཆུབ་སེམས་དཔའི་དགའ་ཆེན་པོ། །སེམས་དཔའ་བྱང་སེམས་ལས་བྱུང་བ། །རང་གི་རིགས་འབྱུང་<line/>
བཤད་དུ་གསོལ། །རྡོ་རྗེ་འཆང་བ་རྒྱལ་པོ་སྟེ། །རྒྱུད་ཀྱི་སྙིང་པོ་གསང་བ་ཆེ། །གསང་བ་ཆེན་པོ་རིགས་ཀྱི་དབང༌། །མདོ་སྡེ་གསང་དབང་རྒྱལ་པོ་སྟེ། །ཐེག་པ་ཆེན་པོ་མངོན་<line/>
བསྡུས་པ། །ཞི་བས་བྱང་ཆུབ་འགྲུབ་འགྱུར་ཏེ། །ཐམས་ཅད་ཡང་དག་བསྡུས་པ་མིན། །གཏུམ་པོ་ཐམས་ཅད་རབ་འཇོམས་པ། །རང་རིགས་རྟག་ཏུ་བཤད་དུ་གསོལ། །རྡོ་རྗེ་<line/>
འཆང་བ་རྒྱལ་པོ་སྟེ། །ཀུན་ཏུ་མི་གསུང་བཞུགས་པར་གྱུར། །མི་གསུང་གསང་བ་མ་གསུངས་ཏེ། །ཞི་བའི་བདེ་བ་ལ་བཞུགས་གྱུར། །གསང་བ་དེ་བཞིན་གཤེགས་པ་མཆོག།<line/>
སེམས་དཔའ་ཆེན་པོ་སྙོམས་པར་བཞུགས། །རྟོག་ཅིང་གཟིགས་པར་མི་མཛད་དེ། །གསང་བའི་རྣལ་འབྱོར་བཞུགས་པར་གྱུར། །སངས་རྒྱས་ཐམས་ཅད་འདུས་ནས་ནི། །ཆོས་ཀྱི་<line/>
དབྱིངས་ནི་བརྟན་པར་མཛད། །སངས་རྒྱས་གཅིག་བཞིན་ཡང་དག་འགྱུར། །དོན་ཡོད་གྲུབ་པ་བླ་ན་མེད། །སངས་རྒྱས་ཐམས་ཅད་རྣལ་འབྱོར་ཆེ། །གསང་བ་ཀུན་ལས་ཡང་<line/>
</page>
<page index="294" id="466B">དག་བྱུང༌། །རྡོ་རྗེའི་སྦྱོར་བའི་ཏིང་འཛིན་གྱིས། །རྡོ་རྗེ་ཅན་ལ་བསྐུལ་བར་གསུངས། །ཨོཾ་བཛྲ་སཏྭ་ཨུ་ཏིཥྛ། །རྡོ་རྗེ་བསྐུལ་བ་གསུངས་པ་ན། །ཆོས་དབྱིངས་སངས་རྒྱས་གཅིག་པུ་<line/>
ཉིད༑ ༑གསང་བའི་རྣལ་འབྱོར་ཏིང་འཛིན་གྱིས། །རྡོ་རྗེ་སེམས་དཔའ་བཞེངས་པར་གྱུར། །ཐུབ་པས་མགོན་རྣམས་ལ་བཏུད་ནས། །ཚིག་ནི་འདི་སྐད་གསུངས་པར་གྱུར། །རྣམ་པ་<line/>
ཀུན་ཏུ་ཅི་ཞིག་བགྱི། །བདག་ལ་སངས་རྒྱས་ཀུན་གྱིས་གསུངས། །ཕྱག་ན་རྡོ་རྗེ་བརྟན་པ་ལ། །དེ་ནས་སངས་རྒྱས་ཀུན་གྱིས་གསུངས། །གསང་བ་རྡོ་རྗེ་རིགས་ཞེས་པ། །རིགས་ཀྱི་<line/>
དཀྱིལ་འཁོར་བཤད་དུ་གསོལ། །སངས་རྒྱས་ཀུན་གྱི་གསུང་ཐོས་ནས། །རྡོ་རྗེ་དབང་པོའི་གནས་སྣང་བྱེད། །རབ་ཏུ་བཏུད་ནས་ཚིག་གསུངས་པ། །མགོན་པོ་རྣལ་འབྱོར་གཟིགས་<line/>
སུ་གསོལ། །བདག་གི་སྣོད་དང་ལྡན་པའི་མཆོག །འདི་ན་སེམས་ཅན་འགའ་ཡང་མེད། །གང་ཕྱིར་མུ་སྟེགས་ལ་ཆགས་ཤིང༌། །སྐྱེ་དགུ་ལྟ་བའི་དྲི་མས་ཁྱབ། །སེམས་ཅན་འདི་<line/>
དག་གདུལ་བྱ་མིན། །སངས་རྒྱས་ཆོས་ཀྱི་སྣོད་མ་ཡིན། །ལོག་པའི་ལམ་དུ་ཡང་དག་ཞུགས། །མུན་པ་སྟུག་པོ་ལ་གཞོལ་བ། །ལ་ལ་ལྷ་མི་ལྟ་ལ་ཆགས། །ཁ་ཅིག་བརྟུལ་<line/>
ཞུགས་ལྟ་བའི་གནས། །ཁ་ཅིག་དཀའ་ཐུབ་གདུངས་པས་འཁྲུལ། །ཉོན་མོངས་པས་ནི་འཁྲུག་པའི་སེམས། །འདོད་པའི་ཡོན་ཏན་ལྔ་ལ་ཆགས། །སྐྱོ་བར་ཡང་ནི་མི་འགྱུར་ཏེ།།<line/>
</page>
<page index="295" id="467A">༄༅། །རྡོ་རྗེ་རིགས་ཀྱི་གསང་འདི་ལ། །ནམ་ཡང་སྦྱོར་བ་མི་འགྱུར་རོ། །དེ་དག་འདོད་ཆགས་ཆེ་ལ་ཆགས། །འདོད་པའི་ཆགས་པ་དག་ལས་རྒྱལ། །སངས་<line/>
རྒྱས་བྱང་ཆུབ་ཆགས་བྲལ་བ། །གསང་བ་འདི་ལ་སྤྱོར་མི་འགྱུར། །ལྟ་བའི་ཆགས་པས་རྒྱལ་བར་འགྱུར། །འདོད་པའི་ཆགས་པས་ལྟ་བ་ཅན། །སྲིད་པའི་ཞགས་པས་ཤིན་ཏུ་<line/>
ཆགས། །སངས་རྒྱས་བསྟན་པ་ལ་ཆགས་བྲལ། །ང་རྒྱལ་ལྷག་པའི་ང་རྒྱལ་བཅིང༌། །གདུག་ཅིང་དྲག་ལ་ཤིན་ཏུ་ཁྲོ། །སྙིང་རྗེ་མེད་ཅིང་བརྩེ་མེད་འགྱུར། །དེ་ལ་གསང་བ་རུང་<line/>
མ་ཡིན། །རྨོངས་པ་ཀུན་མཁྱེན་ཡིན་སྙམ་པ། །ཡེ་ཤེས་ཆེན་པོ་ལ་མཁས་པ། །གསང་བ་འདི་ནི་རུང་མ་ཡིན། །འདྲེན་པ་ཇི་ལྟར་བཤད་པར་བགྱི། །གནོད་སྦྱིན་དང་ནི་སྲིན་<line/>
པོ་ཉིད། །ཤ་ཟ་འབྱུང་པོ་གསང་བ་པ། །ལྷ་ལ་སོགས་པ་གདུག་ཆེན་པོ། །བསྟན་པ་ལ་ནི་འཇུག་མི་འགྱུར། །ང་ནི་སངས་རྒྱས་རབ་ཏུ་ཞི། །བྱང་ཆུབ་སེམས་ནི་དགའ་ཆེན་<line/>
པོ༑ ༑སེམས་ཅན་འདི་དག་ཤིན་ཏུ་གདུག །བདག་གི་ཚིག་ནི་འགྲུབ་མི་འགྱུར། །ང་ནི་རྒྱལ་ཆེན་ཐེག་ཆེན་ལ། །ནམ་མཁའ་དབྱིངས་བཞིན་རབ་ཏུ་ཡང༌། །ཀྱེ་མ་སེམས་ཅན་<line/>
འདི་དག་དམན། །བདག་གི་ཚིག་ནི་འགྲུབ་མི་འགྱུར། །ང་ནི་ཐེག་ཆེན་དག་པ་སྟེ། །ཉོན་མོངས་འདམ་གྱིས་གོས་པ་མེད། །ཀྱེ་མའོ་སེམས་ཅན་འདི་ཉོན་མོངས། །བདག་གི་<line/>
</page>
<page index="296" id="467B">ཚིག་འདི་འགྲུབ་མི་འགྱུར། །ང་ནི་ཤེས་རབ་ཡེ་ཤེས་ཆེ། །ཐེག་པ་ཆེ་ལ་ཤིན་ཏུ་བརྟན། །ཀྱེ་མའོ་སེམས་ཅན་ཤེས་རབ་ངན། །བདག་གི་ཚིག་འདི་འགྲུབ་མི་འགྱུར། །བསོད་ནམས་<line/>
ཆེན་པོ་ཡེ་ཤེས་ཆེ། །ང་ནི་མཆོད་པ་ཆེན་པོའི་ཚོགས། །ཀྱེ་མའོ་སེམས་ཅན་བསོད་ནམས་ཆུང༌། །བདག་གི་ཚིག་འདི་འགྲུབ་མི་འགྱུར། །སེམས་ཅན་འདི་དག་ཉེ་བར་འཚེ། །<line/>
འཇིགས་པ་སྣ་ཚོགས་ཀུན་ཏུ་ཁྱབ། །རྣམ་རྟོག་གིས་བསྐྱོད་ཤེས་རབ་ངན། །སངས་རྒྱས་ཆོས་ཀྱི་སྣོད་མ་ཡིན། །སྟོང་གསུམ་གྱི་ནི་འཇིག་རྟེན་འདི། །བདག་པོ་ཆེན་པོ་དབང་ཕྱུག་<line/>
ཀྱང༌། །རྨོངས་པ་ཀུན་སེལ་ཉིད་གྱུར་པ། །སྟོབས་ཆེན་རྫུ་འཕྲུལ་ཆེན་པོ་སྟེ། །དེ་ལ་རྒྱལ་པོ་གྲོགས་བྱེད་ཡོད། །སྒྱུ་མའི་སྔགས་ནི་ཡོངས་སུ་འཛིན། །དེ་ནི་མི་རྒྱུད་ཅེས་བྱ་སྟེ། །<line/>
སེམས་ཅན་རྨོངས་བྱེད་ལྷུར་ལེན་པ། །ད་ནི་རྒྱལ་པོ་ལྷ་ཆེན་པོ། །གཙོ་བོ་རྒྱལ་པོ་ཆེན་པོ་མཚུངས། །དེ་ནི་དབང་ཕྱུག་ཆེ་ཞེས་བྱ། །གདུག་པའི་སེམས་ཅན་འཇོམས་བྱེད་པ། །དེ་<line/>
ཡི་གཟུགས་ཅན་རྒྱལ་པོ་ཆེ། །སྐྱེད་བྱེད་བྱེད་པ་པོ་བདག་པོ། །ཚངས་པ་ཆེན་པོ་རྒྱལ་པོ་ཆེ། །ལྟ་བ་སྣ་ཚོགས་རབ་སྟེར་བ། །འདོད་པའི་ཁམས་ཀྱི་རྒྱལ་པོ་ཆེ། །དབང་པོ་ཞེས་བྱ་ཤ་<line/>
ཙིའི་བདག །བརྩོན་འགྲུས་དབང་ཕྱུག་ཆེན་པོའི་བུ། །གདོང་དྲུག་རྫུ་འཕྲུལ་ཆེན་པོ་ཅན། །དཔུང་ཆེན་ཞེས་བྱའི་མིང་ཆེ་སྟེ། །གཞོན་ནུ་མི་ཕམ་འོད་ལྔ་མིང༌། །རྒྱལ་པོ་ཆེན་པོ་འདི་<line/>
</page>
<page index="297" id="468A">༄༅། །ལྔ་ནི༑ ༑ཁམས་གསུམ་གྱི་ནི་བདག་པོར་བཤད། །རྒྱལ་པོ་ལྔ་ནི་གཟི་བརྗིད་ཆེ། །ལུས་གསུམ་གྱི་ནི་ངོ་མཚར་ཆེ། །སྐུལ་བྱེད་དབང་ཕྱུག་ཆེན་པོ་ནི། །<line/>
ཚངས་པ་ཁྱབ་འཇུག་དབང་ཕྱུག་ཆེ། །དེ་ཡི་ལུས་ཅན་རྒྱལ་པོ་ཆེ། །དབང་ཕྱུག་ཆེན་པོ་ཞེས་གྲགས་པ། །སེམས་ཅན་གདུག་པ་ཤིན་ཏུ་དྲག །སྔགས་བཅས་འཁོར་དང་བཅས་<line/>
པ་ཡི༑ ༑རྒྱལ་པོ་ལྔ་པོ་དེ་དག་ནི། །སེམས་ཅན་དག་ནི་རྣམ་རྨོངས་བྱེད། །ལྟ་བ་ཆེན་པོ་འཛིན་བྱེད་ཅིང༌། །བདུད་ཀྱི་དབང་དུ་གྱུར་པ་སྟེ། །ཉོན་མོངས་ཆེན་པོས་རབ་ཉོན་མོངས། །<line/>
གཞན་ཡང་ཀུན་ནས་ཉོན་མོངས་བྱེད། །སེམས་ཅན་དག་ནི་འཇོམས་བྱེད་ཅིང༌། །བདག་གི་ཚིག་འདི་འགྲུབ་མི་འགྱུར། །དབང་ཕྱུག་ཆེན་པོ་བདག་ཉིད་ཆེ། །བདག་ཉིད་དམ་པའི་<line/>
ཡིད་ཆེན་པོ། །དེ་ལྟ་བུ་ཡི་རྣམ་རྟོག་གིས། །སེམས་ཅན་རྣམ་པར་རྨོངས་པར་བྱེད། །ཚངས་པ་འབྱིན་བྱེད་སྐྱེ་དགུའི་བདག །བྱེད་པ་རང་བདག་བྱེད་པ་པོ། །ལྟ་བ་ཆེན་པོ་དེ་ལྟ་<line/>
བུས༑ ༑སེམས་ཅན་དག་ནི་རྣམ་རྨོངས་བྱེད། །ཁྱབ་འཇུག་ཀུན་སོང་ཁྱབ་བྱེད་པ། །ཁྱབ་འཇུག་རང་བཞིན་གྲོང་ཁྱེར་ཀུན། །དེ་ལྟར་ཡང་དག་མི་འཛིན་པ། །ལྟ་བའི་འཆིང་བ་རབ་<line/>
སྟེར་བྱེད། །རྒྱ་ཆེར་རྒྱལ་པོ་འདི་རྣམས་ནི། །ལྟ་བར་སྨྲ་ལ་ངེས་པར་སྟོན། །རྨོངས་པ་མཁས་པ་ཡིན་སེམས་ཤིང༌། །སེམས་ཅན་འཆིང་བར་བྱེད་པ་ཡིན། །སེམས་ཅན་<line/>
</page>
<page index="298" id="468B">དེ་རྣམས་གཞན་གྱིས་བསྐུལ། །ལྟ་བ་[?] སྨྲ་བར་ངེས་པར་སྟེན། །ཁྱབ་འཇུག་ཚངས་པ་ལ་སོགས་པ། །དབང་ཕྱུག་ཆེན་པོ་ཕྱག་བྱེད་དེ། །སངས་རྒྱས་ཡེ་ཤེས་རྣམ་ཀུན་དུ། །བདག་གི་<line/>
ཚིག་འདི་འགྲུབ་མི་བྱེད། །སེམས་ཅན་འདི་རྣམས་རྨོངས་པར་འགྱུར། །དེ་ལ་གསང་བ་རུང་མ་ཡིན། །དེ་ལྟ་བུ་ཡི་རྣམ་པ་ཡིས། །རྡོ་རྗེ་སེམས་དཔའ་དགའ་ཆེན་པོ། །སངས་རྒྱས་ཀུན་<line/>
གྱིས་མཁྱེན་ནས་ནི། །རྣལ་འབྱོར་པ་ནི་མི་གསུང་བཞུགས། །མགོན་པོ་ཆེན་པོ་སངས་རྒྱས་ཀུན། །ཐུབ་པ་ཉི་མ་མ་ལུས་པས། །གསུང་གཅིག་གིས་ནི་གསང་བ་ཆེ། །རྡོ་རྗེ་ཡི་ནི་ཚིག་<line/>
གསུངས་པ། །ཀྱེ་མའོ་སེམས་ཅན་འདི་གདུལ་དཀའ། །གདུག་ཅིང་དྲག་ལ་ཤིན་ཏུ་གཏུམ། །སངས་རྒྱས་ཀུན་གྱིས་མི་འདུལ་བ། །དེ་ཕྱིར་བདག་ཅག་གསོལ་བ་འདེབས། །མགོན་ཁྱོད་<line/>
ཤེས་རབ་ཆེན་པོ་སྟེ། །ཁྱོད་ནི་ཐབས་ཆེན་བརྗོད་པར་བྱ། །བྱང་ཆུབ་སེམས་ནི་ཐབས་ཆེན་པོ། །ཉོན་མོངས་ཐམས་ཅད་ངེས་པར་འཇོམས། །གདུག་པ་ཐམས་ཅད་རབ་གདུལ་བ། །<line/>
མགོན་པོ་ཁྱོད་ལ་གསོལ་བ་འདེབས། །གདུག་པ་འདུལ་བྱེད་རྣམ་འཕྲུལ་བ། །ཐབས་ཆེན་པོ་ནི་རབ་ཏུ་གསུངས། །སངས་རྒྱས་ཀུན་གྱིས་སེམས་ཅན་འདི། །འདུལ་བར་མི་འགྱུར་<line/>
སྣོད་མིན་ལ། །ཐབས་ཆེན་ཁྲོ་བོ་ཆེན་པོ་ནི། །ཐུབ་པ་ཆེན་པོས་བསྟན་དུ་གསོལ། །སངས་རྒྱས་ཀུན་གྱི་ཚིག་གསན་ནས། །ཕྱག་ན་རྡོ་རྗེ་རྫུ་འཕྲུལ་ཆེ། །ཚིག་དག་གིས་ནི་ཞུས་གྱུར་པ། །སངས་<line/>
</page>
<page index="299" id="469A">༄༅། །རྒྱས་ཀུན་ལ་འདི་སྐད་གསུངས། །ཨེ་མའོ་གསང་བ་འཁོར་ལོ་ཆེ། །ཐབས་ཆེན་བདག་ཉིད་ཆེན་པོ་སྟེ། །ཆོས་ཀྱི་དབྱིངས་ནི་བསྟན་པའི་དངོས། །ཐབས་<line/>
ཀྱི་འཁོར་ལོ་རབ་སྟོན་པ། །ཇི་སྐད་དུ་ནི་བཀའ་སྩལ་པ། །དེ་བཞིན་དུ་ནི་བདག་གིས་བགྱི། །སེམས་ཅན་ཀུན་ལ་ཕན་བྱའི་ཕྱིར། །དྲག་པོ་ཉིད་ནི་བསྟན་པར་བྱ། །དེ་སྐད་གསུངས་<line/>
ནས་སེམས་དཔའ་ཆེ། །བྱང་ཆུབ་སེམས་དཔའ་བདག་ཉིད་ཆེ། །མི་གསུང་བཞུགས་ནས་རྣལ་འབྱོར་གྱིས། །དྲག་པོ་ཉིད་ལ་སྙོམས་པར་ཞུགས། །དྲག་པོའི་དཀྱིལ་འཁོར་རྡོ་རྗེ་<line/>
མཆོག །ཅེས་བྱའི་ཏིང་འཛིན་དེ་ལྟ་བུ། །དྲག་པོ་ཆེན་པོ་སྙོམས་པར་ཞུགས། །དེ་བཞིན་ཐུགས་ཀ་ནས་བྱུང་བ། །དྲག་པོ་འཇིགས་རུང་ཡི་གེ་ཧཱུཾ། །ཁྲོ་བོ་ཆེན་པོ་བརྗོད་པར་འགྱུར། །<line/>
རྡོ་རྗེ་ཧཱུཾ་མཛད་ཁྲོ་རྒྱལ་པོ། །མགོན་པོ་ཐུགས་ཀ་ནས་ཕྱུང་གྱུར། །ས་གཞི་མ་ལུས་གཡོས་གྱུར་ཅིང༌། །ས་འདི་དག་ནི་སྒྲ་སྒྲོགས་གྱུར། །སྟོང་གསུམ་མ་ལུས་འདི་དག་ནི། །ཧཱུཾ་ཧཱུཾ་<line/>
ཞེས་བྱ་བརྗོད་པར་གྱུར། །ཚད་མེད་གཞལ་དུ་མེད་པ་ཡི། །ཁྲོ་བོའི་རྒྱལ་པོ་བྱུང་གྱུར་པས། །ཕྱོགས་རྣམས་ཀུན་ཏུ་གདུག་ཆེན་དག །སྐད་ཅིག་དེ་ལ་གཏུམ་པོར་གྱུར། །སླར་ཡང་<line/>
གཅིག་ཉིད་གྱུར་ནས་ནི། །གང་བུར་བྱས་ནས་རབ་བསྡམས་ཏེ། །ཁྲོ་བོའི་རྒྱལ་པོ་སྐུ་ཆེན་པོ། །འཇིགས་སུ་རུང་བ་གཅིག་ཏུ་གྱུར། །དེ་ནི་ཁྲོ་བོའི་རྒྱལ་པོ་ཆེ། །སངས་རྒྱས་ཀུན་<line/>
</page>
<page index="300" id="469B">གྱི་[?] གྲགས་ཆེན་པོ། །ཁྲོ་རྒྱལ་མདུན་དུ་འདུག་ནས་ནི། །སླར་ཡང་སྙིང་པོ་རབ་ཏུ་བརྗོད། །ཧཱུཾ་ཏྱ་ཧཱུཾ་ཏྱ། འཇིགས་སུ་རུང་བའི་སྤུ་ལངས་བྱེད། །གནོད་སྦྱིན་ཀུན་བདག་གནོད་སྦྱིན་ཏེ། །རྡོ་རྗེ་གནོད་<line/>
སྦྱིན་རྫུ་འཕྲུལ་ཆེ། །ཁྲོ་བོ་ཆེན་པོ་བརྗོད་པ་ཡིན། །སྟོང་གསུམ་གྱི་ནི་འཇིག་རྟེན་འདི། །འབར་བའི་ཕྲེང་བའི་འོད་ཀྱིས་ཁྱབ། །རྡོ་རྗེ་མེ་ནི་དྲག་པོ་ཆེ། །མ་ལུས་གསལ་ཞིང་མེ་འབར་གྱུར། །ཕྱི་<line/>
རོལ་གྱི་ནི་གདུག་པ་ཅན། །མ་ལུས་དཀྱིལ་འཁོར་ལས་བྱུང་བ། །རྡོ་རྗེ་མེ་ནི་རབ་འབར་བས། །གཡོ་བ་མེད་ཅིང་ཤི་བར་གྱུར། །ལྷ་ཆེན་ལ་སོགས་གདུག་པ་རྣམས། །གང་དག་རིགས་གྱི་<line/>
དཀྱིལ་འཁོར་རྣམས། །རྡོ་རྗེ་གནོད་སྦྱིན་གྱིས་གདུངས་ནས། །གཡོ་བ་མེད་ཅིང་འབར་བར་གྱུར། །དེ་ནི་རྡོ་རྗེ་གནོད་སྦྱིན་ཆེ། །དྲག་པོའི་གཟུགས་ཅན་རབ་འཇིགས་བྱེད། །ཁྲོ་གཉེར་བསྙེར་།དྲག་པོའི་གཟུགས་ཅན་རབ་འཇིགས་བྱེད། །ཁྲོ་གཉེར་བསྙེར་<line/>
བའི་བའི་གདོང་ཅན་ཏེ། །དེ་བཞིན་གནག་དང་སྔོ་བར་གྱུར། །མཆེ་བ་གཙིགས་པའི་ཞལ་མངའ་བ། །དབུ་སྐྲ་གྱེན་བརྫེས་ཤིན་ཏུ་སྐྲག །སྤྱན་དམར་སྤྱན་དང་ལྡན་པ་སྟེ། །དེ་བཞིན་རྡོ་རྗེ་བསྟན་<line/>
པའི་ཞལ། །དྲག་པོ་རྡོ་རྗེ་དྲག་ཚོགས་འཛིན། །གཅིག་པུ་འབར་བ་རབ་ལྡན་པ། །ཞགས་པ་ལྕགས་ཀྱུ་རྡོ་རྗེ་བདག །སངས་རྒྱས་ཐམས་ཅད་འཇིགས་བྱེད་པ། །ས་རྣམས་མ་ལུས་གཡོ་<line/>
བར་བྱེད། །ས་འདི་ཡང་ནི་གཡོ་བར་བྱེད། །གནོད་སྦྱིན་ཆེན་པོ་འབྱུང་པོ་སོགས། །གཡོ་བ་མེད་ཅིང་འོག་ཏུ་འགྱེལ། །དེ་ནི་དྲག་པོ་གནོད་སྦྱིན་ཆེ། །སངས་རྒྱས་ཐམས་ཅད་འཇིགས་<line/>
</page>
<page index="301" id="470A">༄༅། །པར་བྱེད། །དེ་ཡི་སྤྱན་སྔར་འདུག་ནས་ནི། །ཆེད་དུ་བརྗོད་པ་ཡང་དག་བརྗོད། །ཨེ་མའོ་བྱང་ཆུབ་ཀྱི་ནི་སེམས། །ཀུན་ཏུ་བཟང་པོ་ཀུན་དགེ་བ། །སེམས་<line/>
ཅན་འདུལ་བའི་ཐབས་སུ་ནི། །བརྩེ་མེད་ཁྲོ་བོ་ཉིད་དུ་གྱུར། །སྔར་ནི་རྡོ་རྗེ་སེམས་དཔའ་གང༌། །ཞི་བའི་གཟུགས་སུ་རྣམ་གནས་པ། །རྡོ་རྗེ་གནོད་སྦྱིན་འཛིན་གྱུར་ནས། །རྡོ་རྗེ་དྲག་<line/>
པོ་ཞེས་བྱར་གྲགས། །དེ་ནི་དྲག་པོ་རྡོ་རྗེ་འཛིན། །འཇིགས་རུང་བ་སྤུ་ལངས་པར་བྱེད། །ཡི་གེ་ཧཱུཾ་བཞིའི་ཕྱག་རྒྱ་ཡི། །སྙིང་པོ་གཏུམ་པོ་ཉིད་ཀྱང་གསུངས། །ཨོཾ་སུམྦྷ་ནི་སུམྦྷ་ཧཱུཾ།<line/>
གྲྀཧྞ་གྲྀཧྞ་ཧཱུཾ། གྲྀཧྞཱ་པ་ཡ་གྲྀཧྞཱ་པ་ཡ་ཧཱུཾ། ཨཱ་ན་ཡ་ཧོ་བྷ་ག་བཱན་བཛྲ་ཧཱུཾ་ཕཊ། ཤིན་ཏུ་གཏུམ་ཞིང་ཆེར་གྲགས་པ། །དེ་བཞིན་ཐུགས་ཀ་ནས་བྱུང་སྟེ། །ཞལ་བཞི་དང་ནི་ཕྱག་བརྒྱད་<line/>
པ༑ ༑བསྐལ་པ་ཡི་ནི་མེ་ལྟར་དྲག །རྡོ་རྗེ་དུས་ཀྱི་མེ་ལྟར་བྱུང༌། །ཉོན་མོངས་ཕྱོགས་ནི་རབ་སྲེག་བྱེད། །སྨིན་མ་བསྐྱོད་པས་གཙིགས་པའི་ཞལ། །དེ་བཞིན་རྣམ་པར་འཇིགས་པའི་<line/>
གདོང༌། །འཇིག་རྟེན་གསུམ་སྲེག་དམ་ཚིག་སྟེ། །རྡོ་རྗེ་ཅན་ཀུན་སྲེག་པར་བྱེད། །འབར་ཕྲེང་ཀུན་ཏུ་འཁྲིགས་པའི་སྒྲ། །རྡོ་རྗེ་བསྐལ་པའི་མེ་ལྟར་འབར། །རྡོ་རྗེ་ཧཱུཾ་མཛད་ཕྱག་རྒྱ་ནི། །<line/>
ཕྱག་གཉིས་ཀྱིས་ནི་ཡོངས་སུ་བཟུང༌། །རྡོ་རྗེ་བསྡམས་པ་འཛིན་རྒྱལ་པོ། །ལྕགས་ཀྱུ་དང་ནི་ཞགས་པས་བརྒྱན། །རྡོ་རྗེ་ཡི་ནི་ལུ་གུ་རྒྱུད། །ཕྱག་གཉིས་ན་བསྡམས་འཇིགས་རུང་<line/>
</page>
<page index="302" id="470B">ཞལ༑ ༑སངས་རྒྱས་ཐམས་ཅད་སྡིགས་བྱེད་པ། །རྡོ་རྗེ་གཏུམ་པོ་ཡང་དག་བྱུང༌། །དྲག་པོ་བཀའ་ནི་ནོད་པར་བྱེད། །མྱུར་བ་རུ་ནི་བཀའ་སྩོལ་ཅིག །མིན་ནི་སངས་རྒྱས་ཁྱེད་རྣམས་ཀུན། །<line/>
ཐེ་ཚོམ་མེད་པར་བཟའ་བར་བྱ། །དེ་ནས་སངས་རྒྱས་ཀུན་གྱི་གསུངས། །ཊཀྐི་ཛཿཧཱུཾ་ཤིན་ཏུ་དྲག །རིགས་དང་བཅས་བར་ལྷ་ཆེན་པོ། །སྟོབས་ཆེན་པོ་ཡིས་དགུག་པར་གྱིས། །དེ་ནས་<line/>
རིག་པའི་མཆོག་རྒྱལ་པོ། །བསྙེམས་པའི་ཚུལ་གྱིས་བཞད་བྱེད་ཅིང༌། །ཁྲོ་བོ་དྲག་པོ་རྔ་སྒྲ་སྒྲོགས། །རྡོ་རྗེ་ཞགས་པ་བསྐུལ་བར་བྱ། །རྡོ་རྗེ་ཞགས་པ་དྲག་པོ་ཆེ། །དཔུང་བཅས་གྲོགས་<line/>
དང་བཅས་པ་དང༌། །དེ་བཞིན་རིགས་དང་དཀྱིལ་འཁོར་བཅས། །སོང་ལ་དབང་ཕྱུག་ཆེན་པོ་ཁུག །བཛྲ་པཱ་ཤ་ཧཱུཾ། དབང་ལྡན་རྒྱལ་པོ་ཆེན་པོ་ནི། །སྣ་ཚོགས་རང་གི་འཁོར་ན་<line/>
གནས། །འཇིགས་བྱེད་མ་དང་ལྷན་ཅིག་ཏུ། །འདོད་པ་ཅན་ནི་མཆོག་ཏུ་རོལ། །རྡོ་རྗེ་ཞགས་པ་དེར་སོང་སྟེ། །ཁྲོ་བོའི་སྒྲ་ཡིས་བསྡིགས་པར་གྱུར། །དབང་ལྡན་རྒྱལ་པོ་ལ་སྨྲས་པ། །<line/>
ཁྱོད་ལ་སྟོན་པ་སྤྱན་འདྲེན་མཛད། །སྐྲག་ཅིང་ཁྲོས་ནས་ལྷ་ཆེན་པོས། །འཇིགས་པ་ཡི་ནི་ཚིག་བརྗོད་པ། །ང་ནི་འཇིག་རྟེན་གསུམ་རྒྱལ་པོ། །ང་ལས་སྟོན་པ་གཞན་ཡོད་དམ། །རྡོ་<line/>
རྗེ་ཞགས་པ་ཁྲོ་བོ་ཆེས། །ཚིག་ནི་ལན་གསུམ་བརྗོད་བར་གྱུར། །རྡོ་རྗེ་ཁྲོ་བོ་རྒྱལ་པོ་ཆེ། །ཁྱོད་ལ་ཤིན་ཏུ་སྤྱན་འདྲེན་མཛད། །ལྷ་ཆེན་དབང་ཕྱུག་ཆེན་པོ་ཡིས། །སླར་ཡང་ལ་<line/>
</page>
<page index="303" id="471A">༄༅། །གསུམ་སྨྲས་པ་ནི། །ང་ནི་ཁོ་ན་རྒྱལ་པོ་རང༌། །ང་ལ་སྤྱན་འདྲེན་གང་ཞིག་ཡོད། །དེ་ནས་ཞགས་པས་བཀའ་བཞིན་བྱེད། །ཁྲོ་བོ་དྲག་པོ་རབ་འཇིགས་<line/>
པས༑ ༑ཡན་ལག་ཐམས་ཅད་བཅིངས་ནས་ནི། །དབང་ཕྱུག་ཆེན་པོ་བཀུག་པར་གྱུར། །འཇིགས་ཤིང་སྐྲག་ནས་ལྷ་ཆེན་པོ། །ཤིན་ཏུ་སྨྲེ་སྔགས་འདོན་ཅིང་དུ། །སྐྱབས་ནི་<line/>
གང་ཡང་ཡོད་མ་ཡིན། །འཇིགས་པ་ཆེན་པོ་ཀུན་ཏུ་བྱུང༌། །སྟོབས་དང་དེ་བཞིན་ང་རྒྱལ་གྱིས། །སྟོབས་དང་ཤུགས་ནི་བསྟན་ནས་སུ། །ཞགས་པ་བཅད་ནས་བྲོས་པར་གྱུར།།<line/>
རང་གི་གནས་སུ་སོང་གྱུར་ནས། །འཇིག་རྟེན་གསུམ་གྱི་ལྷ་རྣམས་བོས། །ལྷ་དང་ལྷ་མིན་དྲི་ཟར་བཅས། །སྐད་ཅིག་གིས་ནི་འདུས་གྱུར་ནས། །འཁོར་རྣམས་དག་ནི་ངུ་བར་<line/>
གྱུར༑ ༑ཇི་ལྟར་སྔོན་གྱིས་མ་བྱས་པའི། །དེ་ལྟ་བུ་ནི་ཡང་དག་མཐོང༌། །སེམས་ཅན་རབ་དྲག་འདི་སུ་ཞིག །རྡོ་རྗེ་ཞགས་པས་མདུན་སོང་སྟེ། །རྡོ་རྗེ་རིག་པ་མཆོག་ལ་ཞུས། །དབང་<line/>
ཕྱུག་ཆེན་པོས་བདག་བཅད་དེ། །དྲག་པོ་ཚངས་པ་རབ་ཏུ་བྲོས། །རྡོ་རྗེ་རིག་པ་མཆོག་རྒྱལ་པོ། །ཁྲོ་བོ་གཏུམ་པོ་ཤིན་ཏུ་དྲག །དེ་ལྟ་བུ་ཡི་ཚིག་གསན་ནས། །ཐམས་ཅད་དུ་<line/>
ནི་འབར་བར་གྱུར། །ཁྲོ་བོ་རྡོ་རྗེ་ལུ་གུ་རྒྱུད། །དྲག་པོ་ཡིས་ནི་བཀའ་བསྒོ་བ། །མྱུར་དུ་སོང་ལ་ལྷ་ཆེན་པོ། །རིགས་ཆེན་པོ་དང་བཅས་པ་ཁུག །ཁྲོ་བོའི་རྒྱལ་པོ་ལུ་གུ་རྒྱུད། །གསན་<line/>
</page>
<page index="304" id="471B">ནས་དབང་ཕྱུག་ཆེ་གནས་སོང༌། །ཡན་ལག་ཐམས་ཅད་བཅིངས་ནས་སུ། །ལྷ་མོ་དང་བཅས་ཀུན་ཏུ་བཀུག །སྐད་ཅིག་འཇིགས་པས་དུ་བྱེད་ཅིང༌། །ལྷ་རྣམས་ཐམས་ཅད་ཤིན་ཏུ་འཇིགས།<line/>
འཇིགས་པའི་སྡུག་བསྔལ་སྨྲེ་སྔགས་འདོན། །དེ་རིང་འདྲེན་པ་ལྷ་ཆེན་མིན། །སྟོབས་དང་ཤུགས་ནི་ཐམས་ཅད་ཀྱིས། །རྡོ་རྗེ་ཀུན་དང་འཐབ་པར་གྱུར། །མཐུ་དང་སྟོབས་དང་ཤུགས་ཀྱིས་<line/>
ནི༑ ༑བཅག་ནས་ཐམས་ཅད་བྲོས་པར་གྱུར། །ལྷ་ཆེན་ལ་སོགས་ཐམས་ཅད་ནི། །ཕྱོགས་རྣམས་ཀུན་ཏུ་བྲོས་པར་གྱུར། །མུན་པ་ཡིས་ནི་ཀུན་ཏུ་འཁྲུག །ཕྱོགས་རྣམས་ཀུན་ཏུ་འཇིགས་<line/>
པར་འགྱུར། །ཁྲོ་བོ་ལུ་གུ་རྒྱུད་འོངས་ནས། །རྣམ་པ་ཀུན་ཏུ་སྨྲ་བར་བྱེད། །མ་ལུས་ཕྱོགས་རྣམས་ཐམས་ཅད་དུ། །བདག་ཅག་གནས་ནི་བྲོས་པར་གྱུར། །ཁྲོ་བོ་རྡོ་རྗེ་རིག་པ་མཆོག །<line/>
སླར་ཡང་ཤིན་ཏུ་ཁྲོས་པར་གྱུར། །འབར་བའི་ཕྲེང་བས་རབ་འབར་ཞིང༌། །རྡོ་རྗེ་དྲག་པོ་ཉིད་དུ་གྱུར། །དྲག་པོ་ཧ་ཧ་ཞེས་བཞད་དགོད། །རང་གི་ཡན་ལག་ཟ་བར་བྱེད། །རང་གི་མགོ་ལ་<line/>
རྡེག་བྱེད་ཅིང༌། །རྡོ་རྗེ་གསོར་བ་བསྐོར་བར་འབར། །དེ་ལྟ་བུ་ཡི་ཁྱད་པར་དང༌། །བཅས་པས་ཁྲོ་བོ་ཡང་དག་བྱུང༌། །སླར་ཡང་རང་གི་བདག་ཉིད་དྲན། །ཁྲོ་བོའི་རྒྱལ་པོ་བརྗོད་པར་གྱུར།།<line/>
ཨོཾ་སུམྦྷ་ནི་སུམྦྷ་ཧཱུཾ། གྲྀཧྞ་གྲྀཧྞ་ཧཱུཾ། གྲྀཧྞཱ་པ་ཡ་གྲྀཧྞཱ་པ་ཡ་ཧཱུཾ། ཨཱ་ན་ཡ་ཧོ་བྷ་ག་བཱ་ན་བཛྲ་ཧཱུཾ་ཕཊ། ཁྲོ་བོའི་རྒྱལ་པོ་བཅས་ནས་ནི། །ཡི་གེ་ཛཿ་ནི་ཡོངས་སུ་བརྗོད། །རྡོ་རྗེ་ལྕགས་ཀྱུར་<line/>
</page>
<page index="305" id="472A">༄༅། །རབ་ཏུ་བསྔགས། །སྟོབས་དང་ལྡན་པ་ཁུག་ལ་ཤོག །ཨོཾ་བཛྲ་ཛྭ་ལ་ཨགྣི་ས་ཏྲི་ཥ་ཨཾ་ཀུ་ཤ་ཛཿ་ཛཿ། རྡོ་རྗེ་འབར་བ་ལྕགས་ཀྱུ་ནི། །སོང་ནས་ཕྱོགས་ཀུག་[?]<line/>
བདག་ཉིད་ཆེ། །སྐད་ཅིག་གིས་ནི་སྟོབས་ཆེན་རྣམས། །ལྷ་རྣམས་ཐམས་ཅད་བཀུག་པར་གྱུར། །རྒྱལ་པོ་དབང་ཕྱུག་ལྔ་དང་ནི། །ལྷ་རྣམས་ཐམས་ཅད་གྲངས་མེད་པར། །རིགས་<line/>
བཅས་དཔུང་དང་བཅས་པ་ཉིད། །གཅིག་ཉིད་དུ་ནི་བསྡུས་པར་གྱུར། །རྡོ་རྗེ་ལྕགས་སྒྲོག་རབ་ཏུ་མངགས། །ཆིངས་ཤིག་སྟོབས་ཆེན་དང་ལྡན་པ། །ཚོགས་དང་བཅས་པའི་ལྷ་རྣམས་<line/>
ཀུན༑ ༑བཅིང་བ་ལྔ་ཡིས་བཅིངས་པར་གྱུར། །ནང་གི་འཁོར་དང་བཅས་པའི་ཚོགས། །ལྷ་ཚོགས་གནོད་སྦྱིན་སྲིན་བུ་དང༌། །ལྷ་མིན་རླུང་དང་འབྱུང་པོའི་ཚོགས། །གཞན་ཡང་<line/>
གདུག་པའི་ཚོགས་རྣམས་ནི། །ཐམས་ཅད་བཅིངས་པར་གྱུར་ནས་ནི། །རྡོ་རྗེ་ཞགས་པ་རབ་ཏུ་མངགས། །རྡོ་རྗེ་ལྕགས་ཀྱུ་དང་བཅས་པར། །སོང་ལ་དཀྱིལ་འཁོར་དག་ཁུག་<line/>
ཅིག །རྡོ་རྗེ་ཞགས་པས་མངོན་པར་ཆགས། །ཡན་ལག་ཀུན་ལས་ཡོངས་སུ་སྦྲོ། །རྡོ་རྗེའི་རང་བཞིན་ཞགས་པ་སྟེ། །བརྟན་པར་གྱུར་པར་ཐེ་ཚོམ་མེད། །བྱེ་བ་དག་ནི་གྲང་<line/>
མེད་བཅུ། །རྡོ་རྗེ་ལྕགས་ཀྱུ་རབ་ཏུ་བྱུང༌། །ལྷ་ལ་སོགས་པའི་རེ་རེ་ཞིང༌། །སྤྱི་བོ་ནས་འགུགས་ཡང་དག་སྦྱོར། །ལྷ་ཆེན་དབང་ཕྱུག་ཆེན་པོ་ཡི། །སྤྱི་བོའི་གཙུག་ཏུ་བཏབ་ནས་<line/>
</page>
<page index="306" id="472B">ནི༑ ༑རྡོ་རྗེ་ལྕགས་ཀྱུ་རྒྱལ་པོ་ཡིས། །དབང་ཕྱུག་ཆེན་པོ་འགུགས་པར་བྱེད། །ལྷ་སོགས་འཁོར་དང་བཅས་པ་ཀུན། །ཕན་ཚུན་དུ་ནི་དུ་བར་བྱེད། །ཤུགས་རིངས་ཀུན་ཏུ་ཕྱུང་ནས་ནི། །<line/>
ཕན་ཚུན་དུ་ནི་སྨྲ་བར་བྱེད། །ཀྱེ་མའོ་སྡུག་བསྔལ་ཀྱེ་མའོ་ཤི་།ཚོགས་ནི་གང་དུ་ཁྱེར་བར་གྱུར། །རྡོ་རྗེ་འབར་བ་ཆེན་པོ་དེས། །སྐད་ཅིག་དེ་ལ་བསྲེགས་གྱུར་ནས། །རི་རབ་རི་ཡི་རྩེ་མོ་རུ། །<line/>
ལྷ་ལ་སོགས་པ་ཐམས་ཅད་བཀུག །གནས་དེ་རུ་ནི་ཐམས་ཅད་དག །ཡོངས་སུ་བསྐོར་ནས་ཀུན་ཏུ་གནས། །རྡོ་རྗེ་ཁ་ཁྱེར་ཕྱི་རོལ་ཏུ། །ལྷ་རྣམས་དེ་དག་ཐམས་ཅད་གནས། །རྡོ་རྗེ་<line/>
ར་བའི་ཕྱི་རོལ་དུ། །ལྷ་ལ་སོགས་པ་ཐམས་ཅད་བཀུག །ཕྱི་རོལ་རྡོ་རྗེ་ར་བ་ནི། །ལྕགས་བསྲེགས་རང་བཞིན་རྡོ་རྗེ་མཚུངས། །རྡོ་རྗེ་ཅན་གྱི་རྡོར་འབར་མེས། །ནང་ནས་ཤིན་ཏུ་<line/>
གདུངས་པར་འགྱུར། །ལྷ་ཚོགས་སེམས་ཅན་དེ་དག་ཀྱང༌། །འཇིགས་སུ་རུང་བའི་འོ་དོད་འབོད། །སྟོང་གསུམ་འདི་དག་ཐམས་ཅད་ཀྱང༌། །ཧཱུཾ་ཧཱུཾ་སྒྲ་ནི་ཡོངས་སུ་བརྗོད། །འོ་དོད་<line/>
བོས་ནས་སྨྲ་བར་བྱེད། །ངན་སོང་དག་ནི་ཅི་ཞིག་བྱེད། །སྔོན་མ་མཐོང་བ་འདི་ཅི་ཞིག །འདིར་ནི་རྡོ་རྗེ་འཛིན་པར་འགྱུར། །རྡོ་རྗེ་འཛིན་པས་རྒྱལ་པོ་དེ། །སླར་ཡང་ཐུགས་རྗེ་ཀུན་ཏུ་<line/>
སྐྱེས༑ ༑ཐམས་ཅད་བཅིངས་པ་ལས་བཀྲོལ་ཏེ། །རྡོ་རྗེ་མེ་ཡི་ཉེ་བར་མཛེས། །རྡོ་རྗེ་གནོད་སྦྱིན་དྲག་པོ་ཆེ། །རང་གི་དཀྱིལ་འཁོར་ནས་ཕྱུང་སྟེ། །ལྷ་ལ་སོགས་པ་ཀུན་བོས་ཏེ། །ང་<line/>
</page>
<page index="307" id="473A">༄༅། །ཡི་ཚིག་འདི་རབ་ཏུ་ཉོན། །དེ་ནས་ལྷ་རྒྱལ་ལ་སོགས་པ། །ཁྱོད་ནི་སྐུ་ཡིན་སྨྲ་བར་བྱེད། །ངེད་ཀྱིས་ཁྱོད་ནི་སྔར་མ་མཐོང༌། །གནས་མཆོག་འདི་ཡང་<line/>
སྔར་མ་མཐོང༌། །རྡོ་རྗེ་གནོད་སྦྱིན་དྲག་པོ་ཆེ། །ཧ་ཧ་ཞེས་དགོད་བཞད་པ་ཡིས། །སྨྲས་པ་རྡོ་རྗེ་གནོད་སྦྱིན་པ། །ཐམས་ཅད་ཟ་བྱེད་བཟོད་བཀའ་བ། །དེ་ནས་ལྷ་ཆེན་གྱིས་སྨྲས་པ། །<line/>
རྡོ་རྗེ་གནོད་སྦྱིན་ངས་མི་ཤེས། །ང་ཡིས་ཁྱོད་ནི་སྔར་མ་མཐོང༌། །བདག་ཉིད་ཁོ་ན་རང་བྱུང་བ། །རྡོ་རྗེ་དྲག་པོས་རབ་སྨྲས་པ། །ང་ཡི་བཀའ་ལས་མྱུར་གནས་ཀྱིས། །མིན་ན་རྡོ་རྗེ་འབར་<line/>
བ་འདིས། །རང་གི་རིགས་ནི་སྲེག་པར་བྱེད། །ལྷ་ཆེན་པོ་ཡིས་ཚིག་སྨྲས་པ། །བསྟན་པ་ལ་ནི་ང་མི་གནས། །འཇིག་རྟེན་གསུམ་གྱི་དབང་ཕྱུག་པ། །སུ་ཡི་བསྟན་པ་ལ་གནས་པ། །<line/>
འཁོར་དང་བཅས་པའི་སྟོབས་གང་ཡིན། །དེ་རིང་ང་ཡིས་བསྟན་པར་བྱ། །ཁྱོད་ལ་སྟོབས་ནི་ཅི་ཡོད་པ། །སྟོབས་ཆེན་ལྡན་པས་བསྟན་པར་གྱིས། །དབང་ཕྱུག་ཆེན་པོ་རྒྱལ་པོ་ཆེ།།<line/>
འབྱུང་པོའི་ཚོགས་བཅས་ལྷན་ཅིག་ཏུ། །ཚིག་དག་སྨྲས་པར་གྱུར་པ་ནི། །དྲག་པོ་ཉིད་ནི་བསྟན་པར་བྱ། །སྟོང་གསུམ་གྱི་ནི་འཇིག་རྟེན་འདི། །འོད་ཟེར་འབར་བའི་ཕྲེང་བས་ཁྱབ། །<line/>
ཧ་ཧ་ཞེས་བྱ་ཤིན་ཏུ་དྲག །དབང་ཕྱུག་ཆེན་པོས་བསྟན་པར་བྱ། །ཨོཾ་ཤཱུ་ལ་ས་ཏཱི་ཤཱུ་ལ་མཧཱ་ས་ཧ་སྲ་ཤཱུ་ལ་ཨཱ་ཡུ་དྷེ། རྩེ་གསུམ་མངག་གཞུག་རྒྱལ་པོ་ནི། །སྟོང་ཕྲག་གཅིག་<line/>
</page>
<page index="308" id="473B">ནི་འབྱུང་བར་གྱུར། །རྩེ་བཅས་ཀུན་ཏུ་འབར་བ་ཡིས། །རྡོ་རྗེ་ཅན་དང་ལྷན་ཅིག་འཐབ། །ན་རཱ་ཡ་ནས་སྨྲས་པ། །ཨོཾ་མཧཱ་ས་ཧ་སྲ་ཙ་ཀྲ་ཨཱ་ཡུ་དྷེ། ཁྱབ་འཇུག་གིས་ནི་དེ་དག་སྨྲས། །འཁོར་<line/>
ལོ་གཅིག་ཏུ་རྣམ་པར་སྟོང༌། །ཐམས་ཅད་འོད་ཟེར་འབར་བས་ཁྱབ། །རྡོ་རྗེ་ཅན་དང་ལྷན་ཅིག་འཐབ། །བརྒྱ་བྱིན་གྱིས་སྨྲས་པ། །ཨོཾ་མཧཱ་ས་ཧ་སྲ་བཛྲ་ཨཱ་ཡུ་དྷ། རྡོ་རྗེ་སྟོང་ནི་བྱུང་བར་གྱུར། །<line/>
རྡོ་རྗེ་འབར་བ་ཚ་བས་ཁྱབ། །བརྒྱ་བྱིན་གྱིས་ནི་སྨྲས་པ་ཡིན། །རྡོ་རྗེ་ཅན་དང་ལྷན་ཅིག་འཐབ། །གཞོན་ནུས་སྨྲས་པ། ཨོཾ་མ་ཧཱ་ས་ཧ་སྲ་ཤཱཀྱ་ཨཱ་ཡུ་དྷེ། གཞོན་ནུས་དེ་སྐད་སྨྲས་ནས་ནི། །<line/>
མདུང་ནི་རྩེ་གསུམ་སྟོང་བྱུང་གྱུར། །སྒྲ་ནི་དྲག་པོ་སྒྲོགས་བྱེད་ཅིང༌། །རྡོ་རྗེ་ཅན་དང་ལྷན་ཅིག་འཐབ། །ཚངས་པས་སྨྲས་པ། ཨོཾ་མ་ཧཱ་ས་ཧ་སྲ་དཎྜ་ཨཱ་ཡུ་དྷེ། ཚངས་པས་དེ་སྐད་སྨྲས་<line/>
ནས་ནི། །དབྱུག་ཏོ་སྟོང་ནི་བྱུང་གྱུར་ནས། །མཚོན་ཆ་དྲག་པོ་འཇིག་བྱེད་པས། །རྡོ་རྗེ་ཅན་དང་ལྷན་ཅིག་འཐབ། །གཞན་ཡང་ལྷག་མ་མ་ལུས་པ། །རྣམས་ཀྱིས་ཡང་ནི་མཚོན་ཆ་དག།<line/>
རེ་རེ་སྟོང་ཕྲག་གཅིག་གྱུར་ནས། །རྡོ་རྗེ་ཅན་དང་ལྷན་ཅིག་འཐབ། །ཐ་ན་སྤྲུལ་པ་གང་ཡིན་དང༌། །ཕྱི་རོལ་གྱི་ནི་དམ་ལྡན་པ། །དེ་རྣམས་ངེས་པར་སྟོང་གྱུར་ནས། །རྡོ་རྗེ་ཅན་དང་ལྷན་<line/>
ཅིག་འཐབ། །མེ་ཡང་ཀུན་ཏུ་འབར་གྱུར་ཅིང༌། །འཇིགས་པར་བྱེད་པའི་རླུང་ཡང་བྱུང༌། །འབྲུག་གི་སྒྲ་ཡང་གློག་ཆེན་པོས། །ཁྱབ་པར་སྲིད་གསུམ་གནས་པར་གྱུར། །ཧ་ལ་<line/>
</page>
<page index="309" id="474A">༄༅། །ཧ་ལའི་སྒྲ་ཆེན་པོ། །ནམ་མཁའ་བར་སྣང་ལ་ནི་དྲག །རྡོ་རྗེ་དྲག་པོ་ཚོགས་ཆེན་པོ། །ལྷ་རྣམས་ཐམས་ཅད་འཐབ་པར་བྱེད། །དེ་ནས་རྒྱལ་པོ་རྡོ་རྗེ་<line/>
འཛིན༑ ༑གཏུམ་པོ་དྲག་པོ་འཇིག་བྱེད་པས། །ལྷ་ཡི་ལེན་གྱི་ཕྱག་རྒྱ་ནི། །རྡོ་རྗེ་ཡི་ནི་སྙིང་པོ་གསུངས། །ཨོཾ་མ་ཧཱ་ས་ཧ་སྲ་ཧ་ར་བཛྲ་ཙ་ཀྲེ། ཨོཾ་མ་ཧཱ་བཛྲ་ཤཱུ་ལེ། ཨོཾ་དཱིཔྟ་ཛྭ་ལ་<line/>
ཨགྣི་བཛྲ། ཨོཾ་བཛྲ་ཤཀྟི། ཨོཾ་མཧཱ་བཛྲ་ནི་དྷི། དེ་ལྟ་བུ་ཡི་རྣམ་པ་རུ། །སྙིང་པོ་དག་ནི་སྟོང་ཕྲག་གཅིག །སྲིད་གསུམ་ཞི་བར་བྱ་བའི་ཕྱིར། །རྡོ་རྗེ་འཆང་ནི་ཆེན་པོས་<line/>
ཕྱུང༑ ༑གཏུམ་པོ་འོད་ཟེར་འབར་བས་ཁྱབ། །རྡོ་རྗེ་མེ་དང་ཡང་དག་ལྡན། །དྲག་པོའི་སྙིང་པོ་ལས་བྱུང་གྱུར། །རྡོ་རྗེ་འཆང་ནི་དབུས་ན་བཞུགས། །ལྷ་ཚོགས་ཕྱག་རྒྱ་དེ་དག་<line/>
ནི༑ ༑རྣམ་པར་གཤིག་ཅིང་དུམ་བུར་བྱས། །བཅོམ་ཞིང་བསྡམས་ཏེ་བསྲེས་ནས་ནི། །ཕྱོགས་རྣམས་ཀུན་ཏུ་ཐིམ་པར་གྱུར། །རྡོ་རྗེ་མེ་ཡིས་རབ་བསྡམས་པས། །ལྷ་ཡི་<line/>
རྒྱལ་པོ་འབར་བར་གྱུར། །འོག་ནས་ས་ནི་རབ་ཏུ་འབར། །སྟེང་ནས་མེ་ནི་ཤིན་ཏུ་གདུངས། །རྡོ་རྗེ་ཁྲོ་བོ་རྒྱལ་པོ་ཆེས། །དབང་ཕྱུག་ཆེན་པོ་ལ་གསུངས་པ། །ལུས་སྲུལ་པོ་<line/>
ནི་དྲག་པོ་ཆེ། །ང་ཡི་བཀའ་ནི་རབ་ཏུ་ཉོན། །དུར་ཁྲོད་གནས་ལ་རབ་ཏུ་དགའ། །ལས་ལ་ཐལ་བ་དག་གིས་བྱུགས། །མི་ཡི་ཤ་ནི་ཟ་བར་བྱེད། །ང་ཡི་བཀའ་ནི་རབ་ཏུ་ཉོན།<line/>
</page>
<page index="310" id="474B">ཁྲག་རློན་གྱིས་ནི་རབ་ཏུ་བསྐུས། །ལྤགས་པ་རློན་པ་གོས་སུ་གྱོན། །ལྷ་རྣམས་ཐམས་ཅད་ཁྱོད་ཀྱི་འཁོར། །ང་ཡི་བཀའ་ནི་རབ་ཏུ་ཉོན། །གདུག་པ་དྲག་ཆེན་མཚན་མོ་རྒྱུ་བ་སློང་<line/>
མོ་བ། །ཁྲག་ལ་སྤངས་པའི་ལྤགས་ཅན་ལུས་ལ་ཐལ་བས་བྱུགས། །ང་ཡི་བཀའ་ཉོན་དྲག་པོའི་སེམས་ལྡན་ལུས་སྲུལ་པོ། །མིན་ན་བསྐལ་པའི་མེ་ཡིས་རྩྭ་བཞིན་ཁྱོད་<line/>
བསྲེག་བྱ། །རོ་བསྲེགས་ཐལ་བའི་ཕུང་པོ་བཞིན་དུ་ཐལ་བར་འགྱུར། །བསྐལ་པའི་མེ་ཆེན་དང་མཚུངས་པས་ནི་རབ་འཇིགས་འགྱུར། །རིགས་བཅས་དཔུང་ལྡན་དཀྱིལ་འཁོར་<line/>
དང་བཅས་གནོད་སྦྱིན་དྲག །རྡོ་རྗེ་དྲག་པོ་ཡིས་ནི་རབ་གཞོམ་ག་ཞིག་པར་བྱ། །དབང་ཕྱུག་ཆེན་པོས་སྨྲས་པ། །ང་ནི་མ་ལུས་དབང་ཕྱུག་ཆེན་པོ་འཁོར་ལོས་བསྒྱུར། །འཇིག་<line/>
རྟེན་གསུམ་གྱི་ལྷ་ཚོགས་མ་ལུས་པ་ཡི་འཁོར། །ཤིན་ཏུ་དྲག་ཅིང་རྣམ་གཙིགས་འཇིག་རྟེན་ཁྱོད་ཡིན་ཡང༌། །ཁྱོད་ཀྱིས་ང་ཡི་བཀའ་ནི་མཉན་པར་གྱིས། །གདུག་དང་སངས་<line/>
རྒྱས་མང་པོའི་འཁོར་ནི་སངས་རྒྱས་ཆེས་ཀྱི་འབྱུང་གནས་ང་ཡིས་སྤྲུལ། །ཞི་ཞིང་དེ་ལ་རྣམ་འདུལ་གསང་བ་དྲི་མེད་ཉོན་མོངས་མེད་པའི་ཕ་རོལ་ཕྱིན་དེ་འདྲའི་མགོན་པོ་དགའ་<line/>
བ་དུས་གསུམ་བཞུགས་པ་ཐམས་ཅད་དེས་དབང་བསྐུར། །སླར་ཡང་ང་ཡི་འབྱུང་པོའི་ཚིག་ཉོན་ཞེས་པའི་ཚིག་ནི་འདི་ལྟ་བུ། །དེ་ནས་རྒྱལ་པོ་རྡོ་རྗེ་འཛིན། །འདུལ་བའི་དོན་<line/>
</page>
<page index="311" id="475A">༄༅། །ལ་ཤིན་ཏུ་མཁས། །ཁྲོ་བོ་གདུག་པ་གཏུ་མ་ཆེན་པོ། །རབ་འབར་ཁྲོ་བོའི་རྒྱལ་པོ་ནི། །རྡོ་རྗེའི་བྱིན་བརླབས་ཕྱག་རྒྱ་ལས། །བྱ་བ་དེ་འདྲའི་ཏིང་འཛིན་ལ། །<line/>
སྙོམས་པར་ཞུགས་ནས་སེམས་དཔའ་ཆེས། །རང་རིགས་ཁྲོ་བོ་ལས་བྱུང་བ། །གདུག་པ་རྣམས་ནི་འདུལ་བའི་ཕྱིར། །ཁྲོ་བོའི་ཆོས་ཀྱི་ཚུལ་བཟུང་ནས། །རྐང་པ་ནས་བརྩམས་<line/>
སྤྱི་བོའི་བར། །ལུས་ཀུན་ལས་ནི་རྣམ་པར་ཕྱུང༌། །ཨོཾ་བཛྲ་ཀྲོ་དྷ་ཨུཥྟཱི་ཥ་ཧཱུཾ། །རྡོ་རྗེའི་གཙུག་ཏོར་ཁྲོ་བོ་ཆེ། །འབར་བའི་སྤྱི་བོ་ནས་ཕྱུང་ནས། །ས་རྣམས་ཐམས་ཅད་གཡོ་བྱེད་ཅིང༌།།<line/>
ཁྲོ་བོའི་རྒྱལ་པོ་ཐམས་ཅད་འཇོམས། །ཨོཾ་བཛྲ་བྷྲྀ་ཀུ་ཊི་ཀྲོ་དྷ་ཧཱུཾ། ཁྲོ་བོའི་རྒྱལ་པོ་ཁྲོ་གཉེར་ཅན། །མཛོད་སྤུ་ལས་ནི་རབ་ཏུ་བྱུང༌། །འཇིགས་བྱེད་དྲག་པོ་ཡང་དག་ལྡན། །ལུས་<line/>
རྣམས་ཐམས་ཅད་འབར་འགྱུར་བ། །ཨོཾ་ནི་སུམྦྷ་བཛྲ་ཧཱུཾ། །རྡོ་རྗེ་རིག་པ་མཆོག་རྒྱལ་པོ། །ཁ་ལས་རབ་ཏུ་བྱུང་བར་གྱུར། །སྤྱི་བོ་ནས་བརྩམས་རྐང་མཐིལ་བར། །རྡོ་རྗེ་འབར་བ་<line/>
ཡང་དག་ལྡན། །ཊིཀྐ་ཧཱུཾ་ཛཿ། ཐུགས་ཀྱི་ཁྲོ་བོ་རྒྱལ་པོ་ཆེ། །ཐུགས་ཀ་ནས་ནི་རབ་ཏུ་བྱུང༌། །འཕར་བའི་ཕྲེང་བས་ཁྱབ་པའི་སྐུ། །འཇིགས་སུ་རུང་བ་སྤུ་ལངས་བྱེད། །ཨོཾ་བཛྲ་<line/>
ཨཾ་ཀུ་ཤཾ་ཨཱ་ཀཪྵ་ཡ་ཧཱུཾ། །རྡོ་རྗེ་ལྕགས་ཀྱུ་ཁྲོ་བོ་ཆེ། །ཕྲག་པ་གཡས་ནས་རབ་ཏུ་བྱུང༌། །རྡོ་རྗེ་ལྕགས་ཀྱུ་གསོར་བྱེད་ཅིང༌། །རྡོ་རྗེ་འབར་བ་ཡང་དག་ལྡན། །ཨོཾ་བཛྲ་པཱ་ཤ་ཀྲོ་དྷ་<line/>
</page>
<page index="312" id="475B">ཨཱ་ཀཌྷྱ་ཧཱུཾ་ཕཊ། །རྡོ་རྗེ་ཞགས་པ་ཁྲོ་བོ་ཆེ། །ཕྲག་པ་གཡོན་ནས་རབ་ཏུ་ཕྱུང༌། །རྡོ་རྗེ་འབར་བ་ཡང་དག་ལྡན། །རྡོ་རྗེ་ཞགས་པས་བསྐོར་བར་བྱེད། །ཨོཾ་བཛྲ་ཀཱི་ལི་ཀྲོ་དྷ་ཧཱུཾ་ཕཊ། །<line/>
ཁྲོ་བོའི་རྒྱལ་པོ་ལྕགས་ཀྱུ་ཐོགས། །ལྟེ་བའི་དབུས་ནས་རབ་ཏུ་ཕྱུང༌། །ཀུན་ནས་འབར་བ་ཡང་དག་ལྡན། །བློ་མཆོག་རྡོ་རྗེ་གནོད་སྦྱིན་མཆུངས། །ཨོཾ་བཛྲ་མེ་ཁ་ལཱ་ཀྲོ་དྷ་ཧཱུཾ།<line/>
ཁྲོ་བོ་ཆེན་པོ་སྐ་རགས་ནི། །རྐེད་པའི་རྡོ་རྗེ་རབ་ཏུ་ཕྱུང༌། །ཀུན་ནས་འབར་བར་ཡང་དག་ལྡན། །ཕྱག་རྒྱ་དང་ནི་ལྷན་ཅིག་ལྡན། །ཨོཾ་བཛྲ་ཀྲོ་དྷ་བ་ལ་ཧཱུཾ། །ཁྲོ་བོའི་རྒྱལ་པོ་ཆེན་<line/>
པོ་སྟོབས། །དཔུང་པ་གཡས་ནས་རབ་ཏུ་ཕྱུང༌། །རྡོ་རྗེ་འཕར་བས་འབར་བར་གྱུར། །མེ་ཡིས་ཤིན་ཏུ་ང་རྒྱལ་གྱུར། །ཨོཾ་བཛྲ་པ་ལཱ་ཡ་ཀྲོ་དྷ་ཧཱུཾ། །ཁྲོ་བོའི་རྒྱལ་པོ་གདུ་བུ་ནི། །<line/>
དཔུང་པ་གཡོན་ལས་ཡང་དག་ཕྱུང༌། །གསང་ཞིང་རྡོ་རྗེ་འབར་བས་ཁྱབ། །རྡོ་རྗེ་ཁྲོ་བོ་རབ་ཏུ་ཁེངས། །ཨོཾ་ས་མ་ཡ་བཛྲ་ཀྲོ་དྷ་ཧཱུཾ་ཧཱུཾ་ཕཊ། །དམ་ཚིག་ཁྲོ་བོའི་རྒྱལ་པོ་ནི། །དེ་བཞིན་<line/>
ཁྲོ་བོའི་གནོད་བྱེད་པ། །ཁུ་ཚུར་གཡས་ནས་རབ་ཏུ་ཕྱུང༌། །ཀུན་ནས་འབར་བ་ཡང་དག་ལྡན། །ཨོཾ་བཛྲ་མུཥྚི་ཀྲོ་དྷ་ཧཱུཾ་ཕཊ། །ཁྲོ་བོ་ཁུ་ཚུར་དྲག་པོ་ཆེ། །ཁུ་ཚུར་གཡོན་ལས་<line/>
རབ་ཏུ་བྱུང༌། །རྡོ་རྗེ་འབར་བ་དག་གིས་གསལ། །རྡོ་རྗེ་མེ་ཡིས་རབ་ཏུ་བརྒྱན། །ཨོཾ་བཛྲ་བ་ན་དྷ་ཀྲོ་དྷ་ཧཱུཾ། ས་མ་ཡ་ཧཱུཾ། ཨོཾ་བཛྲ་ཨ་ཉྫ་ལི་བན་དྷ་ཀྲོ་དྷ་ཧཱུཾ། ས་མ་ཡ་ཧཱུཾ།<line/>
</page>
<page index="313" id="476A">༄༅། །རྡོ་རྗེ་འཆིང་བ་རྒྱལ་པོ་ཆེ། །དེ་བཞིན་རྡོ་རྗེ་སོར་མོ་ཉིད། །ཁྲོ་བོ་ལག་པ་གཡས་གཡོན་གྱི། །སོར་མོ་དག་ལས་ཡང་དག་བྱུང༌། །ཨོཾ་བཛྲ་ན་ཁ་ཧཱུཾ། ཨོཾ་བཛྲ་ཀྲོ་དྷ་ཨ་<line/>
ཀུ་ལི་མ་ཧ་ཀྲོ་དྷ་ཧཱུཾ། རྡོ་རྗེ་སྡེར་མོ་ཁྲོ་བོ་ཆེ། །དེ་བཞིན་རྡོ་རྗེ་སྡེར་མོའི་གདོང༌། །ཕྱག་ནི་གཡོན་དང་གཡས་པ་ཡི། །སོར་མོ་དག་ལས་རབ་ཏུ་བྱུང༌། །ཨོཾ་བཛྲ་ཀུ་མཱ་ར་ཀྲོ་དྷ་ཀ་ཊི་རཱ་ག་ཧཱུཾ། ཨོཾ་བཛྲ་<line/>
ཀུ་མཱ་ར་ཀྲོ་དྷ་མུརྡྷ་ཌྷ་ཀ་ཧཱུཾ་ཕཊ་།ཁྲོ་བོའི་རྒྱལ་པོ་རྐེད་པ་དང༌། །དེ་བཞིན་ཁྲོ་བོ་སྤྱི་གཙུག་དག །རྒྱལ་པོ་བརླ་ནི་གཡོན་པ་དང༌། །གཡས་པ་དག་ལས་རབ་ཏུ་བྱུང༌། །ཨོཾ་ཤྲྀཾ་ཁ་ལེ་མཧཱ་ཀྲོ་དྷ་བན་<line/>
དྷ་ཧཱུཾ་ཕཊ། ཨོཾ་བཛྲ་ཀྲོ་དྷ་ཨཱ་ཤ་ནི་བན་དྷ་ཧཱུཾ། གནམ་ལྕགས་རྡོ་རྗེ་ལུ་གུ་རྒྱུད། །ཁྲོ་བོའི་རྒྱལ་པོ་རྫུ་འཕྲུལ་ཆེ། །རྒྱལ་པོ་འབར་བའི་ཕྲེང་བས་ཁྱབ། །པུས་མོའི་ལྷ་ང་དག་ལས་བྱུང༌། །ཨོཾ་<line/>
བཛྲ་བནྡྷ་ཀྲོ་དྷ་ཧ་ན་ཧཱུཾ་ཕཊ། ཨོཾ་བཛྲ་ཀྲོ་དྷ་ཨཾ་ཀུ་ཤ་ཧཱུཾ་ཕཊ། རྡོ་རྗེ་དབྱུག་པ་ཁྲོ་བོ་ཆེ། །རྡོ་རྗེ་ཡི་ནི་ཡན་ལག་དྲངས། །འབར་བ་དང་བཅས་གནོད་སྦྱིན་གཉིས། །རྗེ་ངར་དག་ལས་རབ་ཏུ་<line/>
ཕྱུང༌། །ཨོཾ་ནཱུ་བུ་ར་ཀྲོ་དྷ་ཧཱུཾ། ཨོཾ་བཛྲ་ཀྲོ་དྷ་མོ་གྷ་བེ་ག་ཨཱ་ན་ཡ་ཧཱུཾ་ཕཊ། དེ་ནས་དཀའ་ཐུབ་ཁྲོ་བོ་ཆེ། །དེ་བཞིན་རྡོ་རྗེ་དོན་ཡོད་ཉིད། །རྒྱལ་པོ་ཤུགས་ཆེན་གཉིས་པོ་ནི། །གདུ་བུའི་རྐང་ལས་རབ་<line/>
ཏུ་བྱུང༌། །ཨོཾ་བཛྲ་བནྡྷ་ཧ་ལ་ཀྲོ་དྷ་ཧཱུཾ་ཕཊ། ཨོཾ་བཛྲ་པཱ་ཏཱ་ལ་མཱ་ར་ཡ་ཀྲོ་དྷ་ཧཱུཾ་ཕཊ། རྐང་པ་ཁྲོ་བོ་ཤུགས་ཆེན་པོ། །དེ་བཞིན་མཐིལ་གྱི་ཁྲོ་བོ་ཉིད། །འབར་བ་འཕྲོ་བ་ལྷུར་ལེན་པ། །གཉིས་པོ་<line/>
</page>
<page index="314" id="476B">ཞབས་ཀྱི་མཐིལ་ལས་བྱུང༌། །དེ་དག་ལ་སོགས་རྒྱལ་པོ་ནི། །དཔག་ཏུ་མེད་པར་རབ་ཏུ་ཕྱུང༌། །གངྒའི་བྱེ་སྙེད་གྲངས་མེད་པར། །ཕྲ་རབ་རྡུལ་གྱི་ཁམས་དག་ནི། །བ་སྤུའི་གསེབ་ནི་ཐམས་ཅད་དང༌།།<line/>
ལུས་ཀྱི་གསེབ་ནི་ཐམས་ཅད་ནས། །རྡོ་རྗེ་ཁྲོ་བོ་རྒྱལ་པོ་ཆེ། །རང་གི་སྙིང་པོ་ལས་བྱུང་འགྱུར། །རྡོ་རྗེ་ཁྲོ་བོའི་ཏིང་འཛིན་གྱིས། །ཕྱོགས་རྣམས་ཀུན་ཏུ་ཡོངས་སྤྲོས་ཏེ། །སླར་ཡང་གཅིག་ཏུ་གྱུར་<line/>
ནས་ནི། །དཀྱིལ་འཁོར་དུ་ནི་ཡང་དག་གནས། །སངས་རྒྱས་ཀུན་གྱི་སྤྱན་སྔར་འདུས། །ཆེད་དུ་བརྗོད་པ་ཡང་དག་བརྗོད། །ཨེ་མའོ་སངས་རྒྱས་ཐབས་ཆེན་པོ། །ཨེ་མའོ་ཡེ་ཤེས་ཤིན་ཏུ་<line/>
བཟང༌། །སངས་རྒྱས་ཀུན་གྱི་ཏིང་འཛིན་ནི། །ཐེག་པ་ཆེན་པོ་ཞེས་བྱར་བཤད། །ཨེ་མའོ་སངས་རྒྱས་ཐམས་ཅད་ནི། །དཔག་ཏུ་མེད་པ་ཞེས་བྱར་གྱུར། །རྡོ་རྗེའི་རིགས་ཀྱི་ཁྲོ་བོ་འདི། །ཐམས་ཅད་<line/>
རྡོ་རྗེའི་རིགས་སུ་བཤད། །སེམས་ཅན་ཀུན་གྱི་དོན་བྱའི་ཕྱིར། །དེ་ཉིད་སངས་རྒྱས་རིགས་ཆེན་པོ། །དེ་ནས་དེ་ཡི་གསང་བའི་མཚན། །ཐམས་ཅད་རྡོ་རྗེའི་རིགས་སུ་བཤད། །ཁྲོ་བོ་ཆེ་<line/>
ལས་ཡང་དག་བྱུང༌། །རྡོ་རྗེ་ཁྲོ་བོའི་དབང་ཕྱུག་བཤད། །རྡོ་རྗེ་གཙུག་ཏོར་རྡོར་མཛད་སྤུ། །གནོད་མཛེས་བདག་ཅག་སྟོབས་པོ་ཆེ། །ཐུགས་ཀྱི་ཁྲོ་བོ་རྒྱལ་པོ་ཆེ། །རྒྱལ་པོ་འཁོར་ལོས་བསྒྱུར་བ་དང༌།།<line/>
རྡོ་རྗེ་ལྕགས་ཀྱུ་རྡོ་རྗེ་ཞགས། །རྐེད་[?] པའི་ཙོ་[?] བོ་སྟོབས་པོ་ཆེ། །སྐེ་རགས་སྟོབས་ལྡན་ཉིད་དང་ནི། །ལག་གདུབ་དེ་བཞིན་དམ་ཚིག་དང༌། །རྡོ་རྗེ་ཁུ་ཚུར་རྡོ་རྗེ་བསྔམས། །རྡོ་རྗེ་སོར་མོ་ཤིན་ཏུ་དྲག །རྡོ་རྗེ་སེན་<line/>
</page>
<page index="315" id="477A">༄༅། །མོ་རྡོ་རྗེ་གདོང༌། །དེ་བཞིན་རྐེད་པ་ཁྲོ་རྒྱལ་པོ། །ཁྲོ་བོ་སྤྱི་གཙུག་རྒྱལ་པོ་དང༌། །རྫུ་འཕྲུལ་ཆེན་པོ་ལུ་གུ་རྒྱུད། །རྡོ་རྗེ་གནམ་ལྕགས་རྡོ་རྗེ་དབྱིག །རྡོ་རྗེ་ཁྲོ་བོ་ཡན་ལག་<line/>
དྲག །རྡོ་རྗེ་དཀའ་ཐུབ་རྡོར་དོན་ཡོད། །རྡོ་རྗེ་ཞབས་དང་དེ་བཞིན་མཐིལ། །དམ་ཚིག་རྡོ་རྗེ་རྒྱལ་པོ་འདི། །རྡོ་རྗེ་ཡི་ནི་རིགས་སུ་བཤད། །དེ་དག་ལ་སེགས་རྒྱལ་པོ་ནི། །རྒྱལ་པོ་ཆེན་པོ་རྫུ་<line/>
འཕྲུལ་ཆེ། །བྱང་ཆུབ་སེམས་ལས་ཡང་དག་བྱུང༌། །རྟག་ཏུ་གཞན་ཡང་གྲངས་མེད་པ། །ཁྲོས་པས་རང་གི་ཤ་ཟ་ཞིང༌། །འབར་བའི་ཕྲེང་བས་ཁྱབ་པར་གནས། །བསྐལ་པ་ཡི་ནི་མེ་ལྟར་<line/>
འབར། །རྡོ་རྗེ་ཁྲོ་བོས་དཀྱིལ་འཁོར་ནི། །རྡོ་རྗེའི་རིགས་ནི་བསྐྱེད་ནས་ཀྱང༌། །རབ་ཏུ་དྲག་འཛིན་བཀའ་བསྒོས་པས། །གདུག་པ་རྣམས་ནི་འདུལ་བར་གྱིས། །ང་ཡི་བཀའ་ཡང་མཉན་པར་<line/>
གྱིས། །རྡོ་རྗེ་ཅན་ཀུན་རང་ཉིད་ཀྱི། །བཀའ་ཐོབ་ནས་ནི་གཟུང་བྱ་སྟེ། །ལྷ་རྣམས་ཀུན་གྱི་གསུང་གཅིག་གིས། །རིག་པ་འདི་ནི་བརྗོད་པར་གྱུར། །ཨོཾ་ནི་སུམྦྷ་བཛྲ་ཧཱུཾ་ཕཊ། རྡོ་རྗེ་ཁྲོ་བོ་སྟོབས་<line/>
པོ་ཆེ། །གཙུག་ཏོར་ལ་སོགས་ཀུན་གསུངས་པ། །ལྷ་ཆེན་ལ་སོགས་གདུག་པ་རྣམས། །འོག་ཏུ་ཁ་བལྟས་འགྱེལ་བར་གྱུར། །རྡོ་རྗེ་ཁྲོ་བོ་སྟོབས་པོ་ཆེ། །ལྷ་རྣམས་རྒྱལ་བར་གྱུར་ནས་ནི། །རྡོ་<line/>
རྗེ་འབར་བ་འབར་ཞེས་པས། །སྙིང་པོ་དག་ནི་ཡང་དག་བརྗོད། །ཨོཾ་བཛྲ་ཨ་ན་ལ་ད་ཧ་པ་ཙ་མ་ཐ་བྷཉྫ་ར་ཎ་ཧཱུཾ་ཕཊ། ཁྲོ་བོ་ཆེན་པོ་རྡོ་རྗེའི་མི། །སྐད་ཅིག་དེ་ལས་བྱུང་ནས་ནི། །ལྷ་རྣམས་དེ་<line/>
</page>
<page index="316" id="477B">དག་བསྲེགས་ནས་ཀྱང༌། །དེ་བཞིན་འོག་ཏུ་བསྒྱེལ་བར་འགྱུར། །རྡོ་རྗེ་མེས་ནི་རབ་ཏུ་སྲེག །རྡོ་རྗེ་འབར་བས་འབར་བར་གྱུར། །ཚིག་ཅིང་བཙོས་པར་གྱུར་ནས་ནི། །ལྷ་ལ་སོགས་པ་འོ་དོད་འབོད།།<line/>
རྡོ་རྗེ་ཁྲོ་ཆེན་དེ་རྣམས་དེ། །དེ་བཞིན་ཁྲོ་ཆེན་ལ་སོགས་པས། །ཐམས་ཅད་གསུང་གཅིག་བྱས་ནས་ནི། །སླར་ཡང་སྙིང་པོ་གསུངས་པར་གྱུར། །ཨོཾ་བཛྲ་ཨཱ་བེ་ཤ་ཨ། །རྡོ་རྗེ་དབབ་པའི་<line/>
ཁྲོ་བོ་ཆེ། །རྡོ་རྗེ་ཅན་གྱི་ཐུགས་ལས་བྱུང༌། །ལྷ་རྣམས་ཀུན་གྱི་གནས་སོང་ནས། །དེ་བཞིན་ལྷ་ཆེན་ལ་སོགས་པ། །ལྷ་རྣམས་ཀུན་ལ་ཡང་དག་བབས། །རྡོ་རྗེ་དབབ་པར་རབ་སྡུག་བསྔལ།།<line/>
བྱས་ནས་རང་གི་ཡན་ལག་དང༌། །གཅིག་ལ་གཅིག་ནི་ཟ་བར་བྱེད། །རྡོ་རྗེ་ཅན་དང་བཅས་པ་ཀུན། །རྡོ་རྗེ་ཞགས་པ་ཡང་དག་བརྗོད། །ཨོཾ་བཛྲ་ཛྲ་ལ་ཨགྣི་པྲ་དཱི་པྟ་མཧཱ་བཛྲ་ཨཾ་ཀུ་ཤ་ཨཱ་<line/>
ཀཪྵ་ཡ་ཧཱུཾ། རྡོ་རྗེ་ལྕགས་ཀྱུ་རྒྱལ་སོང་ནས། །སྐད་ཅིག་གིས་ནི་ཡང་དག་འགུགས། །ལྷ་རྣམས་ཐམས་ཅད་བཀུག་ནས་ནི། །སྤྱི་བོ་རུ་ནི་ལྟུང་བར་བྱེད། །རྡོ་རྗེ་ལྕགས་ཀྱུ་ཡང་དག་<line/>
འགུགས། །རྡོ་རྗེ་ཞགས་པས་དྲངས་པར་གྱུར། །རྡོ་རྗེ་འབར་བས་རབ་བསྲེགས་ནས། །སྟེང་དུ་རྐང་བ་འོག་ཏུ་མགོ །ཧ་ཧ་ཞེས་ནི་སྒྲོགས་བྱེད་ཅིང༌། །འཇིགས་པའི་སྐད་ཅིག་སྡུག་བསྔལ་<line/>
གྱུར། །རྡོ་རྗེ་ཅན་ལ་གསོལ་བ་འདེབས། །སྟོབས་ཆེན་གཞོམ་པར་མ་མཛད་ཅིག །དེ་བཞིན་ལྷ་ལ་སོགས་པ་ཀུན། །དཀྱིལ་འཁོར་དུ་ནི་དགུག་པར་གྱུར། །རྡོ་རྗེ་ཅན་དང་བཅས་ཀུན་<line/>
</page>
<page index="317" id="478A">༄༅། །གྱིས། །རྡོ་རྗེ་ལྕགས་སྒྲོག་ཡང་དག་བརྗོད། །ཨོཾ་བཛྲ་སྥོ་ཊ་བནྡྷ་ཧཱུཾ་ཕཊ། ལྷ་ཚོགས་གདུག་པ་དེ་དག་ནི། །འཆིང་བ་ལྔ་ཡིས་བཅིངས་པར་གྱུར། །རྡོ་རྗེ་ལྕགས་སྒྲོག་ཁྲོ་བོ་ཆེ།།<line/>
འཆིང་བ་བརྟན་པ་བཅིངས་པར་གྱུར། །ཁྲོ་བོ་རྡོ་རྗེ་རྒྱལ་པོ་ཆེ། །ཤིན་ཏུ་གཏུམ་པ་སྟོབས་པོ་ཆེ། །སླར་ཡང་སྙིང་པོ་ཡང་དག་དྲན། །རང་གི་སྙིང་པོ་ཡང་དག་བརྗོད། །ཧཱུཾ༑ སྙིང་པོ་དག་པོ་བརྗོད་<line/>
པ་ཡིས། །གདུག་པ་དེ་རྣམས་རབ་ཏུ་འགྱེལ། །གཡོ་མེད་ཤི་བ་བཞིན་དུ་གྱུར། །འཆི་བའི་སྡུག་བསྔལ་ཉེ་བར་འཐོབ། །དེ་ནས་རྒྱལ་པོ་རྣམ་སྣང་མཛད། །ཆོས་ཀུན་དབང་ཕྱུག་དབང་དང་<line/>
ལྡན། །རྡོ་རྗེ་ཁྲོ་བོ་རྒྱལ་པོ་ཆེ། །རྡོ་རྗེ་འཆང་ལ་བོས་བར་གྱུར། །སེམས་དཔའ་ཆེན་པོ་མཉན་པར་གྱིས། །འདི་རྣམས་སེམས་ཅན་རབ་འཇིགས་བྱེད། །འཇིག་རྟེན་གསུམ་གྱི་འཁོར་ལོ་<line/>
འདི། །སྲོག་ནི་གཞོམ་པར་མ་བྱེད་ཅིག །དེ་ནས་རྒྱལ་པོ་རྡོ་རྗེ་འཛིན། །རྡོ་རྗེ་ཀུན་བདག་དབང་ལྡན་པས། །སངས་རྒྱས་གསུང་ནི་ཐོས་ནས་སུ། །རིག་པ་འདི་ནི་ཡང་དག་བརྗོད། །ཨོཾ་<line/>
བཛྲ་ཨུཏྟིཥྛ། །རྡོ་རྗེ་སློང་བ་རྫུ་འཕྲུལ་ཆེ། །དེ་ནི་བརྗོད་པ་ཙམ་གྱིས་ནི། །ལྷ་ལ་སོགས་པ་ཐམས་ཅད་ནི། །སླར་ཡང་གསོན་པ་ཉིད་དུ་གྱུར་ཀླ་།སྡུག་བསྔལ་ཀུན་དང་རབ་ཏུ་ཕྲལ། །འཆི་<line/>
བའི་སྡུག་བསྔལ་ཞི་བར་གྱུར། །རྡོ་རྗེ་སློང་བའི་བྱམས་པ་ཡིས། །སངས་རྒྱས་ཐམས་ཅད་རབ་བསྐུལ་བས། །དེ་ནས་ལྷ་ལ་སོགས་པ་ཀུན། །སངས་རྒྱས་བྱམས་པས་ལངས་པར་གྱུར།།<line/>
</page>
<page index="318" id="478B">ཐལ་མོ་སྦྱར་ནས་ཚིག་གཅིག་གིས། །བཅོམ་ལྡན་འདས་ལ་ཞུས་གྱུར་པ། །བཅོམ་ལྡན་ཉེས་པ་གང་གིས་ནི། །བདག་ཅག་འདི་ལྟར་འདུལ་བར་མཛད། །སངས་རྒྱས་ཐུགས་རྗེ་ཅན་ཀུན་གྱིས།།<line/>
བདག་ཅག་ཡོངས་སུ་བསྐྱབ་ཏུ་གསོལ། །བཅོམ་ལྡན་འདས་ཀྱིས་བཀའ་སྩལ་པ། །ཁྱེད་ཅག་ཡོངས་སུ་བསྐྱབ་པ་དང༌། །ཕན་གདགས་པར་ནི་ངས་མི་ནུས། །འདི་ནི་དྲག་པོ་རྡོ་རྗེ་འཛིན།།<line/>
སངས་རྒྱས་ཀུན་གྱིས་བདག་པོར་བཤད། །དེ་རྣམས་ཀྱིས་གསོལ་བ། །ཁྱོད་ཀྱིས་བཅོམ་ལྡན་འདས་ཀྱི་དོན། །ཇི་ལྟར་རུང་ལགས་མི་འཚལ་ལོ། །གང་ཞིག་སངས་རྒྱས་བདག་པོར་གྱུར།།<line/>
སངས་རྒྱས་འཕགས་པ་ཇི་ལྟ་བུ། །བཅོམ་ལྡན་འདས་ཀྱིས་བཀའ་སྩལ་བ། །སངས་རྒྱས་ཀུན་གྱི་བྱང་ཆུབ་གང༌། །དེ་ནི་རྡོ་རྗེ་ཅན་དུ་གྱུར། །བྱང་ཆུབ་སེམས་གང་དེ་རྡོ་རྗེ། །རྡོ་རྗེ་གང་ཡིན་<line/>
དྲག་པོ་འཛིན། །དེ་རྣམས་ཀྱིས་གསོལ་པ། །སངས་རྒྱས་ཐམས་ཅད་རབ་ཏུ་ཞི། །དེ་ནི་བྱང་ཆུབ་དེ་དང་མཚུངས། །བརྩེ་དང་བྱང་ཆུབ་སེམས་ལས་བྱུང༌། །དེ་འདྲའི་དྲག་པོ་ག་ལས་བྱུང༌། །<line/>
བཅོམ་ལྡན་འདས་ཀྱིས་བཀའ་སྩལ་པ། །འདི་ནི་ཐབས་ཀྱིས་འདུལ་བ་སྟེ། །གདུག་པ་ཐམས་ཅད་རབ་འདུལ་བྱེད། །དཔལ་ལྡན་རྡོ་རྗེ་འཛིན་པ་འདི། །བྱང་ཆུབ་སེམས་ལས་ཡང་<line/>
དག་བྱུང༌། །དེ་ནས་རྒྱལ་པོ་རྡོ་རྗེ་འཛིན། །རྡོ་རྗེ་ཁྲོ་བོ་བདག་ཆེན་པོས། །ལྷ་ཚོགས་ཀུན་ལ་བོས་ནས་ནི། །དབང་ཕྱུག་ཆེན་པོ་ལ་གསུངས་པ། །ང་ཡིས་བསྟན་པའི་བཀའ་དག་ནི། །ཀྱཻ་<line/>
</page>
<page index="319" id="479A">༄༅། །གདུག་པ་དག་མཉན་པར་གྱིས། །མིན་ན་རྡོ་རྗེ་འབར་བ་ཡིས། །རིགས་དང་བཅས་བ་ང་ཡིས་སྲེག། །ཁྱབ་འཇུག་ལ་སོགས་ལྷ་རྣམས་ཀྱིས། །ཚིག་གཅིག་<line/>
ཏུ་ནི་འདི་སྐད་ཞུས། །གཙོ་བོས་ཇི་ལྟར་བཀའ་སྩལ་པ། །རྒྱལ་པོ་ཆེན་པོ་དེ་བཞིན་བགྱི། །དེ་ནས་ལྷ་ཆེན་གྱིས་སྨྲས་པ། །རྡོ་རྗེ་གནོད་སྦྱིན་ངས་མི་ཤེས། །ང་ནི་རང་ཉིད་རྒྱལ་པོ་སྟེ།།<line/>
ང་ཡིས་བཀའ་ནི་མཉན་པར་གྱིས། །ལྷ་ཆེན་པོ་ཡི་ཚིག་གསན་ནས། །རྡོ་རྗེ་ཁྲོ་བོ་རབ་འབར་བས། །རྡོ་རྗེ་གནོད་སྦྱིན་འཇོམས་ཞེས་པ། །ཁྲོ་བོའི་རྒྱལ་པོ་ཡང་དག་བརྗོད། །ཨོཾ་བཛྲ་ནི་<line/>
སུམྦྷ་ཧཱུཾ། ཤིན་ཏུ་གཏུམ་པ་སྟོབས་ཆེན་པོ། །ཁྲོ་བོ་འདི་ནི་བརྗོད་པ་ཡིས། །དབང་ཕྱུག་ཆེན་པོ་བརྒྱལ་གྱུར་ནས། །དེ་བཞིན་ས་ལ་འགྱེལ་བར་གྱུར། །གཡོ་མེད་འཆི་བའི་དབང་དུ་<line/>
གྱུར། །ཤིང་འགྱེལ་བཞིན་དུ་གནས་པར་གྱུར། །འགུལ་བ་མེད་ཅིང་གཡོ་བ་མེད། །རྡོ་རྗེ་ཁྲོ་བོས་གདུངས་པར་གྱུར། །བཅོམ་ལྡན་འདས་ཀྱིས་བཀའ་སྩལ་པ། །རྡོ་རྗེ་ཁྲོ་བོ་ཐམས་<line/>
ཅད་མཁྱེན། །བདག་ཉིད་ཆེན་པོ་འདི་ཡིས་ནི། །སྲོག་གི་རྒྱུ་ནི་ཟད་པ་དང༌། །དེ་ཉིད་ཉམས་པར་ཅི་ཕྱིར་བྱེད། །དེ་ནས་རྒྱལ་པོ་རྡོ་རྗེ་འཛིན། །སངས་རྒྱས་ཐུགས་རྗེས་བསྐུལ་བ་ཡིན།།<line/>
རྡོ་རྗེ་ཚོ་ཡིས་བྱ་བ་སྟེ། །རྡོ་རྗེའི་རིག་པ་འདི་གསུངས་སོ། །ཨོཾ་བཛྲ་ཨཱ་ཡུཿ་།རིག་པ་འདི་ནི་བརྗོད་པ་ཡིས། །དབང་ཕྱུག་ཆེན་པོས་ཡང་དག་ལངས། །རྡོ་རྗེ་ཆེ་ཡིས་གསོན་བྱས་ནས།།<line/>
</page>
<page index="320" id="479B">བདེ་བ་ཆེན་པོ་ཐོབ་པར་གྱུར། །རྣམ་པར་སྣང་མཛད་ཐུབ་ཆེན་ལ། །ཞབས་དག་ལ་ནི་བཏུད་ནས་གསོལ། །མགོན་པོ་བཅོམ་ལྡན་སྐྱབས་སུ་གསོལ། །རྡོ་རྗེ་འཛིན་པ་དེ་གདུག་མིན། །<line/>
ཀུན་མཁྱེན་བཅོམ་ལྡན་བཀའ་སྩལ་པ། །ང་ཡིས་བརྩེ་བར་བྱ་མི་ནུས། །འདི་ནི་གདུག་པ་ཤིན་ཏུ་དྲག །དེ་ཉིད་ལ་ནི་སྐྱབས་སུ་སོང༌། །རྡོ་རྗེ་ཁྲོ་བོས་ལྷ་ཆེན་པོ། །ཀུན་ཏུ་བོས་ནས་འདི་<line/>
སྐད་སྨྲས། །ང་ཡིས་བསྟན་པའི་བཀའ་དག་ནི། །གདུག་པ་ཆེན་པོ་མཉན་པར་གྱིས། །རྡོ་རྗེ་གནོད་སྦྱིན་བདག་ཆེན་ལ། །ལྷ་ཆེན་པོ་ཡིས་སླར་སྨྲས་པ། །འཆི་བ་ཆེན་པོ་བཟོད་ནུས་<line/>
ཀྱི༑ །ཁྱོད་ཀྱི་བཀའ་ལ་གནས་མི་བྱེད། །རྡོ་རྗེ་ཁྲོ་བོ་དྲག་པོ་ཆེ། །ཁྲོས་པས་གདུག་པ་འཕེལ་གྱུར་ནས། །ཧཱུཾ་ནི་ཤིན་ཏུ་འཇིགས་བྱེད་པ། །སྙིང་པོ་དྲག་པོ་བརྗོད་པར་གྱུར། །ཧཱུཾ༑ ཡི་གེ་<line/>
ཧཱུཾ་ནི་བརྗོད་པ་ཡིས། །དབང་ཕྱུག་ཆེན་པོ་སླར་ཡང་འགྱེལ། །རྡོ་རྗེ་ཁྲོ་བོ་དྲག་པོ་ཆ། །རྐང་པར་བཀུག་པ་ཡང་དག་བརྗོད། །ཨོཾ་པཱ་ཏ་ཨཱ་ཀཪྵ་ཎ་བཛྲ་ཧཱུཾ། །དེ་ནས་རྡོ་རྗེ་དབང་པོ་འདི། །བརྗོད་པས་རྡོ་རྗེ་<line/>
ཁྲོ་བོ་བྱུང༌། །ཚིག་ནི་འདི་སྐད་བརྗོད་པར་འགྱུར། །བཀའ་སྩལ་བརྗོད་ཅིང་འོད་ཆེན་པོ། །རྡོ་རྗེ་ཁྲོ་བོས་བཀའ་སྩལ་པ། །ཨོཾ་པཱ་ཏ་ཨཱ་ཀཪྵ་ཡ་སརྦ་བཛྲ་དྷ་ར་ཀ་ཙ་ར་ཕཊ་བཛྲ་ཧཱུཾ་ཛཿ། །ཁྲོ་བོ་ཆེན་པོས་<line/>
འདི་གསུངས་ནས། །དབང་ཕྱུག་ཆེན་པོ་ཨུ་མར་བཅས། །རྐང་པས་འགུག་པའི་རྡོ་རྗེ་ཡིས། །རྡོ་རྗེ་རྐང་པ་དག་གིས་བཀུག །རྡོ་རྗེ་ཁྲོ་བོས་དེ་དག་བཀུག །སྟེང་དུ་རྐང་པ་འོག་ཏུ་མགོ །འཇིག་རྟེན་<line/>
</page>
<page index="321" id="480A">༄༅། །ཐམས་ཅད་དགོད་གྱུར་ཅིང༌། །རྡོ་རྗེ་གདུང་བས་གདུངས་པར་གྱུར། །དེ་ནས་རྒྱལ་པོ་རྡོ་རྗེ་འཛིན། །དབང་ཕྱུག་ཆེན་པོ་ཨུ་མར་བཅས། །ཞབས་ཀྱིས་མནན་<line/>
ནས་རྡོ་རྗེ་ཡིས། །རྡྦང་ཕྱུག་ཆེན་པོ་རྡེག་པར་བྱེད། །དེས་ནི་རྐང་བ་གཡོན་པ་ཡིས། །དབང་ཕྱུག་ཆེན་པ་མནན་བྱས་ནས། །གཡས་པས་ལྷ་མློ་ཨུ་མ་ཡི། །ནུ་མ་དག་གི་བར་དུ་<line/>
བཅིར། །རྡོ་རྗེ་གསང་སྔགས་འདི་ཡིས་ནི། །དབང་ཕྱུག་ཆེན་པོ་རབ་ཏུ་མནན། །ཨོཾ་བཛྲ་ཨཱ་ཀྲ་མ་ཧོཿ། །སླར་ཡང་དབབ་པའི་རིག་པ་ནི། །རྡོ་རྗེ་ཁྲོ་བོས་ཡང་དག་བརྗོད། །ཨོཾ་བཛྲ་ཨཱ་<line/>
བི་ཤ་ཧ་ན་ཧ་ན་ཏྲ་ཊ། །དབང་ཕྱུག་ཆེན་པོ་བཅས་གྱུར་པས། །རང་གི་ལག་པས་ལན་སྟོང་དུ། །རང་གདོང་འཇིགས་སུ་རུང་ལ་བརྡེག །སྟོང་ཕྲག་གཅིག་ཏུ་ཡང་དག་གྱུར། །འཇིག་<line/>
རྟེན་གསུམ་གནས་ཐམས་ཅད་ནི། །འོ་དོད་ཆེན་པོ་འབོད་པར་གྱུར། །བདག་ཅག་གི་ནི་རྒྱལ་པོ་འདི། །འདི་ལྟ་བུ་ཡི་བདག་ཉིད་གྱུར། །དེ་ནས་རྒྱལ་པོ་རྡོ་རྗེ་འཛིན། །བརྩེ་དང་སྙིང་རྗེ་<line/>
སྐྱེས་པར་འགྱུར། །སྙིང་རྗེ་སྟེང་དུ་གཞུག་བྱ་སྟེ། །སངས་རྒྱས་བྱམས་པ་ཡང་དག་བརྗོད། །ཨོཾ་བུདྡྷ་མཻ་ཏྲི་རཀྵ། དཔལ་ལྡན་རྡོ་རྗེ་འཛིན་གཙོ་བོས། །དེ་ནས་སྔགས་འདི་གསུངས་<line/>
པ་ཡིས། །དབང་ཕྱུག་ཆེན་པོའི་སྡུག་བསྔལ་དེ། །སྐད་ཅིག་དེ་ལ་ཉེ་བར་ཞི། །ཕྱག་ན་རྡོ་རྗེའི་ཞབས་དག་གིས། །རེག་པས་དབང་ཕྱུག་ཆེན་པོས་ནི། །ས་ཆེན་པོ་ནི་ཡང་དག་འཐོབ།།<line/>
</page>
<page index="322" id="480B">ཏིང་ངེ་འཛིན་དང་གཟུངས་དེ་བཞིན། །ཐ་མལ་པ་ཡི་ལུས་བོར་ནས། །རྡོ་རྗེ་འཛིན་ལ་ཕུལ་བར་གྱུར། །ལྷ་ཆེན་འདི་ནས་ཤིང་[?]ཕོས་ནས། །ཤི་ཞིང་ལུས་ནི་བོར་ནས་སུ། །གངྒཱ་སུམ་ཅུ་རྩ་གཉིས་<line/>
གཉིས་ཀྱི། །བྱེ་སྙེད་སངས་རྒྱས་ཞིང་དང་མཉམ། །ཐལ་བས་གཡོགས་པའི་གནས་ཞེས་པ། །སངས་རྒྱས་ཞིང་ནི་ཡིད་འོང་བ། །དེ་རུ་སོང་ནས་ལྷ་ཆེན་པོ། །སངས་རྒྱས་འབྱུང་བའང་བསྟན་<line/>
པར་གྱུར། །ཐལ་བའི་དབང་ཕྱུག་སྒྲ་དབྱངས་ཅན། །དེ་བཞིན་གཤེགས་པ་དེར་གནས་གྱུར། །དེ་ནས་ཤི་བའི་ལུས་དེ་ཡིས། །ཆེད་དུ་བརྗོད་པ་ཡང་དག་བརྗོད། །སངས་རྒྱས་ཀུན་གྱི་མཐུ་ཡིས་<line/>
ནི། །ཚིགས་བཅད་གཅིག་ནི་མངོན་པར་བརྗོད། །ཨེ་མ་འོ་སངས་རྒྱས་ཐམས་ཅད་ཀྱི། །སངས་རྒྱས་ཡེ་ཤེས་བླ་ན་མེད། །བསད་ནས་སྐད་ཅིག་དག་གིས་ནི། །མྱ་ངན་འདས་པའི་གནས་དགོད་<line/>
མཛེད། །རྡོ་རྗེ་ཁྲོ་བོ་རྒྱལ་པོ་ཆེས། །དབང་ཕྱུག་ཆེན་པོ་ཡང་དག་ཕྱུང༌། །ཁྱབ་འཇུག་ལ་སོགས་ལྷ་རྣམས་ལ། །ཀུན་ཏུ་བོས་ནས་འདི་གསུངས་པ། །རབ་མཆོག་དཀྱིལ་འཁོར་འདི་རུ་ནི། །<line/>
གཙོ་བོ་རབ་ཏུ་གཞུགས་པར་གྱིས། །གལ་ཏེ་དེ་བཞིན་མི་བྱེད་ན། །དབང་ཕྱུག་ཆེན་པོ་བཞིན་དུ་བྱ། །དེ་ནས་ལྷ་ཀུན་འཇིགས་གྱུར་ཏེ། །སྐྲག་ནས་ཐམས་ཅད་ཀྱིས་ཞུས་པ། །དེ་བཞིན་དུ་ནི་<line/>
བགྱིད་པར་འཚལ། །བདག་ཅག་ཁྱེད་ཀྱི་བྲན་དུ་གྱུར། །རྒྱལ་པོ་ཁྱེད་ཀྱི་དམ་ཚིག་ནི། །ཇི་ལྟར་བསྒྲུབ་པར་མི་བགྱིད་ལགས། །བདག་ཅག་རྣམས་ནི་ཁྱོད་ཀྱི་འཁོར། །སྐལ་བ་ཆེན་པོ་བཀའ་<line/>
</page>
<page index="323" id="481A">༄༅། །སྩོལ་ཅིག །རྡོ་རྗེ་ཁྲོ་བོས་བཀའ་སྩལ་པ། །སངས་རྒྱས་ཆོས་དང་དགེ་འདུན་ལ། །སྐྱབས་སུ་རབ་ཏུ་འགྲོ་བར་གྱིས། །བྱང་སེམས་ཡང་དག་བསྐྱེད་ནས་<line/>
ནི༑ ༑སེམས་ཅན་ཀུན་ལ་ཡང་དག་སྦྱོར། །སྲོག་གཅོད་པ་ནི་སྤང་བར་གྱིས། །རྐུ་དང་བརྫུན་དུ་སྨྲ་བ་དང༌། །གཞན་གྱི་ཆུང་མ་དེ་བཞིན་དུ། །དེ་ནི་དང་པོར་སྤང་བར་གྱིས། །སེམས་<line/>
ཅན་གནོད་དང་ལྡན་པ་ནི། །ཅི་ནས་ཀྱང་ནི་མི་བྱའོ། །བྱང་ཆུབ་སྤྱོད་པ་རབ་སྦྱོར་བ། །དེ་ལ་ལྷོད་མིན་བརྩོན་པར་བྱ། །ང་ཡི་བསྟན་བའི་བཀའ་ཡི་ནི། །འདི་དག་དམ་ཚིག་ཡང་<line/>
དག་བརྗོད། །ང་ཡི་ཚིག་ནི་མཉན་པར་གྱིས། །མིན་ན་ཁྱོད་ནི་ཀུན་ཏུ་སྲེག །དེ་ནས་འཇིག་རྟེན་གསུམ་འཁོར་ལོས། །དེ་ཡི་ཚིག་ནི་བླངས་ནས་ཀྱང༌། །བྱང་སེམས་ཡང་དག་བསྐྱེད་<line/>
ནས་ནི། །དཀོན་མཆོག་གསུམ་ལ་སྐྱབས་སུ་སོང༌། །རྡོ་རྗེ་ཁྲོ་བོ་རྒྱལ་པོ་ཆེས། །ཀུན་ཏུ་ཕྱག་རྒྱ་བྱིན་ནས་ཀྱང༌། །ཕྱག་རྒྱ་སྙིང་པོ་འདི་ཡིས་ནི། །རྡོ་རྗེ་ཏི་རིན་ཏི་རི་ཡི། །དཀྱིལ་འཁོར་<line/>
དུ་ནི་བཅུག་གྱུར་པས། །ཨོཾ་བཛྲ་ས་མ་ཡ་གྲྀཧྞ་བུདྡྷ་ས་མ་ཡེ་བཛྲ་ས་ཏྭ་ས་མ་ཡ་མནུ་སྨ་ར། སརྦ་ཏ་ཐཱ་ག་ཏ་ས་མ་ཡ་ཏྲཾ། དྲྀ་ཌྷོ་མ་བྷ་བ། ཨ་པྲ་ཏི་ཧ་རོ་མེ་བྷ་བ། སརྦ་ཀརྨ་སུ་ཙ་མེ་<line/>
ཙིཏྟཾ་ཤྲི་ཡཿ། །ཀུ་རུ་ཧ་ཧ་ཧ་ཧ་ཧཱུ། དེ་ནས་བརྗོད་པ་ཙམ་གྱིས་ནི། །ཕྱག་རྒྱ་ཀུན་ཏུ་བབས་པར་གྱུར། །རྡོ་རྗེ་ཏི་རིན་ཏི་རི་ཡི། །ཕྱག་རྒྱ་ཀུན་ཏུ་བསྟན་པར་གྱུར། །དེ་དག་རིམ་བཞིན་<line/>
</page>
<page index="324" id="481B">བཅུག་ནས་ནི། །རྡོ་རྗེ་རིན་ཆེན་དབང་བསྐུར་གྱུར། །རྡོ་རྗེ་མཚན་མ་ལག་བྱིན་ནས། །རྡོ་རྗེ་མིང་ནི་དབང་བསྐུར་གྱུར། །དེ་ལ་ལྷ་རྣམས་ཐམས་ཅད་ནི། །རྡོ་རྗེ་མིང་གིས་དབང་བསྐུར་འགྱུར།<line/>
སྔོན་ལ་འཇིག་རྟེན་གསུམ་བདག་པོ། །གོ་རིམས་བཞིན་དུ་དབང་བསྐུར་འགྱུར། །ཁྱབ་འཇུག་ཅེས་བྱར་གནས་པར་ནི། །སྒྱུ་མའི་རྡོ་རྗེ་ཞེས་བྱར་གྲགས། །གཞོན་ནུ་རྡོ་རྗེ་དྲིལ་བུ་སྟེ། །<line/>
ཚངས་པ་རྡོ་རྗེ་ཐུབ་པ་ཉིད། །དབང་པོ་རྡོ་རྗེ་མཚོན་ཆ་ཉིད། །དེ་དག་རིག་པའི་བདག་པོར་བཤད། །རྒྱལ་པོ་བཞི་པོ་གཟི་བརྗིད་ཆེ། །རྫུ་འཕྲུལ་ཆེན་པོ་སྟོབས་ཆེན་པོས། །བར་སྣང་ལ་ནི་རྒྱུ་<line/>
བ་ཉིད། །རྡོ་རྗེའི་མིང་གིས་དབང་བསྐུར་གྱུར། །ཉི་མ་རྡོ་རྗེ་འཁྱིལ་བ་སྟེ། །དེ་བཞིན་ཟླ་བ་རྡོ་རྗེ་འོད། །དབྱིག་ཆེན་རྡོ་རྗེ་དབྱིག་ཏོ་སྟེ། །སེར་སྐྱ་རྡོ་རྗེ་སེར་སྐྱ་ཡིན། །དེ་ལ་སོགས་པ་ཁྲོ་རྒྱལ་<line/>
པོ༑ ༑རྡོ་རྗེ་ཁྲོ་བོར་དབང་བསྐུར་གྱུར། །དེ་ནས་མཁའ་སྤྱོད་ལྷ་རྣམས་ནི། །རྡོ་རྗེ་མིང་གིས་དབང་བསྐུར་གྱུར། །མྱོས་ཆེན་རྡོ་རྗེ་མྱོས་པ་སྟེ། །རྡོ་རྗེ་ཕྲེང་བ་སྦྲང་རྩི་བྱེད། །རྣམ་པར་རྒྱལ་<line/>
དང་རྒྱལ་བྱེད་དང༌། །རྡོ་རྗེ་ཤིས་དང་རྒྱལ་བར་ལྡན། །ཚོགས་ཀྱི་རྒྱལ་པོ་བདག་པོ་དག །ཅེས་བྱ་ལ་སོགས་དབང་བསྐུར་གྱུར། །དེ་ནས་སལ་གནས་པ་རྣམས། །རྡོ་རྗེའི་མིང་གིས་<line/>
དབང་བསྐུར་གྱུར། །གཏུན་ཤིང་མཛོད་ནི་བསྲུང་བ་སྟེ། །མེ་ནི་དེ་བཞིན་རྡོ་རྗེ་མེ། །རྡོ་རྗེ་རླུང་ནི་རླུང་ཆེན་པོ། །རྡོ་རྗེ་འཇིགས་བྱེད་ངན་རྡོ་རྗེ། །དེ་འདྲ་ལ་སོགས་ཕོ་ཉ་རྣམས། །རྡོ་རྗེ་མཆོག་<line/>
</page>
<page index="325" id="482A">༄༅། །གི་དབང་བསྐུར་གྱུར། །དེ་ནས་ས་འོག་གནས་པ་ནི། །རྡོ་རྗེ་ལྕགས་ཀྱུ་རྐང་ཟ་བ། །དེ་བཞིན་གཤིན་རྗེ་རྡོ་རྗེ་ནག །ས་ཡི་གཙུག་ནི་བགེགས་རྡོ་རྗེ། །ཆུ་ལྷ་མགོན་<line/>
པོ་རྡོ་རྗེ་འཛིན། །དེ་ནས་ལྷ་མོ་ཇི་བཞིན་དུ། །གོ་རིམས་བཞིན་དུ་དབང་བསྐུར་གྱུར། །རྡོ་རྗེ་མིང་གི་དབང་བསྐུར་གྱིས། །ཡུམ་གྱི་མཆོག་རྣམས་དབང་བསྐུར་གྱུར། །ཁྱབ་འཇུག་མ་ནི་རྡོ་<line/>
རྗེ་གསེར། །དྲུག་ལྡན་རྡོ་རྗེ་གཞོན་ནུ་མ། །ཚངས་པ་རྡོ་རྗེ་བརྒྱད་ཅུ་མ། །དབང་པོ་རྡོ་རྗེ་ཁུ་ཚུར་མ། །གསོད་བྱེད་རྡོ་རྗེ་གསོད་ཉིད་མ། །སྣར་མ་རྡོ་རྗེ་འོད་ལྡན་མ། །དེ་ལས་དབྱིག་པ་རྡོར་<line/>
མཆོག་མ། །འཕྲོག་མ་རྡོ་རྗེ་སྐ་རགས་ཏེ། །གསོད་བྱེད་རྡོ་རྗེ་འཇིགས་མ་སྟེ། །གནམ་ལྕགས་རྡོ་རྗེ་གནམ་ལྕགས་མ། །ནམ་གྲུ་རྡོ་རྗེ་དབང་ལྡན་མ། །གོས་ཅན་རྡོ་རྗེ་གོས་ཅན་མ། །<line/>
རྡོ་རྗེ་ཕོ་ཉ་ཞི་བ་མ། །རླུང་ལྷ་རྡོ་རྗེ་ཤུགས་ཅན་མ། །ལུས་ངན་མ་ནི་རྡོ་རྗེ་གདེངས། །མེ་ལྷ་དེ་བཞིན་རྡོ་རྗེ་འབར། །ཕག་མོ་རྡོ་རྗེ་གདོང་ཅན་མ། །རྡོ་རྗེ་ནག་མོ་ཙ་མུཎྚི། །ཆུ་ལྷ་རྡོ་རྗེ་<line/>
ཆུ་སྲིན་མ། །སྣ་ཆད་མ་ནི་སྦྲུལ་མོ་སྟེ། །དེ་འདྲ་ལ་སོགས་གྲངས་མེད་པ། །ལྷ་མོ་རྣམས་ནི་དབང་བསྐུར་གྱུར། །རང་རང་རིགས་ནི་རྟོགས་ནས་སུ། །ཇི་བཞིན་ལྷ་ཡི་བདག་པོར་<line/>
བཤད། །དེ་ནས་ཕྱག་རྒྱ་བཅིང་བ་བྱིན། །དེ་བཞིན་དམ་ཚིག་སྙིང་པོ་འོ། །ལྷ་རྣམས་ཀུན་གྱི་བདག་པོ་ཀུན། །བཀུག་ནས་དེ་བཞིན་དབང་དུ་འགྱུར། །རྡོ་རྗེ་ཕྱག་རྒྱ་གཉིས་བཅིངས་<line/>
</page>
<page index="326" id="482B">ནས། །སྡིག་མཛུབ་དང་ནི་ལྕགས་ཀྱུ་བཅིངས། །འཆིང་བ་དང་ནི་གྲོལ་བྱེད་པར། །དངོས་པོ་བྱ་བའི་དོན་སེམས་དཔའ། །དེ་ཡི་མདུན་དུ་ཁྱེད་རྣམས་ནི། །བྱ་བ་བསྒྲུབ་ཕྱིར་གནས་<line/>
པར་གྱིས། །ཁྱོད་ཀྱི་སྲོག་ནི་ཉམས་གྱུར་པའི། །དེ་བཞིན་དམ་ཚིག་སྦྱིན་མི་བྱ། །རྒྱ་ཆེར་ཕྱག་རྒྱ་ཆེན་པོར་ནི། །ཐེག་པ་ཆེན་པོ་མངོན་བསྡུས་པ། །རྡོ་རྗེ་རྣལ་འབྱོར་སྦྱོར་བྱེད་པ། །<line/>
དེ་ཉིད་ཅེས་བྱ་བསྟན་པ་ཡིན། །དཀྱིལ་འཁོར་མཆོག་རྣམས་དེ་དག་དང༌། །དེ་བཞིན་ལྷ་ལ་སོགས་པ་ཀུན། །བཀུག་ཅིང་རབ་ཏུ་བཅུག་པར་གྱུར། །རྡོ་རྗེ་ཅན་གྱིས་དབང་བྱས་ནས། །<line/>
རྡོ་རྗེ་ཐམས་ཅད་དབང་བསྐུར་གྱུར། །རྡོ་རྗེ་མིང་གིས་མཚན་པར་བྱས། །ལྷ་ཆེན་པོ་ནི་གཅིག་པུ་ཉིད། །ཞབས་ཀྱི་འོག་ཏུ་བརྡབས་ནས་བཞག །འཇིག་རྟེན་གདུག་པ་ཆེར་གྱུར་པ། །གདུག་<line/>
པའི་སྙིང་པོ་ཞེས་བྱར་གྲགས། །གདུག་པའི་དཀྱིལ་འཁོར་རྒྱལ་པོ་ཡི། །སེམས་ཅན་འོངས་པར་ཐེ་ཚོམ་མེད། །ཐང་ཅིག་ཚེས་གྲངས་རེ་རེ་མ། །གང་དུ་ཟླ་གཅིག་དཀྱིལ་འཁོར་དུ། །<line/>
སེམས་ཅན་སྟོང་ཕྲག་བརྒྱ་དག་ནི། །སྐད་ཅིག་དེ་ལ་སྡུག་བསྔལ་བྱེད། །ཡིད་ནི་ཉེ་བར་འཇལ་བར་བྱེད། །མདངས་ནི་ཉེ་བར་འཕྲོག་པའི་ནད། །མི་ཡི་སྐྱེ་བོ་གསོད་པ་དང༌། །ཐ་ན་དུག་<line/>
[?] ཉིད་དང་ནི། །གྲོང་ཁྱེར་དང་ནི་གྲོང་རྡལ་དང༌། །གྲོང་དག་འཇོམས་པར་བྱེད་པ་དག །སེམས་ཅན་རྣམས་ནི་གཅོད་བྱེད་དང༌། །སྐྱེ་བོ་སྟོང་པ་སྦྱོར་བྱེད་དང༌། །དེ་ལྟར་དྲག་ཅིང་<line/>
</page>
<page index="327" id="483A">༄༅། །འཇིགས་སུ་རུང༌། །བརྩེ་བ་མེད་ཅིང་སྡིག་བྱེད་དང༌། །གསོད་པ་དང་ནི་འཇོམས་པར་བྱེད། །ཤེས་རབ་འཕྲོག་པར་བྱེད་པ་དང༌། །དྲག་པོ་སྣ་ཚོགས་<line/>
གཟུགས་འཛིན་པ། །དུད་འགྲོའི་འགྲོ་བའི་བར་དང་ནི། །སེམས་ཅན་རྣམས་ལ་གནོད་བྱེད་དང༌། །མྱུར་དུ་མདངས་ནི་འཕྲོག་པ་དང༌། །ལོ་ཉེས་ཐོག་དང་ཆར་དང་ནི། །ཆར་ནི་མི་<line/>
འབབ་བྱེད་པ་དང༌། །གྲང་དང་དྲོ་བའི་གདུང་བ་དག །སྐད་ཅིག་དེ་ལ་སྐྱེད་པ་དང༌། །གདོན་ནི་འབབ་པར་བྱེད་པ་དང༌། །དེ་བཞིན་བདུད་མཆོག་སྐྱེད་པ་དང༌། །སེམས་ནི་རྣམ་པར་<line/>
གཡེང་བྱེད་དང༌། །དེ་འདྲའི་གནོད་སྦྱིན་མཐའ་ཡས་དང༌། །དེ་ནས་རྒྱལ་པོ་རྡོ་རྗེ་འཛིན། །དཀོན་མཆོག་གནས་ཀྱི་དབང་ཕྱུག་སྟེ། །སྐྱེ་དགུ་སྣ་ཚོགས་ནད་ཀྱིས་བཏབ། །ཡེ་ཤེས་<line/>
ཀྱི་ནི་སྤྱན་གྱིས་གཟིགས། །དམ་ཚིག་སྡང་བའི་སེམས་ཅན་དང༌། །ཡམས་དང་དེ་བཞིན་ཉེ་བར་འཚེ། །རིམས་དང་གདོན་དང་དུག་དྲག་པོ། །སྐྱེ་དགུ་འདི་རྣམས་འཇོམས་<line/>
པར་བྱེད། །སྣ་ཚོགས་སྡུག་བསྔལ་ཀུན་ཏུ་འཁྲུགས། །འཇིགས་པ་སྣ་ཚོགས་དག་གིས་ཁྱབ། །ཐམས་ཅད་ཉམས་ཤིང་ཟིལ་གྱིས་ནོན། །སྡུག་བསྔལ་དྲག་པོས་སྡུག་བསྔལ་<line/>
གྱུར། །སླར་ཡང་བདེ་བར་བྱ་བའི་ཕྱིར། །ནག་པོའི་སྔགས་ནི་ཡོངས་སུ་གཟུང༌། །མཁའ་འགྲོ་མ་མོ་རྣལ་འབྱོར་མས། །འགྲོ་བའི་དོན་ནི་ཀུན་ཏུ་ཁྱབ། །རིམས་དང་གདོན་དང་<line/>
</page>
<page index="328" id="483B">འབྱུང་པོ་དང༌། །མཁའ་འགྲོ་མ་མོ་འབྱུང་པོ་དང༌། །གདུག་པ་རྣམས་ཀྱིས་ཀུན་ཏུ་ཁྱབ། །འཇིག་རྟེན་སྡུག་བསྔལ་སྣོད་འདི་ནི། །གཟིགས་ནས་རྡོ་རྗེ་འཛིན་རྒྱལ་པོས། །ཐུགས་རྗེ་དག་ནི་<line/>
བསྐྱེད་པར་གྱུར། །ཀྱེ་མའོ་སེམས་ཅན་འདི་སྡུག་བསྔལ། །དེ་ལ་རྗེས་སུ་བརྩེ་བྱེད་མེད། །ང་ནི་ཁོ་ན་རང་བྱུང་སྟེ། །དེ་བཞིན་སྡུག་བསྔལ་ཐམས་ཅད་འཕྲོག །ང་ལ་ལོག་པར་<line/>
རྟོག་པ་སྟེ། །སྐྱེ་དགུ་དེ་ལ་བརྩེ་པ་མེད། །དབང་ཕྱུག་ཆེན་པོ་གང་ཡིན་དང༌། །གདུག་པ་ཐམས་ཅད་རབ་འདུལ་བྱེད། །ཡང་དག་བྱང་ཆུབ་རང་བྱུང་གྱུར། །སྐྱེ་དགུ་མ་ལུས་བསྐྱབ།<line/>
པར་བྱ། །ཐམས་ཅད་དག་ནི་དགུག་བྱ་ཞིང༌། །དེ་བཞིན་དམ་ཚིག་བསྲུང་བར་བྱ། །གནོད་དང་ཕན་པ་བྱས་ནས་ནི། །སྐྱེ་དགུ་འདི་དག་རྣམ་པར་གྲོལ། །དེ་ནས་རྒྱལ་པོ་རྡོ་རྗེ་འཛིན།།<line/>
དཀྱིལ་འཁོར་སྐྱོབ་དང་ཕན་འདོགས་པ། །ཞེས་བྱ་དེ་འདྲའི་ཏིང་འཛིན་ལ། །སེམས་དཔའ་ཆེན་པོ་སྙོམས་པར་ཞུགས། །མགོན་པོ་ཆེན་པོ་སངས་རྒྱས་ཀུན། །འདི་ལྟར་<line/>
བཀའ་ནི་ནོད་པར་བྱེད། །དེ་ནས་སངས་རྒྱས་ཐམས་ཅད་ཀྱི། །དེ་བཞིན་སྙིང་པོ་ཕྱུང་བར་གྱུར། །ཨོཾ་བཛྲི་སུམྦྷ་ནི་སུམྦྷ་ཧཱུཾ་ཕཊ། དེ་ནས་རྒྱལ་པོ་རྡོ་རྗེ་འཛིན། །སངས་རྒྱས་བཀའ་<line/>
ནི་བཟུང་ནས་ཀྱང༌། །ཕྱི་རོལ་དཀྱིལ་འཁོར་དགུག་པའི་ཕྱིར། །ལྕགས་ཀྱུའི་སྙིང་པོ་རབ་ཏུ་ཕྱུང༌། །ཨོཾ་བཛྲ་ས་མ་ཡ་ཨཱ་ཀཪྵ་ཡ་སརྦ་མཎྜ་ལ་བཛྲ་དྷ་ར་སཏྭ་མཱ་ཏི་ཀྲ་མ་ཧཱུཾ་ཕཊ། རིག་པ་བརྗོད་<line/>
</page>
<page index="329" id="484A">༄༅། །པར་གྱུར་པ་ཡིས། །རྡོ་རྗེ་ལྕགས་ཀྱུ་ཤིན་ཏུ་བརྟན། །ལྕགས་ཀྱུ་བདག་ཉིད་ཆེ་མཆོག་ནི། །བརྒྱ་ཕྲག་གྲངས་མེད་བྱུང་བར་གྱུར། །སྟོང་གསུམ་གྱི་ནི་འཇིག་<line/>
རྟེན་འདི། །རིམ་བཞིན་རབ་ཏུ་ཐིམ་པར་གྱུར། །གང་ཞིག་ཕྱོགས་རྣམས་བཅུ་པོ་རུ། །གདུག་པའི་དཀྱིལ་འཁོར་མཐོང་བར་གྱུར། །གདུག་པ་དེ་རྣམས་བཀུག་ནས་ཀྱང༌། །དེ་བཞིན་<line/>
གོང་བུ་གཅིག་ཏུ་བྱ། །རྡོ་རྗེ་མེ་ཡིས་ཀུན་ཏུ་གདུངས། །རི་རབ་རྩེ་མོ་ཕམ་ནས་ནི། །ཚད་མེད་བགྲང་དུ་མེད་པ་རྣམས། །ཕྱི་རོལ་གྱི་ནི་དཀྱིལ་འཁོར་འོངས། །རྡོ་རྗེ་དབང་པོའི་གནས་<line/>
ཀུན་ཏུ། །འཁོར་ཉིད་དུ་ནི་ཡང་དག་གནས། །དེ་ནས་རྡོ་རྗེ་འཛིན་རྒྱལ་པོས། །གདུག་པའི་དཀྱིལ་འཁོར་བོས་ནས་ནི། །ཀྱེ་གདུག་སྐྱེ་དགུ་རྣམས་ལ་ནི། །རྣམ་པར་འཚེ་བ་སྤང་བར་<line/>
གྱིས། །ཁྱེད་རྣམས་ཀྱིས་ནི་དམ་ཚིག་ལོངས། །སྲོག་ཆགས་ཐམས་ཅད་གསོད་པ་སྤོངས། །མིན་ན་ཁྱོད་རྣམས་གཡས་འབར་བས། །དེ་བཞིན་ང་ཡི་ཐལ་བར་བྱ། །གདུག་པའི་<line/>
དམ་ཚིག་དཀྱིལ་འཁོར་གྱིས། །ཚིག་གཅིག་ཏུ་ནི་ཞུས་གྱུར་པ། །མགོན་པོ་བདག་ཅག་ཤ་ཟ་སྟེ། །ཇི་ལྟར་བགྱི་བ་བཀའ་སྩོལ་ཅིག །དེ་ནས་རྡོ་རྗེ་འཇིན་དྲག་པོས། །མ་བསྡམས་<line/>
པ་ཡི་ཚིག་གསན་ནས། །རྡོ་རྗེ་ཁྲོ་བོ་རབ་བརྗིད་བཀའ། །སྙིང་པོ་དྲག་པོ་གསུངས་པར་གྱུར། །ཨོཾ་བཛྲ་ཀྲོ་དྷ་ཧ་ན་ད་ཧ་པ་ཙ་བི་དྷྭཾ་ས་ཡ་བི་ཀྲྀ་ཏ་སརྦ་དུཥྚན་ས་མ་ཡ་མུ་དྲཱ་མཎྜ་ལ་<line/>
</page>
<page index="330" id="484B">བྷཉྫ་བྷཉྫ། མར་དྷ་མར་དྷ། ཁཱ་ད་ཁཱ་ད། པཱ་ར་མཎྜ། བཛྲ་ས་མ་ཡ་ཧཱུཾ་ཕཊ། ཁྲོ་བོ་ཆེན་པོས་འདི་བརྗོད་པས། །རབ་དྲག་གདུག་པ་དེ་དག་ནི། །ཚིག་ཅིང་རབ་ཏུ་འགྱེལ་གྱུར་ཅིང༌། །དམ་ཚིག་<line/>
ཕྱག་རྒྱ་ཉམས་པར་གྱུར། །འོ་དོད་འབོད་ཅིང་ངུ་བར་གྱུར། །གཅིག་ལ་གཅིག་ནི་སྨྲ་བར་བྱེད། །ཇི་སྐད་སྨྲ་བ་བཞིན་བྱས་ཏེ། །འོན་ཀྱང་བདེན་པར་སྨྲ་མི་བྱ། །རྡོ་རྗེ་སེམས་དཔའ་དྲག་པོ་[?]<line/>
ཆེ༑ ༑རང་བཞིན་གྱིས་ནི་སངས་རྒྱས་བདག །སྟོབས་ཆེན་གསང་བའི་དབང་པོ་ཡིས། །བཅོམ་ལྡན་ཐམས་ཅད་མཁྱེན་པས་གསུངས། །ཨོཾ་ནི་སུམྦྷ་ཧ་ན་ད་ཧ་པ་ཅ་གྲྀཧྣ་བན་དྷ་ཧཱུཾ་ཕཊ།<line/>
དེ་ནས་རྒྱལ་པོ་རྡོ་རྗེ་འཛིན། །སངས་རྒྱས་བཀའ་ལ་རབ་གནས་པས། །རྡོ་རྗེ་ཁྲོ་བོ་རབ་ཟ་བྱེད། །སྙིང་པོ་དྲག་པོ་བརྗོད་པར་གྱུར། །ཨོཾ་མ་ཧཱ་བཛྲ་ཀྲོ་དྷ་བཱ་ད་སརྦ་དུཥྚ་མཎྜ་ལ་བྷི་ནཱ་ཤ་ཡ།།<line/>
སརྦ་དུཥྚ་ས་མ་ཡ་ཡན་བི་ཀི་ར་བི་དྷཾ་ས་ཡ་སྥོ་ཊ་ཡ། བྷཉྫ་ཡ། བྷཉྫ་ཡ། སརྦ་དུཥྚ་ས་མ་ཡ་མུ་དྲཱཾ་བྷནྡྷ་གྲྀཧྣ། ཧ་ན་ད་ཧ་པ་ཅ་སརྦ་དུཥྚ་ས་མ་ཡ་སཏྭ་ས་མ་ཡ་ཧཱུཾ་ཕཊ། །དེ་ནས་འདི་ནི་<line/>
བརྗོད་ཙམ་གྱིས། །རྡོ་རྗེ་ཁྲོ་བོ་བདག་ཉིད་ཆེ། །གཏུམ་པོ་དྲག་པོ་ཤིན་ཏུ་འཇིགས། །རྡོ་རྗེ་ཁྲོ་བོ་རབ་ཏུ་ཕྱུང༌། །རིགས་བཅས་དཔུང་དང་བཅས་ལྡན་པ། །དམ་ཆིག་སྡང་བ་བཟུང་ནས་<line/>
ནི༑ ༑ཤིན་ཏུ་འཇིགས་པས་སྐྲག་གྱུར་ཅིང༌། །རྒྱ་མཚོ་ཡང་ནི་རབ་ཏུ་སྒུལ། །ཕྱག་རྒྱ་རབ་འཇིགས་དེ་དག་གིས། །རྣམ་པར་བཅོམ་ཞིང་ཟིལ་གྱིས་མནན། །རྡོ་རྗེ་མེ་ཡིས་བསྲེགས་ནས་<line/>
</page>
<page index="331" id="485A">༄༅། །ནི༑ ༑ཐམས་ཅད་དུ་ནི་ཐལ་བར་བྱས། །བྱང་སེམས་ལས་བྱུང་རྡོ་རྗེ་ཅན། །ཇི་ལྟར་སེམས་ཅན་སྲེག་བར་བྱེད། །འདི་ནི་གཞུག་པའི་ཚིག་ཡིན་ཏེ། །ཕན་པའི་<line/>
རིགས་ཅན་རྒྱལ་བདག་སྐྱེས། །འདོད་ཆགས་སྐྱོན་ལ་སོགས་ལྟ་བ། །ཉོན་མོངས་དྲི་མ་གང་ཤེས་ནས། །རྡོ་རྗེ་ཅན་གྱིས་དྲི་མ་འདི། །བཟུང་ནས་ཡེ་ཤེས་མེ་ཡིས་བསྲེགས། །སེམས་<line/>
ཅན་ཤིན་ཏུ་འཇིགས་ཏེ་སྐྲག །བྱང་ཆུབ་སྤྱོད་པས་བྱང་ཆུབ་གནས། །མི་བསྐྱོད་པ་ཡི་གནས་སྐྱེས་ཤིང༌། །རྡོ་རྗེ་ཅན་ནི་མཆོག་ཏུ་གྱུར། །ཕྱག་ན་རྡོ་རྗེ་སེམས་དཔའ་ཆེ། །རྡོ་རྗེ་<line/>
ཆེན་པོ་ཕྱག་རྒྱ་འགུགས། །ཞེས་བྱ་དེ་འདྲའི་ཏིང་འཛིན་ལ། །འཇིགས་པ་མེད་པར་སྙོམས་པར་ཞུགས། །མཁའ་འགྲོ་མ་ནི་རྗེས་སྦྱང་ཕྱིར། །རྒྱལ་བ་ལ་ནི་བཀའ་ནོད་<line/>
གྱུར། །ཕྱག་ན་རྡོ་རྗེ་སྟོབས་ཆེན་ལ། །དེ་ནས་སངས་རྒྱས་ཀུན་གསུངས་པ། །ཨོཾ་ཧ་ན་ཧ་ན་བཛྲ་ཧཱུཾ་ཕཊ། དེ་ནས་རྡོ་རྗེ་འཛིན་དྲག་པས། །སངས་རྒྱས་ཀུན་གྱི་གསུང་ཐོས་ནས།།<line/>
འཇིགས་པ་འགུགས་པའི་རྡོ་རྗེ་ནི། །རང་ཉིད་ཀྱི་ནི་སྔགས་འདི་བརྗོད། །ཨོཾ་བཛྲ་ཨཱ་ཀཪྵ་ཡ་ཤཱི་གྷྲཾ། སརྦ་དུཥྚ་གྲྀཧྞ་བཛྲ་ས་ཏྱེ་ན་ཧཱུཾ་ཛཿ། །དེ་ནས་བརྗོད་པ་ཙམ་གྱིས་ནི། །མཁའ་<line/>
འགྲོ་མ་ནི་མདངས་འཕྲོག་པ། །རྣལ་འབྱོར་སྔགས་དང་ཕྱག་རྒྱར་བཅས། །རི་རབ་ཏུ་ནི་ཀུན་ཏུ་འདུས། །རྡོ་རྗེ་ལྕགས་ཀྱུས་བཀུག་ནས་ནི། །འབར་བ་དང་བཅས་འབར་བར་གྱུར། །<line/>
</page>
<page index="332" id="485B">སྤྱི་བོར་ཐལ་མོ་སྦྱར་ནས་ཚིག །སྨྲས་པ་རྡོ་རྗེ་འཛིན་པས་སྐྱོབས། །སྐལ་ཆེན་རྡོ་རྗེ་ཅན་གྱིས་གསུངས། །ཀྱེ། གདུག་པའི་ཚོགས་ཆེན་མྱུར་བ་རུ། །གསོད་པ་སྤོངས་ལ་བཀའ་ཉན་གྱིས།།<line/>
དེ་དག་རེ་རེ་ཞིང་སྨྲས་པ། །བདག་ཅག་འདི་རྣམས་ཤ་ཟ་སྟེ། །གང་ཞིག་རྟག་ཏུ་གསོན་གྱུར་པ། །བདག་ཅག་ལ་ནི་ཐབས་བསྟན་གསོལ། །དེ་ནས་རྒྱལ་པོ་རྡོ་རྗེ་འཆང༌། །དེ་ཡི་ཐབས་<line/>
ནི་འདི་གསུངས་སོ། །ཟླ་གཅིག་ལོན་ནས་ཤི་བ་གང༌། །དེ་ནི་བཟའ་བ་བླང་བར་གྱིས། །བྱང་ཆུབ་སེམས་ལ་ཆགས་བྲལ་ནས། །གསང་བ་སྨོད་པ་ལྷུར་ལེན་པ། །ཁྱོད་དང་ལྷན་ཅིག་ཡང་<line/>
དག་སྦྱོར། །དེ་བཟའ་བ་ནི་གནང་བར་གྱིས། །ཕྱག་རྒྱ་ཡི་ནི་སྙིང་པོ་འདི། །རྟག་ཏུ་བཅང་བར་བྱ་བ་སྟེ། །ཕྱི་རོལ་ཐམས་ཅད་སྤངས་ནས་ནི། །སངས་རྒྱས་བསྟན་པ་བསྲུང་བར་གྱིས། །<line/>
ཨོཾ་བཛྲ་པྲ་ཏི་གྲྀཧྞ་ཧྲྀ་ད་ཡ་ཨཱ་ཀཪྵ་ཡ། ཙཪྻ་ཡཾ་མེ་ས་དྷོ་དྷེ་ན་མི་ནི་ཡ་ཏེ་ཧཱ་ས་རི་དྷ་ཡཾ་ནིཥྐ་མ་དུ་ས་མ་ཡ་ཧཱུཾ་ཛཿ། །དེ་ནས་རྒྱལ་པོ་རྡོ་རྗེ་འཛིན། །རང་གི་སྔགས་དང་ཕྱག་རྒྱར་ལྡན། །<line/>
ཁྲོ་བོ་སྤྱི་གཙུག་རྒྱལ་པོ་ནི། །རྣལ་འབྱོར་པ་ནི་དེ་ལས་སྤྲོས། །གལ་ཏེ་དམ་ཚིག་ལས་འདས་ན། །ཁྲོ་བོ་བདག་ཉིད་ཆེན་པོ་ཡིས། །རྟག་ཏུ་མགོ་བོ་འགས་བྱེད་ཅིང༌། །རིགས་དང་<line/>
བཅས་པ་ངེས་པར་སྲེག །བདུད་རྩི་སྨན་གྱི་རྒྱལ་པོ་ཞེས། །བྱ་བ་དེ་འདྲའི་ཏིང་འཛིན་ལ། །སེམས་དཔའ་ཆེན་པོ་སྙོམས་ཞུགས་ནས། །ནད་ཀྱི་དོན་དུ་ཚོལ་བར་གྱུར། །བཅོམ་ལྡན་<line/>
</page>
<page index="333" id="486A">༄༅། །འདས་ཀྱིས་བཀའ་སྩལ་པ། །ཨོཾ་བཛྲ་ཧཱུཾ་ཕཊ། དེ་ནས་རྒྱལ་པོ་རྡོ་རྗེ་འཛིན། །སེམས་ཅན་ཐམས་ཅད་འཇིགས་བྱེད་པས། །ནད་རྣམས་ཐམས་ཅད་བཀུག་<line/>
ནས་ནི། །འགུགས་པ་ཡི་ནི་སྙིང་པོ་བརྗོད། །ཨོཾ་བཛྲ་ས་མ་ཡ་ཨཱ་ན་ཡ་སརྦ་དུཥྚ་ཛྭཱ་ར་ནི་དི་ནཱ་ཤ་ཡ་ཧཱུཾ་ཕཊ། དེ་ནས་བརྗོད་པ་ཙམ་གྱིས་ཀྱང༌། །ནད་དང་གདོན་གྱི་ཚོགས་ཀུན་<line/>
དང༌། །རིམས་སོགས་ཀྱིས་ནི་དེ་ཐོས་ནས། །སྟེང་དུ་རྐང་པ་འོག་ཏུ་མགོ །འབར་པའི་མེ་དང་ཡང་དག་ལྡན། །ཧ་ཧ་ཞེས་སྒྲོགས་འཇིགས་པར་བྱེད། །བདག་ཅག་རིགས་ནི་མ་<line/>
གཞོམ་པར། །ཁྲོ་བོ་ཆེན་པོ་བཀའ་སྩོལ་ཅིག །རྡོ་རྗེ་རྣལ་འབྱོར་ཆེན་པོས་གསུངས། །ང་ཡི་བཀའ་ནི་རབ་ཏུ་ཉོན། །སེམས་ཅན་ཉེ་བར་འཇོམས་པ་སྤོངས། །མདངས་ཀྱང་འཕྲོག་<line/>
པར་མ་བྱེད་ཅིག །དེ་རྣམས་ཀྱིས་སྨྲས་པ། ཀྱེ། རྒྱལ་པོ་རྡོ་རྗེ་བདག་ཅག་གི །སྲོག་གི་སྲུང་བ་མཛད་དུ་གསོལ། །བདག་ཅག་ཀུན་ནི་གཟི་བརྗིད་ཟ། །ཐབས་ནི་ཅུང་ཟད་བརྩམ་དུ་<line/>
གསོལ། །རྡོ་རྗེ་སེམས་དཔའ་རྒྱལ་པོ་ཆེ། །དེ་ནས་སྟོབས་ཆེན་གྱིས་སྨྲས་པ། །ང་ཡི་སྔགས་དང་ཕྱག་རྒྱ་དག །གང་ཞིག་བསྲུང་ལ་གནོད་མ་བྱེད། །ཨོཾ་བཛྲ་ཀརྨ་བི་ཤོ་དྷ་ཡ་<line/>
སརྦ་ཨཱ་བ་ར་ཎ་ནི་བུད་དྷ་སཏྭེ་ས་མ་ཡེ་ཧཱུཾ། །དེ་ནས་ཕྱག་རྒྱ་ཆེན་པོ་ཀུན། །ཐེག་པ་ཆེན་པོར་མངོན་བསྡུས་པ། །མདོ་སྡེ་གསང་བ་རྒྱལ་པོ་ལས། །ཡོངས་སུ་བཤད་པ་ཐམས་ཅད་<line/>
</page>
<page index="334" id="486B">ཀུན། །སྔགས་དང་ཕྱག་རྒྱ་གནས་གང་ན། །རྟག་པར་རབ་ཏུ་སྤྱོད་བྱེད་པས། །གནས་དེ་རུ་ཡང་རྟག་པ་རུ། །ཁྱེད་རྣམས་ཤིན་ཏུ་གནོད་མ་བྱེད། །དེ་སྐད་གསུངས་པས་གདོན་ཀུན་ནི། །ཧི་<line/>
ཧི་ཞེས་ནི་སྒྲོགས་པར་གྱུར། །སྤྱི་བོའི་རྣལ་འབྱོར་པ་ལ་ནི། །གནོད་པ་བྱེད་པ་ཐམས་ཅད་གཏད། །དེ་ནས་རྒྱལ་པོ་རྡོ་རྗེ་འཛིན། །ཀུན་མཆོག་གནས་ཀྱི་དབང་ཕྱུག་གིས། །སྡིག་པ་དྲལ་བའི་<line/>
ཕྱག་རྒྱ་ཆེ། །བློ་གྲོས་ཆེན་པོ་སྙོམས་པར་ཞུགས། །ངན་སོང་བཅིང་བར་བྱ་བའི་ཕྱིར། །མགོན་པོ་དག་ལ་བཀའ་ནོད་བྱེད། །མགོན་ཆེན་སངས་རྒྱས་ཐམས་ཅད་ཀྱིས། །ཀུན་ནས་སྙིང་<line/>
པོ་བརྗོད་པར་གྱུར། །ཨོཾ་ཀྵེ་པ་ཡ་བཛྲ་སྭཱཧཱ། །རྡོ་རྗེ་སེམས་དཔའི་ཐབས་ཆེན་པོ། །རྡོ་རྗེ་ལས་ན་ཡང་དག་བྱུང༌། །སེམས་ཅན་རྣམས་ལ་བརྩེ་བྱའི་ཕྱིར། །སྡིག་པ་ཐམས་ཅད་བཀུག་པར་<line/>
གྱུར། །ཨོཾ་སརྦ་པཱ་པཾ་ཨ་པཱ་ཡ་ན་བི་ཤོ་དྷ་ན་བཛྲ་ས་མ་ཡ་ཧཱུཾ་ཕཊ། །དེ་སྐད་བརྗོད་ནས་རྣལ་འབྱོར་ཆེས། །སྐད་ཅིག་གིས་ནི་ངན་སོང་བཀུག །རི་ཡི་རྒྱལ་པོ་ཉེ་བ་རུ། །ངུ་འབོད་ལ་སོགས་<line/>
སྣང་བར་གྱུར། །རྡོ་རྗེ་སེམས་དཔའ་རྣལ་འབྱོར་ཆེས། །ངན་སོང་སེམས་ཅན་ལ་སྨྲས་པ། །དཀོན་མཆོག་གསུམ་དང་ང་བསྟན་ལ། །མྱུར་དུ་བསྟན་བ་སྐྱབས་སུ་སོང༌། །དེ་དག་ཐམས་ཅད་<line/>
གྱིས་[?] སྨྲས་པ། །སྟོབ་ཆེན་བདག་ཅག་བསྐྱབ་ཏུ་གསོལ། །གཙོ་པོས་ཇི་སྐད་བཀའ་སྩལ་པ། །དེ་བཞིན་དུ་ནི་བགྱི་བར་འཚལ། །དེ་ནས་རྒྱལ་པོ་རྡོ་རྗེ་འཛིན། །སྡིག་པ་དྲལ་བ་ངེས་འཆིང་<line/>
</page>
<page index="335" id="487A">༄༅། །བ༑ ༑སྡིག་པ་ཐམས་ཅད་རབ་འཇོམས་པ། །མཆོག་ཏུ་གསང་བ་གསུངས་པར་གྱུར། །ཨོཾ་བཛྲ་པཱ་ཎི་བི་སྥོ་ཊ་ཡ། སརྦ་ཨ་པཱ་ཡ་བནད་ནཱ་ནི་པྲ་མོ་ཀྵ་ཡ་སརྦཱ་<line/>
པཱ་ཡ་ག་ཏེ་བྷྱཿ། སརྦ་སཏྭཾ། སརྦ་ཏ་ཐཱ་ག་ཏ་བཛྲ་ས་མ་ཡ་ཊཱ་ཐ། སེམས་ཅན་ངན་སོང་རྒྱུ་ཅན་རྣམས། །རིག་པ་འདི་ཡིས་དབང་བསྐུར་བས། །ངན་སོང་འཁོར་ལོ་དྲལ་བར་གྱུར། །<line/>
རྒྱ་མཚོ་རུ་ནི་རབ་ཏུ་ལྟུང༌། །དེ་བཞིན་ངན་སོང་ཤི་འཕོས་ནས། །དེ་ཀུན་རབ་ཏུ་གྲོལ་བར་གྱུར། །སྡུག་བསྔལ་ཀུན་ལས་རབ་ཏུ་གྲོལ། །རྡོ་རྗེ་དབང་པོའི་གནས་ཐོབ་གྱུར། །དེ་བཞིན་ཐུབ་<line/>
པ་རྣམ་སྣང་གི །ཞབས་དྲུང་དུ་ནི་སྐྱེས་པར་གྱུར། །རྡོ་རྗེ་སེམས་དཔའི་མཐུ་ཡིས་ནི། །དེ་བཞིན་མི་ཁོམ་ཟད་པར་གྱུར། །རྡོ་རྗེ་སེམས་དཔའི་མཐུ་ཡིས་ནི། །དེ་ནས་སྐད་ཅིག་དེས་<line/>
ཞི་ཐོབ། །རྨད་བྱུང་སྣ་ཚོགས་གསང་ཆེན་པོ། །ཆོ་འཕྲུལ་དག་ནི་སྐྱེས་པར་འགྱུར། །སྟོང་གསུམ་གྱི་ནི་འཇིག་རྟེན་འདི། །རྡོ་རྗེ་རིན་ཆེན་རང་བཞིན་གནས། །རིན་ཆེན་བདུན་གྱིས་རབ་ཏུ་<line/>
སྦྲས། །རྡོ་རྗེ་རིན་ཆེན་གྱིས་རབ་མཛེས། །དེ་ཡི་རིགས་ཀྱི་ངན་སོང་ཀུན། །སྡུག་བསྔལ་ཐམས་ཅད་རྣམ་པར་སྦྱངས། །སེམས་ཅན་བདེ་བ་སྐྱེས་པར་གྱུར། །རྡོ་རྗེ་བདེ་བ་ཡང་དག་ལྡན།།<line/>
མཆོག་ཆེན་པོ་ཡི་ཞིང་འདི་ནི། །དག་པའི་ཞིང་དུ་རབ་ཏུ་གྲགས། །སེམས་ཅན་དག་པ་ཀུན་ཏུ་ཁྱབ། །དེ་བཞིན་རྣལ་འབྱོར་རྡོར་རང་བཞིན། །སླར་ཡང་ཤིང་གི་ནགས་ལ་སོགས། །<line/>
</page>
<page index="336" id="487B">རྨད་བྱུང་ཆེན་པོ་སྣང་བ་མེད། །རིན་ཆེན་སྣ་བདུན་རང་བཞིན་ཀུན། །ནགས་དང་རྩ་ལས་སྐྱེས་པར་གྱུར། །མཐོ་དམན་དག་དང་རྣམ་པར་བྲལ། །ལག་མཐིལ་བཞིན་དུ་མཉམ་པར་སྣང༌། །ཀ་<line/>
ཙ་ལི་ལྟར་རེག་ན་བདེ། །སྟོང་གསུམ་རབ་ཏུ་གནས་པར་གྱུར། །དམྱལ་བ་ལ་སོགས་སྡུག་བསྔལ་ཀུན། །དང་པོར་ངན་སོང་ཉེ་བར་ཞི། །བཀྲེས་དང་སྐོམ་པའི་སྡུག་བསྔལ་དག། ཀུན་ཏུ་འགགས་<line/>
པར་མཉམ་པར་གནས། །རྒྱ་མཚོ་ཀུན་ཏུ་ཐིམ་པར་གྱུར། །རི་བོ་གཟུགས་ཀྱང་ཀུན་ཏུ་ཁྱབ། །གཞན་འཕྲུལ་གྱི་ནི་ལྷ་རྣམས་དང༌། །མཚུངས་པ་རུ་ནི་མི་རྣམས་གྱུར། །སླར་ཡང་མུ་ཁྱུད་<line/>
འཁོར་ལོ་མེད། །རི་རབ་མན་ད་ར་དག་མེད། །ལྷ་ཡི་འཇིག་རྟེན་གནས་ཀྱང་མེད། །རྒྱ་མཚོ་མེད་ཅིང་ལྷ་མིན་མེད། །ཀླུ་ཡི་གནས་གཞི་དག་ཀྱང་མེད། །མི་ཡི་ཁྱིམ་དང་ཁང་པ་མེད། །<line/>
གྲོང་ཁྱེར་ལྗོངས་དང་ཡུལ་འཁོར་དང༌། །ཕུག་དང་བཅས་པར་རྣམ་པར་བྲལ། །མི་ཡི་གནས་ཀྱང་མེད་པ་ཉིད། །ཆུ་བོ་ཕུག་དང་ལུང་པ་མེད། །མི་དག་གི་ནི་ལུས་ཀྱང་མེད། །སེམས་ཅན་<line/>
འགའ་ཡང་འདིར་མི་སྣང༌། །ངན་སོང་འཁོར་ལོ་དག་ཀྱང་མེད། །མི་ཁོམ་མེད་ཅིང་སྡུག་བསྔལ་མེད། །བུད་མེད་སྐྱེས་པ་ལ་སོགས་མེད། །རྔ་མོ་གླང་པོ་ལུག་ཀྱང་མེད། །དཔག་བསམ་<line/>
ཤིང་དང་སྤོས་ཀྱི་ཤིང༌། །རིན་ཆེན་སྣ་བདུན་རང་བཞིན་མཛེས། །སྤོས་ཀྱི་ཆུ་ཡི་རྒྱ་མཚོ་དང༌། །རིན་ཆེན་སྣ་ཚོགས་རྣམས་ཀྱིས་མཇེས། །ཤིང་ནི་ཡིད་འོང་ཐམས་ཅད་ལ། །རོལ་མོའི་སྒྲ་ནི་<line/>
</page>
<page index="337" id="488A">༄༅། །མངོན་པར་ཕྱུང༌། །རོལ་མོས་ཆོས་ཀྱི་སྒྲ་དག་ཀྱང༌། །སྟོང་གསུམ་དུ་ནི་ཡོངས་སུ་བྱུང༌། །ཇི་ལྟར་རྡོ་རྗེ་དབང་པོའི་གནས། །རི་རབ་རི་ཡི་རྩེ་མོ་ལྟར། །དེ་བཞིན་<line/>
སྟོང་གསུམ་གྱི་ནི་གནས། །རྣམ་པ་སྣ་ཚོགས་འོད་འབར་གྱུར། །སྟོང་གསུམ་གྱི་ནི་འཇིག་རྟེན་འདི། །གྲུ་བཞིར་རབ་ཏུ་གནས་པར་གྱུར། །ཀུན་ནས་ཕྱི་རོལ་གནས་རྣམས་ནི། །ཁ་ཁྱེར་<line/>
དུ་ཡང་སྣང་བར་གྱུར། །སླར་ཡང་ཉི་མ་ཟླ་བ་མེད། །སྐར་མ་མེད་ཅིང་ལྷ་ཡང་མེད། །རང་གི་ཁང་པའི་ནང་དུ་ཡང༌། །ལྷ་རྣམས་ཉིད་ཀྱང་མཐོང་མི་འགྱུར། །སངས་རྒྱས་འོད་ཀྱིས་ཡོངས་<line/>
སུ་གསལ། །འོད་ཟེར་སྣ་ཚོགས་ཡིད་འཕྲོག་པ། །གང་གིས་ཞིང་ནི་ཡང་དག་སྦྱངས། །རྡོ་རྗེ་རིན་ཆེན་ཡིད་འོང་ལྡན། །རྡོ་རྗེ་དབང་པོའི་གནད་ཉིད་ཀྱང༌། །སླར་ཡང་སྣང་བར་མི་འགྱུར་<line/>
རོ༑ ༑གཞན་དུ་གཞི་ནི་གཅིག་པའི་གནས། །གང་དུ་སངས་རྒྱས་རྣམས་འཕྲུལ་བ། །སྟོང་གསུམ་གྱི་ནི་འཇིག་རྟེན་འདི། །ལྷ་ཡི་པདྨ་ཡོངས་སུ་གསལ། །རིན་ཆེན་སྣ་བདུན་རབ་ཏུ་<line/>
མཛེས། །དྲི་ཡི་ཚོགས་ནི་ཡིད་འོང་ལྡན། །བསྐལ་པ་ཆེན་པོའི་ཞིང་གི་དབུས། །དཀྱིལ་འཁོར་ཤིན་ཏུ་སྡུག་སྟེང་དུ། །དཔག་ཚད་སྟོང་ཕྲག་བརྒྱད་ཅུ་ཡི། །རྡོ་རྗེ་སེངྒེའི་ཁྲི་བྱུང་གྱུར།།<line/>
ཀུན་ནས་ཕྱོགས་རྣམས་ཐམས་ཅད་དུ། །དཔག་ཚད་སྟོང་ཕྲག་དྲུག་ཅུ་ལྡན། །རྡོ་རྗེ་རིན་ཆེན་རང་བཞིན་མཛེས། །སེངྒེའི་ཁྲི་ནི་བཞི་བྱུང་གྱུར། །རྡོ་རྗེ་བླ་རེ་རྣམ་པར་བྲེས། །དར་གྱི་<line/>
</page>
<page index="338" id="488B">ཆུན་པོས་རྣམ་པར་འཕྱང༌། །དྲིལ་བུའི་དྲ་བ་རྣམ་པར་འཕྱང༌། །ཞིང་ནི་ཀུན་ཏུ་རབ་ཏུ་སྤྲས། །མེ་ཏོག་སྣ་ཚོགས་ཀུན་ཏུ་བཀྲམ། །སྣ་ཚོགས་སྤྲིན་གྱིས་རབ་ཏུ་གཡོགས། །སྣ་ཚོགས་དྲི་ཡིས་<line/>
ཀུན་ཏུ་ཁྱབ། །དཔག་བསམ་ཤིང་གིས་ཉེ་བར་སྤྲས། །དཔག་བསམ་ཤིང་ནི་ཡིད་འོང་ལྡན། །རྡོ་རྗེའི་རོལ་མོ་མཛེས་པ་དང༌། །སྒྲ་ནི་མངོན་པར་འབྱིན་པར་བྱེད། །འདི་ཉིད་དང་ནི་ལྷན་ཅིག་ཞིང༌། །<line/>
སྒྲིབ་པ་མེད་པའི་རང་བཞིན་དུ། །ཕྱོགས་རྣམས་ཀུན་ཏུ་སྣང་བར་གྱུར། །སླར་ཡང་འཇིགས་པར་འགྱུར་བ་མེད། །སྟོང་གསུམ་གྱི་ནི་འཇིག་རྟེན་འདི། །གང་གཱའི་བྱེ་སྙེད་གྲངས་མེད་པ། །ཤིན་ཏུ་<line/>
ཕྲ་བའི་རྡུལ་སྙེད་ཀྱི། །སངས་རྒྱས་ཐམས་ཅད་ཡོངས་སུ་གསལ། །ཏིལ་གྱི་གང་བུ་གང་བ་བཞིན། །སངས་རྒྱས་ཐམས་ཅད་ཡོངས་སུ་གསལ། །ཕྱོགས་རྣམས་ཀུན་ནས་མ་ལུས་པར།།<line/>
སངས་རྒྱས་ཐམས་ཅད་འདིར་གཤེགས་འགྱུར། །དབུས་ཀྱི་སེང་གེའི་གདན་དག་ལ། །ཆོས་དབྱིངས་འཇིགས་པ་མེད་པ་ལ། །རྣམ་པར་སྣང་མཛད་སྟོབས་ཆེན་པོ། །སྟོན་པ་བཅོམ་<line/>
ལྡན་བཞུགས་པར་གྱུར། །ཤར་དུ་ཡང་ནི་མི་བསྐྱོད་པ། །ལྷོ་རུ་རིན་ཆེན་འབྱུང་ལྡན་ཏེ། །ནུབ་ཏུ་འོད་དཔག་མེད་པ་ཡིན། །བྱང་དུ་དོན་ཡོད་གྲུབ་པ་སྟེ། །མགོན་པོ་ཆེན་པོ་ཕྱོགས་བཞི་རུ།།<line/>
རྡོ་རྗེ་ཡི་ནི་སྟེང་དུ་བཞུགས། །ཕྱོགས་དང་ཕྱོགས་མཚམས་དག་ཏུ་ནི། །མཉམ་དུ་དམིགས་ནས་རྣམ་པར་གནས། །ཆོས་ཀྱི་དབྱིངས་ནི་བརྟན་པར་གྱུར། །སངས་རྒྱས་ཐམས་ཅད་<line/>
</page>
<page index="339" id="489A">༄༅། །བརྟན་པར་བཞུགས། །མངོན་པར་བྱང་ཆུབ་རྣམ་པ་ལྔ། །ཆོས་ཀྱི་དབྱིངས་ནི་བརྟན་པར་མཛད། །སངས་རྒྱས་གྲངས་མེད་ཐམས་ཅད་ནི། །རྡོ་རྗེ་ཅན་ནི་ལྔ་ལ་བཞུགས་<line/>
ཕྱོགས་ནི་རེ་རེར་ཁྱབ་གྱུར་པ། །སངས་རྒྱས་གཅིག་གིས་ཡང་དག་བཞུགས། །མཚམས་དང་སྟེང་དང་འོག་དག་གི །རྣམ་སྣང་མཛད་ཀྱིས་བརྟན་པར་མཛད། །ཆོས་ཀྱི་དབྱིངས་ནི་བརྟན་<line/>
གྱུར་པ། །དབུས་ཀྱི་ཕྱོགས་ཀྱི་སངས་རྒྱས་བཞུགས། །དེ་ནས་སངས་རྒྱས་རྣམ་འཕྲུལ་བ། །ཆོས་དང་ལོངས་སྤྱོད་རྫོགས་སྙིང་པོ། །བྱང་ཆུབ་སེམས་དཔའི་རྣམ་འཕྲུལ་པ། །སངས་<line/>
རྒྱས་ཐམས་ཅད་རང་ཉིད་ཀྱི། །སེང་གེའི་ཁྲི་ནི་ལྔ་ལ་བཞུགས། །གྲངས་མེད་ཚད་ནི་མེད་པ་ཡི། །སངས་རྒྱས་ཆོས་ཉིད་མ་ལུས་པ། །རི་མོ་གསལ་བ་དང་མཚུངས་པར། །སྟོང་གསུམ་<line/>
དག་ནི་མ་ལུས་གྱུར། །བྱང་ཆུབ་སེམས་དཔའི་དགའ་བ་ཆེ། །པདྨའི་སྟེང་དུ་བཞུགས་པར་གྱུར། །དབུས་ཀྱི་འཁོར་ལོར་ཡང་དག་ལྡན། །བྱེ་བ་དག་ནི་གྲངས་མེད་ལྔ། །སངས་རྒྱས་<line/>
རོལ་པ་དང་ལྡན་པར། །རྡོ་རྗེ་ཅན་ནི་ཐམས་ཅད་བཞུགས། །ཤར་གྱི་ཆ་ལ་ཡང་དག་བཞུགས། །བྱེ་བ་དག་ནི་གྲངས་མེད་ལྔ། །རྡོ་རྗེ་རྣམ་འཕྲུལ་སྟོན་བྱེད་པ། །འཁོར་ལོ་དང་ལྡན་བཞུགས་<line/>
པར་གྱུར། །ལྷོ་ཡི་ཕྱོགས་ན་ཐམས་ཅད་གནས། །བྱེ་བ་དག་ནི་གྲངས་མེད་ལྔ། །རིན་ཆེན་རྣམ་འཕྲུལ་ཡང་དག་ལྡན། །འཁོར་ལོ་དང་ལྡན་བཞུགས་པར་གྱུར། །བྱེ་བ་དག་ནི་གྲངས་<line/>
</page>
<page index="340" id="489B">མེད་ལྔ། །ནུབ་ཀྱི་ཕྱོགས་ན་ཡང་དག་གནས། །པདྨའི་རྣམ་འཕྲུལ་སྟོན་བྱེད་པ། །འཁོར་ལོ་དང་ལྡན་བཞུགས་པར་གྱུར། །བྱེ་བ་དག་ནི་གྲངས་མེད་ལྔ། །བྱང་གི་ཕྱོགས་ན་རྣམ་པར་<line/>
གནས། །ལས་ཀྱི་རྣམ་འཕྲུལ་སྟོན་བྱེད་པ། །འཁོར་ལོ་དང་ལྡན་བཞུགས་པར་གྱུར། །གསང་དང་མཆོད་པ་གང་ཡིན་དང༌། །ལྷ་མོ་རྡོ་རྗེ་ལྷ་མོ་ནི། །གྲངས་མེད་ཚད་ནི་མེད་པ་<line/>
དག །བཅུ་གཉིས་ཀྱིས་ནི་དཀྱིལ་འཁོར་གང༌། །སྒོ་སྲུང་དག་ནི་གྲངས་མེད་པ། །རྣལ་འབྱོར་མཆོག་དང་ལྡན་པ་བཞི། །རྒྱལ་པོ་ཤར་དང་ལྷོ་དག་ཏུ། །ནུབ་དང་བྱང་ནི་ཡང་<line/>
དག་གནས། །ཆོས་ཀྱི་སྐུ་ལས་ཡང་དག་བྱུང༌། །ལོངས་སྤྱོད་རྫོགས་པའི་སྐུར་གྱུར་པ། །སེམས་དཔའ་ཆེན་པོ་དེ་དག་ཀུན། །ཆོས་དང་ལོངས་སྤྱོད་རྫོགས་ལས་བྱུང༌། །གང་ཞིག་<line/>
ཕྱོགས་བཅུ་དག་གི་ཡང༌། །བྱང་ཆུབ་སེམས་དཔའི་བདག་ཉིད་ཆ། །རྣལ་འབྱོར་ཆེན་པོའི་ས་ཐོབ་པ། །དེ་དག་ཀུན་ཀྱང་འདིར་འོངས་པ། །སངས་རྒྱས་ཞིང་ནི་གང་གཱ་ཡི། །བྱེ་མ་དང་<line/>
མཉམ་ཇི་སྙེད་པ། །ཡོངས་སུ་གང་བར་གྱུར་པའི་ཚོགས། །དེ་དག་ཐམས་ཅད་ཡང་དག་གཤེགས། །སངས་རྒྱས་ཀུན་གྱི་མཐུ་ཡིས་ནི། །ཞིང་དག་རྒྱ་ནི་ཆེན་པོར་གྱུར། །ཡུལ་རྣམས་<line/>
ཐམས་ཅད་བྱ་བ་ཡང༌། །གནོད་པ་མེད་ཅིང་འཚེ་བའང་མེད། །སྟོང་གསུམ་གྱི་ནི་འཇིག་རྟེན་པའི། །ཇི་ལྟར་སྔོན་ནི་བར་མེད་པའི། །སངས་རྒྱས་བྱང་ཆུབ་སེམས་དཔའ་ཡིས། །བར་མེད་<line/>
</page>
<page index="341" id="490A">༄༅། །པ་ནི་དེ་བཞིན་གནས། །གང་ནས་སངས་རྒྱས་མི་སྣང་བ། །ཕྱོགས་ནི་རྡུལ་ཙམ་ཡོད་མ་ཡིན། །བྱང་ཆུབ་སེམས་དཔའ་རྣལ་འབྱོར་ཆེ། །གང་དག་ས་ནི་<line/>
བཞི་བཅུ་དང༌། །ཡང་ན་ཆོས་ལས་བྱུང་བ་ཉིད། །སངས་རྒྱས་སྲས་ནི་གྲགས་པ་ཆེ། །རིགས་ལྔ་བྱུང་བ་ལ་སོགས་པ། །སངས་རྒྱས་རྣམ་འཕྲུལ་སྟོན་པ་དང༌། །འདིར་གནས་བྱང་ཆུབ་<line/>
སེམས་དཔའི་ཚོགས། །མཆོག་རྣམས་ཕྱོགས་དང་ཕྱོགས་མཚམས་མཐོང༌། །སངས་རྒྱས་དག་ནི་གྲངས་མེད་ཀུན། །ལྷ་རྣམས་ཡང་དག་གནས་འདི་རུ། །སངས་རྒྱས་ལྔ་ནི་མཐོང་བར་གྱུར།།<line/>
སངས་རྒྱས་དགྲ་བཅོམ་མ་གཏོགས་པར། །ཞིང་འདིར་འགའ་ཡང་མཐོང་མ་གྱུར། །རྡོ་རྗེ་རིགས་ཀྱི་འཁོར་ལོ་མིན། །དཀྱིལ་འཁོར་གྱི་ནི་ཚོགས་ཀྱང་མིན། །དབུས་དང་ཕྱོགས་ནི་ཡང་<line/>
དག་བཞུགས། །སངས་རྒྱས་ལྔ་ནི་མཐོང་བར་གྱུར། །དབང་ཕྱུག་ཆེན་པོ་གནོད་བྱེད་པའི། །རྡོ་རྗེ་ཁྲོ་བོ་མཐོང་བར་གྱུར། །སངས་རྒྱས་ལྔ་དང་དེ་བཞིན་དུ། །ཁྲོ་བོ་དྲུག་བདུན་རྣམ་<line/>
པར་གནས། །ཚངས་སོགས་ལྷ་རྣམས་དེ་དག་ཀྱང༌། །ངོ་མཚར་དག་ནི་སྐྱེས་པར་གྱུར། །འཇིགས་ཤིང་སྐྲག་ནས་ལྷ་དེ་དག །གཅིག་ལ་གཅིག་ནི་སྨྲ་བར་བྱེད། །གཙོ་བོ་ཇི་བཞིན་<line/>
མཐོང་འགྱུར་ཞིང༌། །ཤིན་ཏུ་ངོ་མཚར་ཅི་ཞིག་སྣང༌། །སླར་ཡང་ལྷ་ཡི་འཇིག་རྟེན་དག །སྲིད་པ་ནང་དུ་མཐོང་མི་འགྱུར། །འགྲོ་བ་ལྔ་ཡི་སེམས་ཅན་མིན། །རི་རབ་དང་ནི་རྒྱ་<line/>
</page>
<page index="342" id="490B">མཚོ་མིན། །ཟླ་བ་ཉི་མ་མ་མཐོང་ཞིང༌། །རི་དང་ཁང་པ་དག་ཀྱང་མིན། །ཅི་བདག་ཅག་ནི་རྨོངས་གྱུར་ཏམ། །ཡང་ན་མིག་ནི་ལོང་བར་གྱུར། །ཡང་ན་བདག་ཅག་སེམས་གཡེངས་བ། །<line/>
སྒྱུ་མའི་རྣམ་འཕྲུལ་འདི་ཅི་ཞིག །བདག་ཅག་གིས་ནི་སྔར་འཇིགས་མཐོང༌། །དྲག་ཅིང་བཀུག་ནས་ཐལ་བར་བྱས། །རི་རབ་རི་ཡི་རྩེ་མོ་རུ། །སྡུག་བསྔལ་ཆེན་པོས་གཟིར་བར་གྱུར། །<line/>
སླར་ཡང་རི་རབ་ཡོད་མ་ཡིན། །ཁྲོ་བོ་རྫུ་འཕྲུལ་ཆེན་པོ་མེད། །གཞན་དང་ཁྲོ་བོ་ཆེན་པོ་གཅིག །དབང་ཕྱུག་ཆེན་པོ་གནོད་པར་བྱེད། །གནས་ནི་ཆུང་དུར་གྱུར་པ་ཡང༌། །རྒྱ་<line/>
ཆེན་པོ་རུ་འདི་རུ་སྣང༌། །སྟོང་གསུམ་འདི་ཡང་མི་སྣང་སྟེ། །བདག་ཅག་འཇིག་རྟེན་གཞན་དུ་ཕྱིན། །དེ་ལྟར་བརྗོད་པ་སྣ་ཚོགས་པ། །གཅིག་ལ་གཅིག་ནི་སྨྲ་བར་བྱེད། །མི་སྨྲ་བར་ནི་<line/>
གནས་གྱུར་ནས། །རྡོ་རྗེ་ཅན་ལ་ལྟ་བར་བྱེད། །གནོད་སྦྱིན་འབྱུང་པོ་ཤ་ཟ་སོགས། །གདུག་པ་ཀུན་དང་གདོན་སོགས་ཀྱིས། །མུན་པར་ཁྱབ་པ་བཞིན་དུ་ནི། །སྟོང་གསུམ་འདི་ནི་མཐོང་<line/>
བར་གྱུར། །གཞན་ནི་ཅུང་ཟད་མ་མཐོང་སྟེ། །གཞན་དུ་ཕྱོགས་དག་མུན་པས་ཁྱབ། །རྡོ་རྗེ་ཁྲོ་བོ་འཁྲུལ་གྱུར་ཅིང༌། །སྒྱུ་མ་ཡིས་ནི་རྨོངས་གྱུར་ཅིང༌། །ཀུན་ཏུ་རྨོངས་པ་ཉིད་གྱུར་ཅིང༌།།<line/>
གཅིག་ལ་གཅིག་ནི་རྨོངས་པར་གྱུར། །ཧ་ཧ་ཞེས་བྱའི་སྒྲ་སྒྲོགས་ཤིང༌། །བདག་ཅག་འདིར་ནི་གང་དུ་ཕྱིན། །ཆིག་ནི་རབ་ཏུ་རྗོད་བྱེད་ཅིང༌། །གཅིག་ལ་གཅིག་ནི་སྨྲ་བར་བྱེད། །<line/>
</page>
<page index="343" id="491A">༄༅། །འདི་ནི་སུ་ཞིག་བདག་ཅག་གང༌། །འདི་ནི་སུ་ཡི་གམ་དུ་ཕྱིན། །བདག་ཅག་རང་གི་གནས་ན་ལྟུང༌། །བདག་ཅག་འཇིག་རྟེན་གཞན་དུ་ཕྱིན། །རྡོ་རྗེ་ཁྲོ་བོས་བསད་<line/>
པར་གྱུར། །འོ་ན་འདི་ནི་ཅི་ཞིག་ཡིན། །ལྷ་ཡི་གནས་ཀྱང་མ་མཐོང་བཞིན། །རྡོ་རྗེ་ཅན་ཡང་མཐོང་མ་གྱུར། །སངས་རྒྱས་དཀྱིལ་འཁོར་འཁོར་ལོ་མིན། །བདག་ཅག་རྣམས་ནི་<line/>
མུན་པར་གྱུར། །རང་གི་གནས་ཀྱང་མ་མཐོང་ཞིང༌། །རི་རབ་ཉིད་ཀྱང་མཐོང་མ་གྱུར། །མཚོ་དང་རྒྱ་མཚོ་དག་ཀྱང་མིན། །སྐར་མ་ཟླ་བ་ཉི་མ་མིན། །བདག་ཅག་ཐམས་<line/>
ཅད་གང་ནས་འོངས། །ཡུལ་གང་ཞིག་ཏུ་འགྲོ་བར་བྱ། །འགྲོ་བ་ལྔ་ཡང་ཡོད་མ་ཡིན། །འཇིག་རྟེན་མེད་ཅིང་མ་མོ་མེད། །མི་དང་མི་མ་ཡིན་པ་དག །རྣམ་པ་ཀུན་ཏུ་མཐོང་<line/>
མ་གྱུར། །སྔོན་ནི་ཇི་ལྟར་དེ་བཞིན་ཕྱིས། །རྨད་དུ་བྱུང་བ་ཉིད་མ་གྱུར། །གཞན་དུ་ས་ནི་གཡོས་པར་གྱུར། །རླུང་དག་གིས་ནི་རྣམ་པར་བསྐྱོད། །འབྲུག་གི་སྒྲ་དང་གློག་ཆེན་པོ།།<line/>
སྡུག་བསྔལ་ཐམས་ཅད་ཡང་དག་ལྡན། །བཀྲེས་སྐོམ་ལ་སོགས་སྡུག་བསྔལ་དང༌། །བྲལ་མིན་ཀུན་ཏུ་སྡུག་བསྔལ་གྱུར། །དེར་ནི་ལྷ་ཆེན་རྫུ་འཕྲུལ་དག །ཅུང་ཟད་ཀྱང་ནི་<line/>
མཐོང་མ་གྱུར། །དམྱལ་བ་ཡི་དྭགས་དུད་འགྲོ་དག །རྣམ་པར་ཉམས་ཤིང་བཤིག་པར་གྱུར། །སྡིག་པ་དྲལ་བའི་ཕྱག་རྒྱ་ཡིས། །ངན་སོང་གསུམ་ནི་ཉེ་བར་ཞི། །ལྷ་གང་འདུ་ཤེས་<line/>
</page>
<page index="344" id="491B">མེད་པ་དང༌། །གཟུགས་མེད་པ་ན་སྤྱོད་པར་གནས། །ཕུང་པོ་ལྔ་རུ་རང་བདག་ཉིད། །ངོ་མཚར་དེ་བཞིན་མཐོང་གྱུར་ནས། །རང་བདག་ཉིད་ལའང་རྟོག་པར་བྱེད། །གཅིག་ལ་གཅིག་<line/>
ཀྱང་ལྟ་བར་བྱེད། །དེ་བཞིན་ཐམས་ཅད་སྐྲག་ཅིང་འཇིགས། །ངོ་མཚར་གྱུར་པ་འདི་ཅི་ཞིག །ཚད་མེད་བསྐལ་བ་ཆེན་པོ་རུ། །བདག་ཅག་དག་པར་གནས་པར་གྱུར། །བདག་<line/>
མཆོག་ལས་ནི་བདག་ཅག་གྲོལ། །སླར་ཡང་བདག་ཏུ་འཛིན་པར་གྱུར། །སྔོན་གྱི་བག་ཆགས་མངོན་འདོད་ལ། །སྲིད་གསུམ་གནས་ནི་མཐོང་བར་གྱུར། །སྲིད་པ་གསུམ་ཡང་<line/>
མཐོང་མ་ཡིན། །དེ་བཞིན་འགྲོ་བ་ལྔ་ཡང་མེད། །གཞན་དུ་ཤིན་ཏུ་དག་པར་གཅིག །ཆོས་དང་ལོངས་སྤྱོད་རྫོགས་པ་སྤྲུལ། །སངས་རྒྱས་ལྔ་ཉིད་མཐོང་བར་གྱུར། །<line/>
སྲིད་གསུམ་གནས་ནི་གཞན་དག་མིན། །ཚོགས་ལ་ཐམས་ཅད་མཉེས་བར་གྱུར། །གཅིག་ལ་གཅིག་ནི་སྨྲ་བར་བྱེད། །འདི་ནི་སུ་ཞིག་བདག་ཅག་གང༌། །བདག་ཅག་འཇིག་རྟེན་གཞན་<line/>
དུ་ཕྱིན། །སྔོན་ནི་བདག་གིས་འཇིག་རྟེན་འདི། །འགྲོ་བ་ལྔ་བཅས་དེ་བཞིན་དུ། །རི་རབ་དང་ནི་རྒྱ་མཚོར་བཅས། །ལྷ་རྣམས་དྲུག་ནི་འཁོར་བཅས་མཐོང༌། །སྲིད་པ་གསུམ་གྱི་ལྷ་<line/>
རྣམས་ནི། །གང་ཞིག་འདི་ནི་མཐོང་མ་གྱུར། །གཞལ་ཡས་ཁང་དང་སེམས་ཅན་ནི། །གཙོ་བོ་ཇི་བཞིན་མཐོང་བར་གྱུར། །དེ་འདྲའི་ངོ་མཆར་སྣ་ཚོགས་པ། །གནས་ཆེན་འདི་རུ་<line/>
</page>
<page index="345" id="492A">༄༅། །མཐོང་བར་གྱུར། །བྱང་ཆུབ་སེམས་ཀྱི་རྣམ་འཕྲུལ་འདི། །སངས་རྒྱས་ཀུན་གྱིས་རོལ་པ་ཡིན། །གང་ཞིག་སྟོང་གསུམ་འདི་ཡི་ནི། །རང་རྒྱལ་བདག་ཉིད་མཆོག་<line/>
གྱུར་པ། །དེ་ཡང་ཀུན་ཏུ་རྨོངས་གྱུར་ནས། །རྣམ་པར་འཕྲུལ་པའང་མཐོང་མ་གྱུར། །སངས་རྒྱས་ཉིད་ཀྱང་མཐོང་མ་ཡིན། །རྒྱལ་དང་རྒྱལ་བའི་སྲས་ཀྱང་མིན། །ཆོས་ཀྱི་དབྱིངས་ནི་<line/>
བརྟན་ཞི་བ། །གནས་ནི་དེ་རུ་མཐོང་མ་གྱུར། །གཞན་དུ་སྟོང་ནི་གསུམ་པོ་འདི། །རྣམ་པ་ཀུན་ཏུ་མ་མཐོང་ཉིད། །ས་དང་མེ་དང་ཆུ་ཁམས་མིན། །གསེར་གྱི་དཀྱིལ་འཁོར་དག་<line/>
ཀྱང་མིན། །འགྲོ་བ་ལྔ་ཡི་སེམས་ཅན་མིན། །ཟླ་བ་ཉི་མ་དག་ཀྱང་མིན། །སྐར་མ་གཟའ་དང་རྒྱུ་སྐར་མིན། །སེམས་ཅན་དག་ཀྱང་ཁམས་གསུམ་མིན། །འདི་དག་ཐམས་ཅད་<line/>
སྟོང་པར་གྱུར། །གཞན་དུ་ནམ་མཁའི་དཀྱིལ་འཁོར་མིན། །དེ་དག་ཐམས་ཅད་འཇིགས་སྐྲག་ནས། །མྱ་ངན་འདས་པ་ཉེ་བར་ཐོབ། །གང་ཡང་ཕྱོགས་རྣམས་བཅུ་པོ་ཡི། །<line/>
ཉན་ཐོས་འཇིགས་པ་མེད་པ་རྣམས། །བྱང་སེམས་ཅན་ནི་ཆེན་པོ་ཡིས། །དེ་དག་ཀུན་ནི་སྐྲག་པར་གྱུར། །རང་རང་གི་ནི་ཞིང་དག་ཏུ། །སངས་རྒྱས་ཉིད་ཀྱང་མཐོང་མ་གྱུར། །<line/>
འདུས་པ་ཆེན་པོ་དག་དང་ནི། །ཆོས་རྣམས་སྟོན་པ་དག་ཀྱང་མིན། །ཞིང་དེ་ཡི་ནི་སེམས་ཅན་མིན། །ལྷ་དང་མི་རྣམས་དག་ཀྱང་མིན། །ཁང་པ་མེད་ཅིང་ཞིང་ཡང་མེད། །ས་དང་<line/>
</page>
<page index="346" id="492B">མེ་དང་རླུང་ཡང་མེད། །རང་གི་ཞིང་ཡང་མ་མཐོང་ཞིང༌། །རྡོ་རྗེ་སེམས་དཔའ་འཇིགས་པར་གྱུར། །སྐད་ཅིག་གིས་ནི་མི་དགར་གྱུར། །ཐང་ཅིག་དུ་ནི་རྨོངས་པར་གྱུར། །དེ་ལྟ་བུ་ཡི་<line/>
རྣམ་འཕྲུལ་དུ། །བྱང་ཆུབ་སེམས་ནི་རབ་ཏུ་སྣང༌། །སྔོན་གྱི་བསྐལ་བ་ཆེན་པོ་ལ། །འཁོར་ལོ་རྣམ་པར་འཕྲུལ་པ་བསྟན། །བཅོམ་ལྡན་རྡོ་རྗེའི་རྣལ་འབྱོར་པས། །དེ་ལྟ་བུ་ནི་བྱིན་གྱིས་<line/>
བརླབས། །སེམས་ཅན་གང་དག་འདི་ན་གནས། །ཉིན་དང་མཚན་མོ་མི་ཤེས་གྱུར། །དེ་ནས་དེ་ཉིད་གསང་བ་ཆེ། །ཆོས་ཀྱི་དབྱིངས་ནི་བརྟན་པའི་ཚོགས། །ཆོས་དང་ལོངས་སྤྱོད་རྫོགས་<line/>
སངས་རྒྱས། །དེ་ལྟ་བུ་ཡི་རྣམ་འཕྲུལ་བྱུང༌། །སྟོང་གསུམ་ཡོངས་སུ་བསྡུས་པ་ཡི། །ལྷ་ཡི་གནས་ནི་བཀོད་པར་གྱུར། །སངས་རྒྱས་རྣམས་ཀྱི་གནས་གཅིག་པུ། །ཆོས་དང་ལོངས་<line/>
སྤྱོད་རྫོགས་སྤྲུལ་པ། །ལ་ལར་སྔོན་པོས་རབ་ཏུ་མཛེས། །ས་ཡི་ཕྱོགས་ནི་རབ་ཏུ་སྤྲས། །རྡོ་རྗེ་སྔོན་པོས་རབ་ཏུ་བརྒྱན། །ལ་ལར་གསེར་གྱི་མདོག་ཏུ་སྣང༌། །ཁ་དོག་སེར་པོས་<line/>
རྣམ་པར་བརྒྱན། །ས་ཡི་ཆ་ཡང་རབ་ཏུ་སྤྲས། །རྡོ་རྗེ་སེར་པོས་རབ་ཏུ་བརྒྱན། །ལ་ལར་ཁ་དོག་དམར་པོ་ནི། །བྱུ་རུ་ལྟ་བུས་བ་ཏུ་མཛེས། །ས་ཡི་ཆ་ཡང་རབ་ཏུ་སྤྲས། །རྡོ་རྗེ་དམར་<line/>
པོས་རབ་ཏུ་བརྒྱན། །ལ་ལར་བཙག་གི་མདོག་ཅན་གྱི། །བཻ་ཌཱུཪྻ་མཚུངས་རབ་ཏུ་མཛེས། །ས་ཡི་ཆ་ཡང་རྣམ་པར་སྤྲས། །རྡོ་རྗེ་བཙོད་ཀྱིས་རྣམ་པར་མཛེས། །ལ་ལར་ཤེལ་གྱི་<line/>
</page>
<page index="347" id="493A">༄༅། །མདོག་ཅན་གྱི། །ཤིན་ཏུ་སྣང་བས་རབ་ཏུ་མཛེས། །ས་ཡི་ཆར་ཡང་རྣམ་པར་སྤྲས། །རྡོ་རྗེ་ཤེལ་གྱིས་རྣམ་པར་བརྒྱན། །ཤར་དུ་སྔོན་པོ་ཆེན་<line/>
པོ་སྟེ། །ལྷོར་ནི་སེར་པོ་ཡང་དག་ལྡན། །ནུབ་ཀྱི་ཆ་ནི་དམར་པོ་སྟེ། །བྱང་ནི་བཙོད་དང་ཡང་དག་ལྡན། །དབུས་ཀྱི་ས་ཡི་ཆ་དག་ནི། །ཤེལ་གྱི་མདོག་ཅན་བླ་ན་མེད། །<line/>
རྡོ་རྗེ་ཆེན་པོས་ཤིན་ཏུ་དག །ཚོན་རྩི་ལྔ་ཡི་རང་བཞིན་བཤད། །གྲུ་བཞི་པ་ལ་སྒོ་བཞི་པ། །རྟ་བབས་བཞི་ཡིས་རབ་ཏུ་མཛེས། །ཆ་མཉམ་ལེགས་པར་བགོས་པ་སྟེ། །<line/>
གོ་རིམས་དང་ནི་ཡང་དག་ལྡན། །ཀུན་ནས་ཕྱི་རོལ་གནས་དག་ན། །རྡོ་རྗེ་ཁ་ཁྱེར་ཡང་དག་ལྡན། །ཀུན་ནས་ཁ་ཁྱེར་དང་ལྡན་ཞིང༌། །སྒོ་ཡི་ཁ་ཁྱེར་དག་གིས་སྤྲས། །རི་<line/>
མོ་རྡོ་རྗེ་སྔོ་རང་བཞིན། །གཞན་ཡང་གསེར་གྱི་མདོག་ཅན་དང༌། །ཁ་དོག་དམར་པོ་མཆོག་དང་ནི། །གཞན་ཡང་ཤེལ་ནི་བཟང་པོ་དག །རིན་ཆེན་ཀུན་གྱི་རང་བཞིན་<line/>
མཆོག །དཀྱིལ་འཁོར་སྣ་ཚོགས་མཛེས་གྱུར་པ། །སྣ་ཚོགས་གཟུགས་ནི་འཛིན་པའི་མཆོག །རྡོ་རྗེ་ལྷ་མོའི་ཚོགས་ཀྱིས་མཆོད། །དྲ་བ་དྲ་བ་ཕྱེད་པས་སྤྲས། །ཟླ་<line/>
བ་ཕྱེད་པས་ཉེ་བར་མཛེས། །གཡེར་ཀའི་དྲ་བས་ཀུན་ཏུ་ཁེབས། །དྲིལ་བུའི་མཆོག་ནི་ཀུན་ཏུ་འཕྱང༌། །སྣ་ཚོགས་ཤིང་ནི་ཡིད་འོང་ལྡན། །དཔག་བསམ་ཤིང་ནི་ཡིད་<line/>
</page>
<page index="348" id="493B">འོང་ལྡན། །སྤོས་དང་མེ་ཏོག་དེ་བཞིན་དྲི། །སྣང་བའི་ཤིང་མཆོག་ཡང་དག་ལྡན། །སྣ་ཚོགས་བཀོད་པ་ཉེ་བར་ལྡན། །སྣ་ཚོགས་རྡོ་རྗེ་བདུད་རྩིའི་ཆུ། །མཚོ་མཆོག་ཆུ་<line/>
ཡིས་གང་བར་གྱུར། །རྡོ་རྗེ་རྒྱ་མཚོ་རྒྱ་ཆེན་ལྡན། །མེ་ཏོག་སྣ་ཚོགས་ཀུན་ཏུ་བཀྲམ། །སྣ་ཚོགས་བདུག་པ་དག་གིས་བདུགས། །སྣ་ཚོགས་དྲི་ཡི་ཆུ་ཡིས་གཏོར། །སྣ་ཚོགས་དྲི་ཡིས་<line/>
ཀུན་ཏུ་ཁྱབ། །དྲག་པོ་ཆེན་པོ་སྲས་བཅུ་དག །དེ་ནས་ཉམས་དགའ་བ་དག་བྱུང༌། །ཤིང་དང་པད་སོགས་ཐམས་ཅད་ལས། །ཆོས་རྣམས་འབྱུང་བ་ཐོས་པར་གྱུར། །<line/>
ཕྱོགས་རྣམས་ཀུན་ཏུ་རྣམ་ཕྱུང་ནས། །དག་པའི་ཞིང་དུ་སྟོང་ཉིད་བཅས། །རྣམ་པར་སྒྲ་ནི་གང་ཞིག་གྲག །ཆོས་ཀྱི་བདེ་བ་འབྱུང་བར་གྱུར། །ཡཾ། ལཾ། ཤཾ། བཾ། ཨོཾ་<line/>
བཛྲ་སཏྭ་ཀྲོ་དྷ་ཡ་ཧཱུཾ་ཕཊ། ཨོཾ་བཛྲ་ཀྲོ་དྷ་ཨཱ་ཀཪྵ་ཡཾ་ཧཱུཾ་ཕཊ། ཨོཾ་བཛྲ་ཀྲོ་དྷ་རཱ་ག་ཡ་ཧཱུཾ་ཕཊ། ཨོཾ་བཛྲ་དུཥྚི་ཀྲོ་དྷ་ཡ་སཱ་དྷུ་སཱ་དྷུ་ཧཱུཾ་ཕཊ། ཁྲོ་བོ་རྡོ་རྗེ་རིན་ཆེན་མཆོག། །<line/>
འབར་བའི་ཕྲེང་བ་བཀོད་དཀའ་བས། །ཁྲོ་བོ་རྡོ་རྗེ་བླ་ན་མེད། །མཆོག་ཏུ་གསང་བ་གསུངས་པར་གྱུར། །ཨོཾ་བཛྲ་བྷྲི་ཀུ་ཊི་ཀྲོ་དྷ་ཧ་ན་ཧཱུཾ་ཕཊ། ཨོཾ་བཛྲ་སཱུཪྻ་མཧཱ་ཛྭ་ལ་མཱ་ལ་<line/>
ཀྲོ་དྷ་ཛྭ་ལཱ་ཡ་སརྦ་ཧཱུཾ་ཕཊ། ཨོཾ་བཛྲ་ཀེ་ཏུ་མཧཱ་ཀྲོ་དྷ་དྷེ་ན་ཧཱུཾ་ཕཊ། ཨོཾ་ཨཊྚ་ཧཱ་ས་བཛྲ་མཊྚ་ཧཱ་ས་ཀྲོ་དྷ་ཧ་ཧ་ཧ་ཧ་ཧཱུཾ་ཕཊ། །ཁྲོ་བོ་ཆེན་པོ་རྡོ་རྗེ་ཆོས། །འབར་བའི་ཕྲེང་བས་<line/>
</page>
<page index="349" id="494A">༄༅། །ཁྱབ་གྱུར་པས། །ཁྲོ་བོའི་རྒྱལ་པོ་རབ་བཟོད་དཀའ། །མཆོག་ཏུ་འཇིགས་སུ་རུང་བ་སྨྲས། །ཨོཾ་བཛྲ་དྷརྨ་བི་ཤྭ་དྷ་ཡ་ཧཱུཾ་ཕཊ། ཨོཾ་ཏཱིཀྵྞ་ཀྲོ་<line/>
དྷ་ཙྪིནྡ་ཧཱུཾ་ཕཊ། ཨོཾ་བཛྲ་ཧེ་ཏུ་ཀྲོ་དྷ་པྲ་བེ་ཤ་ཡ་མཎྜ་ལཾ་སརྦ་ཧཱུཾ་ཕཊ། ཨོཾ་བཛྲ་ཀྲོ་དྷ་བྷཱ་ཥ་ཏ་པཱ་ཏ་ཧཱུཾ་ཕཊ། །རྡོ་རྗེ་ལས་ནི་རྒྱལ་པོ་ཆེ། །གསང་བ་ཐམས་ཅད་ཀུན་བསྡུས་<line/>
པས། །འབར་བ་གསལ་བས་ཁྱབ་པ་བྱུང༌། །ཁྲོ་བོ་རྒྱལ་པོས་བརྗོད་པར་གྱུར། །ཨོཾ་བཛྲ་ཀརྨ་ཀྲོ་དྷ་ཧཱུཾ་ཕཊ། ཨོཾ་བཛྲ་ཀ་བ་ཙ་ཀྲོ་དྷ་རཀྵ་རཀྵ་ཧཱུཾ་ཕཊ། ཨོཾ་བཛྲ་ཡཀྵ་<line/>
ཀྲོ་དྷ་ཁཱ་ད་ཁཱ་ད་ཧཱུཾ་ཕཊ། ཨོཾ་བཛྲ་ཀྲོ་དྷ་མུཥྚི་སཱ་དྷ་ཡ་ས་མ་ཡ་ཧཱུཾ་ཕཊ། སེམས་དཔའ་འདི་རྣམས་གསང་བ་ཆེ། །ཞི་བའི་གཟུགས་ལས་རྣམ་པར་གྱུར། །རྡོ་རྗེ་ཁྲོ་<line/>
བོ་དྲག་པོ་ཆེ། །འཁོར་ལོའི་དཀྱིལ་འཁོར་ལ་བཞུགས་གྱུར། །དེ་ནས་རྒྱལ་པོ་རྡོ་རྗེ་འཛིན། །ཁྲོ་བོ་ཆེན་པོ་སྟོབས་པོ་ཆེ། །གསང་བ་འདི་རྣམས་ཡོངས་སུ་བརྗོད། །<line/>
མཆོད་པའི་ལྷ་མོས་གསུངས་པར་གྱུར། །ཨོཾ་བཛྲ་ལཱ་སྱེ་རཱ་ག་ཡ་ཧཱུཾ་ཕཊ། ཨོཾ་བཛྲ་མཱ་ལཻ་ཨ་བྷི་ཥིཉྩ་ཡ་ཧཱུཾ་ཕཊ། ཨོཾ་བཛྲ་གཱི་ཏྱེ་གཱ་ཏ་ཡ་ཧཱུཾ་ཕཊ། ཨོཾ་བཛྲ་ཎྲྀ་ཏྱེ་<line/>
བ་ཤི་ཀུ་རུ་ཧཱུཾ་ཕཊ། ཨོཾ་བཛྲ་པུཥྤ་པཱུ་ཛ་སྥ་ར་ཎ་ས་མ་ཡེ་ཧཱུཾ་ཕཊ། ཨོཾ་བཛྲ་གནྡྷ་པཱུ་ཛ་སྥ་ར་ཎ་ས་མ་ཡེ་ཧཱུཾ་ཕཊ། ཨོཾ་བཛྲ་དྷཱུ་པ་པཱུ་ཛཱ་སྥ་ར་ཎ་ས་མ་ཡེ་ཧཱུཾ་ཕཊ།<line/>
</page>
<page index="350" id="494B">ཨོཾ་བཛྲ་ཨཱ་ལོ་ཀཻ་པཱུ་ཛཱ་སྥ་ར་ཎ་ས་མ་ཡེ་ཧཱུཾ་ཕཊ། དེ་ནས་རྒྱལ་པོ་རྡོ་རྗེ་འཛིན། །ཁྲོ་བོ་དྲག་པོ་ཤིན་ཏུ་གདུག །རྡོ་རྗེ་ཁྲོ་བོ་རབ་གཏུམ་པ། །སྒོ་སྲུང་དག་ནི་ཀུན་ཏུ་བྱུང་<line/>
ཨོཾ་ཨཾ་ཀུ་ཤ་མཧཱ་ཀྲོ་དྷ་ཨཱ་ཀཪྵ་ཡ་སརྦ་ས་མ་ཡ་ཧཱུཾ་ཛཿ་ཨོཾ་བཛྲ་པཱ་ཤ་མ་ཧཱ་ཀྲོ་དྷ་པྲ་བེ་ཤ་ཡ་སརྦ་ས་མ་ཧཱུཾ་ཧཱུཾ། ཨོཾ་བཛྲ་སྥོ་ཊ་མཧཱ་ཀྲོ་དྷ་བནྡྷ་ཡ་སརྦ་ས་མ་ཡ་ཧཱུཾ་བཾ།<line/>
ཨོཾ་བཛྲ་ཨཱ་བེ་ཤ་མ་ཧཱ་ཀྲོ་དྷ་ཨཱ་བེ་ཤ་ཡ་སརྦ་ས་མ་ཡ་ཧཱུཾ་ཕཊ་ཧོཿ་།འཁོར་ལོ་ཡོངས་སུ་ཟླུམ་པོར་ནི། །རྡོ་རྗེ་འཛིན་པ་ཆེན་པོར་གྱུར། །ཁྲོ་བོ་ཆེན་པོའི་ཚོགས་ཀྱིས་<line/>
ཁྱབ། །དཀྱིལ་འཁོར་ཆེན་པོ་ཡང་དག་ལྡན། །གནས་ཆེན་པོ་དང་ཡང་དག་ལྡན། །དཀྱིལ་འཁོར་ཆེན་པོར་ཀུན་བསྡུས་པས། །ཤིན་ཏུ་གསང་བ་ཆོས་ཆེན་པོ། །ཆོས་དང་<line/>
ལོངས་སྤྱོད་རྫོགས་སྤྲུལ་པ། །དེ་ཉིད་སྙིང་པོ་གསང་བ་ཆེ། །ཐར་པ་ཆེན་པོ་གྲོང་ཁྱེར་མཆོག །དཀྱིལ་འཁོར་རྒྱལ་པོ་ཆེན་པོ་སྟེ། །སེམས་ཅན་དོན་ཀུན་ཡང་དག་ལྡན། །<line/>
ཆོས་ཉིད་རྫོགས་པར་བྱང་ཆུབ་པ། །འདི་འདྲ་ཆོས་དང་ལོངས་སྤྱོད་རྫོགས། །རིགས་ལྔའི་གསང་བ་གང་ཡིན་པ། །གདོན་མི་ཟ་བར་བྱེད་པ་ཡིན། །དེ་བཞིན་གཤེགས་<line/>
པའི་རིགས་ཞི་བ། །གང་ཕྱིར་དག་པའི་ཚོགས་ཆེན་པོ། །དེ་བཞིན་རྡོ་རྗེའི་རིགས་དྲག་པོ། །གང་ཕྱིར་ལྷ་ཆེན་རབ་འདུལ་བྱེད། །ལྷ་ཆེན་ལ་སོགས་སྤྲུལ་བྱེད་པ། །དེ་བཞིན་<line/>
</page>
<page index="351" id="495A">༄༅། །པདྨའི་རིགས་མཆོག་སྟེ། །གང་ཕྱིར་གདུལ་བྱའི་སེམས་ཅན་རྣམས། །སྤྲུལ་པ་སྣ་ཚོགས་ཡང་དག་བྱུང༌། །སྤྲུལ་པའི་འཁོར་ལོ་ཞི་བ་སྟེ། །དྲག་<line/>
པོའི་མཆོད་པ་རབ་བསྐོར་བ། །སྣ་ཚོགས་རིགས་ཅན་འཁོར་ལོ་སྟེ། །རིགས་བཞི་དང་ནི་ཡང་དག་ལྡན། །དེ་བཞིན་གཤེགས་པའི་རིགས་མཆོག་ནི། །ཤར་གྱི་<line/>
འཁོར་ལོ་ཡང་དག་བྱུང༌། །དེ་ནས་རྡོ་རྗེའི་རིགས་དྲག་པོ། །སེམས་ཅན་དོན་དུ་ཡང་དག་འཇིགས། །རྡོ་རྗེའི་རིགས་མཆོག་ཆེན་པོ་འདི། །དཀྱིལ་འཁོར་ཚོགས་ནི་<line/>
ཀུན་བསྡུས་པ། །གསང་བའི་དབང་ཕྱུག་རྒྱལ་པོ་ཆེ། །གང་ཕྱིར་གསང་བའི་བདག་པོར་བཤད། །རྡོ་རྗེ་ཐམས་ཅད་ཀུན་བསྡུས་པ། །རང་གི་རིགས་མཆོག་བཤད་<line/>
ནས་ནི། །རྡོ་རྗེ་འཛིན་པ་རྒྱལ་པོ་ཆེས། །དཀྱིལ་འཁོར་ཆེན་པོ་ཀུན་དུ་སྤྲུལ། །ལྷ་ལ་སོགས་པ་གདུག་པ་ཀུན། །སྐད་ཅིག་དེ་ལ་ཡང་དག་བཀུག །སླར་ནི་<line/>
བཅུག་པར་བྱས་ནས་ཀྱང༌། །སྐད་ཅིག་གིས་ནི་དམ་ཚིག་ཕོག །རྡོ་རྗེ་མཚན་མའི་དབང་བསྐུར་བ། །དམ་ཚིག་ལྡན་པ་བྱིན་ནས་ནི། །བཀུག་སྟེ་རབ་ཏུ་བཅུག་<line/>
ནས་ཀྱང༌། །དེ་བཞིན་བཅིངས་ཏེ་དབང་དུ་བྱས། །དམ་ཚིག་ལ་ནི་བརྩོན་བྱས་ཏེ། །དམ་ཚིག་སྡོམ་པ་དེ་བཞིན་ནོ། །མི་རྣམས་ལ་ནི་ཕན་པའི་ཕྱིར། །དཀྱིལ་<line/>
</page>
<page index="352" id="495B">འཁོར་མཆོག་ནི་གསུངས་པར་གྱུར། །འཁོར་ལོ་ཆེན་པོ་གྲོང་ཁྱེར་ཆེ། །རྡོ་རྗེ་རིགས་མཆོག་ཆེན་པོ་སྟེ། །ཁམས་གསུམ་རྣམ་རྒྱལ་ཞེས་བྱ་བ། །དེ་ནས་ཡང་དག་བཤད་པར་བྱ། །<line/>
འཇིག་རྟེན་གསུམ་ཚོགས་ཕམ་བྱས་ནས། །ལྷ་ལ་སོགས་པ་རབ་བཅུག་འགྱུར། །དེ་ནས་ཁམས་གསུམ་རྣམ་རྒྱལ་གནས། །འཁོར་ལོ་ཆེན་པོ་གྲོང་ཁྱེར་ཆེ། །གང་མིང་གཟུད་<line/>
བ་ཙམ་ཉིད་ཀྱིས། །སེམས་ཅན་རབ་ཏུ་བཅོམ་ནས་ནི། །གདོན་ལ་སོགས་པ་འབྲོས་པར་བྱེད། །རིམས་དང་གདོན་དང་དུག་དག་དང༌། །དྲག་པོ་གདུག་པ་དམ་ཚིག་དང༌། །<line/>
མཚན་བཟུང་བ་ཡི་མོད་ཉིད་ལ། །སྐྲག་པ་དང་ནི་གཡོ་བར་གྱུར། །སྐུ་ནི་ལོངས་སྤྱོད་རྫོགས་པའི་མཆོག །མི་གང་དག་ནི་གདུལ་བྱ་མིན། །དེ་བས་རྡོ་རྗེ་འཛིན་རྒྱལ་<line/>
ནི༑ ༑དཀྱིལ་འཁོར་ཆེན་པོ་སྤྲུལ་པར་གྱུར། །རྡོ་རྗེ་སློབ་དཔོན་སྐལ་བ་ཆེ། །ཤིན་ཏུ་བྱང་ཞིང་རབ་ཏུ་མཁས། །དགོངས་པ་ཡི་ནི་ཆོ་ག་ཤེས། །གཞུང་རྣམས་ཐོས་<line/>
ཤིང་དོན་ལ་མཁས། །རབ་ཏུ་དང་ཞིང་བློ་ལྡན་བརྟན། །རིགས་དང་རིགས་མིན་རབ་ཏུ་ཤེས། །བྱང་ཆུབ་སེམས་ལ་བརྩོན་པར་གྱུར། །ལྷ་གཞན་དག་ལ་འདོད་<line/>
ལྡན་མིན། །གསང་བའི་སྙིང་པོ་མཆོག་མཐོང་བ། །སྙིང་རྗེ་བདག་ཉིད་བརྩེར་ལྡན་པ། །དག་ཅིང་དེས་ལ་རྣམ་པར་དུལ། །རང་གི་ངང་གིས་རྣམ་པར་གནས། །ཞེན་<line/>
</page>
<page index="353" id="496A">༄༅། །ཅིང་ཆགས་ལ་གདུག་པ་མིན། །རྨོངས་པ་མེད་ཅིང་ལེ་ལོ་མེད། །བརྩེ་ལྡན་ཕན་པའི་བསམ་པ་ཅན། །རྟག་ཏུ་རྣམ་པར་དགོད་ལ་དགའ།།<line/>
གཟུགས་སོགས་འདོད་པའི་ཡོན་ཏན་ལ། །ཆགས་ཤིང་ལྷག་པར་རྒྱལ་གྱུར་ནས། །སྲིད་ལ་སེམས་ནི་སྐྲག་པར་བྱེད། །སྲིད་ལ་མངོན་པར་ཆགས་པ་མེད། །ཐེག་<line/>
པ་ཆེན་པོའི་ཚུལ་ལ་བརྩོན། །ཐེག་པ་གཞན་ལ་འདོད་ལྡན་མིན། །སེམས་ཅན་རྣམས་ཀྱི་དོན་ལ་བརྩོན། །དཀོན་མཆོག་གསུམ་གྱི་མཆོག་བྱུང་བ། །ཉོན་མོངས་<line/>
ཀུན་ཏུ་ཆགས་པ་སྤངས། །གཉེན་པོ་དག་ནི་རབ་ཏུ་བསྒོམ། །འདོད་ཆགས་ལ་སོགས་ཉོན་མོངས་ཆེ། །མི་སྡུག་པ་ལ་སོགས་པ་བསྒོམ། །རིགས་དང་རིགས་མིན་ཆོ་ག་<line/>
ཤེས། །སྔགས་དང་ཕྱག་རྒྱ་ཤིན་ཏུ་མཁས། །དགུག་དང་གཞུག་དང་བཅིང་བ་དང༌། །དབང་དུ་བྱ་དང་གཤེགས་གསོལ་དང༌། །ཇི་སྐད་རྡོ་རྗེ་དབྱིངས་བཤད་བཞིན། །<line/>
སྔོན་དུ་རིག་པའི་བརྟུལ་ཞུགས་བྱ། །ཁ་ན་མ་ཐོ་རྡུལ་ཙམ་ལ། །ཀུན་ཏུ་འཛེམ་པར་བྱ་བ་ཡིན། །ཚད་དང་ཚོན་རྩི་སྲད་བུ་དང༌། །ཡོ་བྱད་ཆོ་གཡང་དག་ལྡན། །བཅིང་<line/>
དང་ཕུར་བུས་གདབ་པ་ཉིད། །སྔར་བཤད་རྡོ་རྗེ་དབྱིངས་བཞིན་དུ། །བཟའ་བ་དང་ནི་མི་བཟའ་བ། །རྡོ་རྗེ་སྙེམས་ཚུལ་ཏིང་འཛིན་གྱིས། །རྡོ་རྗེ་དབྱིངས་སོགས་དཀྱིལ་<line/>
</page>
<page index="354" id="496B">འཁོར་དུ། །སྔར་ནི་ཇི་ལྟར་དེ་བཞིན་བྱ། །དེ་ནས་ཡང་དག་རབ་བཤད་བྱ། །དཀྱིལ་འཁོར་ཆེན་པོ་མཆོག་གྱུར་པ། །རྡོ་རྗེ་དབྱིངས་དང་རབ་ཏུ་མཚུངས། །དངོས་གྲུབ་ཐམས་<line/>
ཅད་བྱེད་པའི་མཆོག །གྲུ་བཞི་པ་ལ་སྒོ་བཞི་པ། །རྟ་བབས་བཞིས་ནི་རྣམ་པར་བརྒྱན། །ཐིག་བཞི་དང་ནི་ཡང་དག་ལྡན། །དར་གྱི་ཆུན་པོས་རྣམ་པར་བརྒྱན། །རྒྱ་ཆེར་ཇི་ལྟར་རིགས་པ་<line/>
རུ༑ ༑ཇི་བཞིན་རྡོ་རྗེ་གྲོང་ཁྱེར་ཆེ། །རྡོ་རྗེ་དབྱིངས་དང་རབ་ཏུ་མཚུངས། །རྡོ་རྗེ་འཛིན་པའི་གྲོང་ཁྱེར་བྲི། །འཁོར་ལོ་ལྔ་དང་ཡང་དག་ལྡན། །ཀ་བ་བརྒྱད་དང་ཡང་དག་ལྡན། །དེ་དབུས་<line/>
རང་བཞིན་འཁོར་ལོ་ཡི། །དབུས་སུ་སངས་རྒྱས་དགོད་པར་བྱ། །རྣམ་པར་སྣང་མཛད་སྟོན་པ་ཆེ། །རྡོ་རྗེ་སེམས་དཔའ་འོད་པོ་ཆེ། །བྱང་ཆུབ་སེམས་དཔའ་རྒྱལ་པོ་ཆེ། །སངས་<line/>
རྒྱས་ལོངས་སྤྱོད་རྫོགས་དཀྱིལ་འཁོར། །སངས་རྒྱས་སྤྱན་སྔར་རྡོ་རྗེ་ནི། །འབར་བའི་དབུས་སུ་དགོད་པར་བྱ། །རྡོ་རྗེ་མེ་ལྟར་འབར་ཉིད་ནི། །ཕྱག་རྒྱ་འཇིག་རྟེན་གསུམ་འཇོམས་པ། །<line/>
གཡས་སུ་རིན་ཆེན་ཕྱག་རྒྱ་ནི། །འབར་བའི་དབུས་སུ་དགོད་པར་བྱ། །གཡོན་དུ་པདྨའི་ཕྱག་རྒྱ་བྲི། །རྒྱབ་ཏུ་རྡོ་རྗེ་རྣོན་པོ་ནི། །འབར་བའི་དབུས་སུ་དགོད་པར་བྱ། །ཕྱག་<line/>
རྒྱ་ཡི་ནི་རྒྱལ་པོ་བཞི། །འབར་བའི་མེ་དང་རབ་ཏུ་ལྡན། །རྣམ་པར་སྣང་མཛད་དཀྱིལ་འཁོར་ཆེ། །ཆོས་དབྱིངས་གྲོང་ཁྱེར་ཆེན་པོ་ལ། །འཁོར་ལོས་བསྒྱུར་བ་བཞི་<line/>
</page>
<page index="355" id="497A">༄༅། །པོ་ཡི། །ཕྱག་རྒྱ་དག་ཀྱང་དགོད་པར་བྱ། །གང་དང་གང་གི་ཐིག་གྱུར་པ། །དཀྱིལ་འཁོར་ཤེས་རབ་ཅན་ཐིག་གདབ། །རྡོ་རྗེ་ཡི་ནི་སྔགས་<line/>
འདི་ཡིས། །རྡོ་རྗེའི་ཐིག་ནི་ཡོངས་སུ་གཟུང༌། །ཨོཾ་བཛྲ་ས་མ་ཡ་སཱུ་ཏྲཾ་མཱ་ཏི་ཀྲ་མ་ཧཱུཾ། །དཀྱིལ་འཁོར་ཆེན་པོ་བསྡུས་པ་ཡི། །རྡོ་རྗེ་ཤུགས་ཀྱིས་སོང་ནས་ཀྱང༌། །རྡོ་རྗེའི་<line/>
ཕྱག་རྒྱ་ཡོངས་བསྡུས་པ། །རྒྱལ་པོ་བྲི་ཞིང་དགོད་པར་བྱ། །ཨོཾ་བཛྲ་བེ་གཱ་ཀྲ་མ་ཧཱུཾ། །ཚོན་རྩི་ཐམས་ཅད་ཡང་དག་ལྡན། །འབར་བའི་ལྟ་བས་ཐམས་ཅད་བལྟ། །རྡོར་ཇེ་<line/>
ཚོན་རྩི་བཀྱེ་བྱ་ཞིང༌། །རྡོ་རྗེ་སྔགས་ནི་རབ་ཏུ་བསྐུལ། །ཨོཾ་བཛྲ་ཙི་ཏྲ་ས་མ་ཡ་ཧཱུཾ། །ཕྱག་རྒྱ་གང་ཞིག་དགོད་བར་དུ། །སྙིང་པོ་ཐམས་ཅད་དགོད་པར་བྱ། །<line/>
སྔར་ནི་དགོད་པ་གང་ཡིན་པ། །རྡོ་རྗེ་གཟུགས་ནི་སྐོར་བྱེད་པ། །རྡོ་རྗེ་ཧཱུཾ་མཛད་དཀྱིལ་འཁོར་དུ། །རྡོ་རྗེ་ཤུགས་ཀྱིས་སོང་ནས་ཀྱང༌། །རྡོ་རྗེ་རིག་པ་མཆོག་<line/>
རྒྱལ་པོ། །མི་བསྐྱོད་ཤིན་ཏུ་མཉམ་བཞག་པ། །ཞལ་ཟྦྷི་པ་ལ་ཕྱག་བརྒྱད་པ། །མཆེ་བ་དག་ནི་ཅུང་ཟད་གཙིགས། །ཁྲོ་བོའི་རྒྱལ་པོ་འབར་བས་ཁྱབ། །<line/>
ཕྱག་ན་ཕྱག་རྒྱ་དང་བཅས་མཚོན། །རྡོ་རྗེ་ཧཱུཾ་མཛད་ཕྱག་རྒྱ་ནི། །སྟེང་དུ་ཕྱག་གཉིས་ཡང་དག་ལྡན། །དེ་བཞིན་ཁོ་ནར་ཕྱག་གཉིས་དག །ལྕགས་ཀྱུ་འཕྱར་<line/>
</page>
<page index="356" id="497B">བ་ཡང་དག་ལྡན། །ཕྱག་གཅིག་གིས་ནི་ཞགས་པ་བསྣམས། །གཅིག་གིས་རྡོ་རྗེ་ཡང་དག་བསྣམས། །མདའ་འགེངས་པ་ཡི་ཕྱག་རྒྱ་དང༌། །ཕྱག་གཉིས་དག་<line/>
ནི་ཤིན་ཏུ་ལྡན། །རྡོ་རྗེ་ཧཱུཾ་མཛད་ཕྱག་རྒྱ་སྟེ། །དབང་ཕྱུག་ཆེན་པོ་ཀུན་ཏུ་མནན། །གཡས་པས་ལྷ་མོ་ཨུ་མ་ཡི། །ནུ་མའི་བར་དུ་གནོན་པར་བྱེད། །དེ་ཡི་ཕྱོགས་<line/>
རྣམས་ཐམས་ཅད་དུ། །རྡོ་རྗེ་ཁྲོ་བོ་དགོད་པར་བྱ། །འབར་བའི་ཕྲེང་བས་ཁྱབ་ཅིང་འབར། །ཁྲོ་བོ་འཇིགས་པར་བྱེད་པ་མཆོག །མདུན་དུ་རྡོ་རྗེ་སེམས་དཔའ་<line/>
སྟེ༑ ༑གཡས་སུ་རྡོ་རྗེ་རྒྱལ་པོའོ། །གཡོན་དུ་རྡོ་རྗེ་ཆགས་པ་སྟེ། །རྒྱབ་ཏུ་རྡོ་རྗེ་ལེགས་པའོ། །རྡོ་རྗེ་ཤུགས་ཀྱིས་སོང་ནས་ཀྱང༌། །ལྷོ་རུ་ཁྲོ་བོའི་དཀྱིལ་འཁོར་ནི། །ཁྲོ་<line/>
བོའི་རྒྱལ་པོ་ཁྲོ་གཉེར་ཅན། །ཁྲོ་བོས་ཡོངས་སུ་བསྐོར་བ་བྲི། །ཐམས་ཅད་འབར་བའི་ཕྲེང་བས་ཁྱབ། །གདོང་ནི་ཁྲོ་བཅས་བཞད་ལྡན་པ། །རྡོ་རྗེ་དབང་ཕྱུག་ཕྱག་རྒྱར་<line/>
ལྡན། །ཁྲོ་གཉེར་ཅན་ནི་ཡོངས་སུ་བརྗོད། །དེ་ཡི་ཕྱོགས་རྣམས་ཐམས་ཅད་དུ། །རྡོ་རྗེ་ཁྲོ་བོ་བདག་ཉིད་ཆེ། །སྔགས་དང་ཕྱག་རྒྱ་ཡོངས་སུ་བསྡུ། །རང་གི་གནས་སུ་<line/>
ཡང་དག་བྲི། །མདུན་དུ་རྡོ་རྗེ་རིན་ཆེན་ཏེ། །གཡས་སུ་ཁྲོ་བོ་གཟི་བརྗིད་དོ། །གཡོན་དུ་རྒྱལ་མཚན་དྲག་པོ་སྟེ། །རྒྱབ་ཏུ་ཁྲོ་བོ་བཞད་པའོ། །རྡོ་རྗེ་ཤུགས་ཀྱིས་སོང་ནས་<line/>
</page>
<page index="357" id="498A">༄༅། །ཀྱང༌། །ནུབ་ཀྱི་ཕྱོགས་སུ་དཀྱིལ་འཁོར་ནི། །ཁྲོ་བོ་ཆེན་པོ་རྡོ་རྗེ་སྟེ། །ཁྲོ་བདག་ཆེན་པོ་རྣམས་ཀྱིས་བསྐོར། །རྡོ་རྗེ་ཆོས་ནི་མདུན་<line/>
དུ་སྟེ། །རྡོ་རྗེ་རྣོན་པོ་གཡས་སུའོ། །དེ་བཞིན་གཡོན་དུ་རྡོ་རྗེ་རྒྱུ། །རྒྱབ་ཏུ་རྡོ་རྗེ་སྨྲ་བའོ། །རྡོ་རྗེ་ཤུགས་ཀྱིས་སོང་ནས་ཀྱང༌། །དཀྱིལ་འཁོར་དག་ནི་མཆོག་བཞི་པ། །<line/>
རྡོ་རྗེ་དབབ་པ་ལས་ཆེན་པོ། །ཁྲོ་བོ་ཆེན་པོས་ཡོངས་སུ་བསྐོར། །རྡོ་རྗེ་ལས་ནི་མདུན་དུ་སྟེ། །གཡས་སུ་རྡོ་རྗེ་བསྲུང་བའོ། །གཡོན་དུ་རྡོ་རྗེ་གནོད་སྦྱིན་ཏེ། །རྒྱབ་ཏུ་རྡོ་རྗེ་<line/>
ཁུ་ཚུར་རོ། །དབུས་ཀྱི་འཁོར་ལོའི་མཚམས་བཞི་རུ། །ལྷ་མོ་བཞི་ནི་ཡང་དག་བྲི། །མཚམས་སུ་ཟླ་བའི་དཀྱིལ་འཁོར་ལ། །རྡོ་རྗེ་སྒེག་མོ་ལ་སོགས་བྲི། །<line/>
ཕྱི་རོལ་དཀྱིལ་འཁོར་མཚམས་རྣམས་སུ། །རྡོ་རྗེ་མེ་ཏོག་ལ་སོགས་བྲི། །རྡོ་རྗེ་དབྱིངས་སོགས་དཀྱིལ་འཁོར་དུ། །ཇི་སྐད་སྔར་བཤད་ཆོ་ག་བཞིན། །སྒོ་<line/>
བཞི་དག་ནི་ཐམས་ཅད་དུ། །སྒོ་སྲུང་རྣམས་ནི་དགོད་པར་བྱ། །ལྕགས་ཀྱུ་ཞགས་པ་ལྕགས་སྒྲོག་དང༌། །དྲིལ་བུ་དབབ་པ་བླ་ན་མེད། །རང་གི་ཕྱག་རྒྱ་སྙིང་<line/>
གར་བཞག །རང་རང་གི་ནི་སྙིང་པོ་ཡིས། །རྡོ་རྗེ་དྲིལ་བུ་ཡིད་འོང་ལྡན། །རྣམ་པར་སྣང་མཛད་རྣམ་པར་དགོད། །བདག་ཉིད་རྡོ་རྗེ་ཁྲོ་བོ་ནི། །གཙོ་བོ་རྡོ་རྗེ་<line/>
</page>
<page index="358" id="498B">རིག་པ་མཆོག །རྡོ་རྗེ་རྒྱལ་པོ་མཆོག་བྱིན་བརླབ། །རང་ཉིད་རྡོ་རྗེ་དཀྱིལ་འཁོར་མཆོག །དེ་ཡིས་དཀྱིལ་འཁོར་དེ་བྲིས་ནས། །རྡོ་རྗེ་ཏེ་རིན་ཏི་རི་འཇུག །ཡང་<line/>
དག་པར་ནི་བརྟག་བྱས་ལ། །ལན་བདུན་དུ་ནི་བསྐོར་བར་བྱ། །ཆད་པ་གང་ཡིན་ཡོངས་སུ་དག །མཁས་པས་ལྷག་པར་དབྲི་བར་བྱ། །རྡོ་རྗེ་དྲིལ་བུ་རྟོགས་པར་<line/>
བྱ༑ ༑གྲུབ་པར་གྱུར་ཏེ་ཉེས་པ་མེད། །རྡོ་རྗེ་ལྕགས་ཀྱུ་ལ་སོགས་ཀུན། །མཉམ་པར་བཞག་པས་ལས་རྣམས་བྱ། །འཁོར་ལོའི་དབུས་སུ་ཞུགས་ནས་ནི། །མཁས་<line/>
པས་སྒོ་ནི་དབྱེ་བར་བྱ། །ཡིད་ཀྱིས་རྡོ་རྗེ་རི་མོ་ནི། །བཏེག་ཅིང་ཀུན་ཏུ་ཕྱེ་ནས་ཀྱང༌། །རྡོ་རྗེ་སྒོ་ནི་བཞི་པོ་དག །ཡིད་ཀྱིས་དབྱེ་བར་བྱ་བ་ཡིན། །དེ་ལ་སྙིང་པོ་ནི་འདི་<line/>
ཡིན་ཏེ། ཨོཾ་བཛྲ་དྷ་ར་ཨུད་གྷ་ཊ་ཡ་པྲ་བེ་ཤ་ཡ་ས་མ་ཡ་ཧཱུཾ། །དཀྱིལ་འཁོར་ཕྱི་རོལ་གནས་རྣམས་སུ། །ཕྱི་ཡི་རྡོ་རྗེ་རིགས་དག་བྲི། །ཁྱབ་འཇུག་ལ་སོགས་<line/>
ལྷ་རྣམས་ནི། །ཁ་ཁྱེར་གྱི་ནི་ཕྱེད་ལ་གནས། །འཁོར་ལོ་དང་བཅས་རིགས་བཅས་ཏེ། །སེམས་ཅན་གདུག་པ་གདོན་ལ་སོགས། །རིམས་དང་འབྱུང་<line/>
པོ་ཤ་ཟ་དང༌། །མཁའ་འགྲོ་འབྱུང་པོ་མ་མོ་དང༌། །ལྷ་མོ་མཚོན་ཆ་དང་ལྡན་ཀུན། །ཇི་ལྟར་མངོན་པར་འདོད་པ་བྲི། །ཕྱི་རོལ་ཁ་ཁྱེར་གནས་སུ་ནི། །རྡོ་<line/>
</page>
<page index="359" id="499A">༄༅། །རྗེ་ཁ་ཁྱེར་མཛེས་པ་རྣམས། །དེ་ནས་སྔོན་ལ་སློབ་དཔོན་ཆེས། །དཀྱིལ་འཁོར་དབུས་སུ་འདུག་ནས་ནི། །རྡོ་རྗེ་སྐྱིལ་མོ་ཀྲུང་བཅས་ཏེ། །ཏིང་ངེ་<line/>
འཛིན་ལ་སྙོམས་འཇུག་བྱ། །ཇི་ལྟར་རྡོ་རྗེ་རིགས་བྱུང་བ། །དེ་བཞིན་བདག་ཉིད་རྣམ་པར་བསམ། །རྡོ་རྗེ་རིག་པ་མཆོག་རྒྱལ་པོ། །བདག་ཉིད་ཡང་དག་བྱིན་གྱིས་བརླབ། །རྡོ་རྗེ་<line/>
ཁྲོ་བོ་རྒྱལ་པོ་མཆོག །ཅེས་བྱ་དེ་འདྲའི་ཏིང་འཛིན་ལ། །རྡོ་རྗེ་སེམས་དཔའི་ཏིང་འཛིན་གྱིས། །སྐལ་པ་ཆེན་པོ་སྙོམས་ཞུགས་ནས། །ཇི་སྐད་གོང་དུ་གྲགས་པ་བཞིན། །ཤེས་<line/>
རབ་ཅན་གྱིས་ཐམས་ཅད་བསམ། །ཇི་ལྟར་རྡོ་རྗེ་རིགས་འབྱུང་བ། །ཇི་ལྟར་དཀྱིལ་འཁོར་རྫོགས་པར་ནི། །རྒྱ་ཆེན་གསང་བ་ཆེན་པོ་དང༌། །རྡོ་རྗེ་སློབ་དཔོན་ཆོ་ག་མཆོག །རྒྱུད་<line/>
ཆེན་གསང་བ་ཞེས་བྱ་བ། །རྟོག་པ་འདི་ལས་རབ་ཏུ་བཤད། །དེ་ནས་དབུས་སུ་འདུག་བྱས་ནས། །རྡོ་རྗེ་སློབ་དཔོན་དཀའ་ཐུབ་ཆེས། །ཁྲོ་བོའི་ཕྱག་རྒྱ་བཅིངས་ནས་ནི། །ཕྱག་<line/>
རྒྱ་ཐམས་ཅད་ཡོངས་སུ་བཅིངས། །ཁྲོ་བོ་རྡོ་རྗེ་ལྕགས་ཀྱུ་བཅིངས། །སངས་རྒྱས་ཐམས་ཅད་སྤྱན་དྲང་བྱ། །མཚན་བརྒྱ་རྩ་བརྒྱད་དམ་པ་ནི། །ལན་གཅིག་ཏུ་ནི་བརྗོད་པར་བྱ། །<line/>
རྡོ་རྗེ་མེ་ཏོག་སོགས་མཆོད་པས། །འདྲེན་པ་ཐམས་ཅད་མཆོད་པར་བྱ། །གསང་བའི་མཆོད་པ་གང་བྱ་བ། །ཕྱག་རྒྱ་ཐམས་ཅད་ཡོངས་སུ་བཅིང༌། །ཕྱག་རྒྱ་ཉེ་བའི་ཕྱག་རྒྱ་ལྡན། །<line/>
</page>
<page index="360" id="499B">དེ་བཞིན་དུ་ནི་མཆོད་པ་ཉིད། །ཕྱག་རྒྱའི་ལན་ལ་སོགས་པ་ཀུན། །ཆོ་ག་རབ་ཏུ་ལྡན་པ་དབུལ། །རྡོ་རྗེ་དྲིལ་བུ་དཀྲོལ་བྱ་ཞིང༌། །གདུག་པའི་དཀྱིལ་འཁོར་བསྡིགས་པར་བྱ། །གདུག་པའི་<line/>
སེམས་ནི་གདུལ་བྱ་ཞིང༌། །ཉོན་མོངས་མཆོག་ཏུ་གསད་པར་བྱ། །དབབ་ཅིང་བརྗོད་པ་ཉིད་དུ་བྱ། །རྡོ་རྗེ་མཆོད་པས་མཆོད་པར་བྱ། །གླུ་དང་མཆོད་པ་ཡང་དག་ལྡན། །རྡོ་རྗེ་གླུ་ནི་བླང་བར་བྱ། །རྡོ་<line/>
རྗེ་ཡི་ནི་གླུ་འདི་དག །བླང་ཞིང་མཆོག་རྣམས་མཉེས་པར་བྱ། །བཏུད་ཅིང་དབུལ་བར་བྱ་བ་ཉིད། །རྡོ་རྗེ་གླུ་ནི་བླང་བར་བྱ། །ཤ་ཏ་ཤ་ཏ་མ་ཏ་ས་ཏ་ཏི་རི། ཊ་ཏ་ཊ་ཏ་པྲི་ཏི་ཧ་ཏ། མ་ཏ་ཤ་ཏ་པྲ་ཏ་<line/>
ཀ་ཏ། ཀུ་ཊ་ཏ་བི་ཊ་བི་ཊ་ཊ་ཊ་ཊ། བ་ཊ་ཨི་ཏི་ཏ་ཊ་ཊ་ཊ། ཀ་ར་ཊ་ར་ཊ་ར་ར་ཊ། །རྡོ་རྗེ་ཏི་རིན་ཏི་རི་ཡི། །ཕྱག་རྒྱས་བདག་ཉིད་དབང་བསྐུར་བྱ། །ཇི་ལྟར་འདོད་པ་བཀའ་མནོས་ནས། །རྡོ་རྗེའི་<line/>
སྔགས་ནི་རབ་ཏུ་བསྐུལ། །སྔོན་པོ་གོས་ཀྱིས་སྟོད་གཡོགས་བྱ། །སྔོན་པོ་ཡིས་ནི་མིག་དགབ་བྱ། །རྡོ་རྗེ་ཏི་རིན་ཏི་ཡི་རི། །ཕྱག་རྒྱ་རྡོ་རྗེ་སློབ་མ་བཅིང༌། །ཨོཾ་གྲྀཧྞ་བཛྲ་ས་མ་ཡ་ཧཱུམ་བཾ། །ཅི་རིགས་<line/>
བར་ནི་གཞུག་བྱ་ཞིང༌། །རྡོ་རྗེའི་སྔགས་ནི་བསྐུལ་བར་བྱ། །རྡོ་རྗེ་ཡི་ནི་སྔགས་འདི་ཡིས། །རྡོ་རྗེ་སློབ་མ་གཞུག་པར་བྱ། །ཨོཾ་བཛྲ་ས་མ་ཡ་པྲ་བེ་ཤ་ཡཱ་མི། །རྡོ་རྗེ་དབྱིངས་སོགས་དཀྱིལ་<line/>
འཁོར་དུ། །རྒྱས་བར་ཇི་ལྟར་སྔ་མ་བཞིན། །ཡེ་ཤེས་དབབ་པའི་ལས་དག་ནི། །མཁས་པ་དག་གིས་བྱ་ཉིད་དོ། །མཆོད་པ་དང་ནི་གཏོར་མ་ཉིད། །རྡོ་རྗེ་ཅན་གྱིས་སྔར་གསུངས་ཉིད། །ཤེས་<line/>
</page>
<page index="361" id="500A">༄༅། །རབ་ཅན་གྱིས་ཀུན་བསླབ་ཅིང༌། །བདག་ཉིད་དང་བས་རབ་ཏུ་བྱ། །རྡོ་རྗེ་ཧཱུཾ་མཛད་ཕྱག་རྒྱ་ཡི། །ཤེས་རབ་ཅན་གྱིས་ཧཱུཾ་བསྒྲུབ་བྱ། །ལྷ་ལ་སོགས་པ་གདུག་པ་<line/>
ཀུན༑ ༑བཀུག་ཅིང་དེ་རུ་གཞུག་པར་བྱ། །རྡོ་རྗེའི་རྣལ་འབྱོར་བསླབ་བྱ་ཞིང༌། །བདག་ཉིད་དམ་ནི་གཞན་ཡང་རུང༌། །རྡོ་རྗེ་ཕྲེང་བས་དབང་བསྐུར་བྱ། །རྡོ་རྗེ་མནའ་ཡི་ཕྱག་རྒྱ་ཡིས། །སྔོན་<line/>
ལ་མནའ་ནི་བསྒྲགས་པར་བྱ། །རྡོ་རྗེ་ཡེ་ཤེས་ཡེ་ཤེས་ཆེ། །རྡོ་རྗེ་ཡེ་ཤེས་རབ་བསྒྲུབ་བྱ། །ལག་པས་རྡོ་རྗེ་མཚན་མ་བཟུང༌། །རྡོ་རྗེ་སྔགས་ནི་རབ་བསྒྲུབ་བྱ། །རྡོ་རྗེ་ཡི་ནི་སྔགས་འདི་ཡིས། །རྡོ་རྗེ་<line/>
མཚན་མ་རབ་ཏུ་སྦྱིན། །ཨོཾ་བཛྲ་པཱ་ཎི་ཀརྨ་ཀཱ་རྡོ་བྷཱ་བ། །དེ་ནས་མིང་གི་དབང་བསྐུར་ཞིང༌། །རྡོ་རྗེ་སྔགས་ནི་རབ་ཏུ་བསྐུལ། །རྡོ་རྗེ་ཡི་ནི་སྔགས་འདི་ཡིས། །རྡོ་རྗེ་མིང་གི་དབང་བསྐུར་བྱ། །ཨོཾ་བཛྲ་<line/>
ཀྲོ་དྷ་སྟྭཾ་ཨ་བྷི་ཥིཉྩཱ་མི། ཨོཾ་བཛྲ་ནཱ་མ་ཨ་བྷི་ཥེ་ཀ་ཏ་ཧེ་བཛྲ་ནཱ་མ། །ཡེ་ཤེས་འབྱུང་བ་ཕུན་སུམ་ཚོགས། །མཁས་པ་ཡིས་ནི་བསྒོམ་པར་བྱ། །ཤེས་རབ་མཆོག་གིས་བསླབ་བྱ་ཞིང༌། །རྡོ་རྗེ་<line/>
རྣལ་འབྱོར་རབ་ཏུ་བསྒྲུབ། །སྙིང་གར་རྡོ་རྗེ་བྲིས་ནས་ནི། །སྣ་ཚོགས་ལས་རྣམས་ཡང་དག་ལྡན། །འབར་བའི་ཕྲེང་བས་ཁྱབ་ཅིང་འབར། །སྙིང་གར་རྡོ་རྗེ་བསྒོམ་པར་བྱ། །རྡོ་རྗེ་རིག་པ་<line/>
མཆོག་རྒྱལ་པོ། །བདག་ཉིད་ཡོངས་སུ་བསྒོམ་པར་བྱ། །རྒྱལ་པོ་ལས་རྣམས་ཐམས་ཅད་འཛིན། །བདག་ཉིད་ཡོངས་སུ་བསྒོམ་པར་བྱ། །ཡང་ན་ཁྲོ་བོའི་ནང་ནས་གཅིག །བདག་ཉིད་ཡོངས་<line/>
</page>
<page index="362" id="500B">སུ་བསྒོམ་པར་བྱ། །རྡོ་རྗེ་ཁྲོ་བོ་སྙོམས་འཇུག་པས། །འགྲོ་བ་ཐམས་ཅད་དབབ་པར་བྱ། །ཧཱུཾ་སཏྭ་བཛྲ་ཀྲོ་དྷ་ཨཱ་བེ་ཤ་ཨཿ། །ཁྲོ་བོ་རིན་ཆེན་ཏིང་འཛིན་གྱིས། །རྡོ་རྗེ་རིན་ཆེན་ཡང་དག་བྲིས། །<line/>
བདག་ཉིད་རྡོ་རྗེ་རིན་ཆེན་ཏེ། །སངས་རྒྱས་ཐམས་ཅད་དབང་དུ་བྱ། །རྡོ་རྗེ་པདྨ་མགྲིན་བཅིངས་ནས། །ལྐོག་མའི་ཕྱོགས་སུ་ཡང་དག་བྲི། །བདག་ཉིད་རྡོ་རྗེ་ཆོས་བསྒོམས་ནས། །དེ་ནས་ཉོན་<line/>
མོངས་ཐམས་ཅད་འཇོམས། །སྤྱི་བོར་རྡོ་རྗེ་བྲི་བྱ་ཞིང༌། །རྡོ་རྗེ་འབར་བ་འཛིན་པ་དགོད། །བདག་ཉིད་རྡོ་རྗེ་ལས་བསྒོམས་ནས། །གདུག་པ་ཐམས་ཅད་བསལ་བར་བྱ། །ཧོ་བཛྲ་རཏྣ་ཀྲོ་དྷ་བ་ཤ་<line/>
མཱ་ནཱ་ཡ་ཏྲ། ཧྲཱིཿ་བཛྲ་དྷརྨ་ཀྲོ་དྷ་ནཱ་ཤ་ཡ་ཕཊ། །ཧཱུཾ་ཀརྨ་བཛྲ་ཀྲོ་དྷ་རཀྵ། །ལྷ་ཚོགས་སངས་རྒྱས་ཐམས་ཅད་ནི། །ཕྱག་རྒྱ་དང་བཅས་དགུག་པར་བྱ། །ཡེ་ཤེས་བརླབ་ཅིང་དེ་ནས་བཟུང༌། །དེ་བཞིན་<line/>
ཁོ་ནར་ཡང་དག་བརླབ། །ལག་པར་རྡོ་རྗེ་ལྕགས་ཀྱུ་བྲི། །སྡིགས་མཛུབ་ཡི་གེ་ཧཱུཾ་ལྡན་པ། །ཁྲོ་བོ་ཡིས་ནི་སོར་མོ་བསྐྱོད། །ལྷ་རྣམས་འགུགས་པར་བྱེད་པའི་མཆོག །ཨོཾ་བཛྲ་ཀྲོ་དྷ་ཨཱ་ཀཪྵ་ཡ་ཧཱུཾ་<line/>
ཕཊ༑ ༑དེ་བཞིན་འོག་ཏུ་རྐང་མཐིལ་ལ། །རྡོ་རྗེ་ལྕགས་ཀྱུ་ཡང་དག་བྲི། །དེ་ཡིས་ལྷ་ནི་གང་ཞིག་མནན། །དེ་ནི་དགུག་པའི་མཆོག་ཡིན་ནོ། །ཨོཾ་བཛྲ་ཀྲོ་དྷ་ཨ་ཀྲ་ཨཾ་ཀུ་ཤ་ཨཱ་ཀཪྵ་ཡེ་ཧཱུཾ་ཕཊ། །<line/>
དཔུང་པ་བརྐྱང་དང་ཡང་དག་ལྡན། །རྡོ་རྗེ་ལྕགས་ཀྱུ་ཡང་དག་བྲིས། །ལྷ་ནི་གང་དང་གང་ལ་མནན། །དེ་དང་དེ་ནི་དགུག་པའི་མཆོག །ཨོཾ་བཛྲ་ཀྲོ་དྷ་ཨཱ་ཀཪྵ་ཡ་ཧཱུཾ་ཕཊ། །སྟན་ལ་རྡོ་རྗེ་<line/>
</page>
<page index="363" id="501A">༄༅། །ལྕགས་ཀྱུ་ནི། །ཡང་དག་བྲིས་པས་དེ་མནན་ཞིང༌། །ལྷ་ནི་གང་ཞིག་ཀུན་ཏུ་མནན། །དེ་དང་དེ་ནི་འགུགས་པའི་མཆོག །ཨོཾ་བཛྲ་ཀྲོ་དྷ་ཨཱ་ས་ན་ཨཱ་གཙྪ་ཡ་<line/>
ཨཱ་ཀཪྵ་ཡ་མི་ཏེ་ཧེ་བཛྲ་ས་མ་ཡ་མ་ནུ་སྨ་ར་ཧཱུཾ་ཕཊ། ཕྱག་རྒྱ་དབབ་པར་ཡང་དག་དབབ། །མཁས་པས་ཡེ་ཤེས་བསླབ་པར་བྱ། །རྡོ་རྗེ་སྦྱོར་བ་ཐམས་ཅད་ཀྱི། །སྒྲུབ་པ་དག་ཀྱང་ཡང་དག་བརྩམ།།<line/>
གཡོན་བརྐྱང་བ་ཡིས་གནས་རྣམས་སུ། །བདག་ཉིད་ཁྲོ་བོར་བསྒོམ་པར་བྱ། །མྱུར་དུ་སངས་རྒྱས་ཡེ་ཤེས་ནི། །རིང་པོར་མི་ཐོགས་ཡང་དག་དབབ། །ཨོཾ་བཛྲ་ཀྲོ་དྷ་ཀཱ་ཡ་ཨཱ་བེ་ཤ་ཧཱུཾ་<line/>
ཨ༑ ༑རྡོ་རྗེ་ཧཱུཾ་མཛད་ཡང་དག་སྦྱོར། །ཁྲོ་བོ་བདག་ཉིད་བསྒོམ་པར་བྱ། །སངས་རྒྱས་བྱང་ཆུབ་ཡང་དག་དགུག །རྡོ་རྗེ་སྔགས་ནི་རབ་ཏུ་བསྐུལ། །ཨོཾ་བཛྲ་བི་དྱོཏྟ་མ་མཧཱ་ཀྲོ་དྷ་ཨཱ་ན་ཡ་<line/>
ཧོ་བྷ་ག་བཱན་བཛྲ་ཧཱུཾ་ཕཊ། །བདག་ཉིད་ཁྲོ་བོ་བསྒོམ་བྱ་ཞིང༌། །ཁྲོ་བོའི་ལྟ་བས་བལྟ་བར་བྱ། །འཁོར་བའི་བཙོན་ར་འཇིགས་རུང་བར། །སེམས་ཅན་ཐམས་ཅད་བསད་པར་བྱ། །ཨོཾ་<line/>
དྲྀཥྛ་མཧཱ་ཀྲོ་དྷ་མཱ་ར་ཡ་སརྦ་སཏྭ་ཧཱུཾ། །རྟག་ཏུ་རང་ཉིད་གོ་བགོས་པར། །ཡིད་ཀྱིས་བདག་ཉིད་བསྒོམ་བྱ་ཞིང༌། །གཞན་དག་ཀྱང་ནི་བསྒོམ་བྱས་ནས། །འགྲོ་བ་འདི་ཀུན་བསྲུང་བར་<line/>
འགྱུར། །ཨོཾ་བཛྲ་རཀྵ་རཀྵ་སརྦ་སཏྭ་ཧཱུཾ་ཕཊ། །གསང་བའི་ཕྱག་རྒྱ་རྣལ་འབྱོར་ཆེ། །རྣམ་པ་བཞི་ནི་བསླབ་པར་བྱ། །རྡོ་རྗེ་ཡེ་ཤེས་དེ་ཉིད་ཆེ། །སངས་རྒྱས་བྱང་ཆུབ་ཡེ་ཤེས་<line/>
</page>
<page index="364" id="501B">བསམ། །རྡོ་རྗེ་ཁྲོ་བོ་སྙོམས་འཇུག་པས། །སེམས་ཅན་གང་ཕྱིར་ཀུན་ཏུ་ཆགས། །ཡིད་ཀྱིས་གཟུགས་ནི་བསྒོམ་བྱ་ཞིང༌། །ཡི་གེ་ཧཱུཾ་ནི་རབ་ཏུ་བརྗོད། །རྡོ་རྗེའི་སྦྱོར་བ་འདི་དག་ནི། །རྡོ་རྗེ་མཁའ་འགྲོའི་<line/>
ཕྱག་རྒྱ་ཡིས། །སེམས་ཅན་གང་ལ་ཡོངས་སུ་ཆགས། །དེ་ཡི་ཉོན་མོངས་རྣམ་པར་ཉམས། །ཊཀྐི་ཨ་ས་ལ་བེ། །ཨ་ལ་བེ་ཨཙྪ་ཊཀྐི་ཧཱུཾ་ཕཊ། །འདི་ནི་ལན་གཅིག་བརྗོད་པས་ཀྱང༌། །ཀུན་ནས་ཉོན་<line/>
མོངས་ཞུ་ཞིང་གཡོ། །ཊཀྐི་ཛ། སེམས་ཅན་གང་གི་རྒྱུད་ལ་ནི། །རྡོ་རྗེ་ཡི་ནི་ལྟ་བས་བལྟས། །རྡོ་རྗེ་རྣལ་འབྱོར་སྤྱན་ཆེན་པོས། །དེ་ཡི་སྡུག་བསྔལ་ཉམས་པར་གྱུར། །ཊཀྐི་ཧཱུཾ། ཡི་གེ་<line/>
ཧཱུཾ་ནི་གྱུར་པ་ལས། །ཉེ་བའི་སེམས་ཅན་གང་ཡིན་པ། །དེ་ཡི་སྙིང་གར་རྡོ་རྗེ་ཡང༌། །ཤེས་རབ་ཅན་གྱིས་ཡིད་ཀྱིས་བསམ། །དེ་ནས་འཇིགས་པ་ཐམས་ཅད་ལས། །ཕྱིར་མི་ལྡོག་པའི་<line/>
ཕྱག་རྒྱ་ཡང༌། །རྡོ་རྗེ་རྣལ་འབྱོར་མཁའ་འགྲོ་དང༌། །རྡོ་རྗེ་ཕྱག་རྒྱས་གདབ་པར་བྱ། །ཊཀྐི་ཧོ། །རྡོ་རྗེ་རྣལ་འབྱོར་རྨད་བྱུང་ཆེ། །རྡོ་རྗེ་རྣལ་འབྱོར་རྡོ་རྗེ་གང༌། །རྣལ་འབྱོར་མཁའ་འགྲོ་དཀྱིལ་<line/>
འཁོར་ནི། །ཤེས་རབ་ཅན་གྱིས་མཆོག་གསང་བརླབ། །དབང་པོ་གཉིས་ནི་སྙོམས་འཇུག་པས། །ཡན་ལག་ཀུན་ལ་ཡོངས་སུ་འཁྱུད། །ཡི་གེ་ཧཱུཾ་ནི་སྦྱོར་བྱེད་པ། །སྡུག་བསྔལ་རྣམ་པར་<line/>
ཉམས་པར་འགྱུར། །རྡོ་རྗེ་ཁྲོ་བོ་རབ་དྲག་འཛིན། །རྟག་ཏུ་བདག་ཉིད་བསྒོམ་པར་བྱ། །དེ་ཡི་ཁྲོ་བོའི་སྐུ་གང་ཡིན། །གཅིག་ཏུ་མཆོག་ཏུ་གསང་བ་བདག །སངས་རྒྱས་བྱང་ཆུབ་སེམས་དཔའང་རུང༌། །<line/>
</page>
<page index="365" id="502A">༄༅། །བདག་ཉིད་དང་ནི་མཚུངས་པ་རུ། །ལུས་ནི་ཡང་དག་སྦྱོར་བ་ནི། །དབང་པོ་སྙོམས་འཇུག་བརྗོད་པར་བྱའོ། །སངས་རྒྱས་བྱང་ཆུབ་སེམས་དཔའ་འམ། །རྡོ་རྗེ་<line/>
ཁྲོ་བོ་འམ། སེམས་དཔའ་གཞན་དེའི་ལུས་གང་ཡིན་པ་དང༌། བདག་གི་ལུས་གང་ཡིན་པ་མཚུངས་པར་ཤེས་པ་ཉིད་འདི་ནི་དབང་པོ་གཉིས་སྙོམས་པར་འཇུག་པ་ཞེས་བྱའོ།།<line/>
ཡང་ན་རྣམ་པར་བསྒོམ་པ་ཡིས། །ཇི་སྐད་བཤང་བཞིན་ཡན་ལག་འཁྱུད། །རྡོ་རྗེ་སེམས་དཔའ་རྒྱལ་པོ་ཆེ། །དཔུང་པ་དམ་པོར་བསྔམ་པར་བྱ། །ཡན་ལག་ཀུན་ལ་ཡོངས་འཁྱུད་<line/>
པས༑ ༑སངས་རྒྱས་བྱང་ཆུབ་རབ་གྲུབ་འགྱུར། །དབང་པོ་གཉིས་ནི་སྙོམས་འཇུག་པ། །འདོད་པའི་འདོད་ཆགས་བརྟག་མི་བྱ། །འདི་ཡིས་མཚུངས་པར་བསྒོམས་པ་ཡིས། །<line/>
མཚུངས་པ་ཉིད་ནི་དབང་པོ་ཡིན། །ཧཾ་ཏྲཾ་ཧཱུཾ་གི་སྦྱོར་བའི་སོ་དག་གིས། །མཆུ་བཟུང་ནས་ནི་འོ་བྱ་ཞིང༌། །སེམས་ཅན་གང་ཞིག་རྣམ་བསྒོམ་པ། །དེས་ནི་བདེ་བ་དོན་ཡོད་ཐོབ། །ཧཱུཾ་ཛ།<line/>
སེམས་ཅན་ཐམས་ཅད་བདེ་བྱེད་པ། །ཡི་གེ་ཧཱུཾ་དེ་རབ་སྦྱོར་ཞིང༌། །བདག་ཉིད་ཁྲོ་བོར་རྣམས་སྦྱངས་ནས། །དེ་ནས་བདེ་བ་ཐོབ་པར་འགྱུར། །ཧཱུཾ། གང་གིས་ཧཱུཾ་ནི་རབ་སྦྱོར་ཞིང༌། །<line/>
སེམས་ཅན་དག་ནི་གང་དག་གིས། །ཡན་ལག་ཐམས་ཅད་བསྡུས་བྱས་ན། །དེ་ཡི་ཉོན་མོངས་བསྲབས་པར་འགྱུར། །ཧཱུཾ་ཕཊ། ཡེ་ཤེས་ཆེན་པོས་ཐབས་ལྡན་པ། །རྡོ་རྗེའི་<line/>
</page>
<page index="366" id="502B">རིགས་ནི་ཐམས་ཅད་ཉིད། །དེ་བཞིན་འཁོར་ལོའི་འཁོར་བཅས་པས། །མཁས་པ་ཡིས་ནི་བསླབ་པར་བྱ། །སངས་རྒྱས་སྦྱོར་བའི་ཏིང་འཛིན་གྱིས། །རྟག་ཏུ་བདག་ནི་བསྒོམ་པར་བྱ། །རྣམ་པའི་<line/>
མཆོག་རྣམས་ཀུན་ལྡན་པ། །སངས་རྒྱས་ཀུན་ནི་རྣམ་པར་བསྒོམ། །བསྒོམ་པའི་སྦྱོར་བ་དེ་ཡིས་ནི། །སྐད་ཅིག་སངས་རྒྱས་ཉིད་ཐོབ་འགྱུར། །ཨ། རྡོ་རྗེའི་རིག་པ་མཆོག་རྒྱལ་པོ། །བདག་ཉིད་<line/>
ཡོངས་སུ་བསྒོམ་པར་བྱ། །ཧཱུཾ། རྡོ་རྗེ་ཁྲོ་བོ་ཁྲོ་གཉེར་ཅན། །མཁས་པ་ཡིས་ནི་བསྒོམ་པར་བྱ། །ཏྲཾ། རྡོ་རྗེ་སྡེ་རུ་རང་བདག་ཉིད། །སངས་རྒྱས་ཐམས་ཅད་བསྒོམ་པར་བྱ། །ཧྲཱིཿ། རྡོ་རྗེ་དབབ་པ་ཁྲོ་བོ་ཆེ། །<line/>
མཁས་པ་ཡིས་ནི་བསྒོམ་པར་བྱ། །ཨ། བདག་ཉིད་རྡོ་རྗེ་སེམས་ལ་ནི། །རྡོ་རྗེ་སེམས་དཔར་རྣམ་པར་བསྒོམ། །ཧཱུཾ་བཛྲ་སཏྭ། རྡོ་རྗེ་རྒྱལ་པོ་བདག་བསྒོམ་བྱ། །ཛ་བཛྲ་རཱ་ཛ། རྡོ་རྗེ་ཆགས་པར་བསམ་པར་<line/>
བྱ༑ ༑ར་བཛྲ་རཱ་ག །ཁྲོ་བོ་ལེགས་པར་བསྒོམ་པར་བྱ། །ས་བཛྲ་སཱ་དྷུ། དེ་ནས་རྡོ་རྗེ་རིན་ཆེན་པོ། །ཨོཾ་བཛྲ་རཏྣ། རྡོ་རྗེ་གཟི་བརྗིད་དེ་བཞིན་ནོ། །ཛྭ་ལ་ཡ། བདག་ཉིད་རྡོ་རྗེ་རྒྱལ་མཚན་བསྒོམ། །དྷེ་ཧི།<line/>
རྡོ་རྗེ་བཞད་པ་རྣམ་པར་བསྒོམ། །ཧཱ་ས་བཛྲ་ཧཱ་ས། རྡོ་རྗེ་ཆོས་ནི་བསྒོམ་པར་བྱ། །ཤོ་དྷ་ཡ། རྡོ་རྗེ་རྣོན་པོ་རྣམ་པར་བསྒོམ། །ཙྪིན་ད། རྡོ་རྗེ་རྒྱུ་ནི་འཁོར་ལོ་ཆེ། །བྲ་བེ་ཤ་ཡ། རྡོ་རྗེ་སྨྲ་བ་རྣམ་པར་བསྒོམ།།<line/>
བྷཱ་ཥ། རྡོ་རྗེ་ལས་ནི་བསྒོམ་པར་བྱ། །ཀརྨ། རྡོ་རྗེ་གོ་ཆ་རྣམ་པར་བསྒོམ། །རཀྵ། རྡོ་རྗེ་གནོད་སྦྱིན་བསྒོམ་པར་བྱ། །ཁཱ་ད། རྡོ་རྗེ་ཁུ་ཚུར་རྣམ་པར་བསྒོམ། །བཾ། གང་དང་གང་ལ་འདོད་པ་ཉིད། །<line/>
</page>
<page index="367" id="503A">༄༅། །རིགས་ཀྱི་ལྷ་ནི་ཅི་འདྲ་བར། །རང་བདག་ཉིད་ནི་བསྒོམ་པར་བྱ། །དེ་ནི་འདི་ཡིས་སྐད་ཅིག་འགྲུབ། །ཧཱུཾ། རྡོ་རྗེ་ཕྱག་རྒྱས་ལན་ཅིག་བཅིང༌། །མཁས་པས་རྡོ་རྗེ་བཟླས་<line/>
བ་བརྗོད། །ཇི་སྐད་བཟླས་པའི་རྒྱུད་དུ་བཤད། །གཞན་དུ་ཁྲོ་བོ་གཟུང་བར་བྱ། །ཡིད་ཀྱིས་ཀྱང་ནི་བརྗོད་བྱ་ཞིང༌། །ལུས་ཀྱི་ཕྱག་རྒྱས་བསྐུལ་བར་བྱ། །དཀྱིལ་འཁོར་གསུམ་ནི་མཉམ་སྦྱོར་<line/>
བས༑ ༑སྐད་ཅིག་དེ་ལ་མཁས་པས་བསྒྲུབ། །དེ་ནས་ཉམས་དགའ་རྡོ་རྗེའི་རིགས། །ཕྱག་རྒྱ་ཆེན་པོ་གྲངས་མེད་པ། །ལུས་ཀྱི་ཕྱག་རྒྱ་ཡང་དག་ལྡན། །གང་ཕྱིར་སེམས་ཅན་སྣོད་མིན་པ།།<line/>
དེ་ཡི་ཕྱིར་ན་ཉུང་བར་གསུངས། །ཕྱག་རྒྱ་ཆེན་པོ་ཡོངས་བསྡུ་བ། །ཐེག་པ་ཆེན་པོ་མངོན་བསྡུས་ལས། །རྒྱུད་ཆེན་གསང་བ་ཞེས་བྱ་བ། །རྒྱུད་དེར་རབ་ཏུ་བཤད་པ་ཡིན། །གསང་བའི་ཆོ་<line/>
ག་འདི་ཡིས་ནི། །རྣལ་འབྱོར་བྱ་བ་བསྒྲུབ་པར་བྱ། །རྡོ་རྗེ་རྣལ་འབྱོར་སྦྱོར་བ་ཡིས། །སྐད་ཅིག་གིས་ནི་སངས་རྒྱས་འགྲུབ། །འདིར་ནི་ཕན་ཡོན་མང་པོ་དག །རང་གི་ལས་ལ་ངེས་པར་སྦྱར།།<line/>
གང་ཞིག་བརྟུལ་ཞིང་མངོན་པར་སྦྱོར། །སྐད་ཅིག་གིས་ནི་སངས་རྒྱས་འགྲུབ། །མཚམས་མེད་ལྔ་པོ་བྱེད་པ་ཡང༌། །ཞུགས་ནས་མངོན་པར་བརྩོན་འགྱུར་ཞིང༌། །རྣལ་འབྱོར་ཆོ་ག་སྒྲུབ་<line/>
བྱེད་ན། །འགྲུབ་པར་འགྱུར་བར་ཐེ་ཚོམ་མེད། །ཚེ་འདི་ལ་ནི་རྣལ་འབྱོར་པས། །རབ་ཏུ་དགའ་བའི་ས་ཐོབ་འགྱུར། །གང་གིས་རྡོ་རྗེ་ཅན་སྦྱོར་བས། །གདོན་མི་ཟ་བར་ས་ཐོབ་འགྱུར། །<line/>
</page>
<page index="368" id="503B">བསྐལ་པ་གྲངས་མེད་དཀའ་བ་ནི། །སྤྱོད་པའི་བདག་ཉིད་མེད་པར་མིན། །རྣལ་འབྱོར་འདི་ལ་མངོན་པར་བརྩོན། །དེ་བས་ས་ནི་རྙེད་དཀའ་མིན། །ཐེག་ཆེན་འདི་ནི་གསང་བ་སྟེ། །སངས་རྒྱས་<line/>
ཆོས་ཀྱི་ཚུལ་བསྟན་པ། །སངས་རྒྱས་བྱང་ཆུབ་སྙིང་པོ་ཆེ། །དེ་ལས་ས་ནི་ཐོབ་དཀའ་མིན། །གཡོན་བརྐྱང་ཆ་ལུགས་གནས་ནས་ནི། །ཁྲོ་བོའི་ཚིག་ནི་རབ་ཏུ་བརྗོད། །ཁྲོ་བོའི་ལྟ་བས་ཡང་དག་ཁྲོས། །<line/>
ལས་རྣམས་ཐམས་ཅད་བསྒྲུབ་པར་བྱ། །དེ་བཞིན་གཤེགས་པ་ཐམས་ཅད་ཀྱི་མདོ་སྡེའི་དབང་པོ་གསང་བའི་རྣལ་འབྱོར་གསང་བ་དེ་ཁོ་ན་ཉིད་དམ་པ་མཆོག་ཏུ་གསང་བའི་རྟོག་པའི་རྒྱལ་པོ་རྡོ་རྗེ་<line/>
རྩེ་མོ་ལས། ཁམས་གསུམ་རྣམ་པར་རྒྱལ་བ་ཞེས་བྱ་བ་རྣམ་པར་བཤད་པ་སྟེ་ལེའུ་གསུམ་པ་རྫོགས་སོ།། །།རྡོ་རྗེའི་རིགས་ལས་ལེའུ་དང་པོའོ།། །།དེ་ནས།།<line/>
གསང་བ་དག་ནི་ཀུན་བསྡུས་མཆོག །སེམས་ཀྱི་དགའ་བ་ཀུན་སྦྱོར་ཡང་དག་བྱུང༌། །བྱ་བ་བྱས་ཤིང་མཆོག་ཏུ་རྣམ་པར་མཛེས། །རྡོ་རྗེ་དབང་ཕྱུག་ཐམས་ཅད་རྣམ་འཕྲུལ་ཚོགས། །དེ་ནས་<line/>
སངས་རྒྱས་ཀྱི་ནི་རིགས་ཆེན་མཆོག །རྡོ་རྗེ་སྙིང་པོའི་ཐུགས་བྱུང་བདེ་ལྡན་པ། །ཤིན་ཏུ་གསང་བའི་ཡོན་ཏན་མཆོག་བསྡུས་པ། །རྡོ་རྗེ་རྒྱལ་པོ་བུད་མེད་གཟུགས་ཅན་གྱུར། །ཨེ་མའོ་<line/>
བུད་མེད་དགའ་བ་མཆོག་སྤྱོད་པ། །གསང་བ་ཀུན་ཏུ་བསྡུས་པ་ལས་བྱུང་བ། །རྡོ་རྗེ་སེམས་དཔའ་མཆོག་ཏུ་འཇིགས་མི་མངའ། །དེ་ཡིས་གསུངས་ནས་ཅང་མི་གསུང་བཞུགས་སོ།།<line/>
</page>
<page index="369" id="504A">༄༅། །གཟུངས་ཀྱི་དམ་ཚིག་ཡང་དག་བྱུང་བ་མཆོག །ཏིང་འཛིན་གནས་ནས་ཆོས་ཉིད་གསང་བ་ནི། །སྤྱི་བོ་རྐང་མཐིལ་ཀུན་བསྡུས་བསྟན་པ་ལས། །དེ་ཡི་རིགས་<line/>
ཀྱི་དཀྱིལ་འཁོར་ཚོགས་དག་ཕྱུང༌། །ཧྲཱིཿདེ་ནས་དགའ་བའི་མིང་ཅན་དག་ཀྱང་ཕྱུང༌། །རྡོ་རྗེ་བུད་མེད་ཐུགས་ལས་བྱུང་བ་མཆོག །གཟུགས་ཁམས་མཆོག་གི་ལྷ་ལས་ཤིན་ཏུ་འདས།།<line/>
རྡོ་རྗེའི་མཚམས་རྣམས་ལྷ་མོའི་ཚིག་དག་གྲགས། །དགའ་བཅས་འཛུམ་པ་དང་ལྡན་སྤྱན་མངའ་བ། །བཞད་ཅིང་སྒེག་དང་བཅས་པའི་ཞལ་ལྡན་པ། །ཚངས་སོགས་རིགས་ཀྱི་ལྷ་ཡི་ལྷ་མོ་<line/>
སྟེ༑ ༑ཡིད་འོང་དགའ་བ་ཆེན་པོས་རྒྱལ་འགྱུར་བ། །ལྷ་མོ་རྡོ་རྗེ་རྣལ་འབྱོར་མ་དེ་ཡང༌། །འཁོར་ལོའི་དབུས་སུ་གནས་ནས་རྟོག་བྱེད་པ། །དེ་ཡི་རིགས་བསྡུས་མཛེས་ཤིང་ཡིད་དུ་འོང༌། །རྡོ་རྗེ་<line/>
ཆེན་མོ་རྡོ་རྗེ་རྨོངས་བྱེད་མ། །ཨོཾ་སརྦ་ཏ་ཐཱ་ག་ཏ་མཧཱ་རཱ་ག་མོ་ཧ་ན་ཡ་ཧི། །སྙིང་པོ་སངས་རྒྱས་རྨོངས་པར་བྱེད་པས་གསུངས། །དེ་བཞིན་གཤེགས་པ་མཆོག་ཀྱང་རྨོངས་པར་འགྱུར། །<line/>
སངས་རྒྱས་ཀུན་གྱི་དགའ་བ་རྨོངས་བྱེད་དགའ། །སངས་རྒྱས་གཟུགས་དག་ཡོངས་སུ་བསྒྱུར་བ་མཆོག །རྣམ་སྣང་ཐུབ་པའི་དབང་ཕྱུག་མཆོག་དེ་ནི། །བུད་མེད་གཟུགས་ཀྱི་སྤྲུལ་པ་ཉིད་དུ་གྱུར།།<line/>
དབང་ཕྱུག་རྫུ་འཕྲུལ་མཆོག་མངའ་གང་དེ་ནི། །འཁོར་གྱི་སྲིང་མོ་གང་ཡིན་བཞི་པོར་གྱུར། །ཨོཾ་བཛྲ་ཀྲོ་དྷ་ས་མ་ཡེ་སྠི། དེ་ནས་གསང་བ་བརྟན་པའི་ཚོགས་ཞི་བ། །ཆོས་དང་ལོངས་སྤྱོད་<line/>
</page>
<page index="370" id="504B">རྫོགས་སྐུས་ཀུན་ཁྱབ་པ། །རྡོ་རྗེ་གསང་བའི་དབང་ཕྱུག་རྨོངས་བྱེད་བདག །སངས་རྒྱས་བཙུན་མོ་ཆོས་ཉིད་ལ་བཞུགས་པས། །ས་ནི་རྣམ་པ་དྲུག་ཏུ་གཡོས་པར་གྱུར། །འོད་ཟེར་སྣ་ཚོགས་<line/>
ཕྱོགས་བཅུ་དག་ཏུ་གསལ། །ལྷ་མོ་ལྷ་དང་བཅས་པའི་ལྷ་མོ་རྣམས། །ཟིལ་གྱིས་མནན་ཅིང་ཤིན་ཏུ་རྒྱས་པར་འགྱུར། །རིགས་ཀྱི་དཀྱིལ་འཁོར་དང་མཚུངས་ལྷ་མོའི་ཚོགས། །དེ་དག་རང་གི་<line/>
གཞལ་ཡས་ཁང་ན་གནས། །དེ་ནས་སངས་རྒྱས་རིན་ཆེན་འབྱུང་བ་ཡི། །གསང་བའི་དབང་ཕྱུག་དམ་པ་འདྲེན་པ་སྟེ། །རྡོ་རྗེ་དགའ་བ་ཆེན་པོ་རྣམ་པར་དགོད། །གདུག་པ་ཀུན་གྱི་དབང་ཕྱུག་ཡི་<line/>
གེ་ནི། ༑སྙིང་པོ་ལས་བྱུང་ཆོས་ཉིད་དག་པ་སྟེ། །རྡོ་རྗེ་བཙུན་མོ་བཞི་དང་དབུས་མ་ལྔ། །དཀྱིལ་འཁོར་ཚོགས་ཀྱི་ཤར་ཕྱོགས་ཆ་ལ་གནས། །མི་བསྐྱོད་པ་ཡི་དབང་ཕྱུག་དམ་པའི་མཆོག །དེ་ནས་<line/>
རྡོ་རྗེའི་རིགས་ཅན་ལས་བྱུང་བའི། །ཤར་གྱི་དཀྱིལ་འཁོར་ཁྲོ་བཅས་དཀྱིལ་འཁོར་བཅས། །མི་བསྐྱོད་དམ་པའི་དམ་ཚིག་བདག་ཉིད་ཅན། །དེ་ཡིས་སྙིང་པོ་བསྐུལ་བ་གསུངས་པར་གྱུར། །སྙིང་པོ་<line/>
རབ་མཆོག་འབྱུང་བ་གསུངས་པར་གྱུར། །ཨོཾ་བཛྲ་ཀྲོ་དྷ་ས་མ་ཡེ་ཛི། ཨོཾ་བཛྲ་རོ་ཥ་ཨཾ་ཀུ་ཤ་ཨཱ་ན་ཡ་སརྦ་ཛི། །ཨོཾ་བཛྲ་རོ་ཥ་ཀརྨ་བཛྲ་བ་ཤཾ་མེ་ཨཱ་ན་ཡ་དི་ཛི། ཨོཾ་བཛྲ་དུཥྚི་ཀྲོ་དྷ་ཏིཥྛ་ཡ་སརྦ་ཛི། །རིན་<line/>
ཆེན་འབྱུང་ལྡན་དེ་ནི་བུད་མེད་གཟུགས། །རིན་ཆེན་མཆོག་ཏུ་ཡིད་དུ་འོང་བ་དེས། །འཁོར་གྱི་སྙིང་པོ་དགུ་ནི་བཞི་པོ་གསུངས། །ཨོཾ་བཛྲ་བྷྲྀ་ཀུ་ཊཱི་ཀྲོ་དྷ་ཧ་ར་ཧ་ར་སརྦ་གརྦྷ་ཛི། ཨོཾ་བཛྲ་ཛྭ་ལ་མཱ་ལ་<line/>
</page>
<page index="371" id="505A">༄༅། །པྲ་བེ་ཤ་མཧཱ་ཀྲོ་དྷ་ཨགྣི་ཛྭཱ་ལ་ཡ་སརྦ་ར་བི་ཥ་ཛ་ཛི། ཨོཾ་བཛྲ་དྷྭ་ཛ་ཨ་གྲ་ཀེ་ཡུ་རི་མཧཱ་ཀྲོ་དྷི་དེ་ཧི་སརྦ་ཛི། ཨོཾ་བཛྲ་ཨཊྚཊྚ་ཧ་སི་ནི་ཧཱ་ས་མ་ཡཱཊྚཊྚ་ཧ་ར་ཧ་ར་ཛི།<line/>
ཡི་གེ་ཛི་ནི་ཤིན་ཏུ་བརྟན་པར་གནས། །སྙིང་པོ་ཤིན་ཏུ་མཆོག་ཏུ་གྱུར་པ་གསུངས། །རིན་ཆེན་དབང་ཕྱུག་དམ་པ་དེ་ཡིས་ནི། །སྙིང་པོ་བསྐུལ་བར་བྱེད་པའི་མཆོག་དག་གསུངས། །སྙིང་པོ་<line/>
མཆོག་གསུངས་རྨད་བྱུང་གསུངས་པར་གྱུར། །འོད་དཔག་མེད་དེ་བུད་མེད་གཟུགས་གྱུར་པ། །རྡོ་རྗེ་བཙུན་མོ་དམ་པ་འབྱུང་བའི་མཆོག །སྙིང་པོ་བཞི་པོ་དག་ནི་གསུངས་པར་གྱུར། །ཨོཾ་བཛྲ་ཤུད་<line/>
དྷི་ཧ་ན་དུཥྚི་དྷི། ཨོཾ་ཏཱིཀྵྞ་ཀྲོ་དྷ་ཚིནད་ན་སརྦ་དྷི་རི། བཛྲ་ཧེ་ཏུ་མཧཱ་ཀྲོ་དྷ་པྲ་བེ་ཤ་ཡ་སརྦྦ་དྷི། ཨོཾ་བཛྲ་ཛི་ཧྭཱ་མཧཱ་ཀྲོ་དྷ་བྷཱ་ཥི་པ་ཙ་ཨུཏ་ག་ར་ཡ་དྷི། སྙིང་པོ་རིགས་མཆོག་བརྟན་པ་གསུངས་པར་<line/>
གྱུར༑ ༑པདྨའི་དཀྱིལ་འཁོར་དབང་དང་ལྡན་པ་མཆོག །འོད་དཔག་མེད་པའི་གསང་མཆོག་བསྟན་པ་སྟེ། །སྙིང་པོ་བསྐུལ་བའི་མཆོག་ནི་གསུངས་པར་གྱུར། །ཎི། དགའ་བ་ཆེན་པོས་<line/>
མཚན་མ་དག་ཀྱང་ཕྱུང༌། །དོན་ཡོད་གྲུབ་པ་བུད་མེད་གཟུགས་གྱུར་པས། །ལས་ལ་ཤིན་ཏུ་བསྐུལ་བ་དང་ལྡན་ཏེ། །འཁོར་གྱི་སྲིང་མོ་དག་ནི་བཞི་པོ་གསུངས། །ཨོཾ་སརྦ་མུ་ཁེ་ཀརྨ་བཛྲི་ཎི་<line/>
མཧཱ་ཀྲོ་དྷ་ཀུ་རུ་སརྦ་ཎི། ཨོཾ་བཛྲ་ཀ་བ་ཙ་ཀྲོ་དྷི་རཀྵ་མ་ཎི། ཨོཾ་བཛྲ་ཀྲོ་དྷི་མཧཱ་ཡཀྵི་ཎི་བཛྲེ་དཾཥྚ་ཀ་རཱ་ལི་བི་ལཱ་ས་སརྦ་ཎི། ཨོཾ་བཛྲ་མུཥྚི་བཛྲ་ཀྲོ་དྷ་ནི། །དེ་ནས་ལས་ཀྱི་དཀྱིལ་འཁོར་སྣ་ཚོགས་<line/>
</page>
<page index="372" id="505B">དག །མཆོག་ཏུ་གསང་བ་བསྡུས་པ་དགའ་ཆེན་པོ། །དབུས་ཀྱི་གཙོ་བོའི་དཀྱིལ་འཁོར་བསྐུལ་བྱེད་པ། །ལས་ཀྱི་བཙུན་མོའི་སྙིང་པོ་མཆོག་འདི་གསུངས། །ཧཱུཾ། དབུས་ཀྱི་གསང་བ་སྣ་ཚོགས་འབྱུང་<line/>
འགྱུར་པ། །གཙོ་བོ་འདི་དག་རྣམ་པར་སྣང་མཛད་གསུངས། །ཨོཾ་བཛྲེ་ཤྭ་རཱི་ཧཱུཾ། ཨོཾ་རཏྣེ་ཤྭ་རཱི་ཧཱུཾ། ཨོཾ་པད་མེ་ཤྭ་རཱི་ཧཱུཾ། ཨོཾ་ཀརྨེ་ཤྭ་རཱི་ཧཱུཾ། རྡོ་རྗེ་རྒྱལ་མོ་དང་བཅས་བསྐུལ་བ་ལས་བྱུང་གང་<line/>
ཡིན་པ། །རྡོ་རྗེ་བཙུན་མོ་རྣལ་འབྱོར་བཞི་ཡིས་དབུས་ཀྱི་དབང་ཕྱུག་ཉིད་དུ་གནས། །རྡོ་རྗེ་རིན་ཆེན་ཆོས་ལྡན་བཙུན་མོ་ཡན་ལག་མཛེས་པ་དང་ལྡན་པ། །འདི་ནི་གསང་བའི་ཚོགས་ལས་<line/>
གཞན་དུ་རྣལ་འབྱོར་མཆོག་ནི་འགའ་ཡང་མེད། །རྡོ་རྗེ་སེམས་དཔའ་མཆོག་ཏུ་འཇིགས་མི་མངའ། །དེ་ནི་རང་གི་འཁོར་ཚོགས་དབུས་ན་བཞུགས། །དེས་ནི་བརྩེ་དང་ཕན་པའི་སེམས་ཀྱིས་ནི། །<line/>
རྡོ་རྗེ་གསང་བའི་དཀྱིལ་འཁོར་མཆོག་གསུངས་གྱུར། །དེ་ནས་འཁོར་ལོའི་གྲོང་ཁྱེར་བསྟན་བྱས་ནས། །ཁམས་གསུམ་རྣམ་པར་རྒྱལ་བའི་བདག་ཉིད་དེ། །རྡོ་རྗེ་རྣལ་འབྱོར་དབང་ཕྱུག་བཙུན་<line/>
མོ་ཡི༑ ༑དཀྱིལ་འཁོར་གསང་བའི་རྣལ་འབྱོར་ཡང་དག་བྲི། །གྲོང་ཁྱེར་རྣམ་པ་གཉིས་སུ་ཡང་དག་བྲི། །འཁོར་ལོ་རྣམ་པ་གཉིས་སུ་སྦྱར་བར་བྱ། །དེ་བཞིན་གྲོང་ཁྱེར་འདི་རུ་ཡང་དག་<line/>
འོང་བ་དང༌། །ཡང་ན་ཇི་ལྟར་འདོད་བཞིན་ཡང་དག་བྲི། །དེ་ཡང་ཕྱག་རྒྱ་དག་གི་ཚོགས་དང་བཅས། །བསྒོམ་པར་འོས་པ་རྡོ་རྗེ་ཡང་དག་བྲི། །ཡང་ན་གསང་བའི་ཆོས་ཀྱིས་མཆོད་གྱུར་པ། །དེ་<line/>
</page>
<page index="373" id="506A">༄༅། །ནི་གཟུགས་དང་ལྡན་པ་ཡང་དག་བྲི། །དབུས་ཀྱི་རིམ་པར་རྡོ་རྗེ་སེམས་དཔའ་བཞུགས། །ཞགས་པ་དང་ལྡན་འཁོར་གྱི་ཕྱག་རྒྱ་བཅས། །རྡོ་རྗེ་འབར་བ་ནོར་བུ་པདྨ་<line/>
ལས༑ ༑འབར་བ་དང་བཅས་མེ་དང་ལྡན་པར་གཞག །ཤར་གྱི་དཀྱིལ་འཁོར་འཁོར་ལོ་ལྔ་ཡི་བདག་ཉིད་ཆེ། །རྡོ་རྗེའི་དཀྱིལ་འཁོར་གང་དུ་མི་བསྐྱོད་གཙོ། །རྡོ་རྗེའི་ཕྱག་རྒྱ་ཆེ་དང་རོལ་པར་<line/>
གྱུར༑ ༑དབང་ཕྱུག་ཆེན་པོ་རྩེ་གསུམ་ལྡན་ནོན་མཆོག །དེ་ནས་ཕྱོགས་བཞིའི་གནས་དག་དང༌། །རྡོ་རྗེ་ལྕགས་ཀྱུ་མདའ་དང་དགའ་བ་དག །འབར་བའི་མེ་ཡི་འོད་ཟེར་ཡང་དག་ལྡན། །འབར་<line/>
བའི་དབུས་ན་གནས་པའི་ཕྱག་རྒྱ་ལྔ། །དྲེ་ནི་རིན་ཆེན་རིགས་ནི་ཡིད་འོང་བ། །རྡོ་རྗེའི་དབུས་ན་རྡོ་རྗེ་རིན་ཆེན་བཞུགས། །དེ་ནས་ཕྱོགས་བཞིའི་གནས་དག་ཏུ། །རིན་ཆེན་གཟི་བརྗིད་རྒྱལ་མཚན་<line/>
བཞད་ཕྱག་རྒྱ། །དེ་བཞིན་པདྨའི་རིགས་ནི་ཡིད་འོང་ལ། །རྡོ་རྗེ་པདྨའི་ཕྱག་རྒྱ་སྟེ། །དེ་ནས་ཕྱོགས་བཞིའི་མཚམས་དག་ཏུ། །པདྨ་རལ་གྲི་འཁོར་ལོ་དེ་བཞིན་སྨྲ། །དེ་བཞིན་ལས་ཀྱིས་བྱས་<line/>
པའི་རིགས་དེ་ལས། །རྡོ་རྗེ་རྣོན་པོ་མེ་ཆེན་དང་ལྡན་པ། །དེ་ཡི་ཕྱོགས་བཞིའི་མཚམས་ནི་བརྟན་པ་རུ། །ལས་དང་གནོད་སྦྱིན་བསྲུང་བའི་ཁུ་ཚུར་རྣམས། །དེ་ལས་རྒྱ་ཆེར་གཟུགས་ཀྱི་<line/>
ཚོགས་དག་ལ། །རྡོ་རྗེ་བཙུན་མོའི་མཆོག་དྲག་མཁའ་འགྲོ་མ། །འབར་བའི་མཆེ་བ་ཆེན་པོ་འཇིགས་རུང་མ། །དབུས་ན་རྡོ་རྗེ་ཉི་མ་འབར་བར་ལྡན། །ས་དག་བསྲུང་བའི་ཆོ་གར་བཅས། །རྒྱ་<line/>
</page>
<page index="374" id="506B">ཆེར་གཞུང་མཆོག་རྟག་ཏུ་བལྟ་བར་བྱ། །སྦྱང་དང་དབབ་པའི་ལས་རྣམས་ཐམས་ཅད་ནི། །ཡན་ལག་མཆོག་ལྡན་དམ་པ་ལས་གཟུང་བྱ། །དེ་ནས་ཕྱག་རྒྱ་ཕྱག་རྒྱའི་ཡན་ལག་བརླབ། །མཆོད་པའི་<line/>
ཕྱག་རྒྱས་མཆོད་པའི་ཕྱག་རྒྱར་བརྗོད། །དེ་ནས་སྒོ་དང་མཚམས་བཅས་དཀྱིལ་འཁོར་དུ། །བཙུན་མོ་དག་པས་གནམ་ལྕགས་གནོད་སྦྱིན་མཆོག །དེ་ནས་སྒོར་འཇུག་པ་ཡི་ཚོགས་ལ་ནི། །བཛྲ་ཛཿཛཿ་<line/>
དགུག་པའི་ཕེག་རྡོབ་སྤྲིན་ནི་རྒྱ་ཆེ་བ། །བཛྲ་ཧཱུཾ་ཧཱུཾ། དེ་བཞིན་འཆིང་བའི་ཆོས་ནི་སྟེར་བྱེད་པ། །བཛྲ་བཾ་བཾ། དེ་ནས་ཡེ་ཤེས་ཆོས་ཉིད་སྣ་ཚོགས་པ། །བཛྲ་ཨཿཨཿ། དེ་ནས་གསང་བའི་སྒེག་པ་དང་<line/>
བཅས་མཆོད། །བཛྲ་ཧཱུཾ་ཁཾ། དེ་ནས་ཡན་ལག་ཕྲེང་བ་སྣ་ཚོགས་ལྡན། །བཛྲ་ཧཱུཾ་གྷུཾ། དེ་ནས་གླུ་བླང་བ་དང་རོལ་མོ་དག །བཛྲ་ཧཱུཾ་ཏཾ། དེ་བཞིན་གཞན་དག་དཀྱིལ་འཁོར་དབང་ཕྱུག་མཆོག །བཛྲ་ཧཱུཾ་སྟེ། དེ་<line/>
ནས་ཕྱི་རོལ་མེ་ཏོག་རྒྱ་ཆེན་པོ། །བཛྲ་ཏི་ཏེ། དེ་བཞིན་རོལ་ཆ་སྟོང་ཕྲག་དག་བརྡུངས་པ། །བཛྲ་ཊཾ་ཏ། སྤོས་དང་དྲི་ལྡན་རོལ་མོ་དག་བྲི་བ། །བཛྲ་དྷཱ་ཏུ། དེ་ནས་འོད་ཟེར་སྣང་བ་རབ་ཏུ་སྤྲོ། །བཛྲ་ཀྲོ་དྷ། དེ་ནས་<line/>
རྡོ་རྗེ་ལྕགས་ཀྱུའི་ཚོགས་ཀྱིས་དགུག་པར་བྱ། །དགའ་བས་མཉེས་བྱ་རྡོ་རྗེ་ཡང་དག་ལྡན། །ཨོཾ་སིད་དྷི་ཡ་བཛྲ། ཨཱ་ན་ཡ་བཛྲ། དེ་ནས་ཆགས་པའི་ས་ནི་འདོད་ཆགས་པ། །རཱ་ག་ཡ་བཛྲ། ཨ་ཧི་བཛྲ། དེ་བཞིན་ཉི་མ་<line/>
ལ་ལྟ་[?] བ། །ཛྭཱ་ལ་ཡ་བཛྲ། རྒྱལ་མཚན་ཀྱི་ནི། དེ་ཧི་བཛྲ། བཞད་པ་ཡི་ནི། ཧཱ་ས་བཛྲ། དེ་བཞིན་རྗེས་སུ་ཆགས་པ་ནི། །ཀཱ་མ་ཡ་བཛྲ། རལ་གྲི་གཟུང་བར་བྱ་བ་ནི། །ཙྪེ་ད་ཡ་བཛྲ། གཞན་ཡང་བསྐོར་བ་ཡི་ནི། །<line/>
</page>
<page index="375" id="507A">༄༅། །བྷྲ་མ་ཡ་བཛྲ། དེ་ནས་ཚིག་གི་ཚོགས་དབྱུང་བ། པྲཱུ་ཧི་བཛྲ། ལས་ཀྱི་མཆོད་པའི་དཀྱིལ་འཁོར་བསྟན་པའི་ཚོགས་ནི། ཏྱི་བཛྲ། དེ་ནས་གོ་ཆ་ཡི་ནི། རཀྵ་བཛྲ། དེ་<line/>
བཞིན་དུ་བཟའ་བའི་ནི། ཁཱ་ཧི་བཛྲ། ཡིད་འོང་ལུས་ནི་བརྟན་པར་བཅིང་བར་བྱ། བན་དྷ་ཡ་བཛྲ། དེ་ནས་ཡེ་ཤེས་ཀྱི་ནི་དེ་བཞིན་བརྐྱང༌། །དེ་ནས་ཁྲོས་པའི་ཡིད་ཀྱིས་བསྐུལ་བར་བྱ། །སོ་དག་གིས་ནི་<line/>
མ་མཆུ་བསྡམ་པར་བྱ། །དེ་བཞིན་མིག་དག་ཀྱང་ནི་བཙུམ་པར་བྱ། །དེ་ནས་ཁྲོ་བོའི་ཏིང་འཛིན་བསྒོམ། །གསང་བའི་ཕྱག་རྒྱ་དག་གིས་བདུད་བཞི་བཅོམ། །ད་ནས་རྡོ་རྗེའི་ཚིག་གིས་སྙིང་པོ་<line/>
བརྗོད། །ཕྱག་རྒྱའི་ཚོགས་ནི་རྣམ་པ་སྣ་ཚོགས་བསླབ། །ལུས་ཀྱི་ཕྱག་རྒྱའི་ཚོགས་དག་ནི། །ཐེག་པ་ཆེན་པོ་མངོན་བསྡུས་ལས། །རྡོ་རྗེ་སེམས་དཔའི་བཀའ་བཞིན་དུ། །རྒྱས་པ་རུ་ནི་<line/>
ཡོངས་སུ་བརྗོད། །གསང་བ་མཆོག་རྫོགས་སོ།། །།དེ་ནས་རྒྱལ་པོ་རྡོ་རྗེ་འཛིན། །ཀུན་མཆོག་གནས་ཀྱི་དབང་ཕྱུག་ནི། །རྡོ་རྗེ་ཕྲ་མོ་ལ་བཞུགས་ནས། །རྡོ་རྗེ་ཕྲ་མོ་བརྗོད་པར་<line/>
གྱུར༑ ༑ཨོཾ་སརྦ་ཏ་ཐཱ་ག་ཏ་སཱུཀྵྨ་བཛྲ་ཀྲོ་དྷ་ཀྲ་མ་ཧཱུཾ་ཕཊ། །བདག་ཉིད་སངས་རྒྱས་གཟུགས་སུ་ནི། །ཕན་པའི་དོན་དུ་རྣམས་བསམ་བྱ། །རྡོ་རྗེ་ཕྲ་མོ་འདི་ཡིས་ནི། །སེམས་ནི་ཞི་བ་ཉིད་དུ་གྱུར། །ཨོཾ་<line/>
སུཀྵྨ་བཛྲ་ཀྲོ་དྷ་ཀྲ་མ་ཧཱུཾ་ཕཊ། རྡོ་རྗེ་རིག་པ་མཆོག་རྒྱལ་པོ། །བདག་ཉིད་ཡོངས་སུ་བསྒོམ་པར་བྱ། །རྡོ་རྗེ་ཕྲ་མོ་འདི་ཡིས་ནི། །རང་སེམས་སྐད་ཅིག་གིས་འདུལ་འགྱུར། །ཨོཾ་སཱུཀྵྨ་བཛྲ་<line/>
</page>
<page index="376" id="507B">རཏྣ་ཀྲོ་དྷ་ཀྲ་མ་ཀ་ཧཱུཾ་ཕཊ། རྡོ་རྗེ་རིན་ཆེན་རང་བདག་ཉིད། །མཁས་པ་ཡིས་ནི་བསྒོམ་པར་བྱ། །སངས་རྒྱས་ཆོས་ནི་མྱུར་ཐོབ་ཅིང༌། །རིན་ཆེན་ཀུན་མཆོག་གཙོ་བོར་འགྱུར། །ཨོཾ་སཱུཀྵྨ་བཛྲ་དྷརྨ་ཀྲོ་དྷ་ཀྲ་<line/>
མ་ཧཱུཾ་ཕཊ། །བདག་ཉིད་དག་ནི་རྡོ་རྗེ་ཆོས། །གཟོད་ནས་དག་པ་རྣམ་པར་བསྒོམ། །གསུང་གི་ཕྱག་རྒྱ་འདི་ཡིས་ནི། །རྡོ་རྗེ་ཆོས་དང་མཚུངས་པར་འགྱུར། །ཨོཾ་སུཀྵྨ་བཛྲ་ཀརྨ་ཀྲོ་དྷ་ཀྲ་མ་ཧཱུཾ་ཕཊ། །བདག་ཉིད་<line/>
རྡོ་རྗེ་ལས་སུ་ནི། །ཡང་དང་ཡང་དུ་བསྒོམ་བྱ་ཞིང༌། །རྡོ་རྗེ་སྔགས་ཀྱིས་བསྐུལ་ནས་ནི། །རྡོ་རྗེ་ལས་དང་མཚུངས་པར་འགྱུར། །དབང་བསྐུར་བ་ཡི་སེམས་དཔའ་ཆེ། །འཁོར་ལོས་བསྒྱུར་བ་བཞི་པོ་རུ། །རྟག་<line/>
ཏུ་བདག་ཉིད་བསྒོམ་བྱས་ན། །དབང་བསྐུར་བ་ཡང་ཐོབ་པར་འགྱུར། །ཧཱུཾ་ཨོཾ་སཱུཀྵྨ་ཛྙཱ་ན་ཀྲོ་དྷ་ཧཱུཾ་ཕཊ། །རྡོ་རྗེ་རྒྱལ་པོ་རང་བདག་ཉིད། །རྣམ་པར་བསྒོམས་ན་རེངས་པར་འགྱུར། །སྙིང་པོ་འདི་དག་ཉིད་ཀྱིས་<line/>
ནི༑ ༑སངས་རྒྱས་ཐམས་ཅད་ཀུན་དུ་དགུག །ཨོཾ་སཱུཀྵྨ་བཛྲ་ཨཾ་ཀུ་ཤ་ཨཱ་ཀཪྵ་ཡ་མཧཱ་ཀྲོ་དྷ་ཧཱུཾ་ཕཊ། །མདའ་འགེངས་པ་ཡི་སྦྱོར་བ་ཡིས། །རྡོ་རྗེ་ཆགས་པར་བསྒོམ་པར་བྱ། །སྙིང་པོ་འདི་དག་ཉིད་ཀྱིས་ནི། །སངས་རྒྱས་<line/>
ཐམས་ཅད་རྗེས་ཆགས་པ། །ཨོཾ་སཱུཀྵྨ་བཛྲ་ཀྲོ་དྷ་ཨཾ་ནུ་རཱ་ག་ཡ་ཧཱུཾ་ཕཊ། །སངས་རྒྱས་ཐམས་ཅད་མཉེས་བྱས་ཤིང༌། །བདག་ཉིད་ཀྱང་ནི་རྣམ་པར་བསྒོམ། །རྡོ་རྗེ་དགའ་བ་བདག་ཉིད་དེ། །རྡོ་རྗེ་དངོས་གྲུབ་ཐོབ་པར་འགྱུར།།<line/>
ཨོཾ་སཱུཀྵྨ་བཛྲ་དུཥྚི་ཀྲོ་དྷ་ཧཱུཾ་ཕཊ། །རྡོ་རྗེ་རིན་ཆེན་རྒྱལ་པོ་དེ། །དབང་བསྐུར་བ་ནི་བརྟན་པའི་མཆོག །རྡོ་རྗེ་སྔགས་ཀྱིས་བསྐུལ་བྱས་ནས། །རྡོ་རྗེ་རིན་ཆེན་མཚུངས་པར་འགྱུར། །ཨོཾ་སཱུཀྵྨ་བཛྲ་བྷྲྀ་ཀུ་ཊཱི་ཀྲོ་དྷ་ཧ་<line/>
</page>
<page index="377" id="508A">༄༅། །ར་ཧ་ར་ཧཱུཾ་ཕཊ། །རྡོ་རྗེ་གཟི་བརྗིད་ཏིང་འཛིན་གྱིས། །རྟག་ཏུ་བདག་ཉིད་འབར་བར་བྱ། །ཕྱོགས་རྣམས་ཀུན་ཏུ་ཡོངས་སྤྲོས་ནས། །རྡོ་རྗེ་སྔགས་ནི་རབ་ཏུ་བསྐུལ། །ཨོཾ་སཱུཀྵྨ་ཛྭཱ་ལ་མཎྜ་<line/>
ལ་ཀྲོ་དྷ་སཱུཪྻ་ཛྭ་ལ་ཧཱུཾ་ཕཊ། །སྦྱིན་པ་རིན་ཆེན་རྒྱལ་མཚན་དུ། །རྟག་ཏུ་བདག་ཉིད་རྣམ་པར་བསམ། །སེམས་ཅན་ཐམས་ཅད་དག་བྱ་ཞིང༌། །རྡོ་རྗེ་སྔགས་ནི་རབ་བསྐུལ་ཞིང༌། །ཨོཾ་སཱུཀྵྨ་བཛྲ་དྷྭ་ཛ་ཀྲོ་དྷ་ཡ་ཤོ་<line/>
དྷ་སརྦ་ཨཱཿཧཱུཾ་མེ་པྲ་ཡཙྪ་ཧཱུཾ་ཕཊ། །ཆོས་ཆེན་པོ་ཡི་བཞད་པ་བཞད། །རྡོ་རྗེ་བཞད་པ་བདག་བརྟན་པའི། །རྡོ་རྗེ་སྔགས་ཀྱིས་བསྐུལ་བྱ་ཞིང༌། །བདག་ཉིད་ཁོ་ན་ཆོས་ཀྱི་གསུང༌། །ཨོཾ་སཱུཀྵྨ་བཛྲ་ཧཱ་ས་ཀྲོ་དྷ་<line/>
ཧ་ཧ་ཧཱུཾ་ཕཊ་ཧ་ཧ། གཟོད་ནས་ཞི་བ་སྐྱེ་བ་མེད། །ཆོས་རྣམས་ཐམས་ཅད་རྣམ་དག་པ། །བདག་ཉིད་རྡོ་རྗེ་ཆོས་རྒྱལ་པོ། །རྡོ་རྗེ་ཚིག་གིས་ལན་གཅིག་བརྗོད། །ཨོཾ་སཱུཀྵྨ་བཛྲ་ཀྲོ་དྷ་ཡ་ཤོ་དྷ་ཧཱུཾ་ཕཊ། །<line/>
ཤུགས་ཅན་རལ་གྲི་དག་གི་ཚོགས། །རྡོ་རྗེ་རྣོན་པོ་ཤིན་ཏུ་བརྟན། །ཨོཾ་སཱུཀྵྨ་བཛྲ་ཙྪེ་ད་ཀྲོ་དྷ་ཙྪིནྡ་ཙྪིནྡ་ཧཱུཾ་ཕཊ། །ཆོས་ཀྱི་འཁོར་ལོ་བསྐོར་བྱས་ནས། །རྡོ་རྗེ་འཁོར་ལོ་དང་མཚུངས་འགྱུར། །ཨོཾ་བཛྲ་སཱུཀྵྨ་<line/>
བཛྲ་ཀྲོ་དྷ་མཧཱ་ཙཀྲ་ཙྪིནྡ་པ་ཧཱ་ཨི་ཤྲ་གི་པྲ་བེ་ཤྭ་ཧྲྀ་ད་ཡཾ་ཙྪིནྡ་ཧཱུཾ་ཕཊ། །ང་ནི་རྗོད་བྱེད་བརྗོད་བྱ་མིན། །བདག་ནི་རྡོ་རྗེ་སྨྲ་བ་བརྟན། །ཆོས་འདོད་པ་ཉིད་བརྟན་བྱས་ནས། །རྡོ་རྗེ་སྨྲ་བ་ཐོབ་པར་གྱུར། །ཨོཾ་སཱུཀྵྨ་བཛྲ་ཧཱུཾ་<line/>
ཀཱ་རཱ་ཀྲོ་དྷཱ་ཧ་ར་བཙ་ཡེ་ཝ་མུ་དྲེ་ཎ་ཧཱུཾ་ཕཊ། །སངས་རྒྱས་ཐམས་ཅད་མཆོད་བྱ་ཞིང༌། །རྡོ་རྗེ་ལས་ནི་བརྟན་པར་བརྟག །རྡོ་རྗེ་ཚིག་གིས་ཆོས་བཤད་ན། །རྡོ་རྗེ་ལས་ནི་ཐོབ་པར་གྱུར། །ཨོཾ་སཱུཀྵྨ་བཛྲ་ཀརྨ་སརྦ་ཀཪྻ་ཧྲྀ་<line/>
</page>
<page index="378" id="508B">ད་ཡ་ཧཱུཾ་ཕཊ། །བདག་ནི་རྒྱལ་པོ་བྱམས་པ་ཆེ། །རྡོ་རྗེ་སྲུང་བ་བརྟན་པའི་བདག །རྟག་ཏུ་བདག་ཉིད་བསྒོམ་བྱས་ནས། །ངན་འགྲོ་ཐམས་ཅད་ཉམས་པར་འགྱུར། །ཨོཾ་སཱུཀྵྨ་བཛྲ་ཀ་པ་ཙ་ཀྲོ་དྷ་རཀྵ་ཧཱུཾ་ཕཊ། །<line/>
སྡིག་པ་ཐམས་ཅད་བཟའ་བྱ་ཞིང༌། །རྡོ་རྗེ་སྲུང་བ་བསྒོམ་པར་བྱ། །རྡོ་རྗེ་སྔགས་ནི་བསྐུལ་བྱས་ན། །རྡོ་རྗེ་ཉོན་མོངས་ཐམས་ཅད་འཇོམས། །ཨོཾ་སཱུཀྵྨ་བཛྲ་ཡཀྵ་ཧ་ར་བྷཀྵ་སརྦ་དུཥྚ་བཛྲ་ཡཀྵ་ཧཱུཾ་ཕཊ། །རྡོ་<line/>
རྗེ་ཁུ་ཚུར་རྒྱལ་པོ་བདག །བྱང་ཆུབ་སེམས་ནི་རྗེས་སུ་དྲན། །བགེགས་རྣམས་ཐམས་ཅད་བཅིང་བྱས་ན། །རྡོ་རྗེ་ཁུ་ཚུར་དང་མཚུངས་འགྱུར། །ཨོཾ་སཱུཀྵྨ་བཛྲ་མུཥྚཱི་བན་དྷ་བན་དྷ་ཧཱུཾ་ཕཊ། །སྣ་ཡི་རྩེ་མོའི་<line/>
སེམས་དེ་ནི། །བརྟན་པར་བྱས་ནས་ཡང་དག་བརྩམ། །ཡི་གེ་ཧཱུཾ་ཉིད་སྦྱོར་བྱས་ན། །ཉོན་མོངས་ཐམས་ཅད་རྣམས་ཉམས་འགྱུར། །ཧཱུཾ༑དང་པོ་སྙིང་ག་སྣ་རྩེ་རུ། །བརྟན་པར་བྱས་ནས་དེ་རང་བཞིན། །མཚན་<line/>
མ་དེ་ནི་སྤྲོ་བྱས་ན། །ནད་སོགས་དགྲ་ནི་འཇིགས་པར་འགྱུར། །ནཱ་ཤ་ཡ་བཛྲཱི་ཧཱུཾ། །སེམས་དེ་བརྟན་པར་བྱས་ནས་ཀྱང༌། །རྣལ་འབྱོར་འཛིན་པས་སྤྲོ་བྱ་ཞིང༌། །ཤེས་རབ་ཅན་གྱིས་ཁྲོ་བདག་བརྩམ། །<line/>
གནས་ངན་དག་ནི་ངེས་པར་འཇིག །བི་ནཱ་ཤ་ཡ་སརྦ་བཛྲ་ཧཱུཾ། །རྣལ་འབྱོར་རིག་པས་ཇི་སྲིད་འདོད། །མཚན་མ་དེ་ནི་བསྡུ་བྱས་ན། །མ་ལུས་སྡིག་པ་ཐམས་ཅད་ནི། །ཉམས་ཤིང་འབྱུང་བར་མི་འགྱུར་<line/>
རོ༑ ༑ཨོཾ་སཱུཀྵྨ་བཛྲ་པྲ་ཏྱ་ཤྲི་གྷྲཾ་ཧཱུཾ། །གསལ་བར་ཕྱོགས་རྣམས་མ་ལུས་པར། །སེམས་ཅན་ཀུན་ལ་བྱམས་པ་སྤྲོ། །ཇི་སྲིད་རྡོ་རྗེ་སྤྲ་བྱས་པ། །དེ་སྲིད་སེམས་ཅན་བདེ་བར་འགྱུར། །བྷཻ་ར་བ་བཛྲ་ཀྲོ་དྷ་ཧཱུཾ་ཕཊ། །ཀྱེ་<line/>
</page>
<page index="379" id="509A">༄༅། །མའོ་མགོན་མེད་སེམས་ཅན་འདི། །འཇིགས་པ་ལས་ནི་སྐྱོབ་པ་དག །སྙིང་རྗེའི་སེམས་དེ་སྤྲོ་བར་བྱ། །རྡོ་རྗེ་ཡེ་ཤེས་ཐོབ་པར་འགྱུར། །ཀཱ་རུ་ཎཱ་བཛྲ་ཀྲོ་དྷ་ཧཱུཾ་<line/>
ཕཊ༑ ༑དེ་བཞིན་གཤེགས་པ་ཀུན་སྙིང་པོ། །སེམས་ཅན་ཐམས་ཅད་གཟོད་ནས་དག །ཨེ་མའོ་བདེ་བ་ཨེ་མའོ་ཆོས། །ཕྱོགས་རྣམས་ཀུན་ཏུ་ཡོངས་སུ་སྤྲོ། །ཧཱུཾ་ཀཾ་ར་བི་ཤུདྡྷ་ཧཱུཾ་ཕཊ། །<line/>
འཁོར་བའི་སེམས་ཅན་ལ་དམིགས་ནས། །བདེ་བ་དང་བཅས་བཏང་སྙོམས་བྱ། །བཏང་སྙོམས་སྦྱོར་བ་འདི་ཡིས་ནི། །སེམས་ཅན་རྣམས་ལ་ཡོངས་སུ་སྤྲོ། །ཨོཾ་བི་ཤོ་དྷ་ཡ་བཛྲ་ཀྲོ་དྷ་ཧཱུཾ།<line/>
ཕཊ༑ ༑རྡོ་རྗེའི་གཟུགས་ནི་ཡང་དག་བྲིས། །གང་གི་སྟེང་དུ་ངེས་བཞག་པ། །དེ་ཉིད་ཀྱིས་ནི་དྲི་མའི་ཚོགས། །ཐམས་ཅད་རྣལ་འབྱོར་པ་ཡིས་འཇོམས། །ཧཱུཾ་བཛྲ་པྲ་བརྟ། གང་ལ་<line/>
བྱང་ཆུབ་སེམས་ཉིད་ནི། །རྗེས་སུ་དྲན་པས་རབ་ཕབ་ན། །སེམས་ཅན་དེ་ཡིས་སངས་རྒྱས་ཀྱི། །བྱང་ཆུབ་ཉིད་ནི་ཐོབ་པར་འགྱུར། །ཧཱུཾ་བོ་དྷི་སཏྭ་པྲ་བརྟ། ཕྱག་ན་རྡོ་རྗེ་རྗེས་དྲན་ནས།།<line/>
དག་པའི་ཆོས་ཉིད་ཕབ་བྱས་ནས། །སེམས་ཅན་དེ་ཡིས་བདེ་བ་ནི། །དམ་པ་ཐོབ་འགྱུར་ཐེ་ཚོམ་མེད། །ཧཱུཾ་བཛྲ་དྷ་ར་པྲ་བརྟ། རྣམ་པའི་མཆོག་རྣམས་ཀུན་ལྡན་པ། །སངས་རྒྱས་<line/>
གཟུགས་ནི་རྣམ་པར་བསྒོམ། །སངས་རྒྱས་ཆོས་རྣམས་ཕབ་བྱས་ན། །འཇིགས་པ་ངེས་པར་འབྱུང་མི་འགྱུར། །ཧཱུཾ་བུདྡྷ་པྲ་བརྟ། ཟླ་བ་རྡོ་རྗེ་རང་བཞིན་དངོས། །བསྐྱེད་པ་བཞིན་དུ་བསྒོམ་<line/>
</page>
<page index="380" id="509B">བྱས་ན། །བློ་བཟང་ཟླ་བ་རྡོ་རྗེ་མཚུངས། །མྱུར་དུ་མཁའ་ལ་འགྲོ་བར་འགྱུར། །བུདྡྷ་པྲ་བརྟ་ཡ་ཧཱུཾ། ཟླ་བའི་དབུས་སུ་རང་བདག་ཉིད། །བསྒོམ་ཞིང་གང་ལ་ཕབ་བྱས་པ། །སེམས་ཅན་དེ་<line/>
རྣམས་མི་ལྡོག་པར། །འགྱུར་བ་རུ་ནི་ཐེ་ཚོམ་མེད། །སཏྭ་པྲ་བརྟ་ཡ་ཧཱུཾ། ཕྱག་ན་རྡོ་རྗེ་རང་བདག་ཉིད། །མཁས་པ་ཡིས་ནི་བསྒོམ་བྱ་ཞིང༌། །གང་དུ་ཕབ་པའི་གནས་དེ་ནི། །དཔལ་དང་བདེ་བ་<line/>
འཕེལ་བར་འགྱུར། །མྱུར་བ་ཉིད་དུ་ཐེ་ཚོམ་མེད། །བཛྲ་སཏྭ་པྲ་བརྟ་ཡ་ཧཱུཾ། སངས་རྒྱས་གཟུགས་སུ་རང་བདག་ཉིད། །མཉམ་པར་བཞག་པས་བསྒོམ་བྱ་ཞིང༌། །རྡོ་རྗེ་དེ་ནི་གར་ཕབ་པ། །རྫུ་འཕྲུལ་<line/>
རྒྱ་ནི་ཆེན་པོར་གྱུར། །བུད་དྷ་པྲ་བརྟ་ཧཱུཾ། རྡོ་རྗེ་ཁྲོ་བོ་སྙོམས་འཇུག་པས། །རང་གི་ལུས་ནི་རབ་བསྐོར་བ། །གང་གི་མིང་གིས་བྱས་པ་དེ། །ཐེ་ཚོམ་མེད་པར་བྱང་ཆུབ་ཐོབ། །ཨོཾ་བཛྲ་པ་ལི་ཏ་<line/>
ཀྲོ་དྷ་མཱ་ར་ཡ་ཧཱུཾ། དབུགས་ནི་བྱུང་དང་རྡུབ་པ་ལ། །ཡི་གེ་ཧཱུཾ་ནི་རབ་སྦྱོར་ཞིང༌། །རྡོ་རྗེ་ཁྲོ་བོ་སྙོམས་འཇུག་པས། །འདོད་ཆགས་ལ་སོགས་ཉེས་པ་གཞོམ། །ཨོཾ་བཛྲ་ཤྭཱ་ས་པི་པཱ་ཏ་ལ་ཧཱུཾ་ཕཊ།<line/>
རྡོ་རྗེ་ལྟ་བས་བལྟ་བྱ་ཞིང༌། །རྡོ་རྗེ་ཁྲོ་བོ་རབ་སྦྱོར་བས། །སེམས་ཅན་གང་ལ་བལྟ་བྱས་ན། །དེ་ནི་འཁོར་བ་ལས་གྲོལ་འགྱུར། །ཨོཾ་བཛྲ་དྲིཥྚི་བི་ནཱ་ཤ་ཡ་ཧཱུཾ་ཕཊ། ལུས་ངག་གི་ནི་བདག་ཉིད་གནས།།<line/>
རང་སེམས་འགྲོ་བར་འགྱུར་བ་དང༌། །བྱང་ཆུབ་སེམས་ནི་རྗེས་དྲན་ན། །དེས་ཀྱང་སངས་རྒྱས་ཉིད་ཐོབ་འགྱུར། །ཧཱུཾ་ཧྲི་ད་ཡ་ཨཱ་ཀཪྵ་ཡ་བཛྲ་ཀྲོ་དྷ་ཧཱུཾ་ཕཊ། །རྡོ་རྗེ་རིག་པ་མཆོག་རྒྱལ་པོར། །མཁས་<line/>
</page>
<page index="381" id="510A">༄༅། །པ་ཡིས་ནི་བདག་ཉིད་བསྒོམ། །འབར་བ་ཡིས་ནི་ཁྱབ་པའི་སྐུ། །རྡོ་རྗེ་བསྒོམ་པས་འགྲུབ་པར་འགྱུར། །ཧཱུཾ༑ གསང་བའི་བདག་པོ་ཀུན་གྱི་སྙིང་པོའི་སྔགས་<line/>
ནི་གསུངས་པར་འགྱུར། །དེ་ནས་རྡོ་རྗེ་འཆང་བའི་རྣལ་འབྱོར་དབང་པོ་རྟོག་པར་མཛད། །གདུལ་བྱ་མིན་ལ་ཤིན་ཏུ་འཕྲོག་ཅིང་གདུལ་བྱ་ལ་ཆགས་སྤྲོ། །ས་འཛིན་མཆོག་གི་<line/>
དབང་པོ་བསླབ་པ་རྣམ་པར་རོལ་པའི་ས། །སཱུཀྵྨ་རྫོགས་སོ།། །།གསང་བ་སྐར་མ་ཉི་ཟླ་སྟེ། །རྡོ་རྗེ་དམ་ཚིག་བརྗོད་པར་བྱ། །རྣམ་རྟོག་གིས་བརྟགས་མཛེས་<line/>
གྱུར་པ། །དེ་ནས་མཆོད་པའི་ཆོ་ག་བཤད། །བདག་ཉིད་སངས་རྒྱས་གཟུགས་དང་ནི། །སངས་རྒྱས་རྣམ་འཕྲུལ་རབ་ཏུ་བསྒོམ། །དང་པོ་སྦྱོར་བྱུང་ཇི་སྐད་བཤད། །སངས་རྒྱས་<line/>
ཐམས་ཅད་མཆོད་བར་བྱ། །ཨོཾ་སརྦ་ཏ་ཐཱ་ག་ཏ་བཛྲ་ཀརྨེ་ཤྭ་རི་ཧཱུཾ། རང་གི་སྙིང་གར་བྱང་ཆུབ་སེམས། །སངས་རྒྱས་ཀུན་གྱི་ཚོགས་བསམས་ནས། །མཆོད་པ་ཡི་ནི་མཆོག་འདི་ཡིས།།<line/>
འདྲེན་པ་ཐམས་ཅད་མཆོད་པར་བྱ། །ཧཱུཾ༑ དབང་ཕྱུག་ཆེན་པོ་དང་བཅས་པ། །ལྷ་རྣམས་ཐམས་ཅད་དགུག་བྱ་ཞིང༌། །བདག་ཉིད་རྡོ་རྗེ་ཁྲོ་བོ་ཡིས། །ཁྲོ་བའི་མཆོད་པས་རབ་ཏུ་མཆོད། །ཨོཾ་<line/>
སརྦ་ཏ་ཐཱ་ག་ཏ་པཱུ་ཛཱ་ཀརྨ་ས་མ་ཡ་བིསྟི་བིསྟཱ་ར་ཏྲཻ་ལོཀྱ་བི་ཛ་ཡེ་ཤྭ་ར་སརྦ་དུཥྚཱན་མཧཱ་ས་མ་ཡ། བཛྲཱི་ཧཱུཾ། ཁྲོ་གཉེར་ཅན་ཀུན་ང་བདག་ཉིད། །ཁྲོ་བོ་རིན་ཆེན་གྱིས་བསྒོམ་བྱ། །སངས་རྒྱས་<line/>
</page>
<page index="382" id="510B">ཐམས་ཅད་འཇིགས་བྱ་ཞིང༌། །རིན་ཆེན་མཆོད་པས་རབ་ཏུ་མཆོད། །ཨོཾ་སརྦ་ཏ་ཐཱ་ག་ཏ་ཀ་པཱ་ཤ་ས་མ་ཡ་སྥ་ར་ཎ་མཧཱ་པཱུ་ཛཱ་ཨཱ་ཀཪྵ་ཡ་བིདྷི་བིསྟ་ར་ས་མ་ཡེ་ཧཱུཾ། ཆོས་ཀྱི་དབྱིངས་དང་མཚུངས་<line/>
པར་སྣང༌། །རྡོ་རྗེ་ཆོས་ནི་བརྟན་པ་བདག །ཆོས་ཀྱི་མཆོད་པས་རབ་མཆོད་པས། །སངས་རྒྱས་ཐམས་ཅད་མཆོད་པར་བྱ། །ཨོཾ་སརྦ་ཏ་ཐཱ་ག་ཏ་དྷརྨ་དྷཱ་ཏུ་སྥ་ར་ཎ་མཧཱ་པཱུ་ཛཱ་བི་དྷི་བིསྟཱ་ར་ས་མ་ཡེ་ཧཱུཾ། བདག་ཉིད་རྡོ་<line/>
རྗེ་ལས་ཉིད་ནི། །སངས་རྒྱས་རྣམ་འཕྲུལ་བསྒོམ་པར་བྱ། །སངས་རྒྱས་ཐམས་ཅད་མཆོད་བྱ་ཞིང༌། །ལས་ཀྱི་མཆོད་པས་རབ་ཏུ་མཆོད། །ཨོཾ་སརྦ་ཏ་ཐཱ་ག་ཏ་ལོ་ཀ་བྷཱ་ཏུ་ཛཱི་བི་ཏ་མ་ཧཱ་ཀརྨ་པཱུ་ཛཱ་བིསྟ་ར་ས་མ་<line/>
ཡེ་ཧཱུཾ༑ ཕྱག་ན་རྡོ་རྗེ་བདག་རྡོ་རྗེ། །དེ་བཞིན་གཤེགས་རྣམས་དགུག་པར་བྱ། །རྡོ་རྗེ་སེམས་དཔའ་རབ་མཆོད་པས། །མཆོད་པ་རུ་ནི་བསྒོམ་པར་བྱ། །ཨོཾ་བཛྲ་སཏྭ་སིདྡྷི་ཛྙཱ་ན་ས་མ་ཡེ་ཧཱུཾ། ཛཿ་རྡོ་རྗེ་ལྕགས་ཀྱུ་<line/>
བརྟན་པའི་མཆོག །རྟག་ཏུ་བདག་ཉིད་བསྒོམ་པར་བྱ། །སྒོམ་པ་བསྒྲུབ་པ་བྱ་བའི་ཕྱིར། །སངས་རྒྱས་ཐམས་ཅད་དགུག་པར་བྱ། །ཨོཾ་བཛྲ་ཨཱ་ཀཪྵ་ཛྙཱ་ན་ས་མ་ཡེ་ཧཱུཾ་ཛཿརྡོ་རྗེ་ཆགས་པ་བདག་ཉིད་སྟེ། །<line/>
བཀུག་པ་རྣམས་ནི་མཉེས་པར་བྱ། །རྡོ་རྗེ་ཆགས་པས་རབ་མཆོད་པས། །བསྒྲུབ་པར་བྱ་ཞེས་ཡང་དག་སྦྱར། །ཨོཾ་བཛྲ་ར་ཏི་རཱ་ག་ས་མ་ཡེ་ཧཱུཾ་ཛཿརྡོ་རྗེ་ལེགས་པ་རང་བདག་ཉིད། །བསྒོམ་ཞིང་རྒྱལ་བ་མཉེས་<line/>
པར་བྱ། །རྡོ་རྗེ་ལེགས་པས་རབ་མཆོད་པས། །སངས་རྒྱས་ཐམས་ཅད་དགུག་པར་བྱ། །ཨོཾ་བཛྲ་སཱ་དྷུ་ཀརྨ་ཛྙཱ་ན་ས་མ་ཡེ་ཧཱུཾ་ཛཿརྡོ་རྗེ་རིན་ཆེན་རྒྱལ་པོ་ཆ། །རང་བདག་ཉིད་ནི་བསྒོམ་པར་བྱ། །དེ་བཞིན་<line/>
</page>
<page index="383" id="511A">༄༅། །གཤེགས་རྣམས་དབང་བྱ་ཞིང༌། །རིན་ཆེན་ཆར་ནི་ཀུན་ཏུ་དབབ། །ཨོཾ་བཛྲ་བྷྲི་ཀུ་ཊཱི་པ་ཤཱི་གུ་རུ་ཧཱུཾ། །རྡོ་རྗེ་ཉི་མར་རང་བདག་ཉིད། །འོད་ཟེར་ཕྲེང་བ་དང་ལྡན་བསྒོམ། །<line/>
སངས་རྒྱས་རྣམས་ནི་དབང་བྱ་ཞིང༌། །ཕྱོགས་རྣམས་སུ་ནི་འོད་ཟེར་སྤྲོ། །ཨོཾ་བཛྲ་སཱུཪྻ་མཎྜ་ལ་བ་ཤཱིཾ་ཀུ་རུ་ཧཱུཾ། དེ་བཞིན་གཤེགས་རྣམས་དབང་བྱ་ཞིང༌། །བདག་ནི་པདྨའི་རྒྱལ་པོ་ཉིད། །སེམས་<line/>
ཅན་བསམ་ཀུན་རྫོགས་པར་བྱ། །རིན་ཆེན་རྒྱལ་མཚན་རབ་ཏུ་མཆོད། །ཨོཾ་བཛྲ་དྷྭ་ཛཱ་གྲ་ཀེ་ཡཱུ་རེ་བ་ཤཱིཾ་ཀུ་རུ་ཧཱུཾ། ཧ་ཧ་ཞེས་དགོད་བཞད་བྱ་ཞིང༌། །རྡོ་རྗེ་བཞད་པ་བདག་ཉིད་དེ། །སངས་རྒྱས་ཐམས་<line/>
ཅད་དབང་དུ་བྱ། །བཞད་པའི་མཆོད་པས་རབ་ཏུ་མཆོད། །ཨོཾ་བཛྲ་ཨཊྚ་ཧཱ་སེ་ན་བ་ཤཱིཾ་ཀུ་རུ་ཧཱུཾ། །བདག་ནི་པདྨའི་རྒྱལ་པོ་ཉིད། །བཙུན་མོ་བརྟན་པར་རང་བྱུང་བ། །བདག་གིས་སངས་རྒྱས་རྗེས་ཆགས་<line/>
བྱ༑ ༑འདོད་ལ་ཆགས་པས་རབ་ཏུ་མཆོད། །ཨོཾ་བཛྲ་པདྨ་རཱ་ག་ཡ་ཧཱུཾ། བདག་ནི་རང་ཉིད་རྣོན་པོ་སྟེ། །ཤེས་རབ་ཕ་རོལ་ཕྱིན་པ་བརྟན། །བདག་གིས་ཉོན་མོངས་བཅད་བྱ་ཞིང༌། །དེ་བཞིན་<line/>
གཤེགས་རྣམས་ཆགས་པར་བྱ། །ཨོཾ་བཛྲ་ཏྭིཀྵ་རཱ་ག་ཡ་ཧཱུཾ། །ལྷ་མོ་རྡོ་རྗེ་སྒྲོལ་མ་དག །ཆོས་ཀྱི་འཁོར་ལོ་རབ་བསྐོར་བ། །བདག་གིས་རྡོ་རྗེ་ཅན་མཉེས་བྱ། །འདོད་ཆགས་བརྟན་པས་རབ་<line/>
ཏུ་མཆོད། །ཨོཾ་བཛྲ་མཎྜ་ལ་རཱ་ག་རཱ་ག་ཡ་ཧཱུཾ། །ནམ་མཁའི་ལྷ་མོ་ཆོས་སྨྲ་བ། །བརྗོད་དུ་མེད་པའི་བདག་ཉིད་བསྟན། །དག་པའི་ཆོས་ལ་དགའ་བྱ་ཞིང༌། །དེ་བཞིན་གཤེགས་རྣམས་<line/>
</page>
<page index="384" id="511B">མཉེས་པར་བྱ། །ཨོཾ་བཛྲ་བཱ་ཀ་རཱ་ག་རཱ་ག་ཡ་ཧཱུཾ། །བདག་ནི་རང་ཉིད་ལས་ཡིན་ཏེ། །ཕྱོགས་རྣམས་ཀུན་ཏུ་རབ་ཏུ་གྲགས། །བདག་ནི་ནམ་མཁའི་མཛོད་ཀྱང་ཡིན། །མཆོད་པའི་ཆར་གྱིས་རབ་ཏུ་<line/>
མཆོད། །ཨོཾ་བཛྲ་ཀརྨ་ས་མ་ཡེ་པཱུ་ཛཱ་ཧཱུཾ། །བདག་ནི་རང་ཉིད་བསྲུང་བ་སྟེ། །སངས་རྒྱས་བྱམས་པ་བརྟན་པ་བདག །བདག་གིས་སངས་རྒྱས་མཆོད་པ་བྱ། །ཆོས་ཀྱི་མཆོད་པས་ཀུན་ཏུ་མཆོད། །ཨོཾ་<line/>
བཛྲ་ཀ་བ་ཙ་བ་ན་དྷ་རཀྵ་ཧཱུཾ། །བདག་གིས་ཉོན་མོངས་བཟའ་བར་བྱ། །རྡོ་རྗེ་གནོད་སྦྱིན་བརྟན་པ་བདག །བདག་གིས་སངས་རྒྱས་མཆོད་པར་བྱ། །ཆོས་ཀྱི་མཆོད་པས་རབ་ཏུ་མཆོད། །ཨོཾ་<line/>
བཛྲ་ཡཀྵ་མཱ་ར་ཡ་བཛྲ་དཾཥྚྭ་ཧཱུཾ་ཕཊ། །ང་ནི་སངས་རྒྱས་བྱང་ཆུབ་ཡིན། །རྡོ་རྗེ་ཁུ་ཚུར་རང་བདག་ཉིད། །ཕྱིར་མི་ལྡོག་པའི་འཁོར་ལོ་སྟེ། །ལས་ཀྱི་མཆོད་པས་རབ་ཏུ་མཆོད། །ཨོཾ་བཛྲ་<line/>
ཀརྨ་མུཥྚི་སིད་དྷྱ་སིདྡྷྱ་ཧཱུཾ་ཕཊ། །འདི་འདྲའི་སྣ་ཚོགས་མཆོད་པ་ཀུན། །ཡེ་ཤེས་གསང་སྔགས་རབ་ཐོབ་བྱེད། །མ་ལུས་ལྷ་མོ་སེམས་དཔའ་ཀུན། །རྒྱལ་པོ་ཇི་བཞིན་རབ་སྙིང་ཧཱུཾ། །སྒེག་མོ་ཕྲེང་བ་<line/>
དེ་བཞིན་གླུ། །གར་མ་མེ་ཏོག་སོགས་སྦྱོར་བས། །སེམས་དཔའ་ལ་སོགས་ལྷ་མོ་དག །ཤིན་ཏུ་བསྲུང་བའི་མཆོད་པའི་མཆོད་པའོ།། །།དེ་ནས་ལས་ནི་ཐབས་ཆེན་པོ། །གང་གིས་<line/>
མྱུར་དུ་རབ་འགྲུབ་འགྱུར། །གང་གི་དགའ་བ་ལ་སྦྱོར་བ། །སྦྱིན་སྲེག་ལས་ཀྱི་ཆོ་ག་འོ། །ཇི་ལྟར་སྦྱིན་སྲེག་དངོས་གྲུབ་ཀྱིས། །ལས་ནི་བླ་ན་མེད་པ་ལྟར། །དེ་བཞིན་རིག་པའི་ལས་རྣམས་ཀུན། །དེ་ལྟ་བུ་ནི་<line/>
</page>
<page index="385" id="512A">༄༅། །བྱེད་པ་མིན། །སྦྱིན་སྲེག་རྣམ་པ་མང་ལྡན་པ། །མདོ་རུ་བསྡུ་ན་རྣམ་པ་ལྔ། །རྒྱས་པར་རྣལ་འབྱོར་ཆེན་པོ་ཡི། །གསང་བའི་མདོ་ལས་རབ་ཏུ་བཤད། །རིག་པ་<line/>
འཛིན་པའི་རྣམ་འཕྲུལ་པ། །ཇི་ལྟར་སྦྱིན་སྲེག་རྣམ་པ་ཡིས། །རིགས་ཀྱི་དཀྱིལ་འཁོར་འགྲུབ་འགྱུར་པ། །མདོར་བསྡུས་རབ་ཏུ་བཤད་པར་བྱ། །སྦྱིན་སྲེག་ལས་ནི་རྣམ་པ་ལྔ། །རེ་རེ་ཞིང་<line/>
ཡང་རྣམ་པ་མང༌། །ཞི་བ་དང་ནི་རྒྱས་པ་ཉིད། །མངོན་སྤྱོད་ཀྱི་ནི་གསུམ་པ་སྟེ། །དགུག་པ་ཡང་ནི་བཞི་པ་ཡིན། །ལྔ་པ་དབང་དང་ཡང་དག་ལྡན། །སྦྱིན་སྲེག་ལྔ་པ་དེ་རྣམས་ནི། །དབང་དུ་བྱེད་པ་<line/>
མཆོག་ཡིན་ནོ། །དེ་ནས་ཐབ་ཁུང་རབ་བཤད་བྱ། །སྦྱོར་བ་ཇི་བཞིན་སྦྱོར་བར་བྱ། །ཞི་ལ་ཐབ་ཁུང་ཟླུམ་པོ་སྟེ། །ཀུན་ནས་ཡོངས་སུ་ཟླུམ་པོ་ཡིན། །རྒྱས་པ་ལ་ནི་གྲུ་བཞི་སྟེ། །མངོན་སྤྱོད་ལ་ནི་གྲུ་གསུམ་<line/>
ཡིན༑ ༑ཐབ་ཁུང་རྡོ་རྗེའི་རྣམ་པ་ཅན། །ཀུན་ཏུ་དགུག་པར་བྱེད་པའི་མཆོག །དེ་བཞིན་ཐབ་ཁུང་རིང་པོར་བྱ། །དབང་དུ་བྱེད་པའི་མཆོག་ཡིན་ནོ། །དེ་དག་རྣམ་པ་ལྔ་རུ་བཤད། །ཐབ་ཁུང་ལས་ནི་བླ་ན་མེད། །<line/>
སྲོད་ཀྱི་དུས་སུ་ཞི་བ་བྱ། །སྔ་དྲོའི་དུས་སུ་རྒྱས་པའི་ལས། །ཉི་མ་ཕྱེད་ན་མངོན་སྤྱོད་ཀྱི། །དྲག་པོའི་ལས་ནི་ངེས་པར་བྱ། །དགུག་པ་དུས་རྣམས་ཐམས་ཅད་དུ། །མཚན་མོ་དབང་དུ་བྱ་བ་ཡིན། །སྦྱོར་བ་<line/>
ལྔ་པོ་འདི་ཡིས་ནི། །མཉམ་པར་གཞག་པས་ལས་རྣམས་བྱ། །ཤར་དུ་ཁ་བལྟས་ཞི་དོན་དུ། །རྒྱས་པ་བྱང་དུ་ཡང་དག་གནས། །ལྷོ་རུ་ཁ་བལྟས་གྱུར་པ་ཡིས། །མངོན་སྤྱོད་ཀྱི་ནི་ལས་རྣམས་སོ། །<line/>
</page>
<page index="386" id="512B">སྟེང་དུ་ཁ་བལྟས་དེ་བཞིན་དགུག །ཕྱོགས་རྣམས་ཀུན་ཏུ་བལྟས་དབང་བྱ། །ཕྱོགས་མཚམས་ཐམས་ཅད་མཉམ་སྦྱོར་བསམ། །ཡང་ན་ནུབ་ཀྱི་ཕྱོགས་སུ་བཤད། །ཞི་ལ་སངས་རྒྱས་ཕྱག་རྒྱ་<line/>
སྟེ༑ ༑རྒྱས་ལ་ནོར་བུའི་མཚན་མས་སོ། །རྡོ་རྗེ་ཁྲོ་བོ་མངོན་སྤྱོད་ལ། །དབང་ལ་པདྨའི་རིགས་ཀྱིས་སོ། །ཤིན་ཏུ་དགུག་པ་དང་ལྡན་པ། །རྡོ་རྗེ་ལྕགས་ཀྱུ་དགུག་པ་ལ། །སྦྱོར་བ་ལྔ་པོ་འདི་ཡིས་<line/>
ནི༑ ༑སྦྱིན་སྲེག་ལས་ནི་རབ་ཏུ་བསྒྲུབ། །ཞི་བའི་ཤིང་ནི་མངར་བ་སྟེ། །རྒྱས་པ་དེ་བཞིན་འབྲས་བུར་བཅས། །ཚ་བ་མངོན་སྤྱོད་ལས་དག་ལ། །དགུག་པ་ལ་ནི་ཚེར་མ་ཅན། །དབང་ལ་མེ་ཏོག་བཅས་<line/>
པར་བཤད། །དེ་རྣམས་ཡམ་ཤིང་གོ་རིམས་བཞིན། །སྔོན་ལ་ཡམ་ཤིང་རྣམ་པ་ལྔ། །རྣལ་འབྱོར་པ་ཡིས་ཡང་དག་སྦྱར། །དེ་ལ་འདམ་གྱིས་བྱུགས་པ་ཡི། །ཤིང་ལ་ཞི་བ་རབ་ཏུ་བསྒྲགས། །གང་<line/>
དུ་སྡིག་པ་རྣམས་འཇིག་ཅིང༌། །ཀུན་ཏུ་འཁྲུག་པར་སྲེག་འགྱུར་པ། །བུད་ཤིང་མངར་བདག་གི་མེ། །མཉམ་པར་གཞག་པས་རབ་སྤར་ནས། །ཏིལ་མར་གྱིས་ནི་སྦྱིན་སྲེག་བྱས། །སྡིག་པ་ཐམས་ཅད་<line/>
སྲེག་པར་འགྱུར། །ཨོཾ་སརྦ་པཱ་པཾ་ད་ཧ་ན་བཛྲ་ཡ་སྭཱཧཱ། །བུད་ཤིང་མངར་བདག་གིས་ནི། །ཤིན་ཏུ་མཉམ་པར་གཞག་པས་སྤར། །འབྲས་ཀྱི་སྦྱིན་སྲེག་བྱས་ནས་ནི། །བསོད་ནམས་ཚོགས་ནི་<line/>
འཕེལ་བར་འགྱུར། །ཨོཾ་བཛྲ་པུཥྚ་ཡེ་སྭཱཧཱ། །བུད་ཤིང་མངར་པོ་དག་གིས་ནི། །མཉམ་པར་གཞག་པས་མེ་སྦར་ནས། །མར་སྨྱུགས་དཱུར་བའི་སྦྱིན་སྲེག་གིས། །རྡོ་རྗེ་ཚེ་ནི་མངོན་འཕེལ་<line/>
</page>
<page index="387" id="513A">༄༅། །འགྱུར། །ཨོཾ་བཛྲ་ཨཱ་ཡུཥེ་སྭཱཧཱ། །ཡམ་ཤིང་དེ་དག་ཉིད་ཀྱིས་ནི། །དགེ་བ་འབྱུང་བས་མེ་སྦར་ནས། །ཀུ་ཤའི་མྱུ་གུའི་ཏིལ་མར་གྱིས། །འཇིག་རྟེན་གསུམ་<line/>
ཡང་སྲུང་བར་འགྱུར། །ཨོཾ་ཨ་པྲ་ཏི་ཧ་ཏ་བཛྲ་ཡ་སྭཱཧཱ། །སྔོན་ལ་ཞི་བ་སྦྱར་བར་བྱ། །དབུས་ཀྱི་གཉིས་ལ་རྒྱས་དེ་བཞིན། །ཞི་བ་དང་ནི་རྒྱས་པ་ཡི། །སྦྱིན་སྲེག་ལས་ནི་དང་པོར་འགྱུར། །<line/>
ཤིང་ནི་ཚ་བའི་ཡམ་ཤིང་གིས། །མངོན་སྤྱོད་ཀྱི་ནི་ལས་དག་ལ། །མངོན་སྤྱོད་དང་ནི་བཅས་པ་ཡི། །དགུག་པ་ལ་ཡང་དེ་ཉིད་ཀྱི། །རྡོ་རྗེ་ཁྲོ་བོའི་ཏིང་འཛིན་གྱིས། །སྔོན་ལ་ཚ་བའི་ཡམ་ཤིང་<line/>
གིས༑ ༑ཁྲོས་པས་མེ་ནི་རབ་སྤར་ནས། །མཁས་པས་ཚེར་མས་སྦྱིན་སྲེག་བྱ། །ཚེར་མ་དང་བཅས་ཤིང་དག་ཀྱང༌། །ཚེར་མ་ཅན་གྱིས་ངས་པར་དགུག། །གང་དང་གང་ནི་འདོད་གྱུར་པ། །<line/>
སངས་རྒྱས་རྣམས་ནི་ངེས་པར་འགུགས། །ཨོཾ་བཛྲ་ཨཱ་ཀཪྵ་ཡ་ཛཿ། །བུད་ཤིང་མེ་ཏོག་དམར་སོགས་ཀྱིས། །རབ་ཏུ་འབར་བའི་མེ་སྤར་ནས། །མེ་ཏོག་འབྲས་བུ་དམར་པོ་ཡང༌། །སྦྱིན་སྲེག་<line/>
བྱས་ན་དབང་བྱེད་མཆོག །ཧཱུཾ་བཛྲ་པཱ་ཤཱ་ཡ་ཛ། །ཆ་བའི་ཡམ་ཤིང་དག་བྱ་ཞིང༌། །རབ་ཏུ་དྲག་པོའི་མེ་སྤར་ནས། །འབྲས་བུ་ཁ་བས་བསྲེག་བྱས་ན། །མངོན་སྤྱོད་ཀྱི་ནི་མཆོག་ཡིན་ནོ། །ཧཱུཾ་<line/>
ཧཱུཾ་བཛྲ་མཱ་ར་ཡ་ཕཊ། །གསང་བའི་སྦྱིན་སྲེག་ཐམས་ཅད་ནི། །དེ་ནས་གཞན་ཡང་རབ་བཤད་བྱ། །སྦྱིན་སྲེག་འཁོར་ལོ་ཆོ་ག་ཡི། །དེ་ཉིད་དུ་ནི་དེ་བཞིན་སྦྱར། །ཡམ་ཤིང་ཆེ་བ་<line/>
</page>
<page index="388" id="513B">གིས་ནི། །ཤིན་ཏུ་དྲག་པས་མེ་སྤར་ནས། །འཇིགས་རུང་ལྕགས་ཀྱུས་སྦྱིན་སྲེག་བྱ། །གདུག་པ་ཐམས་ཅད་རབ་འཇིགས་འགྱུར། །ཨོཾ་བཛྲ་བནྡྷ་ཡ་ཕཊ། །མེ་ཏོག་དང་བཅས་ཤིང་མེ་ལ།།<line/>
རྡོ་རྗེ་ཁྲོ་བོའི་ཏིང་འཛིན་གྱིས། །སྔགས་སོགས་འབྲས་བུའི་སྦྱིན་སྲེག་ནི། །དབང་དུ་བྱེད་པ་མཆོག་ཡིན་ནོ། །ཨོཾ་བཛྲ་པ་ཤཾ་ཀ་རཱ་ཡ་སྭཱཧཱ། །ཁ་བ་དང་ནི་མངར་བ་ཉིད། །ཡམ་ཤིང་མངར་པོ་<line/>
སྦྱར་བྱ་ཞིང༌། །འདོད་པའི་མེ་ཏོག་འབྲས་བསྲེགས་ན། །འདོད་པའི་གཟུགས་ཅན་མཆོག་ཏུ་འགྱུར། །ཨོཾ་བཛྲ་ཀརྨ་རཱུ་པ་ཎེ་སྭཱཧཱ། །དེ་ནས། བུད་ཤིང་དེ་དག་ཉིད་ཀྱིས་ནི། །རབ་ཏུ་ཁྲོས་པས་མེ་<line/>
སྦར་ནས། །སྨྱུག་མའི་འབྲས་བུ་ཕྲ་མོ་བསྲེགས། །མྱུར་དུ་མི་སྣང་ཉིད་དུ་འགྱུར། །ཨོཾ་བཛྲ་ཨ་ཏྲི་ཥ་ཡ། །ཤེས་རབ་བུད་ཤིང་དེ་ཉིད་ཀྱིས། །དྲག་པོའི་མེ་ནི་རབ་སྦར་ནས། །ནམ་མཁའ་སྟོབས་<line/>
ཀྱི་མེ་ཏོག་དང༌། །བསྲེག་ན་མཁའ་ལ་འགྲོ་བར་འགྱུར། །ཨོཾ་བཛྲ་ཁེ་ཙ་རེ་ན་སྭཱཧཱ། །དེ་ནས་མངག་གཞུག་པ་དང་གཡོག །བཀའ་བཞིན་བྱེད་པ་རབ་ཏུ་བསྐུལ། །ཅི་ནས་ཀྱང་ནི་མྱུར་འགྲུབ་<line/>
པའི༑ ༑གོ་རིམས་བཞིན་དུ་རབ་བཤད་བྱ། །ཤིང་ནི་ཁ་བོས་བུད་ཤིང་བྱ། །ཐབ་ཁུང་རྡོ་རྗེའི་དབྱིབས་སུ་བརྐོ། །ཁྲོས་པས་རྡོ་རྗེ་མེ་ཏོག་སྲེག །ཡི་གེ་ཛ་ནི་ཡོངས་སུ་བརྗོད། །སྔགས་ཀྱི་སྦྱོར་<line/>
བ་འདི་ཡིས་ནི། །རྡོ་རྗེའི་སྔགས་ནི་རབ་ཏུ་བསྐུལ། །རྡོ་རྗེ་མེ་ཏོག་དག་བསྲེགས་ན། །བཀའ་བྱེད་མཆོག་ནི་རྙེད་པར་འགྱུར། །ཨོཾ་བཛྲ་ཨཱ་ཛྙཱ་ཀ་རཱ་ཡ་ཛ། །ཡམ་ཤིང་དེ་དག་ཉིད་དང་ནི། །ཐབ་ཁུང་དེ་<line/>
</page>
<page index="389" id="514A">༄༅། །ཉིད་བརྐོ་བྱ་ཞིང༌། །བྱང་ཆུབ་སེམས་དཔའི་སྨན་མ་གང༌། །བསྲེག་ཅན་བཀའ་བཞིན་བྱེད་པར་འགྱུར། །ཨོཾ་བཛྲ་སཽ་རི་པ་ཤཾ་ཀ་རཱ་ཡ་ཛ། །བུད་ཤིང་དེ་དག་<line/>
ཉིད་ཀྱིས་མེ། །ཀུན་ཏུ་ཐབ་ཁུང་དེ་ཁོ་ན། །རྡོ་རྗེ་སེམས་དཔའི་སྨན་མ་ནི། །བསྲེགས་ན་བཀའ་བཞིན་བྱེད་པར་འགྱུར། །ཧཱུཾ་བཛྲ་པཱ་ཎི་བ་ཤཾ་ཀ་རཱ་ཡ་ཛ། །ཡང་ན་སངས་རྒྱས་དམན་མ་འམ། །<line/>
ཡང་ན་བདག་དང་མཚན་མ་དག །སྒྲུབ་པའི་སྦྱོར་བས་སྦྱིན་སྲེག་བྱ། །སངས་རྒྱས་བཀའ་བཞིན་བྱེད་པར་འགྱུར། །ཨོཾ་བུདྡྷ་ཤཾ་ཀ་རཱ་ཡ་ཛ། ཚིག་གི་སྦྱོར་བ་འདི་ཡིས་ནི། །སྦྱིན་སྲེག་<line/>
བྱ་ཞིང་མྱུར་དུ་འགྲུབ། །རྡོ་རྗེའི་སྦྱོར་པས་དངོས་གྲུབ་ཀུན། །ཐེ་ཚོམ་མེད་པར་འགྲུབ་པར་འགྱུར། །རྡོ་རྗེ་རིགས་ལས་སོགས་ཀུན་ཀྱང༌། །དེ་ནས་གསང་བ་ཕྱག་རྒྱ་ཆེ། །རྡོ་རྗེའི་རྣལ་འབྱོར་རབ་<line/>
སྒྲུབ་ཕྱིར། །རྣལ་འབྱོར་ཆེན་པོ་བསྒྲུབ་པར་བྱ། །རིག་པ་གང་ཞིག་ཡིད་འོང་བ། །སྲིང་མོའི་རིགས་ནི་ཐོབ་བྱའི་ཕྱིར། །རིག་པའི་ལྷ་མོ་དང་ལྡན་པར། །ཤིན་ཏུ་རྣལ་འབྱོར་བསྒྲུབ་པར་<line/>
བྱ༑ ༑བུད་མེད་སྡུག་དང་ལྷན་ཅིག་ཏུ། །མཁས་པས་འདུག་པ་བསྟེན་པར་བྱ། །མདོ་སྡེ་གསང་དབང་རྒྱལ་བོ་ལས། །དེ་ཉིད་དུ་ནི་ཇི་སྐད་བཤད། །ཀུན་ཏུ་གུར་གུམ་ཕྱེ་མ་དང༌། །བྷ་<line/>
གར་མིག་སྨན་བཅུག་ནས་ནི། །དེ་ཡི་སེམས་དཔའ་ཤེས་པར་བྱ། །གང་ཕྱིར་དགོངས་པ་རབ་ཏུ་བསྒྲགས། །སྡུག་པ་དེ་ཡི་རིག་པ་ནི། །མངོན་པར་འདོད་པ་གང་ཡིན་འོང༌། །རང་<line/>
</page>
<page index="390" id="514B">གི་རིགས་ཀྱི་ལྷ་མོ་གང༌། །དེ་ནི་བུད་མེད་ཅེས་བྱར་གྲགས། །རིག་པའི་སྦྱོར་བ་དེ་ཡིས་ནི། །རང་གི་རིགས་ཀྱི་ལྷ་དག་སྒྲུབ། །མིག་སྨན་ལས་སོགས་གཞུག་པ་ནི། །པདྨའི་སྟེང་དུ་ཡང་དག་དགོང༌། །བྷ་ག་<line/>
པདྨ་ཞེས་བཤད་ཏེ། །གཞུག་པ་དགོད་པར་བཤད་པར་བྱ། །བྷ་གའི་སྦྱོར་བ་འདི་ཡིས་ནི། །མིག་སྨན་དག་ནི་བསྒྲུབ་པར་བྱ། །བྷ་ག་མིག་སྨན་གཞུག་པ་ནི། །པདྨའི་སྟེང་དུ་ཡང་དག་དགོད། །པདྨ་<line/>
དང་ནི་ལྷན་ཅིག་དགོད། །རྣམ་པ་བཞི་ནི་འགྲུབ་པར་འགྱུར། །ཨོཾ་གུ་ཧྱ་ར་ཏི་བཛྲ་བ་ཤཾ་ཀ་རཱི་སིདྡྷ་ཧཱུཾ། །དྲོད་དང་དུ་བ་འབར་དང་རྡུལ། །རྣམ་པ་བཞི་ནི་འགྲུབ་པར་འགྱུར། །ཨོཾ་གུ་ཧྱ་བཛྲ་སིདྡྷ་<line/>
ཧཱུཾ༑ ༑བྷ་གར་གི་ཝང་བཞག་ནས་ནི། །གསང་བའི་ཕྱག་རྒྱ་གཞག་པར་འབྱར། །མཚན་མ་རྣམ་པ་བཞི་དག་གིས། །དངོས་གྲུབ་རྣམ་པ་བཞི་རུ་བཤད། །ཨོཾ་གུ་ཧྱ་བཛྲ་སིདྡྷ་ཧཱུཾ། །རྡོ་རྗེ་སེམས་<line/>
དཔའི་ཕྱག་རྒྱ་ཡིས། །བྷ་གར་གུར་གུམ་བཅུག་ནས་ནི། །དག་བཅིང་དེ་ནི་འབར་འགྱུར་ན། །རྣམ་པ་བཞི་ནི་འགྲུབ་པར་འགྱུར། །ཨོཾ་བཛྲ་དྷ་ར་གུ་ཧྱ་སདྡྷི་ཧཱུཾ། །རྡོ་རྗེ་བྱ་བའི་སྦྱོར་བ་དང༌། །རྡོ་རྗེ་<line/>
ཕྱག་རྒྱ་བསྡུས་པ་དང༌། །རྡོ་རྗེ་ཁྲོ་བོ་སྙོམས་འཇུག་དང༌། །རྡོ་རྗེ་ཁུ་ཚུར་སྦྱར་བ་དང༌། །དམ་ཚིག་མཆོག་ནི་འདི་དག་དང༌། །ཧཱུཾ་གི་སོར་མོའི་སྦྱོར་བ་དང༌། །ཆོས་ཀྱི་ཕྱག་རྒྱ་དེ་བཞིན་འདིར། །ཨོཾ་ལ་<line/>
སོགས་པའི་ཡི་གེ་དང༌། །སྦྱིན་སྲེག་ཆོ་ག་འདི་ཡིས་ནི། །ཡེ་ཤེས་ཕྱག་རྒྱ་རབ་བསྒྲུབ་བྱ། །རྒྱས་པ་རུ་ནི་ཐམས་ཅད་དག །གསང་བའི་རྒྱུད་དུ་རབ་ཏུ་བཤད། །ཆོ་གའི་སྦྱོར་བ་འདི་ཡིས་ནི། །རྡོ་རྗེ་<line/>
</page>
<page index="391" id="515A">༄༅། །སློབ་དཔོན་དཀའ་ཐུབ་ཆེས། །ཚེ་འདི་ཉིད་ལ་སངས་རྒྱས་ནི། །མཆོག་ཉིད་བསྒྲུབ་པར་འགྱུར་བ་ཡིན། །རྡོ་རྗེ་རིགས་ཆེན་ཡིད་འོང་བ། །རྒྱུད་ཆེན་ཀུན་ལས་བཏུས་<line/>
པ་ལ༑ ༑གང་ཞིག་མངོན་པར་བརྩོན་འགྱུར་བ། །དོན་ཡོད་པ་ཡི་དངོས་གྲུབ་འགྱུར། །ཚོགས་ནི་བསགས་པ་མེད་པ་དང༌། །སངས་རྒྱས་མཐོང་བ་མེད་པ་རུ། །གསང་བའི་སྙིང་པོ་ཆེན་པོ་<line/>
འདི༑ ༑ཐོས་པ་ཙམ་དུའང་མི་འགྱུར་རོ། །གསང་བའི་རྣལ་འབྱོར་གྱི་ཆོ་ག་རྫོགས་སོ།། །།དེ་ནས་གསང་བའི་ཕྱག་རྒྱ་བཞི། །དཀྱིལ་འཁོར་མཁས་པས་བསླབ་པར་བྱ། །<line/>
ཡེ་ཤེས་དེ་ཉིད་གསང་བ་ཡང༌། །ཡོངས་སུ་བསྒྲུབ་པར་རབ་ཏུ་བསྐོར། །ཤིན་ཏུ་གསང་བ་ཆེན་པོ་ནི། །དངོས་པོ་ཐམས་ཅད་ཁྱབ་ལ་དགོད། །འདི་ནི་རྡོ་རྗེ་དྲག་པོ་བཞི། །རང་ཉིད་<line/>
ལྔ་པ་དང་བཅས་པ། །གསང་བ་བརྗོད་དུ་མེད་པ་མཆོག །ཡེ་ཤེས་མཆོག་གི་ཚུལ་ཐོབ་བྱེད། །བདེ་བ་ཆེན་པོ་རབ་གྲུབ་དོན། །དགའ་བ་ཆེན་པོ་ཤིན་ཏུ་བརྟན། །ཨོཾ་སརྦ་ཏ་ཐཱ་ག་ཏ་<line/>
བཛྲ་ས་མ་ཡེ་ཧཱུཾ། ཧཱུཾ་བཛྲ་མ་ཊ། ཨོཾ་བཛྲ་པྲ་ཏི་བྷྲྀ་ཀུ་ཊཱི་བཛྲ་ར་ཏ། ཨོཾ་བཛྲ་པད་མ་བཛྲ་ཏིཏ། ཨོཾ་བཛྲ་ཀརྨ་ཨ་ཏྲི་ཀྲོ་དྷ། །ཤར་དང་ལྷོ་ཡི་ཕྱོགས་ཆ་དང༌། །ནུབ་དང་བྱང་གི་ཕྱོགས་ཆ་དང༌། །<line/>
དབུས་དང་ཕྱོགས་བཞི་དག་ཏུ་ནི། །སྦྱོར་བའི་ཕྱག་རྒྱ་དགོད་པར་བྱ། །ཕྱག་རྒྱའི་དཀྱིལ་འཁོར་དམ་པ་ནི། །ཐམས་ཅད་བྲི་ཞིང་དགོད་པར་བྱ། །རྡོ་རྗེ་སེམས་དཔའ་རྒྱལ་བོ་ཆེ། །མཐོང་<line/>
</page>
<page index="392" id="515B">འགྱུར་འདི་ལ་ཐེ་ཚོམ་མེད། །ཇི་སྐད་བཤད་པའི་རྣལ་འབྱོར་བཞིན། །རྡོ་རྗེ་རྣལ་འབྱོར་རྗེས་སྦྱོར་སྐྱེས། །རྣལ་འབྱོར་དག་ནི་ལྷག་མ་དག །དེ་དག་ཐམས་ཅད་བརྟན་པར་བྱ། །ཤིན་ཏུ་བསང་བ་<line/>
དེ་ཉིད་ཆེ། །མཆོག་ཏུ་གསང་བ་དེ་ཉིད་མཆོག །གསང་བ་ཆེན་པོ་གསང་བ་འཛིན། །རྡོ་རྗེ་གསང་བ་བརྟན་པ་ཆེ། །རིག་པ་མངོན་པར་འདོད་འགྱུར་བ། །རང་གི་ལག་གིས་ཡང་དག་བྲི། །རྒྱལ་<line/>
མོ་ཆེན་མོ་བརྗོད་བྱས་ན། །དཀྱིལ་འཁོར་དུ་ནི་སྐད་ཅིག་འགྲུབ། །ཨོཾ་སརྦ་ཏ་ཐཱ་ག་ཏ་བི་ཤུདྡྷ་དྷརྨ་ཧོཿ། །རང་གིས་དཀྱིལ་འཁོར་ཆེ་བྲིས་ནས། །རིག་པ་བརྗོད་པ་ལ་བརྩོན་བྱ། །བྱམས་པས་<line/>
དགུག་པའི་སྦྱོར་བ་ཡིས། །འཁོར་བ་སྙིང་རྗེ་སྤྱད་པར་བྱ། །ཨོཾ་བི་ཤུདྡྷ་དྷིཥྚ་ཛཿ། རང་གིས་གསང་སྔགས་བྲིས་ནས་ནི། །བུ་མོའ་མི་ཆུ་ལ་འོ་བྱས་ཏེ། །འཇིག་རྟེན་དབང་ཕྱུག་བཙུན་མོ་ཆེ། །<line/>
ཤེས་རབ་ཕ་རོལ་ཕྱིན་ལྷ་མོ། །ཨོཾ་སྭ་བྷཱ་བ་བི་ཤུདྡྷཿ་།མུ་ཁེ་ཧཱུཾ། །ཕ་རོལ་ཕྱིན་དྲུག་སྤྱོད་པ་ཡིས། །བྱང་ཆུབ་སྤྱོད་པ་རབ་རྙེད་དཀའ། །སངས་རྒྱས་རྣལ་འབྱོར་བརྟན་གྱུར་ན། །འགྲུབ་འགྱུར་<line/>
འདི་ལ་ཐེ་ཚོམ་མེད། །དཀྱིལ་འཁོར་འདི་ནི་འཇུག་བྱ་ཞིང༌། །འདོད་པའི་ཡོན་ཏན་མཆོག་ལྔ་ཡིས། །རོལ་ཅིང་དགའ་བ་ཉིད་དུ་བྱ། །མདོ་སྡེ་གསང་དབང་ལས་བཤད་པ། །གསང་<line/>
བ་ལྔ་ནི་རབ་སྒྲུབ་པ། །འདོད་པའི་ཡོན་ཏན་ལྔ་རུ་བཤད། །དེ་བཞིན་གཤེགས་པའི་རིགས་ལས་སོགས། །འདོད་པའི་ཡོན་ཏན་ལྔ་རུ་བརྗོད། །འདོད་པའི་སྦྱོར་བ་འདི་ཡིས་ནི། །སྐལ་པ་<line/>
</page>
<page index="393" id="516A">༄༅། །ཅན་གྱིས་དངོས་གྲུབ་ཐོབ། །གསང་བ་དེ་ཉིད་ཆེན་པོ་སྟེ། །རིགས་ལྔ་དག་ནི་རབ་བསྒྲུབ་པ། །འདོད་ཆགས་ཆེན་པོ་རབ་བསྒྲུབ་ཕྱིར། །རོལ་ཅིང་རབ་ཏུ་དགའ་བར་<line/>
བྱ༑ ༑བདེ་བ་ཆེན་པོ་གྲུབ་དོན་དུ། །སྤྱོད་པ་ཆེན་པོ་ཚུལ་ཆེན་པོ། །དེ་ཉིད་རྣལ་འབྱོར་ཀུན་བསྡུས་པ། །དེ་ནས་ཡང་དག་བཤད་པར་བྱ། །རྡོ་རྗེ་ཧཱུཾ་མཛད་རྣལ་འབྱོར་གྱིས། །རྣལ་འབྱོར་<line/>
བྱ་བ་བསྒྲུབ་པར་བྱ། །ཇི་ལྟར་ཡི་གེ་ཧཱུཾ་ལས་བྱུང༌། །གསང་བ་རྒྱལ་པོ་ཆེན་པོ་བྱེད། །རྡོ་རྗེ་ཧཱུཾ་མཛད་སྦྱོར་བ་ཡིས། །རྣལ་འབྱོར་བྱ་བ་བསྒྲུབ་པར་བྱ། །དེ་ལྟར་མིན་ན་ཕྱག་རྒྱ་ཆེ། །དམ་<line/>
ཚིག་ཅེས་བྱ་གཏན་མི་འགྲུབ། །ཕྱག་རྒྱ་ཆེན་པོ་མདོར་བསྡུས་ནས། །རྡོ་རྗེ་ཕྱག་རྒྱ་ཡོངས་སུ་གཟུང༌། །དེ་ནས་གྲུབ་པའི་ཕྱག་རྒྱ་ཆེ། །གྲུབ་པ་ཆོ་ག་ཡང་དག་གིས། །མྱུར་དུ་རབ་ཏུ་འགྲུབ་<line/>
འགྱུར་བ། །རྨད་བྱུང་ཆེན་པོ་རབ་བཤད་བྱ། །ཨོཾ་སརྦ་ཏ་ཐཱ་ག་ཏ་བཛྲ་ས་མ་ཡེ་ཧཱུཾ། །ཟླ་བའི་དཀྱིལ་འཁོར་གང་བར་བཞུགས། །ཕྱག་རྒྱ་ཆེན་པོ་ཡོངས་སུ་གཟུང༌། །རྡོ་རྗེ་སྔགས་<line/>
ཀྱིས་བསྐུལ་བྱ་ཞིང༌། །སངས་རྒྱས་བྱང་ཆུབ་རབ་ཏུ་བསྒྲུབ། །ཧཱུཾ་བཛྲ་མ་ཊ། རྡོ་རྗེའི་རིག་པ་མཆོག་རྒྱལ་པོ། །བདག་ཉིད་ཡོངས་སུ་བསྒོམ་བྱ་ཞིང༌། །སངས་རྒྱས་ཐམས་ཅད་འཇིགས་བྱས་<line/>
ན༑ ༑འགྲུབ་འགྱུར་འདི་ལ་ཐེ་ཚོམ་མེད། །ཨོཾ་བྷྲྀ་ཀུ་ཊཱི་བ་ར་ཐ། རང་བདག་ཉིད་ནི་དབང་བསྐུར་བ། །རིན་ཆེན་ཕྱག་རྒྱ་ཡོངས་སུ་གཟུང༌། །རིན་ཆེན་ཆར་ནི་རབ་ཕབ་ནས། །འགྲུབ་འགྱུར་འདི་ལ་ཐེ་ཚོམ་<line/>
</page>
<page index="394" id="516B">མེད༑ ༑ཨོཾ་པད་མ་བཛྲི་ཧྲཱིཿ་ཐ། །ཤེས་རབ་སྤྱན་དུ་རང་བདག་ཉིད། །རྡོ་རྗེ་སྔགས་ཀྱིས་བསྐུལ་བྱ་ཞིང༌། །པདྨའི་རིགས་ཆེན་བསྐུལ་བར་བྱ། །ཧཱུཾ་ཀརྨ་བཛྲ་ཀྲི་ཏི་ཏ། སྣ་ཚོགས་རྡོ་རྗེ་རྒྱལ་པོ་ཆེ། །བྱ་<line/>
བ་སྣ་ཚོགས་བདག་ཉིད་ཆ། །སངས་རྒྱས་ཐམས་ཅད་མཆོད་བྱས་ན། །དངོས་གྲུབ་ལས་ནི་ཐོབ་པར་འགྱུར། །བུད་མེད་སྡུག་དང་ལྷན་ཅིག་ཏུ། །དཀྱིལ་འཁོར་དག་ནི་ཡང་དག་བྱ། །མདོ་སྡེ་གསང་<line/>
དབང་རྒྱལ་པོ་ལས། །རྣམ་པ་བཞི་ནི་རབ་ཏུ་བྱུང༌། །དེ་ནས་མཚན་ཉིད་སྣ་ཚོགས་ཡོངས་བསྡུས་པ། །རབ་ཏུ་སྤྱན་ཡངས་དགའ་བ་ཆེན་པོ་མཆོག །ད་བཞིན་ཚོགས་དང་རྡོ་རྗེ་སྤྱན་ལྡན་མ། །<line/>
ཤེས་རབ་སྤྱན་གྱིས་བཙུན་མོ་མཆོག་ཆེན་ལྡན། །ཨོཾ་བཛྲ་ཀརྨ་ཧོ། བཛྲ་ཧཱུཾ་ཧཱུཾ། ཀ་ཊ་མ་ཊ། ར་ཊ་བ་ཊ། ཀ་ར་ཎ་བཛྲཱི་གྲི་།བཛྲ་གུ་རུ། བཛྲ་ཕཊ། ཀ་ར་རགྲི། ཤུད་དྷི་གྷི། ཤུད་དྷི། ཤུད་དྷཾ་གྲི་<line/>
བུད་དྷ། སྟྭ་རཱ་ཛ། རཱ་ག། དུཥྚི། རཏྣ། ཏེ་ཛ། ཀེ་ཏུ། ཧཱ་ས། དྷརྨ། ཏཱིཀྵྞ། ཧེ་ཏུ། གྷོ་ཥ། ཀརྨ། རཀྵ། ཡཀྵ། སིནྡྷི་སིནྡྷི། ཡོ་ག །གུ་ཧྱ། བི་ཥ་ཀ །ཙཪྻ། ཙ་རི། ཛྙཱ་ན། ར་ཏྭ། སུ་བྷ་<line/>
ཏ་ཀ་གྲུཾ་།ཧཱུཾ་ཕཊ། ཧཱུཾ་བཾ། ཧཱུཾ་ཙ། ཧཱུཾ་མཾ། ཧཱུཾ་ས། ཧཱུཾ་ཧ། ཧཱུཾ་ཧཱུཾ། ཧཱུཾ་ཛ། ཧཱུཾ་ཧོ། ཧཱུཾ་ས། ཧཱུཾ་ཨཾ། ཧཱུཾ་ཨ། ཧཱུཾ་ཏྲཾ། ཧཱུཾ་ཏཾ། ཧཱུཾ་ཧཾ། ཧཱུཾ་དྷཾ། ཧཱུཾ་དྷི། ཧཱུཾ་མཾ། ཧཱུཾ་རཾ། ཧཱུཾ་ཀཾ །ཧཱུཾ་ཧཾ། ཧཱུཾ་བཾ། ཨོཾ་སརྦ་ཏ་ཐཱ་ག་<line/>
ཏ་ཨ་བྷི་ཛྙཱ། ཨོཾ་སརྦ་ཏ་ཐཱ་ག་ཏ་ཙ་ཀྲེ་ས། ཨོཾ་སརྦ་ཏ་ཐཱ་ག་ཏ་བི་ཤཱ་ཙ། ཨོཾ་སརྦ་ཏ་ཐཱ་ག་ཏ་ཙ་ཀྲེ་དྷཾ། ཨོཾ་ཨ་ནྲད་པ་ན་ནེ་ཨ། ཨོཾ་ཨ་ནུ་རུ་ཧེ་ཨཱ། ཨོཾ་ཨ་ན་ལེ་ཨི། ཨོཾ་ནཱི་ལི་ཨཱི། ཨོཾ་རཏྣ་ཨུ།<line/>
</page>
<page index="395" id="517A">༄༅། །ཨོཾ་རཏྟ་ཨཱུ། ཨོཾ་ས་ཨུ་ར། ཨོཾ་ལ་ཨེ་རཱྀ། ཨོཾ་ཨ་ཏ་ལྀ། ཨོཾ་ཨཱ་ཧཱ་རེ་ར་ལྀ། །ཨོཾ་ཨཱ་ཤ་ནེ་ཨེ། ཨོཾ་བྷེ་ཧེ་གྷེ་ཨཻ། ཨོཾ་སརྦ་ཤཱ་པ་རི་པཱུརྞེ། ཨོཾ། ཨོཾ་བྷ་ར་དེ་<line/>
ཨཽ༑ ༑ཨོཾ་སྥ་ར་ཎེ་ཨཾ། ཨོཾ་བི་ཤྭ་ཨཿ་ཨོཾ་མ་ཧོ་ཙེ་པྲེ་ཀ །ཨོཾ་ཏིཥྛ་ཁ། ཨོཾ་ཨ་མུ་ཁ་ག །ཨོཾ་ཨ་བྷི་ཥེ་གྷ། ཨོཾ་ཛྙཱ་ན་བ། ཨོཾ་ཙྪེ་ད་ཙ། ཨོཾ་བཱ་རཱ་ཧིཪྻ་ཚ། ཨོཾ་བྷ་ཤེ་ཛ། ཨོཾ་བྷ་དྷེ་ཛྷ།<line/>
ཨོཾ་པྲ་ཤ་མེ་ཉ། ཨོཾ་ཀྲོ་དྷི་ཊ། ཨོཾ་ཧ་ར་ཎེ་ཋ། ཨོཾ་བྷི་གྷ་ཌ། ཨོཾ་ཀྵ་པེ་ཌྷ། ཨོཾ་ཨ་ཎུ་ཎ། ཨོཾ་ཊཀྐི་ལེ་ཏ། ཨོཾ་བི་སུ་ལེ་ཐ། ཨོཾ་དྷཱཾ་ར་ཎཱི་ད། ཨོཾ་པ་ཏ་ཀེ་དྷ། ཨོཾ་བ་ལོ་ཀེ་ན། ཨོཾ་ཏྲ་ཏ་པ།<line/>
ཨོཾ་སརྦ་ཧ་ར་ཎི་ཕ། ཨོཾ་བྷུ་ཤ་ནི་བ། ཨོཾ་བྷི་བ་ཤ་ནི་བྷ། ཨོཾ་ཨཱ་ར་ཏེ་མ། ཨོཾ་ཨ་ལི་ནི་ཡ། ཨོཾ་ཏྲ་ཧ་ར། ཨོཾ་བི་ཤ་ལ། ཨོཾ་བུད་དྷེ་ཝ། ཨོཾ་དྷ་མེ་ཤ། ཨོཾ་ཡ་མ་བྷེ་ཥ། ཨོཾ་སརྦེ་ས། ཨོཾ་དྷ་<line/>
ལི་ནི་ཧ། ཧོ་ཐ། ཧཱུཾ་ཛཿ། ཧཱ་ས། ཨོཾ་ཨ། བ་ཧཾ། ཨ་རོ། ནི་བི། ད་ཤ་།ཏྲ་ར་དྷི། བྷུ་བ། ས་ཡ། ཨ་ཧི། ཀྲོ་དྷ། དྷ་མ་ཤ། བྷ་ར་ཡ། ཡུ་གཏི་།དར་ཤ་ན། ཧཱ་ས་ཡ། ཧེ་མཧཱ་ནེ། དྷ་ར་ཎ། དྷ་ར་ཎ། ཨོཾ་སརྦ་ཏ་<line/>
ཐཱ་ག་ཏ་ས་བི་ཛྙཱ་མཧཱ་མུ་ཎེ་རཱ་ཛཱ་གརྦྷོ་རཱ་ཛཱ་ཀྲ་ཡ་ཧི་ཧཱུཾ་ཧཱུཾ་ཧཱུཾ་ཧཱུཾ་ཧ།། །།དེ་བཞིན་གཤེགས་པའི་གསང་བ་འདི། །མདོ་སྡེ་གསང་དབང་ལས་གསུངས་པས། །ཆོས་<line/>
དབྱིངས་བརྟན་པའི་རང་བཞིན་ཏེ། །ཆོས་དང་ལོངས་སྤྱོད་རྫོགས་ལས་བྱུང༌། །བདེ་ལེགས་བསྒོམ་པ་བྱས་དང་མཚུངས་པ་མེད། །ཨེ་མའོ་གསང་བ་ཆེན་པོ་གསང་བ་ཀུན་བསྡུས་པ། །<line/>
</page>
<page index="396" id="517B">རྣལ་འབྱོར་རྒྱ་ཆེར་བསྡུས་པའང་མཚུངས་པ་མེད། །བདེ་བ་ཆེན་པོ་འདི་ནི་བརྟན་པའི་དངོས་པོར་གྱུར། །དགའ་བ་ཆེན་པོའི་སློབ་དཔོན་དགའ་ཆེན་ཉི་མ་སྟེ། །མཆོད་འོས་གསང་བའི་ཀུན་<line/>
བསྡུས་པ། །ཀུན་མཁྱེན་གསུང་ལས་བྱུང་བའི་དཀྱིལ་འཁོར་ཀུན་བསྡུས་པ། །ཚོགས་རྒྱས་རབ་ཏུ་འཕེལ་བར་གྱུར་པ་གསུངས་པ་ཡིན། །རྡོ་རྗེ་ཆེན་པོ་སྐལ་བ་ཆེས། །གསང་བ་ཐམས་<line/>
ཅད་རྗེས་སུ་བསླབ། །དེ་ཉིད་ཆོས་ནི་རྣལ་འབྱོར་ཆེ། །སྟུག་པོ་བསྡུས་པར་འཇུག་པར་བྱ། །བརྒྱ་དང་སུམ་ཅུ་རྩ་དྲུག་ལྷག །ཚོགས་ཀྱི་དཀྱིལ་འཁོར་ཀུན་བསྡུས་པ། །བྲི་དང་རྡོར་ཚིག་ཡི་གེ་<line/>
ཡིས༑ ༑དཀྱིལ་འཁོར་གསང་བ་བསླབ་པར་བྱ། །རྒྱུད་ཀྱི་དཀྱིལ་འཁོར་ཀུན་བསྡུས་པ། །དཀྱིལ་འཁོར་གསང་བ་འདི་རུ་ནི། །དེ་ཉིད་ཡི་གེ་རྣམ་དག་པའི། །རྣལ་འབྱོར་ཆེན་པོ་འཇུག་པར་བྱ། །<line/>
གྲུ་བཞི་པ་ལ་སྒོ་བཞི་པ། །རྟ་བབས་བཞིས་ནི་རྣམ་པར་བརྒྱན། །ཐིག་བཞི་དང་ནི་ཡང་དག་ལྡན། །དར་གྱི་ཆུན་པོས་རྣམ་པར་བརྒྱན། །རྡོ་རྗེ་དབྱིངས་སོགས་སྦྱོར་བ་ཡི། །སྟུག་པོ་གསང་<line/>
བ་ཤིན་ཏུ་བརྟན། །དེ་ཉིད་གསང་བ་བསླབ་བྱའི་ཕྱིར། །ཤེས་རབ་ཅན་གྱིས་དཀྱིལ་འཁོར་བསླབ། །ཨེ་མའོ་དཀྱིལ་འཁོར་སྦྱོར་བ་ཡིས། །གསང་བའི་དཀྱིལ་འཁོར་ཀུན་བསྡུས་<line/>
པ༑ ༑རྡོ་རྗེ་དབྱིངས་སོགས་སྦྱོར་བ་ཡིས། །མཁས་པས་ཡང་དག་བྲི་ཞིང་དགོད། །གྲུ་བཞི་མཉམ་པའི་རིམ་པ་ནི། །དེ་ཉིད་ཀྱི་ནི་ནང་དུ་བྱ། །དཀྱིལ་འཁོར་གྱི་ནི་དབུས་ཀྱི་ཆར། །སངས་<line/>
</page>
<page index="397" id="518A">༄༅། །རྒྱས་གཟུགས་ནི་དགོད་པར་བྱ། །དེ་ཡི་ཕྱོགས་རྣམས་ཐམས་ཅད་དུ། །ཅི་རིགས་པར་ནི་ཡང་དག་བྲི། །ངོས་བཞིའི་རང་བཞིན་དཀྱིལ་འཁོར་ལ། །ཡི་གེ་སུམ་<line/>
ཅུ་རྩ་དྲུག་དགོད། །སངས་རྒྱས་ཀྱི་ནི་ཕྱོགས་ཀུན་དུ། །ཡི་གེ་བཅུ་དྲུག་ཡང་དག་བྲི། །ཡི་གེ་བཅུ་དྲུག་རྒྱལ་པོ་ནི། །ཕྱག་རྒྱའི་ཚོགས་དང་འོད་བཅས་པ། །དཀྱིལ་འཁོར་ཆེན་པོའི་ལོགས་<line/>
བཞི་རུ། །ཡི་གེ་རྣམས་ནི་ཡང་དག་བྲི། །ཡི་གེ་སུམ་ཅུ་སུམ་ཅུ་ནི། །ཕྱོགས་རྣམས་ཀུན་དུ་དགོད་པར་བྱ། །སངས་རྒྱས་ཐུགས་ཀའི་དབུས་སུ་ནི། །ཡི་གེ་ཧཱུཾ་ནི་སྦྱར་བར་བྱ། །གང་<line/>
ཞིག་སྦྱོར་བའི་མིང་ཅན་གྱི། །སངས་རྒྱས་དབུས་སུ་དགོད་པར་བྱ། །རྡོ་རྗེ་ཡི་གེ་རབ་སྦྱོར་བྱེད། །ཤེས་རབ་ཅན་གྱིས་ཡི་གེ་རྣམས། །རྡོ་རྗེའི་རིག་པ་འཛིན་པ་ཡིས། །དབུས་སུ་རྡོ་རྗེ་<line/>
རྡོ་རྗེ་བཞི། །ཤར་དུ་ཡི་གེ་སུམ་ཅུ་བྲི། །ཡི་གེ་སུམ་ཅུ་དེ་བཞིན་ལྷོར། །སུམ་ཅུ་བྱང་གི་ཕྱོགས་ཆ་རུ། །ནུབ་ཏུ་སུམ་ཅུ་སྦྱར་བར་བྱ། །ཡི་གེ་བཅུ་དྲུག་ཡང་དག་སྦྱོར། །དབུས་སུ་<line/>
སངས་རྒྱས་བཞི་ལྡན་བྱ། །རྡོ་རྗེ་རྣལ་འབྱོར་རྣལ་འབྱོར་ཆེ། །རྣལ་འབྱོར་དབང་ཕྱུག་དབང་ཕྱུག་ཆེ། །དཔལ་ལྡན་འཇིག་རྟེན་རྣལ་འབྱོར་ལྡན། །དབབ་པ་བརྟན་པའི་ཚོགས་གྱུར་<line/>
པ༑ ༑སྨྲ་བ་ལས་བྱུང་རྒྱལ་བ་ཆེ། །སངས་རྒྱས་རྣལ་འབྱོར་འཇུག་པར་བྱ། །ཨུ་རོ་ཏི་ཀོ་ཏ་མཧཱ་ཪྻ་ཡོ་དྷཪྻ་བི་ར་ཏེ་ནཱ་མ་ནེ། །དེ་ནས་སྦྱོར་བ་འདི་ཡིས་ནི། །རྡོ་རྗེ་འཁོར་ལོ་གཞུག་པར་བྱ།།<line/>
</page>
<page index="398" id="518B">ཧ་ཧ་ཧོ་ཧོ་གསང་ཆེན་པོ། །རྩེ་གསུམ་རལ་པ་གསུམ་འཛིན་པ། །རྒྱལ་ཆེན་གཟི་བརྗིད་ཆེན་པོའི་དོན། །རྡོ་རྗེ་ཐིག་གིས་ཡོངས་སུ་བསྐོར། །སློབ་དཔོན་ཆེན་པོས་བལྟ་བྱས་ནས། །ཡི་གེ་རབ་ཏུ་<line/>
བརྗོད་པར་བྱ། །རྡོ་རྗེའི་དཀྱིལ་འཁོར་ལོ་ཡིས། །རྡོ་རྗེའི་དཀྱིལ་འཁོར་ལོ་ཀུན་དུ་སྤྲོ། །ཨ་ཨཱའི་རྣལ་འབྱོར་ཡང་དག་གཟུང༌། །ཨི་པའི་དབང་ཕྱུག་ཆེན་པོའི་འོད། །ཨུ་ཨཱུ་རྣོན་པོ་འཆང་བ་<line/>
སྟེ༑ ༑ཨེ་ཨཻ་སྒྲ་དབྱངས་རབ་བསྐུལ་བ། །ཨོ་ཨཽ་སྐྱབས་བྱད་རྩིབས་ཆེན་པོ། །ཨཾ་ཨཿ་ཤེས་རབ་སྤྱན་བཟང་བ། །རྡོ་རྗེ་ལྕགས་ཀྱུ་འདི་ཡིས་ཀྱང༌། །རྡོ་རྗེ་འཆང་ནི་བསྐུལ་བར་བྱ། །ཇི་ལྟར་<line/>
འཁོར་ལོ་ཇི་ལྟར་རིགས། །ཅི་འོས་ཇི་ལྟར་རྡོ་རྗེའི་རིགས། །དེ་བཞིན་འཁོར་ལོ་ཡོངས་སུ་དགོད། །རྡོ་རྗེ་སློབ་དཔོན་དཀའ་ཐུབ་ཆེ། །སྐལ་པ་ཆེན་པོ་གསང་བ་འདི། །རྡོ་རྗེ་འཁོར་ལོ་<line/>
ཡང་དག་སྦྱོར། །རྣམ་འཕྲུལ་དེ་ནི་རབ་ཏུ་བསྐོར། །འཁོར་ལོ་དབབ་དང་གཞུག་པ་དང༌། །ཆོ་ག་ཇི་བཞིན་འཇུག་པར་བྱ། །རྡོ་རྗེ་དབྱིངས་སོགས་དཀྱིལ་འཁོར་དུ། །རྒྱས་པར་ཇི་སྐད་<line/>
བསྟན་པ་བཞིན། །རིགས་ཀྱི་དཀྱིལ་འཁོར་འཁོར་ལོ་དང༌། །འཁོར་ལོ་དཀྱིལ་འཁོར་དང་ལྡན་པ། །འཁོར་ལོའི་གནས་ནི་དབང་དུ་འགྱུར། །ཆོས་ཀྱི་འཁོར་ལོ་ཡང་དག་ལྡན། །རྡོ་རྗེ་<line/>
འགུགས་དང་སྐལ་ལྡན་དང༌། །ངེས་བྱེད་རིན་ཆེན་གཟི་བརྗིད་དང༌། །རྒྱལ་མཚན་བཞད་པ་ཡང་དག་ལྡན། །ཆོས་དང་རྣོན་པོ་གཙོ་བོ་མཆོག །རྒྱུ་དང་གཏུམ་པོ་དྲག་པོ་ཆེ། །ལས་དང་བསྲུང་<line/>
</page>
<page index="399" id="519A">༄༅། །བ་གནོད་སྦྱིན་གྲུབ། །སྣ་ཚོགས་སྦྱོར་བ་ཡང་དག་ལྡན། །འཁོར་ལོའི་རྣམ་པར་འཕྲུལ་པ་འབྱུང༌། །དེ་ལྟ་བུ་ཡི་སྦྱོར་བ་ཡིས། །རྡོ་རྗེ་འཁོར་ལོ་ཀུན་ཏུ་བྲི། །རྡོ་རྗེ་<line/>
འཛིན་ཀུན་སློབ་དཔོན་གྱིས། །དཀྱིལ་འཁོར་འདིར་ནི་གཞུག་པར་བྱ། །བུ་དང་སློབ་མ་མིན་པ་ལ། །གསང་བའི་ཚོགས་ཆེན་སྦྱིན་མི་བྱ། །གཞན་དུ་སྐལ་པ་དང་ལྡན་པ། །གཞུང་<line/>
འདི་ཁྱེད་ཀྱིས་ཅི་བདེར་བྱིན། །དེ་བཞིན་གཤེགས་པ་ཐམས་ཅད་ཀྱི་གསང་བའི་མདོ་སྡེའི་དབང་པོའི་རྒྱལ་པོ་ཤིན་ཏུ་གསང་བའི་རྣལ་འབྱོར་མཆོག་ཏུ་གསང་བ་རྟོག་པའི་རྒྱལ་པོ་<line/>
ཆེན་པོ་རྡོ་རྗེ་རྩེ་མོ་ལས། རྡོ་རྗེ་རིགས་ཀྱི་དེ་ཁོ་ན་ཉིད་ཤིན་ཏུ་གསང་བའི་བཤད་པ་སྟེ་ལེའུ་བཞི་པ་རྫོགས་སོ།། །།དེ་ནས་བཅོམ་ལྡན་འདས་རྣམ་པར་སྣང་མཛད་<line/>
དེ་བཞིན་གཤེགས་པ་ཐམས་ཅད་དང་བཅས་པས་སླར་ཡང་དེ་བཞིན་གཤེགས་པ་ཐམས་ཅད་ཀྱི་དེ་ཁོ་ན་ཉིད་རྡོ་རྗེ་སེམས་དཔའ་ལ་མཚན་བརྒྱ་རྩ་བརྒྱད་པ་འདིས་གསོལ་བ་བཏབ་<line/>
པར་གྱུར་ཏོ། །རྡོ་རྗེ་ཧཱུཾ་མཛད་རྡོ་རྗེ་མཆོག །རྡོ་རྗེ་མཆོག་འཛིན་རྡོ་རྗེའི་མདའ། །རྡོ་རྗེ་ཁྲོ་གཉེར་རྡོ་རྗེའི་ལུས། །རྡོ་རྗེ་འབར་བ་རྒྱལ་མཚན་ཆེ། །རྡོ་རྗེ་གད་རྒྱངས་རྡོ་རྗེའི་བདག། །རྡོ་རྗེ་སྡེ་<line/>
སྟེ་ཆོས་མཆོག་འཛིན། །རྡོ་རྗེ་རྒྱལ་མཚན་ཤིན་ཏུ་རྣོ། །རྡོ་རྗེ་འཁོར་ལོ་བཟླས་པ་ཆེ། །ལས་ཀྱི་རྡོ་རྗེ་རྡོ་རྗེ་ཆེ། །རྡོ་རྗེ་གནོད་སྦྱིན་འཇིགས་ཆེན་པོ། །རྡོ་རྗེ་ཕྱག་རྒྱ་སྒྲ་ཆེན་པོ། །རྡོ་རྗེ་<line/>
</page>
<page index="400" id="519B">ཁུ་ཚུར་བརྟན་པ་ཆེ། །རྡོ་རྗེ་འབར་བ་རྡོ་རྗེ་ཆེ། །ལས་ཆེན་པོ་སྟེ་མདའ་ཆེན་པོ། །རྡོ་རྗེ་ལེགས་པ་དགའ་བ་ཆེ། །རྡོ་རྗེ་རྒྱན་ནི་འཕྲོག་བྱེད་པ། །རྡོ་རྗེ་འོད་དེ་རྒྱལ་མཚན་ཆེ། །རྡོ་རྗེའི་ཚེམས་ནི་<line/>
རབ་དགའ་བ། །རྡོ་རྗེ་པདྨ་ཤིན་ཏུ་གཅོད། །རྡོ་རྗེ་དཀྱིལ་འཁོར་རྡོ་རྗེ་རིག །རྡོ་རྗེ་ལྗགས་ཏེ་སྣ་ཚོགས་ཆེ། །སྣ་ཚོགས་མཚོན་ཆེན་སྐྱེ་དགུ་མདའ། །གོ་ཆ་ཆེན་པོ་རྡོ་རྗེ་སྐུ། །རྡོ་རྗེ་མཆེ་བ་འཇིགས་<line/>
བྱེད་པ། །རྡོ་རྗེ་བསྡམས་པ་རྡོ་རྗེ་ཆེ། །རྡོ་རྗེ་ཁྲོ་བོ་གཞུ་ཆེན་པོ། །རྡོ་རྗེ་ལྕགས་ཀྱུ་མཛོད་ཆེན་པོ། །ཞགས་པ་ཆེན་པོ་དབང་ཆེན་པོ། །རྡོ་རྗེ་ལྕགས་སྒྲོག་འབེབས་པ་ཆེ། །རྡོ་རྗེ་དབབ་པ་<line/>
འཇིགས་བྱེད་པ། །ཡི་གེ་ཛ་སྟེ་ཡི་གེ་ཧཱུཾ། །ཡི་གེ་ཧཱུཾ་ནི་དམ་དུ་འཆིང༌། །ཡི་གེ་ཧོཿ་སྟེ་ཡི་གེ་ཧཿ། །རྡོ་རྗེ་ཕྱག་རྒྱ་དྲེགས་པ་མཆོག། །རྡོ་རྗེ་སེམས་དཔའ་ཁྲོ་བོ་ཆེ། །ལྕགས་ཀྱུ་བསྡིགས་མེད་རྡོ་<line/>
རྗེ་ཁྲོ༑ ༑རྡོ་རྗེ་བདུད་དེ་བདུད་ཀྱི་མཆོག །བདུད་ཀྱི་བདུད་ནི་རབ་འཇོམས་པ། །རྡོ་རྗེ་དགའ་བ་ཞི་བ་ཆེ། །རྡོ་རྗེ་དཀའ་ཐུབ་ཤིས་མཛད་པ། །རྡོ་རྗེ་དྲག་པོ་ཤིན་ཏུ་གདུག །རྡོ་རྗེ་རང་དབང་<line/>
རྡོ་རྗེ་མཛད། །རྡོ་རྗེ་འདོད་པ་ཁྲོ་བོ་ཆེ། །རྡོ་རྗེ་སྒྲ་སྟེ་སྒྲ་ཆེན་པོ། །སངས་རྒྱས་ཧཱུཾ་མཛད་ཡི་གེ་ཧཱུཾ། །ཡི་གེ་ཕཊ་སོགས་དང་མཉམ་པ། །ཡི་གེ་ཕཊ་ནི་འབར་བའི་བཀའ། །ཡི་གེ་སྭཱཧཱ་རང་བདག་<line/>
མེད༑ ༑གཙོ་བོ་གསོད་དང་སློང་མཛད་པ། །དྲི་མེད་སྐྲག་དང་དབུགས་འབྱིན་མཛད། །སངས་རྒྱས་སངས་རྒྱས་ཁྲོ་བོ་ཆེ། །ཁྲོ་བོ་རྡོ་རྗེ་དེ་བཞིན་གཤེགས། །འདོད་ཆགས་ལས་བྱུང་དེ་བཞིན་ཉིད།།<line/>
</page>
<page index="401" id="520A">༄༅། །རྡོ་རྗེ་ཁྲོ་བོ་ཁྱོད་ཕྱག་འཚལ། །མཚན་བརྒྱ་རྩ་བརྒྱད་དམ་པ་འདི། །ཉིན་རེ་བཞིན་དུ་ལན་གཅིག་ནི། །གང་ཞིག་འདོན་པར་བྱེད་པ་དེ། །དངོས་གྲུབ་མཆོག་ནི་<line/>
ཐོབ་པར་འགྱུར། །དེ་དག་ལ་ནི་འཇིགས་པ་མེད། །ཕོངས་དང་བྲན་དག་ཉིད་མི་འགྱུར། །སངས་རྒྱས་རྡོ་རྗེ་འཛིན་བསྟན་པ། །དངོས་གྲུབ་མཆོག་ནི་ཐོབ་པར་འགྱུར། །དཔའ་བོ་ཁྱོད་<line/>
ལ་གསོལ་བ་འདེབས། །གདུག་པ་རྣམས་ནི་གདུལ་བ་དང༌། །དེ་བཞིན་སེམས་ཅན་དོན་བྱའི་ཕྱིར། །ཚུལ་ཆེན་བསྐྱེད་པར་མཛད་དུ་གསོལ། །གསང་བ་རྣལ་འབྱོར་ཆེན་པོའི་རྒྱུད་རྡོ་<line/>
རྗེ་རྩེ་མོ་ཞེས་བྱ་བ་རྫོགས་སོ།། །།རྒྱ་གར་གྱི་མཁན་པོ་རྡོ་རྗེ་སློབ་དཔོན་ཆེན་པོ་ཀརྨ་བཛྲའི་ཞལ་སྔ་ནས་དང༌། ལོ་ཙྪ་བ་དགེ་སློང་གཞོན་ནུ་ཚུལ་ཁྲིམས་<line/>
ཀྱིས་བསྒྱུར་ཅིང་ཞུས་པའོ། །བམ་པོ་བཅུ་གཉིས་པ།།།<line/>
</page>
</pageset>
<copyright>Copyright &#169; 2012 by the Asian Classics Input Project. All rights reserved.</copyright>
</text>
