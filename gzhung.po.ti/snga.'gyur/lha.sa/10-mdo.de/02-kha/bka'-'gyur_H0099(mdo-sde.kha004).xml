<?xml-stylesheet href="../tibxml.css" type="text/css" version="1.0" encoding="UTF-8"?>
<text>
<info>
<location organization="acip" collection="k_lha_sa" volume="48" index="4"/>
<offset page="829" line="4" col="3"/>
<range start="1" end="61"/>
<title>འཕགས་པ་དེ་བཞིན་གཤེགས་པ་ཐམས་ཅད་ཀྱི་བྱིན་གྱི་རླབས་སེམས་ཅན་ལ་གཟིགས་ཤིང་སངས་རྒྱས་ཀྱི་ཞིང་གི་བཀོད་པ་ཀུན་ཏུ་སྟོན་པ་ཞེས་བྱ་བ་ཐེག་པ་ཆེན་པོའི་མདོ། </title>
<section>མདོ་སྡེ། </section>
<volume>ཁ</volume>
<status asof="31Jan2012">checked, but not manually proofread</status>
</info>
<pageset>
<page index="1" id="416A">རྒྱ་གར་སྐད་དུ། ཨཱཪྻ་སརྦ་ཏ་ཐཱ་ག་ཏཱ་དྷཥྛཱི་ཎ་སཏྭཱ་བ་ལོ་ཀེ་ན་བུདྡྷ་ཀྵེ་ཏྲེ་ནི་རྡེ་ཤ་ན་བྱཱུ་ཧ་ནཱ་མ་མ་ཧཱ་ཡཱ་ན་སཱུ་ཏྲ། བོད་སྐད་དུ། འཕགས་པ་དེ་བཞིན་གཤེགས་པ་ཐམས་<line/>
ཅད་ཀྱི་བྱིན་གྱི་རླབས་སེམས་ཅན་ལ་གཟིགས་ཤིང་སངས་རྒྱས་ཀྱི་ཞིང་གི་བཀོད་པ་ཀུན་ཏུ་སྟོན་པ་ཞེས་བྱ་བ་ཐེག་པ་ཆེན་པོའི་མདོ། སངས་རྒྱས་དང་བྱང་ཆུབ་སེམས་དཔའ་<line/>
ཐམས་ཅད་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་རི་གྲུ་འཛིན་ན་འཕགས་པ་སྤྱན་རས་གཟིགས་དབང་ཕྱུག་གི་གནས་ལྷའི་ནོར་<line/>
བུ་རིན་པོ་ཆེ་དཔལ་གྱི་སྙིང་པོ་དང༌། མེ་ཏོག་རྒྱས་པ་དང༌། ལྷའི་སེངྒེའི་ཁྲི་བཀོད་པ་ན་དགེ་སློང་ལྔ་བརྒྱ་ཙམ་གྱི་དགེ་སློང་གི་དགེ་འདུན་ཆེན་པོ་ཐམས་ཅད་ཀྱང་དགྲ་བཅོམ་པ།<line/>
ཟག་པ་ཟད་པ། སེམས་ཐམས་ཅད་ཀྱི་དབང་གི་དམ་པའི་ཕ་རོལ་ཏུ་སོན་པ་ཤ་སྟག་དང༌། བྱང་ཆུབ་སེམས་དཔའ་ཐམས་ཅད་ཀྱང་སྙིང་རྗེ་ཆེན་པོའི་ཤེས་པ་ལ་གནས་པ།<line/>
ཐམས་ཅད་ཀྱང་སྐྱེ་བ་གཅིག་གིས་ཐོགས་པ་དང༌། སྐྱེ་བ་གཉིས་དང༌། སྐྱེ་བ་གསུམ་དང༌། སྐྱེ་བ་བཅུ་དང༌། སྐྱེ་བ་ཉི་ཤུ་དང༌། སྐྱེ་བ་སུམ་ཅུ་དང༌། སྐྱེ་བ་བརྒྱའི་བར་དག་གིས་<line/>
</page>
<page index="2" id="416B">ཐོགས་པ། ཐམས་ཅད་ཀྱང་ས་བརྒྱད་པ་དང༌། ས་བཅུ་པ་ལ་གནས་པ་ཤ་སྟག་སྟེ། འཕགས་པ་སྤྱན་རས་གཟིགས་དབང་ཕྱུག་དང༌། འཇམ་དཔལ་དང༌། དྲི་མེད་ཏོག་དང༌། ནོར་དཔལ་<line/>
དང༌། གློག་གི་ཏོག་དང༌། དྲི་མེད་འོད་དང༌། ཙནྡན་དང༌། བདུད་རྩིའི་ཏོག་ལ་སོགས་པ་བྱང་ཆུབ་སེམས་དཔའ་སེམས་དཔའ་ཆེན་པོ་བདུན་བརྒྱ་དང༌། དགེ་བསྙེན་དང༌། དགེ་བསྙེན་མ་<line/>
ཐམས་ཅད་ཀྱང་ལུང་བསྟན་པ་དང་ལྡན་པ། ཏིང་ངེ་འཛིན་ཐོབ་པ། འཇིག་རྟེན་གྱི་ཁམས་ཐ་དད་པ་ནས་འདུས་པ་ལྔ་སྟོང་དང༌། ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་ཐམས་ཅད་ཀྱང་<line/>
སྔོན་གྱི་སངས་རྒྱས་ལ་བསྙེན་བཀུར་བྱས་པ། དེ་བཞིན་གཤེགས་པའི་ཆོ་འཕྲུལ་མཐོང་བ་བརྒྱ་སྟོང་དང༌། གནོད་སྦྱིན་མོ་ཆེན་མོ་ཐམས་ཅད་ཀྱང་བྱང་ཆུབ་སེམས་དཔའི་ཡེ་ཤེས་ཐོབ་པ་<line/>
ལུང་བསྟན་པ་ཐོབ་པ། ཕྱིར་མི་ལྡོག་པ་དཔེ་མེད་མ་དང༌། དྲི་མེད་འོད་དང༌། འོད་ཅན་མ་དང༌། འཇིགས་བྱེད་མ་དང༌། དཔལ་ལྡན་མ་དང༌། འཕྲོག་མ་དང༌། དུང་ཅན་མ་ལ་སོགས་པ་<line/>
གནོད་སྦྱིན་མོ་ཆེན་མོ་བརྒྱད་ཅུ་དང༌། བརྒྱ་བྱིན་དང༌། ཚངས་པ་དང༌། རྣམ་ཐོས་ཀྱི་བུ་དང༌། ཡུལ་འཁོར་སྲུང་དང༌། འཕགས་སྐྱེས་པོ་དང༌། མིག་མི་བཟང་དང༌། ནོར་བུ་བཟང་པོའི་བུ་<line/>
དང༌། གང་པ་བཟང་པོ་ལ་སོགས་པ་འཇིག་རྟེན་སྐྱོང་བ་ཐམས་ཅད་ཀྱི་བར་དག་དང་ཐབས་ཅིག་ཏུ་བཞུགས་སོ། །དེ་ནས་དེ་དག་ཐམས་ཅད་ཀྱིས་དེ་བཞིན་གཤེགས་པ་སེངྒེའི་ཁྲི་ལ་<line/>
</page>
<page index="3" id="417A">༄༅། །བཞུགས་པར་རིག་ནས་རང་རང་གི་དགེ་བའི་རྩ་བ་དག་གིས་དེ་བཞིན་གཤེགས་པ་ལ་ལྷའི་རྒྱན་དང༌། ན་བཟའ་དང༌། མེ་ཏོག་དང༌། མེ་ཏོག་ཕྲེང་དང༌། སྤོས་<line/>
དང༌། བྱུག་པ་དང༌། རོལ་མོའི་སྒྲ་རྣམས་ཀྱིས་མཆོད་པར་བྱས། རི་མོར་བྱས་སོ། །ཁ་ཅིག་གིས་ལན་འབུམ་ཕྲག་དུ་མར་བསྐོར་བ་བྱས་ཏེ་བསྟོད་དོ། །དེ་ནས་དེའི་ཚེ་བཅོམ་ལྡན་<line/>
འདས་སེམས་ཅན་ཐམས་ཅད་ལ་དམིགས་པ་སྙིང་རྗེ་ཆེན་པོའི་ཤེས་པ་ལ་གནས་པ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་སོ། །ཏིང་ངེ་འཛིན་དེའི་མཐུས་སྟོང་གསུམ་<line/>
གྱི་སྟོང་ཆེན་པོའི་འཇིག་རྟེན་གྱི་ཁམས་འདི་འོད་ཀྱིས་སྣང་བར་གྱུར་ཅིང༌། གཟུགས་ཐམས་ཅད་སྣང་བས་ཁྱབ་པར་གྱུར་ནས་སེམས་ཅན་དམུས་ལོང་གང་ཡིན་པ་དེ་དག་གིས་ནི།<line/>
མིག་གིས་གཟུགས་མཐོང་བར་གྱུར་ཏོ། །འོན་པ་རྣམས་ཀྱིས་ནི་རྣ་བས་སྒྲ་དག་ཐོས་པར་གྱུར་ཏོ། །ནད་ཀྱིས་བཏབ་པ་རྣམས་ནི་ནད་དག་དང་བྲལ་བར་གྱུར་ཏོ། །གོས་མེད་པ་<line/>
རྣམས་ནི་གོས་དག་ཐོབ་པར་གྱུར་ཏོ། །སྨྱོན་པ་རྣམས་ནི་དྲན་པ་ཐོབ་པར་གྱུར་ཏོ། །ལུས་ཉམས་པ་དང་དབང་པོ་མ་ཚང་བ་རྣམས་ནི་ལུས་དང་དབང་པོ་ཡོངས་སུ་རྫོགས་པར་གྱུར་<line/>
ཏོ༑ ༑དབུལ་པོ་རྣམས་ཀྱིས་ནི་ནོར་དག་ཐོབ་པར་གྱུར་ཏོ། །སེམས་ཅན་གང་དག་ནོར་དང༌། ཡོ་བྱད་དང༌། ལོངས་སྤྱོད་མེད་པ་དེ་དག་ནོར་དང༌། ཡོ་བྱད་དང༌། ལོངས་སྤྱོད་དག་དང་<line/>
</page>
<page index="4" id="417B">ལྡན་པར་གྱུར་ཏོ། །སེམས་ཅན་ཐམས་ཅད་ཀྱང་བདེ་བ་ཐམས་ཅད་དང་ལྡན་ཞིང་བསམ་པ་ཐམས་ཅད་ཡོངས་སུ་རྫོགས་པར་གྱུར་ཏོ། །སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་<line/>
ཀྱི་སེམས་ཅན་གང་ཡིན་པ་དེ་དག་ཐམས་ཅད་ལའང་བསྐུལ་ནས་ཐམས་ཅད་ཆོས་མཉན་པའི་ཕྱིར་བཅོམ་ལྡན་འདས་ག་ལ་བ་དེར་ལྷགས་ཏེ། སེམས་ཅན་གང་དག་ལྷ་རྣམས་ཀྱི་ནང་དུ་<line/>
སྐྱེས་པ་དེ་དག་ཐམས་ཅད་ཀྱིས་ནི་ལྷའི་བདེ་བ་ཡོངས་སུ་སྤངས་ནས་སངས་རྒྱས་རྗེས་སུ་དྲན་པར་བྱས་ཏེ་ཆོས་མཉན་པའི་ཕྱིར་བཅོམ་ལྡན་འདས་ག་ལ་བ་དེར་ལྷགས་སོ། །སེམས་<line/>
ཅན་གང་དག་མི་རྣམས་ཀྱི་ནང་དུ་སྐྱེས་པ་དེ་དག་གིས་ཀྱང་མིའི་བདེ་བ་ཡོངས་སུ་སྤངས་ནས་ཆོས་མཉན་པའི་ཕྱིར་བཅོམ་ལྡན་འདས་ག་ལ་བ་དེར་ལྷགས་སོ། །སེམས་ཅན་གང་དག་<line/>
ཀླུ་དང༌། གནོད་སྦྱིན་དང༌། སྲིན་པོ་དང༌། ཡི་དྭགས་དང༌། ཤ་ཟ་རྣམས་ཀྱི་ནང་དུ་སྐྱེས་པ་དེ་དག་གིས་ཀྱང་སངས་རྒྱས་རྗེས་སུ་དྲན་པ་སོ་སོར་ཐོབ་ནས་སེམས་ཅན་ཐམས་ཅད་ལ་<line/>
བྱམས་པར་གནས་པ་དང༌། ལུས་དང་སེམས་བདེ་བར་གྱུར་ནས་ཆོས་མཉན་པའི་ཕྱིར་བཅོམ་ལྡན་འདས་ག་ལ་བ་དེར་ལྷགས་སོ། །སེམས་ཅན་གང་དག་གཤིན་རྗེའི་འཇིག་རྟེན་<line/>
རྣམས་སུ་མུན་པ་མུན་ནག་གི་ནང་དུ་སྐྱེས་པ་དེ་དག་ཀྱང་སངས་རྒྱས་ཀྱི་མཐུས་ཡུད་ཙམ་ཞིག་དྲན་པ་སོ་སོར་ཐོབ་ནས་གཅིག་གིས་གཅིག་ཀུན་ཏུ་ཤེས་པར་གྱུར་ཏེ། དེ་དག་མུན་པ་<line/>
</page>
<page index="5" id="418A">༄༅། །ཆེན་པོ་དེ་ནས་ཡོངས་སུ་ཐར་པར་གྱུར་ཏོ། །སེམས་ཅན་ཐམས་ཅད་གཅིག་ལ་གཅིག་བྱམས་པར་གནས་ཤིང་ཉེ་བའི་ཉོན་མོངས་པ་རྣམས་དང་བྲལ་<line/>
བར་གྱུར་ཏོ། །དེ་ནས་དེའི་ཚེ་ས་ཆེན་པོ་འདི་རྣམ་པ་དྲུག་ཏུ་རབ་ཏུ་གཡོས་ཏེ་མཐོ་བ་དང༌། དམའ་བར་གྱུར་ཏོ། །དེ་ནས་འཁོར་འདུས་པ་དེར་འཇམ་དཔལ་གཞོན་ནུར་གྱུར་པ་<line/>
འདུས་ཏེ་འདུག་པར་གྱུར་ནས་དེས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ལ་འདི་སྐད་ཅེས་སྨྲས་སོ། །རིགས་ཀྱི་བུ། བྱང་<line/>
ཆུབ་སེམས་དཔའི་འདུས་པ་ཆེན་པོ་ཀུན་ཏུ་སྣང་ཞིང་འདུས་པ་ཆེན་པོའི་སྔ་ལྟས་ཀྱང་ཀུན་ཏུ་སྣང་ལ། རིགས་ཀྱི་བུ། བྱང་ཆུབ་སེམས་དཔའ་བྱེ་བ་ཁྲག་ཁྲིག་འབུམ་ཕྲག་མང་<line/>
པོ་དག་ལུང་སྟོན་པའང་ཀུན་ཏུ་སྣང་ཞིང་ཆོས་ཀྱི་འབྲེལ་བའི་གཏམ་ཆེན་པོའི་སྔ་ལྟས་ཀྱང་ཀུན་ཏུ་སྣང་བ་ལས་ན། རིགས་ཀྱི་བུ། བྱང་ཆུབ་སེམས་དཔའ་བྱེ་བ་ཁྲག་ཁྲིག་<line/>
འབུམ་ཕྲག་དུ་མ་དག་གི་རེ་བ་ཐམས་ཅད་ཡོངས་སུ་རྫོགས་པར་འགྱུར་ཞིང་ཡེ་ཤེས་ཆེན་པོའང་འཐོབ་པར་འགྱུར་གྱི། རིགས་ཀྱི་བུ། དེའི་ཕྱིར་ཁྱེད་ཀྱིས་སེམས་ཅན་ཐམས་<line/>
ཅད་ལ་སྙིང་རྗེ་སྐྱེད་ལ། ཕན་པ་དང༌། བདེ་བ་དང༌། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལ་དགོད་པར་བྱ་བའི་བར་གྱི་ཕྱིར་དེ་བཞིན་གཤེགས་པ་ལ་ཡོངས་སུ་ཞུས་<line/>
</page>
<page index="6" id="418B">ཤིག །རིགས་ཀྱི་བུ། ཕྱི་མའི་དུས་ཕྱི་མའི་ཚེ་ན་སེམས་ཅན་སྡིག་པ་བྱེད་པ། དབུལ་བ། ཉམ་ཆུང་བ། ལུས་མདོག་ངན་པ། རྒ་བ་དང་ན་བས་ཡོངས་སུ་གཟིར་བ། ལོངས་སྤྱོད་ཆུང་བ།<line/>
ལུས་ཡོངས་སུ་མ་བསྒོམས་པ། ཚེ་ཐུང་བ། བློ་ཆུང་བ། འདོད་ཆགས་དང༌། ཞེ་སྡང་དང༌། གཏི་མུག་གིས་ཡོངས་སུ་གཟིར་བ་དག་འབྱུང་བ་ཡོད་དེ། རིགས་ཀྱི་བུ། དེ་དག་གི་དོན་<line/>
དུ་ཆོས་བསྟན་པར་བྱ་བའི་ཕྱིར་དེ་བཞིན་གཤེགས་པ་ལ་གསོལ་བ་ཐོབ་ཅིག་དང༌། རིགས་ཀྱི་བུ། དེའི་ཕྱིར་ཁྱོད་ཀྱིས་ཡུན་རིང་པོར་སེམས་ཅན་རྣམས་ཀྱི་དོན་དང༌། ཕན་པ་དང༌། བདེ་<line/>
བ་དང༌། ནད་ཐམས་ཅད་རབ་ཏུ་ཞི་བར་བྱ་བ་དང༌། སྡིག་པ་ཐམས་ཅད་བཟློག་པར་བྱ་བ་དང༌། སྡིག་པ་ཐམས་ཅད་རབ་ཏུ་ཞི་བར་བྱ་བ་དང༌། རེ་བ་ཐམས་ཅད་ཡོངས་སུ་རྫོགས་པར་<line/>
བྱ་བ་དང༌། བླ་ན་མེད་པའི་ཡོངས་སུ་མྱ་ངན་ལས་འདའ་བ་དག་བྱས་པར་འགྱུར་རོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་<line/>
གིས་ཕྱོགས་བཅུར་རྣམ་པར་བལྟས་ཏེ། དེ་བཞིན་གཤེགས་པ་བྱེ་བ་ཕྲག་གངྒཱའི་ཀླུང་གི་བྱེ་མ་སྙེད་དག་ཡིད་ལ་བྱས་ནས་བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་<line/>
བཏུད་དེ་ལན་གསུམ་བསྐོར་བ་བྱས་ནས་ཡན་ལག་ལྔས་ཕྱག་འཚལ་ཏེ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། སླད་མའི་དུས་སླད་མའི་ཚེ་ན་སེམས་<line/>
</page>
<page index="7" id="419A">༄༅། །ཅན་རྒ་བ་དང༌། ན་བ་དང༌། འཆི་བ་དང༌། མྱ་ངན་གྱིས་ནོན་པར་གྱུར་པ། དུས་མ་ལགས་པར་འགུམ་པས་ཡོངས་སུ་གཟིར་བ། ཉམ་ཆུང་བ། མདོག་<line/>
ངན་པ། ཚེ་ཐུང་བ། ལོངས་སྤྱོད་ཆུང་བ། ལུས་ཡོངས་སུ་མ་བསྒོམས་པ་དག་འབྱུང་བ་མཆིས་ཏེ། དེ་དག་ནི། སེར་སྣ་དང༌། འཆལ་བའི་ཚུལ་ཁྲིམས་ཀྱི་སེམས་ཀྱིས་གཅིག་ལ་<line/>
གཅིག་འགུམ་པར་འགྱུར་ལ། གཅིག་གིས་གཅིག་གི་ནོར་དང༌། ལོངས་སྤྱོད་དང༌། དབང་ཕྱུག་དག་འཕྲོག་པར་འགྱུར་ཞིང༌། གད་མོ་དང༌། འཇོ་སྒེག་དང༌། བྲོ་གར་དང༌།<line/>
རྩེད་མོ་དག་གིས་མངོན་པར་རྩེ་བ་དང༌། མི་རྟག་པ་ལ་རྟག་པར་འདུ་ཤེས་པ་དང༌། མི་སྡུག་པ་ལ་སྡུག་པར་འདུ་ཤེས་པར་བགྱིད་ལགས་སོ། །དེ་ཅིའི་སླད་དུ་ཞེ་ན། དེ་དག་<line/>
རྒྱུ་དེ་དང༌། གཞི་དེས་སེམས་ཅན་རྣམས་ལ་མི་དགེ་བ་རྣམ་པ་སྣ་ཚོགས་དག་གིས་གཙེས་ནས་སེམས་ཅན་དམྱལ་བ་དང༌། དུད་འགྲོའི་སྐྱེ་གནས་དང༌། གཤིན་རྗེའི་འཇིག་<line/>
རྟེན་དག་ཏུའང་སྐྱེ་བར་འགྱུར་ལགས་པས། བཅོམ་ལྡན་འདས། དེའི་སླད་དུ་བདག་དེ་དག་གི་དོན་དང༌། སྨན་པ་དང༌། བདེ་བ་དང༌། རེ་བ་ཐམས་ཅད་ཡོངས་སུ་རྫོགས་པར་<line/>
བགྱི་བ་དང༌། དེ་བཞིན་གཤེགས་པའི་ཡེ་ཤེས་ཐོབ་པར་བགྱི་བ་དང༌། སངས་རྒྱས་ཀྱི་ཞིང་དུ་སྐྱེ་བར་བགྱི་བ་དང༌། སྡིག་པ་ཐམས་ཅད་བཟློག་པར་བགྱི་བའི་སླད་དུ་དེ་བཞིན་<line/>
</page>
<page index="8" id="419B">གཤེགས་པ་ལ་གསོལ་བ་འདེབས་པར་འཚལ་གྱི། བཅོམ་ལྡན་འདས། དེ་བཞིན་གཤེགས་པ་ལ་ནི་མི་མཁྱེན་པ་དང༌། མ་རྟོགས་པ་དང༌། མ་གཟིགས་པ་དང༌། མ་གསན་པ་<line/>
དང༌། རྣམ་པར་མི་མཁྱེན་པ་ཅིའང་མི་མངའ་བས་ཆོས་ཀྱི་འབེལ་བའི་གཏམ་ཉན་པར་འཚལ་བ་དང༌། སྔོན་གྱི་སངས་རྒྱས་ལ་བསྙེན་བཀུར་བགྱིས་པ་དང༌། ཤེས་རབ་དང་ལྡན་<line/>
པའི་རང་བཞིན་ཅན་གྱི་བྱང་ཆུབ་སེམས་དཔའ་དང༌། དགེ་སློང་དང༌། དགེ་སློང་མ་དང༌། དགེ་བསྙེན་དང༌། དགེ་བསྙེན་མ་དང༌། ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་<line/>
མ་ཡིན་དང༌། ནམ་མཁའ་ལྡིང་དང༌། མི་འམ་ཅི་དང༌། ལྟོ་འཕྱེ་ཆེན་པོ་མང་པོ་ལྷགས་པ་འདི་དག་རེ་བ་མ་མཆིས་པར་གྱུར་ཅིང༌། སླར་མཆི་བར་མི་འགྱུར་བར་བཅོམ་ལྡན་འདས།<line/>
བཤད་དུ་གསོལ། བདེ་བར་གཤེགས་པ། བཤད་དུ་གསོལ། དེ་ནས་ཐམས་ཅད་དང་ལྡན་པའི་འཁོར་ཇི་ལྟར་ལྷགས་པ་དེ་དག་གིས་ཀྱང་ཡན་ལག་ལྔས་ཕྱག་བྱས་ཏེ་ཚིག་མཐུན་<line/>
པར་འདི་སྐད་ཅེས་གསོལ་ཏོ། །བཅོམ་ལྡན་འདས། ལེགས་པར་བཤད་དུ་གསོལ། བདེ་བར་གཤེགས་པ། ལེགས་པར་བཤད་དུ་གསོལ། དེ་ནས་བཅོམ་ལྡན་འདས་ཀྱིས་ལན་<line/>
གཉིས་ལན་གསུམ་དུ་གསོལ་བ་བཏབ་པར་ཐུགས་སུ་ཆུད་ནས་ཕྱོགས་བཅུར་རྣམ་པར་གཟིགས་ཏེ། སྙན་ཅིང་འཇེབས་ལ་ཡིད་དུ་འོང་བའི་གསུང་དབྱངས་ཀྱིས་བྱང་ཆུབ་སེམས་<line/>
</page>
<page index="9" id="420A">༄༅། །དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ལ་འདི་སྐད་ཅེས་བཀའ་སྩལ་ཏོ། །རིགས་ཀྱི་བུ། དེ་བཞིན་གཤེགས་པ་ཐམས་ཅད་<line/>
ཀྱི་བྱིན་གྱི་རླབས་སེམས་ཅན་ལ་གཟིགས་ཤིང་སངས་རྒྱས་ཀྱི་ཞིང་གི་བཀོད་པ་ཀུན་ཏུ་སྟོན་པ་ཞེས་བྱ་བའི་ཏིང་ངེ་འཛིན་ཡོད་དེ། ངས་སྔོན་དང་པོ་སེམས་བསྐྱེད་པ་ནས་བཟུང་སྟེ།<line/>
དེ་བཞིན་གཤེགས་པ་མེ་ཏོག་སྣང་བ་ཀུན་ཏུ་སྟོན་པ་ཞེས་བྱ་བའི་སྤྱན་སྔར་དེ་ཐོས་སོ། །རིགས་ཀྱི་བུ། ཏིང་ངེ་འཛིན་དེའི་མིང་ཐོས་མ་ཐག་ཏུ་སེམས་ཅན་བྱེ་བ་ཕྲག་དགུ་བཅུས་དེ་<line/>
བཞིན་གཤེགས་པའི་ཡེ་ཤེས་ཐོབ་པར་གྱུར་ནས་ཐམས་ཅད་ཀྱང་དེ་བཞིན་གཤེགས་པས་སངས་རྒྱས་ཀྱི་ཞིང་ཐ་དད་པ་དག་ཏུ་ལུང་བསྟན་ཏེ། ངས་ཀྱང་ལུང་བསྟན་པ་ཐོབ་བོ། །<line/>
རིགས་ཀྱི་བུ། ངས་དེ་བཞིན་གཤེགས་པའི་ལྷའི་མཁྱེན་པས་སྔོན་དེ་བཞིན་གཤེགས་པ་སུམ་ཁྲིས་སེམས་ཅན་ཐམས་ཅད་ཀྱི་དོན་དུ་ཆོས་ཀྱི་རྣམ་གྲངས་འདི་བཤད་དེ། ཐམས་<line/>
ཅད་དུའང་དེ་བཞིན་གཤེགས་པ་ལ་གསོལ་བ་འདེབས་པ་ནི་འཕགས་པ་སྤྱན་རས་གཟིགས་དབང་ཕྱུག་ཁྱོད་ཉིད་དང༌། འཇམ་དཔལ་གཞོན་ནུར་གྱུར་པ་ཡིན་ལ། བྱང་ཆུབ་སེམས།<line/>
དཔའ་སེམས་དཔའ་ཆེན་པོའི་འཁོར་རྣམས་དང༌། དགེ་སློང་དང༌། དགེ་སློང་མ་དང༌། དགེ་བསྙེན་དང༌། དགེ་བསྙེན་མ་འཁོར་ཇི་ལྟར་ལྷགས་པ་འདི་དག་གིས་ཀྱང་ཐོས་ནས་རི་<line/>
</page>
<page index="10" id="420B">མོ་དང༌། མཆོད་པ་དག་བྱས་ཏེ། དེའི་འོག་ཏུ་སེམས་ཅན་བྱེ་བ་ཁྲག་ཁྲིག་འབུམ་ཕྲག་དུ་མ་ངག་གིས་ལུང་བསྟན་པ་ཐོབ་ཅིང་བྱང་ཆུབ་སེམས་དཔའི་ཏིང་ངེ་འཛིན་དག་ཐོབ་པར་གྱུར་<line/>
ནས་འདོད་པ་ཐམས་ཅད་དུ་འགྲོ་བ་དང༌། རེ་བ་ཐམས་ཅད་གྲུབ་པ་དང༌། ནད་རྣམས་དང་བྲལ་བར་ཡང་གྱུར་ལ། དགེ་བའི་རྩ་བ་རྣམས་ཡོངས་སུ་སྨིན་པ་དང༌། སྒྲིབ་པ་ཐམས་ཅད་<line/>
སྤངས་པ་དང༌། གཟུགས་བཟང་ཞིང་མཛེས་ལ་བལྟ་ན་སྡུག་པ་དང༌། ནོར་དང༌། འབྲུ་དང༌། མཛོད་དང༌། བང་བ་རྣམས་འབྱོར་བ་དང༌། རྒྱལ་པོ་དང༌། རྒྱལ་བུ་དང༌། བློན་པོ་རྣམས་<line/>
ཀྱིས་མངོན་པར་བསྟོད་པར་འོས་པ་དང༌། སེམས་ཅན་ཐམས་ཅད་ཀྱིས་ཕྱག་བྱ་བར་འོས་པ་དང༌། དྲན་པ་དང་ལྡན་པ་དང༌། ཤེས་རབ་དང་ལྡན་པ་དང༌། སངས་རྒྱས་དང༌། ཆོས་<line/>
དང༌། དགེ་འདུན་ལ་དད་པ་མི་ཕྱེད་པ་དང་ལྡན་པ་དང༌། རྫུ་འཕྲུལ་དང་ལྡན་པ་དང༌། ཚེ་དང༌། ཁ་དོག་དང༌། གཟི་བརྗིད་དང༌། མཐུ་སྟོབས་དང་ལྡན་ཞིང་རྣམ་པ་ཐམས་ཅད་ཀྱི་<line/>
མཆོག་དང་ལྡན་པར་གྱུར་ཏེ། ནམ་ཡང་སྡུག་པ་དང་བྲལ་བར་མ་གྱུར་ཅིང༌། སྡུག་པའི་སྡུག་བསྔལ་མེད་པར་གྱུར་པ་དེ་དྲན་ཏེ། རིགས་ཀྱི་བུ། དེ་ལྟར་ན། རིགས་ཀྱི་བུའམ། རིགས་ཀྱི་<line/>
བུ་མོ་དག་ཆོས་སྨྲ་བ་དེ་ལ་མཆོག་ཏུ་གུས་པའི་སེམས་བསྐྱེད་དེ། ཆོས་ཀྱི་རྣམ་གྲངས་འདི་ལ་ཡན་ལག་ལྔས་ཕྱག་བྱས་ཤིང༌། མེ་ཏོག་དང༌། བདུག་སྤོས་དང༌། མེ་ཏོག་ཕྲེང་དང༌།<line/>
</page>
<page index="11" id="421A">༄༅། །བྱུག་པ་དང༌། གདུགས་དང༌། རྒྱལ་མཚན་དང༌། བ་དན་དག་གིས་ལེགས་པར་བརྒྱན་ནས་སངས་རྒྱས་ལ་ཕྱག་འཚལ་ལོ། །ཞེས་བརྗོད་ཅིང་ཕྱག་འཚལ་<line/>
བར་བྱེད་པ་དང༌། ལགས་སོ། །ཞེས་བྱ་བ་སྦྱིན་པར་བྱེད་པ་དང༌། འཛིན་པ་དང༌། འཆང་བ་དང༌། ཀློག་པ་དང༌། ཡི་གེར་འབྲིར་འཇུག་པ་དེ་དག་ནི་ཡོན་ཏན་མང་པོ་དང་ལྡན་པར་<line/>
འགྱུར་རོ། །དེ་དག་ནི་ཚེ་འདི་ཉིད་ལའང་ཡོན་ཏན་མང་པོ་དང་ལྡན་པར་འགྱུར་ཏེ། གཟུགས་བཟང་ཞིང་མཛེས་ལ་བལྟ་ན་སྡུག་པ་དང༌། ནད་རྣམས་དང་བྲལ་བ་དང༌། ཚེ་རིང་བ་དང༌།<line/>
བློ་བརྟན་པ་དང༌། དྲན་པ་དང་ལྡན་པ་དང༌། བརྟན་པ་དང་ལྡན་པ་དང༌། རྒྱལ་པོ་ཐམས་ཅད་དང༌། རྒྱལ་པོའི་བཙུན་མོ་ཐམས་ཅད་དང༌། རྒྱལ་བུ་ཐམས་ཅད་དང༌། བློན་པོ་ཐམས་<line/>
ཅད་དང༌། དགྲ་ཐམས་ཅད་དང༌། སེམས་ཅན་གྱིས་མངོན་པར་བསྟོད་པར་འོས་པ་དང༌། ཕྱག་བྱ་བར་འོས་པ་དང༌། བསྙེན་བཀུར་བྱ་བར་འོས་པར་འགྱུར་རོ། །ནོར་དང་ཡོ་བྱད་མང་<line/>
པོར་ཡང་འགྱུར་རོ། །དེ་དག་གི་ཁ་ནས་ཙནྡན་གྱི་དྲིའི་ངད་འབྱུང་བར་ཡང་འགྱུར་རོ། །མིག་ཨུཏྤ་ལ་སྔོན་པོའི་འདབ་མ་འདྲ་བར་ཡང་འགྱུར་རོ། །དེ་དག་གིས་ཉིན་མཚན་དུ་སངས་<line/>
རྒྱས་དང་བྱང་ཆུབ་སེམས་དཔའ་དག་མཐོང་བར་ཡང་འགྱུར་རོ། །མཚམས་མེད་པ་ལ་སོགས་པའི་སྒྲིབ་པ་ཐམས་ཅད་ཟད་པར་ཡང་འགྱུར་རོ། །དེ་དག་ལ་ལྷ་རྣམས་སྲུང་བར་ཡང་<line/>
</page>
<page index="12" id="421B">འགྱུར་རོ། །དེ་དག་འཆི་བའི་དུས་ན་སངས་རྒྱས་དང་བྱང་ཆུབ་སེམས་དཔའ་དག་མཐོང་བར་ཡང་འགྱུར་རོ། །ཕྲག་དོག་མེད་པ་དང༌། སེམས་རྣམ་པར་གཡེང་བ་མེད་པར་འཆི་བའི་དུས་བྱེད་<line/>
པར་ཡང་འགྱུར་རོ། །ཤི་འཕོས་ནས་ཀྱང་འཇིག་རྟེན་གྱི་ཁམས་བདེ་བ་ཅན་དུ་སྐྱེ་བའི་བར་དུ་འགྱུར་རོ། །རིགས་ཀྱི་བུ། གང་དག་ཆོས་ཀྱི་རྣམ་གྲངས་འདི་འཛིན་པ་དང༌། བསྙེན་བཀུར་<line/>
བྱས་ཏེ་ཡི་གེར་འབྲི་བ་དང༌། ཡི་གེར་འབྲིར་འཇུག་པ་དང༌། ཀློག་པ་དང༌། མཆོད་པར་བྱེད་པ་དང༌། འཆང་བ་དང༌། མིང་ཙམ་ཐོས་པར་འགྱུར་བ་དེ་དག་ནི་ངས་མངོན་སུམ་དུ་ལུང་<line/>
བསྟན་པས་ལུང་བསྟན་པ་ཡིན་ཏེ། དེ་དག་གིས་ང་མཐོང་ཞིང་བསྙེན་བཀུར་བྱས། རི་མོར་བྱས། མཆོད་པ་བྱས་པའང་ཡིན་པས། དེ་དག་གིས་ནི་སངས་རྒྱས་ཀྱི་བྱང་ཆུབ་ལ་ཐེ་ཚོམ་<line/>
བསྐྱེད་པར་མི་བྱའོ། །གང་དག་གི་རྣ་ལམ་དུ་གྲག་པར་གྱུར་པ་དེ་དག་ཀྱང་བྱང་ཆུབ་སེམས་དཔའ་ཡིན་པར་ཡིད་ལ་བྱས་ལ་བསྙེན་བཀུར་བྱའོ། །དེའི་སྔོན་གྱི་ལས་ཀྱི་རྣམ་པར་སྨིན་<line/>
པས་གཟུགས་མི་མཛེས་པ་དང༌། ལོངས་སྤྱོད་མེད་པ་དང༌། བློ་མེད་པ་དང༌། སྲེད་པ་ཆེ་བ་དང༌། སྡུག་པ་དང་བྲལ་བ་དང༌། རྒྱལ་སྲིད་འཁྲུགས་པར་གྱུར་པ་གང་ཡིན་པ་དེ་དག་དང༌། ཀླད་<line/>
པ་ན་བ་གང་ཡིན་པ་དང༌། ཟན་ཆད་པ་གང་ཡིན་པ་དང༌། གོས་ངན་པར་གྱུར་པ་གང་ཡིན་པ་དང༌། ལུས་དང་སེམས་ལ་གནོད་པ་གང་ཡིན་པ་དང༌། རེག་ན་མི་བདེ་བའི་མལ་བཅས་<line/>
</page>
<page index="13" id="422A">༄༅། །པ་གང་ཡིན་པ་དང༌། སྤྱོ་བ་གང་ཡིན་པའི་ལས་ཀྱི་སྒྲིབ་པ་དེ་དག་ཐམས་ཅད་ཀྱང་ཏིང་ངེ་འཛིན་འདི་ཐོས་པའི་མཐུས་ཡོངས་སུ་ཟད་པར་འགྱུར་རོ། །དེས་<line/>
ཀྱང་འདི་ལྟར་སེམས་བསྐྱེད་པར་བྱ་སྟེ། བདག་གིས་སྔོན་འཁོར་བ་ན་འཁོར་བའི་ཚེ་སེམས་ཅན་རྣམས་ལ་སྡིག་པ་མེ་དགེ་བ་རྣམ་པ་སྣ་ཚོགས་བསགས་པ་དེ་དག་སོ་སོར་<line/>
བཤགས་པར་བྱའོ། །བསལ་བར་བྱའོ། །མི་བཅབ་པར་བྱའོ། །སངས་རྒྱས་དང༌། ཆོས་དང༌། དགེ་འདུན་ལ་དད་པ་མི་ཕྱེད་པ་དང་ལྡན་པའི་སེམས་བསྐྱེད་པར་བྱ་སྟེ། རིགས་ཀྱི་<line/>
བུའམ་རིགས་ཀྱི་བུ་མོ་དེའི་ལོངས་སྤྱོད་ཀྱི་འབྲས་བུ་མེད་པར་འགྱུར་བའི་ལས་ཀྱི་སྒྲིབ་པ་དང༌། སངས་རྒྱས་དང༌། ཆོས་དང༌། དགེ་འདུན་དང༌། ཉན་ཐོས་དང༌། རང་སངས་རྒྱས་<line/>
དག་དང༌། ཕ་མ་དག་ལ་སྡིག་པའི་ལས་བྱས་ཤིང་བསགས་པར་གྱུར་པ་གང་ཡིན་པ་དེ་དག་ཐམས་ཅད་ཡོངས་སུ་ཟད་པར་འགྱུར་ཞིང་དབང་ཕྱུག་ཆེན་པོ་དག་ཀྱང་ཡང་དག་པར་<line/>
འགྲུབ་པར་འགྱུར་རོ། །རིགས་ཀྱི་བུའམ་རིགས་ཀྱི་བུ་མོ་དེའི་སེམས་ཅན་དམྱལ་བའི་སྡུག་བསྔལ་མྱོང་བར་འགྱུར་བའི་ལས་ཀྱི་སྒྲིབ་པ་དང༌། སྡུག་པ་དང་བྲལ་བར་འགྱུར་བ་དང༌།<line/>
དམུས་ལོང་དུ་འགྱུར་བ་དང༌། བུད་མེད་ཀྱི་དངོས་པོར་འགྱུར་བ་དང༌། མཚན་གཉིས་པར་འགྱུར་བ་དང༌། ཕྲག་དོག་དང༌། ང་རྒྱལ་དང༌། ཁྲོ་བའི་དབང་གིས་གཤིན་རྗེའི་འཇིག་རྟེན་<line/>
</page>
<page index="14" id="422B">དང༌། ཡི་དྭགས་དང༌། དུད་འགྲོའི་སྐྱེ་གནས་སུ་འགྱུར་བ་གང་ཡིན་པ་དེ་དག་ཐམས་ཅད་ཀྱང་ཡོངས་སུ་ཟད་པར་འགྱུར་ཏེ། རིགས་ཀྱི་བུ། དེ་ལྟར་ན། ཏིང་ངེ་འཛིན་འདི་ནི་ཡོན་ཏན་ཐམས་<line/>
ཅད་ཀྱི་འབྱུང་གནས་ཡིན་ནོ། །རིགས་ཀྱི་བུ། ཆོས་ཀྱི་རྣམ་གྲངས་འདི་ཡུན་རིང་དུ་གནས་པར་བྱེད་པ་དང༌། རིགས་ཀྱི་བུ་དང༌། རིགས་ཀྱི་བུ་མོ་དེ་དག་ལ་སྲུང་བ་དང༌། སྐྱོབ་པ་དང༌། སྦེད་<line/>
བར་བྱེད་པ་དང༌། དེ་དག་ཐམས་ཅད་ཀྱི་ཡོན་ཏན་དང༌། རེ་བ་ཐམས་ཅད་ཡོངས་སུ་རྫོགས་པར་ལོངས་སྤྱོད་པ་དང༌། དབང་ཕྱུག་དང༌། བདེ་བ་ཆེན་པོར་བྱེད་པ་དང༌། བསམ་པ་དང་འདོད་<line/>
པ་ཐམས་ཅད་ཡང་དག་པར་འགྲུབ་པར་བྱེད་པ་དང༌། ལས་ཐམས་ཅད་ཟད་པར་བྱེད་པ་དང༌། དུས་མ་ཡིན་པར་འཆི་བ་དང༌། རྨི་ལམ་ངན་པ་ཐམས་ཅད་རབ་ཏུ་ཞི་བར་བྱེད་པ་དང༌།<line/>
གཡུལ་ཐམས་ཅད་ལས་རྒྱལ་བར་བྱེད་པ་དང༌། ཚེ་དང༌། མདོག་དང༌། སྟོབས་དང༌། བརྩོན་འགྲུས་དང༌། མཐུ་ཆེ་བར་བྱེད་པ་དང༌། གནོད་སྦྱིན་དང༌། འབྱུང་པོ་དང༌། མི་དང༌། མི་མ་ཡིན་<line/>
པ་ཐམས་ཅད་དབང་དུ་བྱེད་པ་དང༌། རིམས་དང༌། དུག་དང༌། མེ་དང༌། ཆུ་ཐམས་ཅད་རབ་ཏུ་ཞི་བར་བྱེད་པ་དང༌། ལུང་བསྟན་པའི་བར་དག་ཐོབ་པར་བྱེད་པའི་གཟུངས་ཀྱི་གསང་<line/>
སྔགས་ཀྱི་གཞི་དག་ཡོད་དེ། དེ་དག་མཉན་ཅིང་བཟུང་སྟེ་བསྙེན་བཀུར་བྱེད་པ་དང༌། ཀློག་པ་དང༌། ཡི་གེར་འབྲི་བ་དང༌། ཡི་གེར་འབྲིར་འཇུག་པའི་རིགས་ཀྱི་བུ་དང༌། རིགས་ཀྱི་བུ་<line/>
</page>
<page index="15" id="423A">༄༅། །མོ་དག་ནི་ཡོན་ཏན་དེ་དག་ཐམས་ཅད་འཐོབ་པར་འགྱུར་རོ། །དེ་ནས་དེའི་ཚེ་ས་ཆེན་པོ་འདི་རྣམ་པ་དྲུག་ཏུ་རབ་ཏུ་གཡོས་པ་དང༌། ཇི་ལྟར་ལྷགས་པའི་<line/>
འཁོར་དེ་དག་གིས་ཀྱང་དེ་བཞིན་གཤེགས་པའི་སྐུ་ལ་མེ་ཏོག་དང༌། བདུག་སྤོས་དང༌། སྤོས་དང༌། མེ་ཏོག་ཕྲེང་དང༌། ཕྱེ་མ་དང༌། བྱུག་པ་དང༌། རས་བཅོས་བུ་ཟུང་དག་<line/>
གསོལ་ཏེ། ལེགས་སོ་ཞེས་བྱ་བ་གསོལ་ནས་བཅོམ་ལྡན་འདས། ལེགས་སོ། །ལེགས་སོ། །གཟུངས་ཀྱི་གསང་སྔགས་ཀྱི་གཞི་དེ་དག་གང་ལགས། བཅོམ་ལྡན་འདས་ཀྱིས་<line/>
བཀའ་སྩལ་པ། ན་མཿ་སརྦ་ཏ་ཐཱ་ག་ཏཱ་ནཱཾ། ཏདྱ་ཐཱ། བུདྡྷེ། སུ་བུདྡྷེ། བུདྡྷ་མ་ཏེ། ལོ་ཀ་བི་ལོ་ཀེ་ལོ་ཨ་ཏི་ཀྲཱནྟེ། སཏྭ་ཨ་བ་ལོ་ཀེ་ནི། སརྦ་ཏ་ཐཱ་ག་ཏ་ཨ་དྷིཥཱ་ཏེ། སརྦ་ཨ་ཤ་པ་<line/>
རི་པཱུ་ར་ཎི། དྱུ་ཏི་ནདྷ་རེ། ན་ར་དེ་བ་པཱུ་ཛི་ཏེ་ཏ་ཐཱ་ག་ཏ་ཛྙཱ་ན་ད་དེ། ཏ་ཐཱ་ག་ཏ་ཨ་དྷིཥྵཱ་ནེ་ན། སརྦ་ལོ་ཀ་མ་སུ་ཁཱ་བྷ་བ་ཏུ། བཱུརྦ་ཀྵརྨ་ཀྵ་པ་ཡ་ཏུ། རཀྵ་བྷ་བ་ཏུ། སརྦ་ཡེ་བྷྱ་ཏ་ཐཱ་ག་ཏ་<line/>
ཨ་དྷི་ཤཱ་ནེ་ན་སྭཱཧཱ། ཀྱེ་རིགས་ཀྱི་བུ་དག །གཟུངས་ཀྱི་གསང་སྔགས་ཀྱི་གཞི་འདི་དག་ནི། དེ་བཞིན་གཤེགས་པ་སུམ་ཁྲིས་གསུངས་ཤིང་བྱིན་གྱིས་བརླབས་པ་ཡིན་ནོ། །ངས་<line/>
ཀྱང་ད་ལྟར་སེམས་ཅན་ཐམས་ཅད་ཀྱི་དོན་དང༌། ཕན་པ་དང༌། བདེ་བ་དང༌། སྲུང་བ་དང༌། སྐྱོབ་པ་དང༌། སྦ་བ་དང༌། ནད་ཐམས་ཅད་རབ་ཏུ་ཞི་བར་བྱ་བ་དང༌། སངས་རྒྱས་ཀྱི་<line/>
</page>
<page index="16" id="423B">ཞིང་དུ་སྐྱེ་བར་བྱ་བའི་ཕྱིར་བཤད་དེ། གྲོགས་པོ་དག །གང་ལ་ལ་ཞིག་འདི་སྙམ་དུ་བདག་གིས་ཇི་ལྟར་ན། དེ་བཞིན་གཤེགས་པས་གསུངས་པའི་ཡོན་ཏན་དེ་དག་ཐམས་ཅད་<line/>
འཐོབ་པར་འགྱུར་སྙམ་དུ་སེམས་པ་དེས་ནང་པར་སྔར་ལངས་ཏེ་སེམས་ཅན་ཐམས་ཅད་ལ་སྙིང་བརྩེ་བའི་སེམས་དང༌། སྙིང་རྗེའི་སེམས་དང༌། བྱམས་པའི་སེམས་དང༌། ཕྲག་དོག་<line/>
དང༌། ང་རྒྱལ་དང༌། འཆབ་པ་དང༌། ཁྲོ་བ་ཡོངས་སུ་སྤངས་པའི་སེམས་དང༌། རྩེ་གཅིག་པའི་སེམས་ཀྱིས་སངས་རྒྱས་དང་བྱང་ཆུབ་སེམས་དཔའ་རྣམས་ལ་མཆོད་པ་ཤིན་ཏུ་རྒྱ་ཆེར་<line/>
བྱས་ལ་ཕྱོགས་བཅུའི་དེ་བཞིན་གཤེགས་པ་ཐམས་ཅད་ལ་ཕྱག་བྱས་ཏེ་གང་འདོད་པ་ཡིད་ལ་བྱས་ནས་མེ་ཏོག་ལ་བཟླས་བརྗོད་ལན་བརྒྱ་རྩ་བརྒྱད་བྱ་ཞིང༌། དེ་བཞིན་གཤེགས་པ་ལ་<line/>
རེ་རེ་ནས་དབུལ་བར་བྱའོ། །དེས་ན་དེའི་རེ་བ་ཐམས་ཅད་ཡང་དག་པར་འགྲུབ་པར་འགྱུར་རོ། །རྨི་ལམ་ན་དེ་བཞིན་གཤེགས་པ་མཐོང་བར་ཡང་འགྱུར་རོ། །དམ་པ་གང་འདོད་པ་དེ་ཐོབ་<line/>
པར་ཡང་འགྱུར་རོ། །འཆི་བའི་ཚེ་ན་དེ་བཞིན་གཤེགས་པ་མཐོང་བར་ཡང་འགྱུར་རོ། །ཤི་འཕོས་ཀྱང་འཇིག་རྟེན་གྱི་ཁམས་བདེ་བ་ཅན་དུ་སྐྱེ་བར་འགྱུར་རོ། །ཚེ་དང༌། སྟོབས་དང༌།<line/>
མདོག་དང༌། བརྩོན་འགྲུས་དང་ལྡན་པར་ཡང་འགྱུར་རོ། །དགྲ་ཐམས་ཅད་ཀྱང་དེའི་དབང་དུ་འགྱུར་རོ། །གཟུངས་འདི་བཤད་པ་ན་སྲོག་ཆགས་དྲུག་ཁྲི་མི་སྐྱེ་བའི་ཆོས་ལ་བཟོད་པ་ཐོབ་<line/>
</page>
<page index="17" id="424A">༄༅། །པར་གྱུར་ནས་དེ་དག་ཐམས་ཅད་ལས་ཀྱི་སྒྲིབ་པ་ཐམས་ཅད་ལས་རྣམ་པར་གྲོལ་ཞིང་བསམ་པ་ཐམས་ཅད་ཡོངས་སུ་རྫོགས་པར་གྱུར་ཏོ། །དེ་ནས་བྱང་ཆུབ་སེམས་<line/>
དཔའ་སེམས་དཔའ་ཆེན་པོ་ལག་ན་རྡོ་རྗེས་ཕྱོགས་བཅུར་རྣམ་པར་བལྟས་ཏེ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བྱང་ཆུབ་སེམས་དཔའ་རྣམས་ཀྱི་<line/>
དམ་འཆའ་བ་མི་འཇིགས་པའི་གཟི་བརྗིད་ཅེས་བགྱི་བའི་གཟུངས་མཆིས་ཏེ། བདག་གིས་དེ་བཞིན་གཤེགས་པ་འཇིགས་མེད་བཀོད་པ་གཟི་བརྗིད་རྒྱལ་པོའི་སྤྱན་སྔར་དེ་བཟུང་<line/>
ལགས་སོ། །བཟུང་ནས་ཀྱང་སེམས་ཅན་ཐམས་ཅད་ལ་བཤད་ལགས་སོ། །བཅོམ་ལྡན་འདས། དེང་སླན་ཆད་བདག་གིས་མངོན་འཚལ་ཏེ། གང་གི་རྣ་ལམ་དུ་གཟུངས་དེ་གྲགས་<line/>
པར་གྱུར་ཏམ། གློ་བུར་ཆུད་པར་གྱུར་པ་དེའི་ལུས་ཉམ་ང་བའམ། ཉོན་མོངས་པ་སྣ་ཚོགས་སམ། བྲོ་ནད་དམ། རིམས་སམ། ལུས་བྲོ་འཚལ་བའམ། སེམས་གདུང་བའམ། དུས་མ་<line/>
ལགས་པར་འགྲུམ་པའམ། ཆབ་ཀྱིས་འཇིགས་པའམ། མཚོན་གྱིས་འཇིགས་པའམ། དུག་གིས་འཇིགས་པའམ། དུག་སྦྱར་མས་འཇིགས་པའམ། མཁའ་འགྲོ་མ་དང༌། འབྱུང་<line/>
པོའི་འཇིགས་པའམ། གནོད་སྦྱིན་ནམ། དགྲ་རྣམས་སམ། མི་དང༌། མི་མ་ལགས་པ་དག་གིས་མཐོ་འཚམ་པའམ། རྣམ་པར་གཙེ་བའམ། གནོད་པ་བགྱིད་པར་འགྱུར་བ་དེ་ནི་<line/>
</page>
<page index="18" id="424B">གནས་མ་མཆིས་ལགས་སོ། །དེའི་སླད་དུ་བཅོམ་ལྡན་འདས་ཀྱིས་བདག་ལ་རྗེས་སུ་གནང་བ་སྩོལ་ཅིག །བདག་གིས་ཆོས་སྨྲ་བ་དང༌། ཆོས་ཉན་པ་དེ་དག་གི་དོན་དུ་ཉན་པ་རྣམས་དང༌།<line/>
རི་མོར་བགྱིད་པ་རྣམས་དང༌། མཆོད་པར་བགྱིད་པ་རྣམས་དང༌། འཛིན་པར་བགྱིད་པ་རྣམས་ཀྱི་རེ་བ་ཐམས་ཅད་ཡོངས་སུ་རྫོགས་པར་བགྱིད་པ། བྱང་ཆུབ་སེམས་དཔའ་རྣམས་ཀྱི་དམ་<line/>
བཅའ་བའི་ཕྱག་རྒྱ་དག་སྩལ་བར་བགྱིའོ། །ན་མཿ་སརྦ་ཏ་ཐཱ་ག་ཏཱ་ནཱཾ། སརྦ་བེ་དྷི་སཏྭ་ནཱཾ། ཨ་རི་ཧ་ཧཱ་ན། ཏད་ཐཱ། ཨོཾ་བཛྲ་དྷ་ར། བཛྲ་ཀཱ་ཡཾ། བཛྲ་བ་ལ། བཛྲ་ཏེ་ཛ། ཧཱུཾ་ཧཱུཾ། བཛྲ་པཱ་ཎི། ཏ་ཐཱ་<line/>
ག་ཏ་ཨཱ་ཛྙཱ་པ་ལཱ་ཡ། སྨ་ར་པྲ་ཏི་ཛྙཱཾ། སརྦ་བྱ་དྷི་ན་སརྦ་པཱ་པཾ་ནཱ་ཤ་ཡ། དེ་ཧི་མེ། ཡི་ཐེ་བ་སི་ཏཾ་ཕ་ར་མ། ཡན་ཡ་མེ་བ་ཨ་བྷི་པྲཱ་ཡན་ཙ་མི་ཏནྟ་མེ་བ་ས་མྲཾ་དྷྱ་ཏུ། ཧེ་ཧེ། ཏུ་རུ་ཏུ་རུ། ཨཱ་གཙྪ།<line/>
ཨཱ་གཙྩ། མ་བི་ལམྦ་ད་རི་ཤ་ཡ། བཛྲ་ཀཱ་ཡ། ད་རི་ཤ་ཡ། བཛྲ་ཀྲཱ་ཡཾ། བུདྡྷ་ཨ་དྷི་ཤྴཱ་ནེ་ན་སྭཱཧཱ། གཟུངས་འདི་བརྗོད་པ་ན་ས་ཆེན་པོ་མཐོ་བ་དང་དམའ་བར་གྱུར་ཏོ། །གནོད་སྦྱིན་དང་སྲིན་པོ་<line/>
ཐམས་ཅད་ཀྱང་རབ་ཏུ་དངངས་སོ། །ལྷ་ཐམས་ཅད་དང༌། མི་དང༌། མི་མ་ཡིན་པའི་བར་དག་ཀྱང་ངོ་མཚར་དུ་གྱུར་ནས་སེམས་ཅན་ཆེན་པོ་རབ་ཏུ་གྲུབ་པར་བྱེད་པའི་གཟུངས་ཀྱི་གསང་སྔགས་<line/>
ཀྱི་གཞི་འདི་དག་བཤད་པ་ནི་ལེགས་སོ། །ལེགས་སོ་ཞེས་བྱ་བ་བྱིན་ནོ། །དེ་ནས་བཅོམ་ལྡན་འདས་ལ་བྱང་ཆུབ་སེམས་དཔའ་སེམས་དཔའ་ཆེན་པོ་ལག་ན་རྡོ་རྗེས་འདི་སྐད་ཅེས་གསོལ་ཏོ། །<line/>
</page>
<page index="19" id="425A">༄༅། །བཙུན་པ་བཅོམ་ལྡན་འདས། གང་ལ་ལ་ཞིག་བྱང་ཆུབ་སེམས་དཔའི་སའམ། ནོར་དང༌། འབྲུ་དང༌། ལོངས་སྤྱོད་ཀྱི་དབང་ཕྱུག་གམ། རྒྱལ་སྲིད་ཀྱི་དབང་ཕྱུག་<line/>
གམ༑ རིག་སྔགས་འཆང་བ་ཉིད་དམ། ཚེ་དང༌། སྟོབས་དང༌། མདོག་དང༌། བརྩོན་འགྲུས་དང༌། ཚེ་རིང་པོ་ཉིད་འཚལ་བ་དེས་སྔ་ནས་བསྙེན་པར་བགྱིས་ལ་དགུང་ཟླ་ཡར་གྱི་ངོ་<line/>
ཚེས་བརྒྱད་ལ་ཙནྡན་དཀར་པོ་ལས་རྡོ་རྗེ་འཛིན་པ་རྟ་གང་དུ་དགོད་ཅིང་རྒྱན་ཐམས་ཅད་ཀྱིས་བརྒྱན་པ། སྙིང་གར་སྐུ་གདུང་སྩལ་པ། སྐུ་གདུང་དང་བཅས་པའི་རྡོ་རྗེ་འཛིན་པ། རིག་<line/>
སྔགས་འཆང་ཡང་དག་པར་དབུགས་འབྱིན་པར་བགྱིད་པ་བགྱིས་ལ། གཙང་མས་བདུག་སྤོས་ཀྱིས་བདུག་ཅིང་གདུགས་མཚན་གཅིག་ཏུ་སྨྱུང་བ་བགྱིས་ལ། དེ་ནས་ཚེས་བརྒྱད་<line/>
ནས་ཚེས་བཅོ་ལྔའི་བར་དུ་དེ་བཞིན་གཤེགས་པའི་སྐུ་གཟུགས་བཞུགས་པའི་གནས་གཙང་མར་ཙནྡན་དཀར་པོའི་དཀྱིལ་འཁོར་བགྱིས་ལ་བུམ་པ་གང་བ་བཞིའང་གཞག་པར་<line/>
བགྱི༑ ཕྱོགས་བཞིར་ཡང་རོ་དང་ལྡན་པ་དང༌། དྲི་དང་ལྡན་པ་དང༌། སྐྱེམས་དང༌། འོ་ཐུག་གི་གཏོར་མ་དག་སྩལ་ལ་རད་པ་དཀར་པོ་བགོས་ཏེ་སེམས་རྩེ་གཅིག་ཏུ་བགྱིས་ནས་དུས་<line/>
གསུམ་དུ་བདུག་སྤོས་དང༌། མེ་ཏོག་དང༌། སྤོས་དང༌། མར་མེ་དག་གིས་མཆོད་པ་ཆེན་པོ་བགྱི་ཞིང་དེ་བཞིན་གཤེགས་པའང་མཆོད་པ་བགྱིས་ཏེ། དེ་བཞིན་གཤེགས་པ་ལ་ཕྱག་<line/>
</page>
<page index="20" id="425B">བགྱིས་ནས་སྣ་མའི་མེ་ཏོག་བརྒྱ་རྩ་བརྒྱད་ལ་བཟླས་བརྗོད་བརྒྱ་རྩ་བརྒྱད་བཟླས་ཤིང༌། རེ་རེ་ནས་ལག་ན་རྡོ་རྗེ་ལ་བསྣུན་པར་བགྱིའོ། །དེས་ན་སྒྲ་སྐད་ཆེན་པོ་འབྱུང་བར་འགྱུར་ཞིང༌། དོག་ས་<line/>
གཡོ་བ་དང༌། འོད་ཟེར་ཀྱང་འབྱུང་བར་འགྱུར་ཏེ། དེ་ནས་དམ་པ་ཅི་འཚལ་བའང་སྩལ་བར་བགྱིའོ། །བཟླས་བརྗོད་བགྱིས་པ་ཙམ་གྱིས་ལས་ཐམས་ཅད་དང༌། དགོས་པ་ཐམས་ཅད་ཀྱང་ཡང་<line/>
དག་པར་འགྲུབ་པར་འགྱུར་ལགས་སོ། །བྲོ་ནད་མ་མཆིས་པ་དང༌། ཚེ་རིང་པ་དང༌། སྡིག་པ་ཐམས་ཅད་བྲལ་བར་འགྱུར་ཞིང་ཡོན་ཏན་སྟོང་ཡང་འབྱུང་བར་འགྱུར་ལགས་སོ། །འགུམ་པའི་ཚེ་<line/>
ནའང་སངས་རྒྱས་བཅོམ་ལྡན་འདས་སྟོང་མཐོང་བར་འགྱུར་ལགས་སོ། །བདག་མཐོང་བར་ཡང་སྩལ་བར་བགྱི་ལགས་སོ། །དེ་ནས་བཅོམ་ལྡན་འདས་ཀྱིས་ལག་ན་རྡོ་རྗེ་ལ་ལེགས་སོ་ཞེས་<line/>
བྱ་བ་བྱིན་ཏེ། ལག་ན་རྡོ་རྗེ་ལེགས་སོ། །ལེགས་སོ། །ཕྱག་རྒྱ་འདི་ནི་ལྷ་དང་བཅས་པའི་འཇིག་རྟེན་གྱིས་འདའ་བར་བྱ་བ་མ་ཡིན་ཏེ། འདི་ལ་སོམ་ཉི་མེད་པ་དང༌། ཡིད་གཉིས་མེད་པ་དང༌།<line/>
ཐེ་ཚོམ་མེད་པར་བྱའོ། །དེ་ནས་བཅོམ་ལྡན་འདས་ལ་འཇམ་དཔལ་གཞོན་ནུར་གྱུར་པས་འདི་སྐད་ཅེས་གསོལ་ཏོ། །བཅོམ་ལྡན་འདས། ཅིའི་སླད་དུ་ཏིང་ངེ་འཛིན་འདི་དེ་བཞིན་གཤེགས་<line/>
པ་ཐམས་ཅད་ཀྱི་བྱིན་གྱི་རླབས་སེམས་ཅན་ལ་གཟིགས་ཤིང་སངས་རྒྱས་ཀྱི་ཞིང་གི་བཀོད་པ་ཀུན་ཏུ་སྟོན་པ་ཞེས་བགྱི། བཅོམ་ལྡན་འདས་ཀྱིས་བཀའ་སྩལ་པ། དེ་བཞིན་གཤེགས་<line/>
</page>
<page index="21" id="426A">༄༅། །པ་ཐམས་ཅད་ཀྱི་བྱིན་གྱི་རླབས་དང༌། བྱང་ཆུབ་སེམས་དཔའ་ཐམས་ཅད་ཀྱི་བྱིན་གྱི་རླབས་དེ་ལས་ཏིང་ངེ་འཛིན་ཐམས་ཅད་དང༌། གཟུངས་ཀྱི་སྒོ་ཐམས་ཅད་<line/>
འཐོབ་པར་འགྱུར་བ་དང༌། ལྷ་རྣམས་དང༌། ཀླུ་རྣམས་དང༌། མི་རྣམས་དང༌། གནོད་སྦྱིན་རྣམས་དང༌། དྲི་ཟ་རྣམས་དང༌། ཡི་དྭགས་རྣམས་དང༌། དུད་འགྲོའི་སྐྱེ་གནས་སུ་<line/>
སྐྱེས་པ་རྣམས་དང༌། གཤིན་རྗེའི་འཇིག་རྟེན་པའི་སེམས་ཅན་ཐམས་ཅད་ཀྱི་སེམས་དང་སེམས་ལས་བྱུང་བ་ལྷག་པར་གཡོ་བ་དང་བྲལ་བར་གཡོ་བ་དག་རབ་ཏུ་ཤེས་ཤིང་<line/>
སེམས་ཅན་འདི་དག་ནི་བསོད་ནམས་སུ་ཉེ་བར་འགྲོ་བ་སྟེ། ལེགས་པར་སྤྱོད་པའི་ལས་བྱེད་ལ། སངས་རྒྱས་དང༌། ཆོས་དང༌། དགེ་འདུན་དག་ལ་དད་པ་འཐོབ་པར་<line/>
འགྱུར་པའོ། །འདི་དག་ནི་སེམས་ཅན་དམྱལ་བར་འགྲོ་བ་སྟེ། ཉེས་པར་སྤྱོད་པའི་ལས་བྱེད་པ། སྡིག་པ་སྤྱོད་པར་བྱེད་པ། ཤེས་ནས་སྡིག་པའི་ལྟ་བར་གྱུར་པའི་སེམས་<line/>
ཅན་དེ་དག་ལ་ཆོས་སྟོན་པར་བྱེད་ཅིང༌། སྡིག་པ་ཐམས་ཅད་ལས་ཟློག་བར་བྱེད་པ་དང༌། སངས་རྒྱས་ཀྱི་བྱང་ཆུབ་ལ་འགོད་པར་བྱེད་པ་དང༌། བསམ་པ་ཐམས་ཅད་ཡོངས་སུ་<line/>
རྫོགས་པར་བྱེད་པ་དང༌། ཕྲག་དོག་དང༌། ང་རྒྱལ་དང༌། ཁྲོ་བ་དང༌། སེར་སྣ་དག་སེལ་བར་བྱེད་པ་དང༌། སེམས་ཅན་དེ་དག་ཀྱང་སངས་རྒྱས་དང༌། ཆོས་དང༌། དགེ་འདུན་<line/>
</page>
<page index="22" id="426B">དག་ལ་དད་པ་རབ་ཏུ་ཐོབ་ནས་སངས་རྒྱས་ཀྱི་ཞིང་རྣམས་སུ་སྐྱེ་ཞིང་ནམ་དུའང་སྡུག་བསྔལ་ཉམས་སུ་མྱོང་བར་མི་འགྱུར་ལ། ཡིད་མི་བདེ་བར་མི་འགྱུར་བས་ན། རིགས་ཀྱི་བུ། དེའི་<line/>
ཕྱིར་ཏིང་ངེ་འཛིན་འདི་ནི་དེ་བཞིན་གཤེགས་པ་ཐམས་ཅད་ཀྱི་བྱིན་གྱི་རླབས་སེམས་ཅན་ལ་གཟིགས་ཤིང་སངས་རྒྱས་ཀྱི་ཞིང་གི་བཀོད་པ་ཀུན་ཏུ་སྟོན་པ་ཞེས་བྱ་སྟེ། འདི་ཐོས་པའི་<line/>
སེམས་ཅན་རྣམས་ནི་ཕྱིར་མི་ལྡོག་པར་ངེས་པའི་ས་འཐོབ་པར་འགྱུར་རོ། །གསོལ་པ། བཅོམ་ལྡན་འདས། ཅིའི་སླད་དུ་རིགས་ཀྱི་བུ་དང༌། རིགས་ཀྱི་བུ་མོ་དེ་དག་ལུང་བསྟན་པར་<line/>
འགྱུར་ལགས། བཅོམ་ལྡན་འདས། དགྲ་བཅོམ་པ་ཉིད་ཀྱང་དཀའ་བ་ལགས་ཏེ། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལྟ་ཅི་སྨོས་ཀྱང་མི་འཚོལ་ལགས་ན། དེ་དག་གི་<line/>
བསོད་ནམས་ཀྱི་ཕུང་པོ་དང༌། དཀའ་བ་སྤྱོད་པ་ཇི་ཙམ་ཞིག་ཏུ་འགྱུར་ལགས། བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ། ངས་དང་པོ་སེམས་བསྐྱེད་པ་ནས་ཉེ་བར་བཟུང་སྟེ་<line/>
སྦྱིན་པའི་ཕ་རོལ་ཏུ་ཕྱིན་པ་དང༌། ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང༌། བཟོད་པའི་ཕ་རོལ་ཏུ་ཕྱིན་པ་དང༌། བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང༌། བསམ་གཏན་གྱི་ཕ་རོལ་ཏུ་ཕྱིན་<line/>
པ་དང༌། ཤེས་རབ་ཀྱི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་བྱས་པ་གང་ཡིན་པ་དང༌། མགོ་དང༌། ལག་པ་དང༌། རྐང་པ་དང༌། མིག་དང༌། ལུས་དང༌། སྡུག་པའི་བུ་དང༌། བུ་མོ་དང༌།<line/>
</page>
<page index="23" id="427A">༄༅། །ཆུང་མ་དང༌། བྲན་དང༌། བྲན་མོ་དག་ཡོངས་སུ་བཏང་བར་གྱུར་པ་གང་ཡིན་པའི་བསོད་ནམས་མངོན་པར་འདུ་བྱ་བ་དང༌། དགེ་བའི་རྩ་བ་མངོན་པར་འདུ་བྱ་བ་<line/>
སྔ་མ་འདི་ནི་ཆོས་ཀྱི་རྣམ་གྲངས་འདི་ལ་མཆོད་པ་བྱེད་པ་དང༌། བསྙེན་བཀུར་བྱེད་པ་དང༌། ཡི་གེར་འབྲི་བ་དང༌། ཡི་གེར་འབྲིར་འཇུག་པ་དང༌། ཀློག་པ་དང༌། འཛིན་པའི་བསོད་<line/>
ནམས་མངོན་པར་འདུ་བྱ་བ་དང༌། གཞན་དག་ལའང་ཡང་དག་པར་སྟོན་པར་བྱེད་པའི་བསོད་ནམས་མངོན་པར་འདུ་བྱ་བ་གང་ཡིན་པ་དང༌། ཆོས་སྨྲ་བ་དེ་དག་ལའང་མཆོད་པ་<line/>
བྱེད་པ་དང༌། བསྙེན་བཀུར་བྱེད་པའི་བསོད་ནམས་མངོན་པར་འདུ་བྱ་བ་གང་ཡིན་པ་དེའི་བརྒྱའི་ཆར་ཡང་ཉེ་བར་མི་འགྲོའོ། །རིགས་ཀྱི་བུ། ངེས་ཀུན་ཆུབ་པར་བྱས་ཤིང་བཤད་<line/>
པའི་ཆོས་དེ་དག་ཐམས་ཅད་ལ་བསྙེན་བཀུར་བྱེད་པ་དང༌། བླ་མར་བྱེད་པ་དང༌། རི་མོར་བྱེད་པ་དང༌། མཆོད་པ་བྱེད་པ་དང༌། བསྙེན་བཀུར་བྱས་ཏེ་ཡི་གེར་འབྲི་པ་དང༌། ཡི་གེར་འབྲིར་<line/>
འཇུག་པ་གང་ཡིན་པ་དེ་བས་ནི་གང་ཞིག་ཆོས་ཀྱི་རྣམ་གྲངས་འདི་ཡི་གེར་འབྲི་བ་དང༌། ཡི་གེར་འབྲིར་འཇུག་པ་དང༌། ཀློག་པ་དང༌། མཆོད་པ་བྱེད་པ་དང༌། ཡང་དག་པར་སྟོན་<line/>
པར་བྱེད་པ་དང༌། ཉན་པར་བྱེད་ན། དེ་ལས་བསོད་ནམས་མངོན་པར་འདུ་བྱ་བ་ཆེས་མང་དུ་ཡོངས་སུ་སྡུད་པར་འགྱུར་ཏེ། དེས་ན། དེ་བཞིན་གཤེགས་པས་བླ་ན་མེད་པ་ཡང་<line/>
</page>
<page index="24" id="427B">དག་པར་རྫོགས་པའི་བྱང་ཆུབ་ཏུ་ལུང་སྟོན་ཏོ། །དེ་ཅིའི་ཕྱིར་ཞེ་ན། ཆོས་ཀྱི་རྣམ་གྲངས་འདི་ཉན་པ་དང༌། འཛིན་པ་དང༌། འཆང་བ་དང༌། ཀློག་པ་དང༌། མཆོད་པ་དང༌། ཡི་གེར་འབྲི་<line/>
བ་དང༌། ཡི་གེར་འབྲིར་འཇུག་པའི་བསོད་ནམས་ནི། དེ་ལྟར་དཀའ་བ་ཡིན་པའི་ཕྱིར་རོ། །རིགས་ཀྱི་བུ། སེམས་ཅན་གང་དག་སྡིག་པ་ཀུན་ཏུ་སྤྱོད་པ་དང༌། བཟའ་བ་དང༌། བཏུང་བ་<line/>
དང༌། བྲོ་གར་ལ་མངོན་པར་དགའ་བ་དང༌། མི་སྡུག་པ་ལ་སྡུག་པར་འདུ་ཤེས་པ་དང༌། འདོད་པ་དང༌། ཁྲོ་བ་དང༌། གནོད་སེམས་མང་བ་དང༌། མི་བདེ་བ་ལ་བདེ་བར་འདུ་ཤེས་པ་དང༌།<line/>
མཚོན་ཆ་དང༌། སྤྱོ་བ་དང༌། བསྡིགས་པ་དང༌། རྡེག་པ་ལ་མངོན་པར་དགའ་བ་དང༌། ཤེས་པར་མི་འགྱུར་བ་དང༌། ཡིད་ལ་བྱེད་པར་མི་འགྱུར་བ་དེ་དག་ནི་སྡིག་པའི་ལས་ཀྱི་<line/>
གཞི་དེ་དང༌། མི་ཤེས་པ་དེས་མི་དགེ་བའི་བཤེས་གཉེན་གྱིས་ཡོངས་སུ་ཟིན་ཅིང་རྒ་བ་དང༌། ན་བ་དང༌། མྱ་ངན་དང༌། འཆི་བས་ཡོངས་སུ་ཟིན་པས་འཆི་བའི་ཚེ་ན་ཡོངས་སུ་གདུང་<line/>
བར་འགྱུར་ཏེ། དམིགས་པ་ན་སོ་སོ་ནས་དུར་ཁྲོད་དང་འདྲ་འཁོ་ནར་མཐོང་ཞིང༌། དགེ་བའི་སེམས་བསྐྱེད་པར་ཡང་མི་འགྱུར་ལ། དད་པ་མི་ཕྱེད་པ་ཐོབ་པར་ཡང་མི་འགྱུར་ཏེ། དེ་དག་དེ་<line/>
ནས་ཤི་འཕོས་ནས་ཀྱང་སྡུག་བསྔལ་དག་ཉམས་སུ་མྱོང་བར་འགྱུར་བས་ན། ལུང་བསྟན་པའི་དགེ་བའི་རྩ་བ་མེད་པ་དང༌། དེ་བཞིན་གཤེགས་པ་མ་མཐོང་བ་དང༌། ལུང་བསྟན་པ་མ་ཐོབ་<line/>
</page>
<page index="25" id="428A">༄༅། །པ་དག་གིས་ནི་ཆོས་ཀྱི་རྣམ་གྲངས་འདི་མཉན་པ་དང༌། རི་མོར་བྱ་བ་དང༌། མཆོད་པར་བྱ་བ་དང༌། གཟུང་བ་དང༌། ཡི་གེར་འབྲི་བ་དང༌། ཡི་གེར་<line/>
འབྲིར་གཞུག་པ་དང༌། དད་པར་ཡང་མི་ནུས་ལ། ཆོས་སྨྲ་བ་དེ་ལའང་བསྙེན་བཀུར་བྱ་བ་དང༌། བླ་མར་བྱ་བ་དང༌། རི་མོར་བྱ་བ་དང༌། མཆོད་པ་བྱ་བར་ཡང་མི་ནུས་སོ། །རིགས་<line/>
ཀྱི་བུ༑ གང་དུ་ཆོས་ཀྱི་རྣམ་གྲངས་འདི་རབ་ཏུ་སྤྱོད་པར་འགྱུར་བའི་ཡུལ་དེར་ནི་དེ་བཞིན་གཤེགས་པའི་མཛད་པ་འབྱུང་བར་འགྱུར་རོ། །དེ་ནས་ཇི་ལྟར་ལྷགས་པའི་འཁོར་<line/>
དེ་དག་གིས་བཅོམ་ལྡན་འདས་ལ་ལེགས་སོ་ཞེས་བྱ་བ་གསོལ་ཏོ། །བཅོམ་ལྡན་འདས། ལེགས་སོ། ལེགས་སོ། །བཅོམ་ལྡན་འདས། བདག་ཅག་གིས་ཀྱང་ཆོས་སྨྲ་<line/>
བ་དེ་དང༌། ཆོས་ཉན་པ་དེ་དག་ལ་དེ་བཞིན་གཤེགས་པའི་མཛད་པས་བསྙེན་བཀུར་བགྱི། བླ་མར་བགྱི། རི་མོར་བགྱི། མཆོད་པར་བགྱི་ཞིང༌། བདེ་བའི་ཡོ་བྱད་ཐམས་ཅད་<line/>
ཀྱང་ཉེ་བར་བསྒྲུབ་པར་བགྱི་ལགས་སོ། །ཆོས་ཀྱི་རྣམ་གྲངས་འདིའང་རྒྱས་པར་བགྱི་བསྲུང་བར་བགྱི་སྟེ། དེས་ན་ཆོས་ཀྱི་རྣམ་གྲངས་འདི་ཡུན་རིང་དུ་གནས་པར་ཡང་འགྱུར་<line/>
ལགས་སོ། །དེ་ནས་དེའི་ཚེ་བཅོམ་ལྡན་འདས་ཀྱིས་ཇི་ལྟར་ལྷགས་པའི་འཁོར་རྣམས་ལ་རྣམ་པར་གཟིགས་ཏེ་བཀའ་སྩལ་པ། ཀྱེ་རིགས་ཀྱི་བུ་དག །ལེགས་སོ། །ལེགས་<line/>
</page>
<page index="26" id="428B">སོ༑ ༑ཁྱེད་ཅག་གིས་དེ་བཞིན་དུ་གྱིས་ཤིག །གནོད་པ་བྱེད་པ་དང༌། བརྙས་པ་དང༌། གཤེ་བ་དང༌། བསྡིགས་པ་དང༌། མཚོན་འབྱིན་པ་དང༌། རྒྱ་འགལ་བར་བྱེད་ནའང་ལུས་དང༌། སྲོག་<line/>
ལ་མི་ཏ་བར་བྱས་ལ་ཆོས་ཀྱི་རྣམ་གྲངས་འདི་མཉན་པར་བྱ། ཡི་གེར་འབྲི་བར་བྱ། ཡི་གེར་འབྲིར་གཞུག་པར་བྱ། བཀླག་པར་བྱའོ། །ཆོས་སྨྲ་བ་དེ་ལའང་བདེ་བའི་ཡོ་བྱད་ཐམས་<line/>
ཅད་ཀྱིས་རིམ་གྲོར་བྱའོ། །ཡུལ་ཕྱོགས་དེ་དང༌། གླིང་དེ་དང༌། གྲོང་ཁྱེར་དེ་དག་ཀྱང་འཇིགས་པ་དང༌། གནོད་པ་དང༌། འགོ་བའི་ནད་དང༌། འཁྲུག་པ་དག་ལས་བསྲུང་བར་བྱའོ། །<line/>
རིགས་ཀྱི་བུ་དང༌། རིགས་ཀྱི་བུ་མོ་དེ་དག་ལའང་རྟག་པར་རྒྱུན་དུ་བསམ་པར་བྱའོ། །དེ་ནས་དེའི་ཚེ་བཅོམ་ལྡན་འདས་ཀྱིས་ཚིགས་སུ་བཅད་པ་འདི་དག་བཀའ་སྩལ་ཏོ། །བསྐལ་པ་<line/>
གྲངས་མེད་སྟོང་ཕྲག་བྱེ་སྙེད་དུ། །སངས་རྒྱས་འབྱུང་བ་ལན་འགའ་རྙེད་པ་ལ། །ཕྱི་མའི་དུས་ན་འགྱོད་པར་མི་འགྱུར་བར། །རིགས་ཀྱི་བུ་རྣམས་བག་ཡོད་ཆོས་ཉོན་ཅིག །ཡོན་ཏན་<line/>
ཉན་ཅིང་མངོན་པར་དད་བྱེད་པ། །དེ་དག་གིས་ནི་ཏིང་འཛིན་རྙེད་མི་དཀའ། །གང་གིས་རྐང་གཉིས་གཙོ་བོ་རྣམས་ལ་ནི། །བསྐལ་པ་བྱེ་བ་གངྒཱའི་བྱེ་སྙེད་དུ། །ནོར་དང་འབྲུ་དང་དེ་བཞིན་<line/>
གོས་དང་རྒྱན། །སྤོས་དང་ཕྲེང་བ་བྱུག་པ་ཕུལ་བ་བས། །གང་གིས་མདོ་སྡེ་འདི་ལ་དད་བྱས་ཏེ། །ཉན་ཅིང་ཀློག་ལ་ཡི་གེར་འབྲི་བྱེད་པ། །དེ་ལ་བསོད་ནམས་ཚད་ནི་ཡོད་མིན་ཏེ། །བདེ་བར་<line/>
</page>
<page index="27" id="429A">༄༅། །གཤེགས་པས་དེ་སྙེད་ཚད་མ་གསུངས། །རྟག་ཏུ་བག་ཡོད་དགོན་པར་རྟེན་བྱེད་ཅིང༌། །སེམས་གཞན་མེད་པར་བསམ་གཏན་དག་སྒོམ་དང༌། །སྡུག་པའི་<line/>
བུ་དང་བུ་མོ་སྦྱིན་བྱེད་ཅིང༌། །ལག་པ་རྐང་པ་ཡོངས་སུ་གཏོང་བ་བས། །གང་སུ་མདོ་སྡེ་འདི་ནི་འཛིན་བྱེད་པ། །དེ་ནི་དེ་བས་བསོད་ནམས་མང་པོ་འཐོབ། །མདོ་མཆོག་འདི་ནི་ནོར་སྦྱིན་<line/>
བྱེད་པ་སྟེ། །དེ་ཡི་ངན་སོང་ཀུན་ཀྱང་རྟག་ཏུ་སྤངས། །འདི་ནི་ནོར་དང་འབྲུ་སྦྱིན་བྱེད་པ་སྟེ། །གང་ཞིག་མདོ་སྡེ་རྣམ་དག་འདི་འཛིན་པ། །དེ་ལ་ཡོན་ཏན་ཀུན་ཀྱང་མི་དཀོན་ཞིང༌། །<line/>
དེ་ལ་ཚེ་སྟོབས་བརྩོན་འགྲུས་མོད་པ་ཡིན། །འདྲེན་པ་སངས་རྒྱས་འོད་དཔག་མེད་མཐོང་ཞིང༌། །ངས་དེ་སངས་རྒྱས་བྱང་ཆུབ་ལུང་ཡང་བསྟན། །དེ་ལ་ནམ་ཡང་སྡིག་པ་ཡོད་མིན་<line/>
ཅིང༌། །བདེ་བ་ཅན་གྱི་འཇིག་རྟེན་ཁམས་ཀྱང་མཐོང༌། །དེ་ལ་རྟག་ཏུ་ལས་གང་འབྱུང་འགྱུར་བ། །སེམས་གདུང་ལུས་ལན་བའང་དེ་བཞིན་དུ། །ཀླད་པ་ན་བས་ཐམས་ཅད་<line/>
ཟད་འགྱུར་ཞིང༌། །དེ་ནི་ནམ་ཡང་རྣམ་པར་ལྟུང་མི་འགྱུར། །དེས་ནི་མཐོང་བའི་ཆོས་ལའང་ཡོན་ཏན་ཀུན། །ཇི་ལྟར་བསམ་ཞིང་འདོད་པས་འཐོབ་པར་འགྱུར། །དེ་ལྟར་རྟག་<line/>
ཏུ་དགེ་སློང་ཕོ་མོ་དང༌། །དགེ་བསྙེན་རྣམས་དང་རྒྱལ་པོས་རྟག་ཏུ་ནི། །མི་ཡི་དབང་པོ་དེ་བཞིན་གཤེགས་པ་ལྟར། །ཆོས་སྨྲ་བ་ལ་རྗེས་སུ་གུས་བྱས་ཏེ། །མདོ་སྡེ་འདི་ནི་<line/>
</page>
<page index="28" id="429B">རྟག་ཏུ་གཟུང་བྱ་ཞིང༌། །འཛིན་པ་ལ་ཡང་རྟག་ཏུ་བསྙེན་བཀུར་བྱ། །སྤོས་དང་ཕྲེང་བ་བྱུག་པ་རྣམས་ཀྱིས་ནི། །བསྙེན་བཀུར་བྱས་ཏེ་ཡི་གེར་འབྲིར་ཡང་གཞུག །ཕྱི་མའི་དུས་ལ་རྒ་<line/>
ནས་གདུངས་གྱུར་ལ། །འཁྲུག་པ་སྟོང་ཕྲག་དུ་མས་གཡེན་སྤྱོ་ཞིང༌། །སེམས་དམྱལ་ཡི་དྭགས་རྣམས་སུ་ཡོངས་འཁྱམས་དང༌། །ཟ་མ་མ་ནིང་སྨད་པར་བྱ་བ་དང༌། །དམུས་ལོང་ཉིད་<line/>
དང་རོ་དང་ཁྱི་ཡི་དྲི། །རིགས་དམའ་བུད་མེད་རྣམས་སུ་སྐྱེ་བར་བྱེད། །ཕྲག་དོག་ཆེ་ཞིང་རྟག་ཏུ་སྡིག་བྱེད་ལ། །ཁྲོ་བས་ཟིལ་ནོན་རྟག་ཏུ་སེར་སྣ་ཅན། །སངས་རྒྱས་ཆོས་ལ་གུས་པར་<line/>
མ་བྱས་པས། །དེ་ནི་དེ་འདྲའི་རིགས་སུ་སྐྱེ་འགྱུར་ལ། །དེར་ཡང་སྡུག་བསྔལ་ཚོར་བ་མྱོང་འགྱུར་ཞིང༌། །དེ་ནི་ཕྱི་མའི་དུས་ལའང་གདུང་བར་འགྱུར། །དེ་ཕྱིར་གང་དག་འཛིན་ཅིང་སྟོན་<line/>
བྱེད་པ༑ ༑དེ་དག་གིས་ནི་རྟག་ཏུ་མཆོད་པར་བྱ། །གང་གིས་དེ་ལ་ཡོངས་སུ་སྤྱོ་བ་དང༌། །སྨད་ཅིང་བརྡེགས་ལ་བཅིང་བ་བྱས་གྱུར་པ། །དེ་ནི་ང་ཡང་ཡོངས་སུ་སྤྱོས་པ་ཡིན། །འཛིན་ལ་ཕུ་དུད་<line/>
བྱས་ན་ང་ལའང་བྱས། །དེ་ཕྱིར་དེ་དག་གིས་ནི་ཆོས་སྨྲ་དང༌། །གང་ཞིག་འདི་འཛིན་འབྲི་ཞིང་ཀློག་བྱེད་པ། །དེ་དག་ལ་ནི་རྟག་ཏུ་བསྙེན་བཀུར་ཞིང༌། །ཚིག་འཇམ་སྙན་པ་རྒྱུན་དུ་བརྗོད་<line/>
པར་བྱ༑ ༑དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་གིས་བཅོམ་ལྡན་འདས་ཀྱི་ཞབས་གཉིས་ལ་གཏུགས་ཏེ་བཅོམ་ལྡན་<line/>
</page>
<page index="29" id="430A">༄༅། །འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་གིས་རྣམ་པར་ལྟ་བའི་ཆོ་འཕྲུལ་ཞེས་བགྱི་བའི་གཟུངས་མཆིས་པར་རྗེས་སུ་དྲན་ཏེ།<line/>
བདག་གིས་སྔོན་དེ་བཞིན་གཤེགས་པ་འོད་མཛད་ཡེ་ཤེས་ཏོག་ཅེས་བགྱི་བའི་སྤྱན་སྔར་དེ་ཐོས་ཤིང་བཟུང་ལགས་སོ། །དེ་ཉན་ཅིང་བཟུང་ལ་བཅངས་ཤིང་བཀླགས་ཏེ་<line/>
གཞན་དག་ལའང་བསྒྲགས་ཤིང་བསྙེན་བཀུར་བགྱིས་ནས་ཡི་གེར་བྲིས་སམ། ཡི་གེར་འབྲིར་སྩལ་ན། ཕྱིར་མི་ལྡོག་པའི་ས་འཐོབ་པར་འགྱུར་ཞིང༌། དེ་བཞིན་གཤེགས་<line/>
པས་གསུངས་པའི་ཡོན་ཏན་དེ་དག་ཐམས་ཅད་ཀྱང་འཐོབ་པར་འགྱུར། དེས་ཇི་ལྟར་བསམ་པ་ཐམས་ཅད་ཡང་དག་པར་འགྲུབ་པར་འགྱུར། དེའི་ལས་ཀྱི་སྒྲིབ་པ་ཐམས་ཅད་<line/>
ཀྱང་བྱང་བར་འགྱུར། ཏིང་ངེ་འཛིན་ཀྱང་འཐོབ་པར་འགྱུར། བྲོ་ནད་རྣམས་དང་བྲལ་བར་ཡང་འགྱུར། སངས་རྒྱས་མཐོང་བ་དང༌། བྱང་ཆུབ་སེམས་དཔའ་ཡང་མཐོང་བར་<line/>
འགྱུར་ལགས་སོ། །དེ་ནས་བཅོམ་ལྡན་འདས་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ལ་ལེགས་སོ། །ཞེས་བྱ་བ་<line/>
བྱིན་ཏེ༑ རིགས་ཀྱི་བུ། ལེགས་སོ། །ལེགས་སོ། །རིགས་ཀྱི་བུ། ཁྱོད་ལ་དེ་བཞིན་གཤེགས་པས་བྱིན་གྱིས་བརླབས་ཟིན་གྱི་ཤོད་ཅིག །དེ་ནས་བྱང་ཆུབ་སེམས་དཔའ་<line/>
</page>
<page index="30" id="430B">སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་གིས་ཕྱོགས་བཅུའི་དེ་བཞིན་གཤེགས་པ་ཐམས་ཅད་ལ་ཕྱག་བྱས་ཏེ་གསང་སྔགས་ཀྱི་གཞི་འདི་དག་སྨྲས་སོ།།<line/>
ན་མཿ་སརྦ་ཏ་ཐཱ་ག་ཏཱ་ནཱཾ། སརྦ་ཨཱ་ཤཱ་པ་རི་པཱུ་ར་ཀཱ་ནཱཾ། ན་མ་ཨཱཪྻ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཧ་ཧ་ཧ། མ་མ་མ། དྷི་རི་དྷི་རི་དྷི་རི།<line/>
ཤཱནྟེ། པྲ་ཤཱནྟེ། སརྦ་པཱ་པ་ཀྵ་ཡཾ་ཀ་རི། ཨ་བ་ལོ་ཀཱ་ཡ། ཀཱ་རུ་ཅི་ཀ། །བོ་དྷི་ཙིཏྟ་མ་མ་ན་སི་ཀུ་རུ། བྱ་བ་ལོ་ཀཱ་ཡ། མཱ་མ། སྨ་ར་སྨ་ར། ཡནྟ་ཡཱ་བཱུརྦ། སད་ཏྱ་ཨ་དྷིཥྛ་ནཾ་ཀྲི་ཏཾ། ཏེ་<line/>
ན་སན་ཏྱེ་ན་པ་ཙ་ནེ་ན། སརྦ་ཨཱ་ཤཱ་མེ་པ་རི་པཱུ་ར་ཡ། བུདྡྷ་ཀྵེ་ཏ་མ་པ་རི་ཤོ་དྷ་ཡཱ། མ་མེ་ཀཤྩི་དེ་བ་ཧེ་ཐཾ་ཀ་རོ་ཏུ། བུདྡྷ་ཨ་དྷིཥྛཱ་ནེ་ན་སྭཱཧཱ། ཏདྱ་ཐཱ། ཏེ་ཛེ་ཏེ་ཛེ། མ་ཧཱ་ཏེ་ཛེ། ཡ་ན་མ་མ་<line/>
ཀཱ་ཡ་དུ་ཤྩ་རི་ཏ་མ་བཱ། ཝཱག་དུ་ཤྩ་རི་ཏ་མ་བཱ། མ་ནོ་དུ་ཤྩ་རི་ཏ་མ་བཱ། དཱ་རཱི་དྲྱ་མ་བཱ། ཏད་སརྦ་དཀྵཱ་པཱ་ཡ། ཨ་ལོ་ཀཱ་ཡ། བི་ལོ་ཀཱ་ཡ། ཏ་ཐཱ་ག་ཏ་ད་རི་ཤ་ནན་ཙ། ཨ་ཧ་མ་དྷི་ཀ་དཀྵ་མི་<line/>
བོ་དྷི་ས་ཏྱ་ད་རི་ཤ་ན་མ། དྷ་དྷུ་མ། དད་ས་སྭ་མེ་ད་རི་ཤ་ན་མ། སརྦ་མེ་ཀུ་ཤ་ལཱ་ཨ་བྷི་བརྡྷནྟུ། ན་མཿ་སརྦ་ཏ་ཐཱ་ག་ཏཱ་ནན། ན་མ་ཨཱཪྻ་བ་ལོ་ཀི་ཏེ་ཤྭ་ར་ཡ། བོ་དྷི་སཏྭཱ་ཡ། སྨ་ར་པྲ་ཏི་ཛྙཱ་མ་<line/>
མ་སཏྭ། སིདྡྷྱིནྟུ་མནྟྲ་པ་དེ་སྭཱཧཱ། གཟུངས་འདི་བརྗོད་པ་ན་ས་ཆེན་པོ་འདི་རབ་ཏུ་གཡོས་ཤིང་གཞའི་སྒྲ་ཆེན་པོ་དང༌། ལྷའི་མེ་ཏོག་གི་ཆར་དག་ཀྱང་མངོན་པར་རབ་ཏུ་བབ་པར་གྱུར་ཏོ། །<line/>
</page>
<page index="31" id="431A">༄༅། །ཐམས་ཅད་དང་ལྡན་པའི་འཁོར་དེས་ལེགས་སོ་ཞེས་བྱ་བ་བྱིན་ཏེ། རིགས་ཀྱི་བུ། ལེགས་སོ། །ལེགས་སོ། །སེམས་ཅན་ཆེན་པོ་ཁྱོད་སེམས་ཅན་ཐམས་<line/>
ཅད་བསྐྱབ་པའི་ཕྱིར་རེ་བ་ཐམས་ཅད་ཡོངས་སུ་རྫོགས་པར་བྱེད་པ། འཇིགས་པ་ཐམས་ཅད་ལས་སྲུང་བར་བྱེད་པ། ལས་ཐམས་ཅད་ཕྱང་བར་ཕྱེད་པ། སྡང་བ་དང་རྨི་ལམ་ངན་པའི་<line/>
གནོད་པ་ཐམས་ཅད་རབ་ཏུ་ཞི་བར་བྱེད་པའི་གཟུགས་འདི་ལེགས་པར་སྨྲས་སོ། །བདག་ཅག་ཐམས་ཅད་ཀྱིས་ཀྱང་གཟུང་བར་བྱ། བསྙེན་བཀུར་བྱའོ། །སྤྱན་རས་གཟིགས་<line/>
དབང་ཕྱུག་གིས་སྨྲས་པ། རིགས་ཀྱི་བུ་དག །གང་ལ་ལ་ཇི་ལྟར་དེ་བཞིན་གཤེགས་པས་ཡོངས་སུ་བསྒྲགས་པའི་ཡོན་ཏན་དེ་དག་མངོན་པར་འདོད་ཅིང་ལུང་བསྟན་པ་དང༌།<line/>
ཁོ་བོའང་མངོན་སུམ་དུ་མཐོང་བ་དང༌། ཏིང་ངེ་འཛིན་འཐོབ་པ་དང༌། སངས་རྒྱས་དང་བྱང་ཆུབ་སེམས་དཔའ་མཐོང་བ་དང༌། ལོངས་སྤྱོད་དང་དབང་ཕྱུག་འཐོབ་པ་དང༌། སངས་<line/>
རྒྱས་ཀྱི་ཞིང་དུ་སྐྱེ་བར་འདོད་པ་དེས་ཟླ་བ་ཡར་གྱི་ངོ་ལ་ལུས་ལེགས་པར་ཁྲུས་བྱས་ཤིང་གཙང་ལ་བསྙེན་ཏེ་གནས་པ་འཕགས་པ་ཡན་ལག་བརྒྱད་པ་ལ་གནས་པར་བྱས་ལ་<line/>
ཚེས་བརྒྱད་ནས་བརྩམས་ཏེ། དེ་བཞིན་གཤེགས་པས་བྱིན་གྱིས་བརླབས་པའི་ཕྱོགས་སུ་སྤོས་དང༌། མེ་ཏོག་དང༌། རྒྱལ་མཚན་དང༌། བ་དན་དག་དང༌། བུམ་པ་གང་བ་<line/>
</page>
<page index="32" id="431B">དག་གིས་ཕྱོགས་དེ་དང༌། ཆོས་སྨྲ་བ་དེའང་མཆོད་པ་བྱས་ནས་ལུས་ལེགས་པར་ཁྲུས་བྱས་པ་གཙང་མས་གོས་དཀར་པོ་བགོས་ཏེ་མེ་ཏོག་དང༌། བདུག་སྤོས་དང༌། སྤོས་དང༌།<line/>
མེ་ཏོག་ཕྲེང་དང༌། བྱུག་པ་སྣ་ཚོགས་དག་གིས་མཆོད་ནས་ཡི་གེར་བྲི་བར་བྱའོ། །འབྲི་བའི་ཚེ་ན་ཉིན་གཅིག་བཞིན་དུ་དགེ་བའི་རྩ་བ་རྣམས་སེམས་ཅན་ཐམས་ཅད་དང་ཐུན་<line/>
མོང་དུ་བྱས་ལ། དེ་བཞིན་གཤེགས་པ་ལ་བླ་མ་དང༌། གུས་པའི་སེམས་ཉེ་བར་བཞག་ནས་སེམས་ཅན་ཐམས་ཅད་ལ་བྱམས་པའི་སེམས་དང༌། སྙིང་བརྩེ་བའི་སེམས་<line/>
དང༌། སྙིང་རྗེའི་སེམས་ཀྱིས་ཉི་མ་ཕྱེད་ཚུན་ཆད་ཀྱི་བར་དེ་ཙམ་དུ་བྲི་བར་བྱའོ། །ཚེས་བརྒྱད་ནས་བརྩམས་ཏེ་ཚེས་བཅོ་ལྔའི་བར་དུ་ཉིན་གཅིག་བཞིན་དུ་མཆོད་པའང་དེ་<line/>
བཞིན་བྱའོ། །ཆོ་ག་འདི་ཁོ་ན་བཞིན་དུ་བྱས་ཏེ་བྲིས་ན། དེ་མ་ཐག་ཏུ་མཚམས་མེད་པ་ལྔ་ལ་སོགས་པ་ལས་ཀྱི་སྒྲིབ་པ་ཐམས་ཅད་དང༌། སྡིག་པ་ཐམས་ཅད་བྱང་བར་འགྱུར་ཞིང་<line/>
དགེ་བའི་རྩ་བ་རྣམས་ཀྱང་འཕེལ་བར་འགྱུར། བརྩོན་འགྲུས་འབར་བར་འགྱུར་རོ། །ཚེ་དེ་ཉིད་ལའང་ལུས་བདེ་པ་འཐོབ་པར་འགྱུར། འདོད་ཆགས་དང༌། ཞེ་སྡང་དང༌། གཏི་མུག་<line/>
དང༌། ང་རྒྱལ་དང༌། ཁྲོ་བ་དང༌། ཕྲག་དོག་དང༌། སེར་སྣ་དག་སྲབ་མོར་འགྱུར་རོ། །དེས་ཡི་གེར་འབྲིར་བཅུག་ནས་ཀྱང་སྐུ་གདུང་དང་བཅས་པའི་མཆོད་རྟེན་གྱི་གནས་སུ་དེ་བཞིན་<line/>
</page>
<page index="33" id="432A">༄༅། །གཤེགས་པའི་སྐུ་གཟུགས་སྐུ་གདུང་དང་བཅས་པ་དང༌། སྤྱན་རས་གཟིགས་དབང་ཕྱུག་གི་གཟུགས་སྐུ་གདུང་དང་བཅས་པ་ཞལ་ཤར་ཕྱོགས་སུ་<line/>
བསྟན་ཏེ་བཞག་ལ། མེ་ཏོག་དང༌། བདུག་སྤོས་དང༌། སྤོས་དང༌། མར་མེ་དག་གིས་མཆོད་པ་ཤིན་ཏུ་རྒྱ་ཆེར་བྱས་ལ། ཚེས་བརྒྱད་ནས་བརྩམས་ཏེ་ཚེས་བཅོ་ལྔའི་བར་དུ་<line/>
སེམས་ཅན་ཐམས་ཅད་ལ་སྙིང་རྗེ་ཆེན་པོའི་སེམས་བསྐྱེད་པར་བྱ་ཞིང༌། གཙང་མ་ཁ་ཟས་དཀར་པོ་ཟ་བ། བསྙེན་ཏེ་གནས་པ་འཕགས་པ་ཡན་ལག་བརྒྱད་པ་ལ་གནས་<line/>
པ་གྲོགས་པོ་ཡིད་གཅུགས་པ་དང་ལྡན་པ། ང་རྒྱལ་དང༌། ཁྲོ་བ་དང༌། ཕྲག་དོག་དང༌། སེར་སྣ་ཡོངས་སུ་སྤངས་པས་ཉིན་གཅིག་བཞིན་དུ་མཆོད་པ་རྒྱ་ཆེན་པོ་བྱས་ཏེ་དུས་<line/>
གསུམ་དུ་བཟླས་བརྗོད་ལན་བརྒྱ་རྩ་བརྒྱད་རྩ་བརྒྱད་བྱའོ། །མེ་ཏོག་དང༌། བདུག་སྤོས་དང༌། སྤོས་དང༌། མར་མེ་དག་ཀྱང་ཕུལ་ལ། དུས་གསུམ་དུ་སྣ་མའི་མེ་ཏོག་བརྒྱ་རྩ་<line/>
བརྒྱད་རྩ་བརྒྱད་འཕགས་པ་སྤྱན་རས་གཟིགས་དབང་ཕྱུག་གི་གཟུགས་ལ་གཏོར་བར་བྱའོ། །ལག་ན་རྡོ་རྗེ་ལའང་བདུག་སྤོས་ཀྱིས་བདུག་པར་བྱའོ། །ཕྱོགས་བཅུར་ཕྱག་<line/>
བྱས་ལ་ནུབ་ཕྱོགས་ཀྱི་ལྷ་མོ་འཇིགས་བྱེད་མ་དང༌། ཤར་ཕྱོགས་ཀྱི་དཔེ་མེད་མ་དང༌། སྟེང་གི་ཕྱོགས་ཀྱི་དུང་ཅན་མ་ལ་སོགས་པ་ལ་ཕྱོགས་བཞིར་གཏོར་མ་རོ་སྣ་<line/>
</page>
<page index="34" id="432B">ཚོགས་དང་ལྡན་པ་དང༌། འོ་ཐུག་དང༌། ཞོ་དང༌། འབྲས་ཆན་དག་ཀྱང་གཏོར་བར་བྱའོ། །དེས་ན་དེ་ལ་རྣམ་པར་གཡེང་བ་དང༌། འཇིགས་པ་འགའ་ཡང་འབྱུང་བར་མི་འགྱུར་<line/>
ཞིང་སེམས་འཁྲུལ་བར་མི་འགྱུར་རོ། །སྣ་མའི་མེ་ཏོག་བརྒྱ་རྩ་བརྒྱད་པོ་ཐམས་ཅད་ལ་བཟླས་བརྗོད་བརྒྱ་རྩ་བརྒྱད་བྱས་ལ་བསྐུལ་བར་བྱའོ། །ཆོ་ག་འདི་ཁོ་ན་བཞིན་དུ་སྔར་<line/>
བསྙེན་པ་བྱས་ལ་དེ་ནས་ཚེས་བཅོ་ལྔའི་ནང་པར་ས་ཕྱོགས་དེར་བུམ་པ་གང་བ་བཞི་བཞག་ལ་བདུག་སྤོས་དང༌། ཙནྡན་དང༌། པོག་དཀར་པོ་དང༌། ག་བུར་དག་ཀྱང་གཞག་<line/>
མར་མེ་ཁ་བཞི། མེ་ཏོག་དང༌། བདུག་སྤོས་དང༌། གདུགས་དང༌། རྒྱལ་མཚན་དང༌། དར་དང༌། བ་དན་སྣ་ཚོགས་དག་དང༌། གསེར་དངུལ་གྱི་སྣོད་དག་གིས་ལེགས་པར་<line/>
བརྒྱན་ལ་སྦྲང་རྩི་དང་སྦྱར་བའི་འོ་ཐུག་དང༌། ཞོ་དང༌། འབྲས་ཆེན་དང༌། གཞན་ཡང་ཅི་འབྱོར་པའི་ལྷ་བཤོས་དང༌། གཏོར་མ་དག་ཀྱང་ཕྱོགས་བཞིར་གཞག་གོ །སྣ་མའི་མེ་<line/>
ཏོག་བརྒྱ་རྩ་བརྒྱད་ལ་སྔ་མ་བཞིན་དུ་བཟླས་བརྗོད་ལན་རེ་བྱས་ལ་ཕྱོགས་བཞིར་གཏོར་རོ། །དེ་ནས་སྣ་མའི་མེ་ཏོག་བརྒྱ་རྩ་བརྒྱད་ཕྲག་གསུམ་ལ་བཟླས་བརྗོད་ལན་རེ་བྱས་<line/>
ལ༑ རེ་རེ་ནས་འཕགས་པ་སྤྱན་རས་གཟིགས་དབང་ཕྱུག་གི་གཟུགས་ལ་བསྣུན་པར་བྱའོ། །དེ་ནས་གཟུགས་དེ་འགུལ་བར་འགྱུར་ཞིང་སྒྲ་སྐད་ཆེན་པོའང་འབྱུང་བར་འགྱུར།<line/>
</page>
<page index="35" id="433A">༄༅། །འོད་ཟེར་དག་ཀྱང་འབྱུང་བར་འགྱུར། སའང་གཡོ་བར་འགྱུར་རོ། །དེ་ནས་ལས་ཐམས་ཅད་དང༌། དགོས་པ་ཐམས་ཅད་ཀྱང་འགྲུབ་པར་འགྱུར་ཞིང་<line/>
དེ་བཞིན་གཤེགས་པ་མཐོང་བ་དང༌། བྱང་ཆུབ་སེམས་དཔའི་ས་ཐོབ་པར་ཡང་འགྱུར། སེམས་ཅན་ཐམས་ཅད་ཀྱིས་ཕྱག་བྱ་བའི་འོས་སུའང་འགྱུར། ནོར་དང༌། འབྲུ་དང༌།<line/>
མཛོད་དང༌། བང་བ་རྣམས་འབྱོར་པར་ཡང་འགྱུར། ནད་ཐམས་ཅད་ཡོངས་སུ་སྤངས་པ་དང༌། ཚེ་རིང་བར་ཡང་འགྱུར། དགྲ་ཐམས་ཅད་དང༌། རྒྱལ་པོ་དང༌། རྒྱལ་བུ་དང༌།<line/>
བློན་པོ་རྣམས་ཀྱང་དེ་ལ་ལྟ་འདོད་ཅིང་གཅེས་སྤྲས་བྱེད་པར་ཡང་འགྱུར། ཉོན་མོངས་པ་ཐམས་ཅད་དང༌། འདོད་ཆགས་དང༌། ཞེ་སྡང་དང༌། གཏི་མུག་སྤངས་པར་འགྱུར།<line/>
ནམ་དུའང་སྡུག་པ་དང་མི་འབྲལ་བར་འགྱུར་རོ། །བརྟན་པ་དང༌། སྟོབས་དང༌། བརྩོན་འགྲུས་ཆེན་པོ་དང་ལྡན་པ་དང༌། གཟི་བརྗིད་དང་ལྡན་པ་དང༌། དབང་པོ་རྣོ་བ་དང༌། བློ་དང་<line/>
ལྡན་པ་དང༌། སེམས་ཅན་ཐམས་ཅད་ལ་སྙིང་བརྩེ་བའི་སེམས་དང་ལྡན་པ་དང༌། ཆོ་ག་ཤེས་པ་དང༌། འཆི་བའི་ཚེ་ན་སངས་རྒྱས་བཅོམ་ལྡན་འདས་རྣམས་མཐོང་བ་དང༌། འཕགས་<line/>
པ་སྤྱན་རས་གཟིགས་དབང་ཕྱུག་ཀྱང་མཐོང་བ་དང༌། བྱམས་པ་ལ་གནས་ཤིང་ཆོས་སྟོན་བཞིན་དུ་འཆི་བའི་དུས་བྱེད་པའི་བར་དུའང་འགྱུར་རོ། །སངས་རྒྱས་ཀྱི་ཞིང་ཇི་ལྟ་བུ་<line/>
</page>
<page index="36" id="433B">འདོད་པ་དག་གམ། འཁོར་ལོས་བསྒྱུར་བའི་རིགས་ཆེན་པོའམ། གང་དུ་རྗེས་སུ་དྲན་པར་བྱེད་པ་དེར་སྐྱེ་བ་དང༌། གཞན་ཡང་ཡོན་ཏན་སྟོང་ཕྲག་དུ་མ་དག་ཀྱང་འཐོབ་པར་འགྱུར་རོ། །<line/>
གསོལ་པ། བཅོམ་ལྡན་འདས། དེ་ལྟར་ན། ཆོས་ཀྱི་རྣམ་གྲངས་འདི་དང༌། གཟུངས་ཀྱི་གསང་སྔགས་ཀྱི་གཞི་འདི་དག་ནི། ཡོན་ཏན་མང་པོའི་འབྱུང་གནས་ལགས་ཏེ། ཆོས་ཀྱི་<line/>
རྣམ་གྲངས་འདི་ནི། དེ་བཞིན་གཤེགས་པའི་བྱིན་གྱི་རླབས་མ་མཆིས་པར་མཉན་པར་ཡང་རྔོ་མི་ཐོགས་ལ་གཟུང་བར་ཡང་རྔོ་མི་ཐོགས། ཀློག་པར་ཡང་རྡོ་མི་ཐོགས། མཆོད་པར་ཡང་རྔོ་<line/>
མི་ཐོགས། ཡི་གེ་བྲི་བར་ཡང་རྔོ་མི་ཐོགས། ཡི་གེར་འབྲིར་སྩལ་བར་ཡང་རྔོ་མི་ཐོགས། དད་པར་ཡང་རྔོ་མི་ཐོགས་ལགས་སོ། །གལ་ཏེ་མཐོང་བར་གྱུར་ནའང་ཉན་པར་མི་འགྱུར་ལ། གལ་<line/>
ཏེ་ཉན་པར་གྱུར་ནའང་དེ་སེམས་རྣམ་པར་གཡེངས་པས་ཉན་པར་འགྱུར་ཞིང་དད་པར་མི་འགྱུར། བསྙེན་བཀུར་བགྱིད་པར་མི་འགྱུར་ལགས་སོ། །གལ་ཏེ་བསྙེན་བཀུར་བགྱིད་པར་<line/>
འགྱུར་ནའང་ཉོན་མོངས་པ་དང༌། གནོད་སེམས་དང་བཅས་པའི་སེམས་ཀྱིས་བསྙེན་བཀུར་བགྱིད་པར་འགྱུར་ལགས་སོ། །གལ་ཏེ་ཡི་གེར་འབྲིའམ། ཡི་གེར་འབྲིར་སྩལ་བར་གྱུར་ནའང་<line/>
དེ་གཞན་དག་ཡིད་ལ་བགྱིད་པར་འགྱུར་ལགས་སོ། །དེ་ཅིའི་སླད་དུ་ཞེ་ན། འདི་ལྟར་དེའི་སྔོན་གྱི་ལས་ཀྱི་འབྲས་བུ་ལགས་པའི་སླད་དུ་སྟེ། དེ་ནི་ལས་དེ་ཉམས་སུ་མྱོང་བར་བགྱིད་<line/>
</page>
<page index="37" id="434A">༄༅། །ཅིང་ཐེ་ཚོམ་སྐྱེ་བར་འགྱུར་ལགས་སོ། །མཚམས་མ་མཆིས་པ་ལྔ་བགྱིད་པས་ཀྱང་ལན་གསུམ་བསྒྲུབས་ན། རེ་བ་ཐམས་ཅད་ཡང་དག་པར་འགྲུབ་པར་<line/>
འགྱུར་ལགས་ཏེ། དེ་ལ་ནེམ་ནུར་མ་མཆིས་པ་དང༌། ཡིད་གཉིས་མ་མཆིས་པ་དང༌། ཐེ་ཚོམ་མི་བསྐྱེད་པར་བགྱི་ལགས་སོ། །དེ་ནས་བཅོམ་ལྡན་འདས་ཀྱིས་བྱང་ཆུབ་སེམས་<line/>
དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ལ་ལེགས་སོ་ཞེས་བྱ་བ་བྱིན་ཏེ། རིགས་ཀྱི་བུ། ལེགས་སོ། །ལེགས་སོ། །ཆོས་ཀྱི་རྣམ་གྲངས་འདི་ནི་<line/>
སེམས་ཅན་ཐམས་ཅད་ལ་དེ་བཞིན་གཤེགས་པའི་མཛད་པ་བྱེད་པར་འགྱུར་རོ། །དེ་ནས་གནོད་སྦྱིན་མོ་ཆེན་མོ་དཔེ་མེད་མ་བཅོམ་ལྡན་འདས་ག་ལ་བ་དེར་སོང་སྟེ་ཕྱིན་ནས་<line/>
བཅོམ་ལྡན་འདས་ལ་མེ་ཏོག་དང༌། སྤོས་དང༌། བདུག་སྤོས་སྣ་ཚོགས་དང༌། རས་བཅོས་བུ་ཟུང་དག་གིས་མཆོད་པར་བྱས་ཏེ་བཅོམ་ལྡན་འདས་ཀྱི་ཞབས་གཉིས་ལ་གཏུགས་<line/>
ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་གིས་འདི་ལྟར་བཅོམ་ལྡན་འདས་ཡུལ་ཀོའུ་ཤ་མྦྷི་ན་དབྱངས་ཅན་གྱི་ཀུན་དགའ་ར་བ་ན་<line/>
བཞུགས་པའི་སྤྱན་སྔར་སེམས་ཅན་ཐམས་ཅད་ཀྱི་དོན་དང༌། སྨན་པ་དང༌། བདེ་བའི་སླད་དུ་དམ་བཅས་པ་བརྗོད་པར་རྗེས་སུ་དྲན་ལགས་ཏེ། བཅོམ་ལྡན་འདས། བདག་<line/>
</page>
<page index="38" id="434B">ཅག་གིས་ཀྱང་རིག་སྔགས་འཆང་བ་ཐམས་ཅད་ཀྱི་སྙིང་པོ་དག་འཚལ་ལགས་སོ། །དེའི་སླད་དུ་བཅོམ་ལྡན་འདས་ཀྱིས་སྐྱེ་བོ་མང་པོ་ལ་སྨན་པ་དང༌། སྐྱེ་བོ་མང་པོ་ལ་བདེ་བ་དང༌། རེ་<line/>
བ་ཐམས་ཅད་ཡོངས་སུ་རྫོགས་པར་འགྱུར་བ་དང༌། དགེ་སློང་དང༌། དགེ་སློང་མ་དང༌། དགེ་བསྙེན་དང༌། དགེ་བསྙེན་མ་རྣམས་ཀྱི་དོན་དུ་བདག་རྗེས་སུ་གཟུང་དུ་གསོལ། ན་མཿ་<line/>
སརྦ་ཏ་ཐཱ་ག་ཏཱ་ནཱཾ། སྱཱད་ཡ་ཐེ་དན། ཧ་ཧ། ཧི་ཧི། ཧུ་ཧུ། ས་ར་ས་ར། ལ་ཧཱུཾ་ལ་ཧཱུཾ། ཤཱ་གྷྲཱིཾ། མ་ཧཱ་བིདྱཱ། སརྦ་བིདྱཱ་དྷ་ར་ན་མ་སྐྲི་ཏེ། ཧ་ས་ཧ་ས་ཀིཾ་ཏིཥྛ་སི། ཀིཾ་ཀིཾ་ཏིཥྛ་སི། ཀན་ཀ་<line/>
བི་ཙི་ཏྲ། ཨ་བ་ར་ཎ་བི་བྷཱུ་ཥི་ཏཱངྒེ། པ་ཊ་པ་ཊ། བྷ་ར་བྷ་ར། བྷི་རི་བྷི་རི། བྷུ་རུ་བྷུ་རུ། སརྦ་ཨརྠན་མེ་སཱ་དྷ་ཡ། ཏུ་རུ་ཏུ་རུ། ཨརྠན་སཱ་དྷ་ཡ། ཨརྠན་དེ་ཧི་མེ། སརྦ་སཏྲཱ་ནཱཾ་སིདྡྷིཾ། ཧཱ་ཧཱ། པདྨེ་<line/>
པདྨེ༑ མ་ཧཱ་པདྨེ། བི་ཤ་དེ་བི་ཤ་དེ། མ་ཧཱ་བི་ཤ་དེ། བྷ་བ་བྷ་བ། བྷ་བོ་བྷ་བཱ་ཡ། ཏ་མ་ཧཾ་གྷོ་རེ། ཏན་མེ་བིདྱ་མ་པྲ་ཡོ་ཛ་ན་ཡ། སིདྡྷིཾ་ཀུ་རུ། སརྦ་ཨཱ་ཤཱ་མེ་པ་རི་པཱུ་ར་ཡ། བུདྡྷ་ཨ་དྷིཥྛཱ་ནེ་ན་<line/>
སྭཱཧཱ༑ བཅོམ་ལྡན་འདས། གང་ལ་ལ་ཡོན་ཏན་འཚལ་བ་དང༌། ནོར་དང་འབྲུ་འཚལ་བ་དང༌། སེམས་ཅན་ཐམས་ཅད་དབང་དུ་བགྱིད་པར་འཚལ་བ་དང༌། ནོར་གྱི་དབང་ཕྱུག་ཆེན་<line/>
པོ་དང༌། རྒྱལ་སྲིད་དང༌། རིག་སྔགས་འཆང་ཆེན་པོ་ཉིད་དང༌། བདག་ཀྱང་མངོན་སུམ་དུ་མཐོང་བར་འཚལ་བ་དེས་ཆོས་བརྒྱད་ཀྱི་གདུགས་ལ་རས་དཀར་པོ་གསར་པ་ཁ་ཚར་མ་<line/>
</page>
<page index="39" id="435A">༄༅། །བཀུམ་པ་སྐྲ་བསལ་བ་ལ་རི་མོ་མཁན་གཙང་མ་བསྙེན་ཏེ་གནས་པ། འཕགས་པ་ཡན་ལག་བརྒྱད་པ་ལ་གནས་པས། ཚོན་རྩི་སྤྱིན་དང་མ་འབགས་པ་<line/>
སྣོད་གསར་པའི་ནང་དུ་སྩལ་བས་དབུས་སུ་དེ་བཞིན་གཤེགས་བའི་སྐུ་གཟུགས་ཆོས་སྟོན་པའི་ཚུལ་དུ་བཞུགས་པ་བྲི་བར་བགྱིའོ། །གཡས་ཕྱོགས་སུ་འཕགས་པ་རྡོ་རྗེ་ཁྲོ་བོ་<line/>
རད་པ་དཀར་པོ་འཚལ་བ། རྒྱན་ཐམས་ཅད་དང༌། མེ་ཏོག་ཕྲེང་བ་དང༌། ཟླ་གམ་དང༌། སེ་མོ་དོས་བརྒྱན་པ་རྡོ་རྗེ་གསོར་ཞིང་མཆིས་པ་བྲི་བར་བགྱིའོ། །གཡོན་ཕྱོགས་སུ་ནི་གནོད་<line/>
སྦྱིན་མོ་ཆེན་མོ་དཔེ་མེད་མ་འདམ་བུ་མདའ་རྒྱུའི་མདོག་ལྟར་དཀར་ཤམ་དུ་མཆིས་ལ། རད་པ་དཀར་པོ་འཚལ་བ། རྒྱན་ཐམས་ཅད་ཀྱིས་བརྒྱན་པ། སུག་པ་ན་པདྨ་ཐོགས་ཤིང་<line/>
ཡང་དག་པར་དབུགས་འབྱིན་པའི་ཚུལ་དུ་མཆིས་པ་བྲི་བར་བགྱིའོ། །དེ་ནས་རིག་སྔགས་འཆང་གཙང་མ་བསྙེན་ཏེ་གནས་པ། འཕགས་པ་ཡན་ལག་བརྒྱད་པ་ལ་གནས་པ། རད་<line/>
པ་དཀར་པོ་འཚལ་བ། གྲོགས་དང་ལྡན་པ། ནས་ཆན་འོ་མ་དང་སྦྱར་བ་འཚལ་བས་སྔར་བསྙེན་པ་བགྱི་ལ། ཚེས་བརྒྱད་ཀྱི་གདུགས་ལ་དེ་བཞིན་གཤེགས་པའི་སྐུ་གདུང་དང་<line/>
བཅས་པའི་གནས་གཙང་མར་དང་པོར་ཁོ་ནར་དེ་བཞིན་གཤེགས་པ་དང༌། ལག་ན་རྡོ་རྗེ་ལ་མེ་ཏོག་དང༌། བདུག་སྤོས་དང༌། སྤོས་དག་གསོལ་བར་བགྱི་ཞིང༌། ཕྱོགས་བཞིར་<line/>
</page>
<page index="40" id="435B">ཡང་འོ་ཐུག་དང༌། ཞོ་དང༌། འབྲས་ཆན་དང༌། རོ་སྣ་ཚོགས་དང་ལྡན་པ་དང༌། ཆན་སྣ་ཚོགས་ཀྱི་གཏོར་མ་དག་གཏོར་ལ། མེ་ཏོག་དང༌། བདུག་སྤོས་དང༌། སྤོས་དང༌། མར་མེ་སྣ་<line/>
ཚོགས་དག་གིས་མཆོད་པ་བགྱིས་ནས་དུས་གསུམ་དུ་སྣ་མའི་མེ་ཏོག་བརྒྱ་རྩ་བརྒྱད་ཕྲག་གསུམ་ལ་བཟླས་བརྗོད་བརྒྱ་རྩ་བརྒྱད་ཕྲག་གསུམ་བགྱི་ཞིང༌། རེ་རེ་ནས་གནོད་སྦྱིན་མོ་<line/>
ཆེན་མོ་དཔེ་མེད་མའི་གཟུགས་དེ་ལ་བསྣུན་པར་བགྱིའོ། །དེ་ནས་ཟླ་བ་ཉའི་ཚེས་བཅོ་ལྔའི་གདུགས་ལའང་ཆོག་འདི་ཉིད་དང༌། གཞན་ཡང་ཅི་འབྱོར་བ་དག་དང༌། བདུག་སྤོས་<line/>
དང༌། ག་པུར་དང༌། པོག་དཀར་པོ་དང༌། ཙནྡན་དང༌། ཤིང་མུ་ས་དག་ཀྱང་དབུལ། འབྲུ་མར་དྲི་བདའ་བའི་ཞུགས་མར་ཁ་གཉིས་ཀྱང་དབུལ་བར་བགྱིའོ། །དེ་ནས་བདག་དེར་རང་གི་<line/>
གཟུགས་ཀྱིས་གནས་པར་བགྱི་ཞིང་དམ་པ་ཅི་འཚལ་བའང་སྩལ་བར་བགྱི་སྟེ། ཏིང་ངེ་འཛིན་ཐོབ་པ་དང༌། ནམ་མཁའ་ལ་མཆིས་པ་དང༌། ལུས་མི་སྣང་བར་བགྱི་བ་དང༌། རྒྱལ་སྲིད་<line/>
དང༌། སྟོབས་ཀྱི་འཁོར་ལོས་བསྒྱུར་བ་ཉིད་དང༌། རིག་སྔགས་འཆང་ཉིད་དང༌། གཏེར་ལྟ་འཚལ་བ་དང༌། ནོར་སྒྱུར་འཚལ་བ་དང༌། ཕ་རོལ་གྱི་སེམས་འཚལ་བ་དང༌། ཚེ་རིང་བ་དང༌།<line/>
དམ་པ་ཅི་འཚལ་བའང་སྩལ་བར་བགྱི་ལགས་སོ། །དེས་ཀྱང་སེམས་ཅན་ཐམས་ཅད་ལ་བྱམས་པའི་སེམས་དང༌། ང་རྒྱལ་དང༌། ཁྲོ་བ་དང༌། ཕྲག་དོག་དང༌། སེར་སྣ་ཡོངས་སུ་<line/>
</page>
<page index="41" id="436A">༄༅། །སྤངས་པའི་སེམས་སུ་བགྱིའོ། །མཆོད་རྟེན་དང༌། ཆོས་དང༌། དགེ་འདུན་གྱི་ནོར་འཕྲོག་པ་ཡོངས་སུ་སྤང་བ་དང༌། དེ་བཞིན་གཤེགས་པ་རྣམས་ལ་དང་བ་མི་<line/>
ཕྱེད་པར་བགྱིའོ། །བཅོམ་ལྡན་འདས། གལ་ཏེ་མཚམས་མ་མཆིས་པ་བགྱིད་བ་ཞིག་གིས་ཀྱང་ལན་གསུམ་བསྒྲུབས་ཏེ་བདག་གིས་མ་སྩལ་བར་གྱུར་ན། བཅོམ་ལྡན་འདས།<line/>
བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་མ་གྱུར་ཅིག །གལ་ཏེ་སངས་རྒྱས་ལ་མ་དད་པར་གྱུར་པ་དང༌། ཡིད་གཉིས་སུ་<line/>
གྱུར་པ་གང་ལགས་པ་དང༌། སྡིག་པ་མི་དགེ་བའི་ཆོས་བགྱིས་ནས་འགྱོད་པར་མི་བགྱིད་པ་དང༌། ཉོན་མོངས་པ་དང༌། ཉེ་བའི་ཉོན་མོངས་པའི་སེམས་དང་ལྡན་པ་གང་ལགས་<line/>
པ་དེ་དག་ལའང་བདག་མཐོང་བ་སྩལ་བར་བགྱི་ཞིང་ཐོབ་པར་ཡང་བགྱི་ལགས་སོ། །དེ་ནས་བཅོམ་ལྡན་འདས་ཀྱིས་གནོད་སྦྱིན་མོ་ཆེན་མོ་དཔེ་མེད་མ་ལེ་ལེགས་སོ་ཞེས་བྱ་<line/>
བ་བྱིན་ཏེ། སྲིང་མོ། ལེགས་སོ། །ལེགས་སོ། །སྲིང་མོ་ཁྱོད་ཀྱིས་སེམས་ཅན་ཐམས་ཅད་ཀྱི་དོན་དུ་སྡིག་པ་ཀུན་ཏུ་སྤྱོད་པའི་སེམས་ཅན་རྣམས་ལ་གསང་སྔགས་ཀྱི་གཞི་<line/>
འདི་ལྟ་བུ་འདི་དག་སྨྲས་ཞིང་དམ་བཅའ་བའང་བྱས་པ་ནི། ཡང་ཁྱོད་ལེགས་སོ། །ཁྱོད་སྙིང་རྗེ་ཆེན་པོ་འདི་ལྟ་བུ་འདིས་སེམས་ཅན་ཐམས་ཅད་བླ་ན་མེད་པ་ཡང་དག་པར་རྫོགས་<line/>
</page>
<page index="42" id="436B">པའི་བྱང་ཆུབ་ལ་རབ་ཏུ་འགོད་ནུས་པར་འགྱུར་གྱི། ཁྱོད་ཀྱིས་དེ་བཞིན་དུ་གྱིས་ཤིག །དེ་ནས་ལྷ་མོ་ཆེན་མོ་དུང་ཅན་མས་བཅོམ་ལྡན་འདས་ལ་མེ་ཏོག་སྣ་ཚོགས་དང༌། སྤོས་སྣ་<line/>
ཚོགས་དག་གིས་མཆོད་པ་བྱས་ཏེ་བསྐོར་བ་བྱས་ནས་བཅོམ་ལྡན་འདས་ཀྱི་ཞབས་གཉིས་ལ་གཏུགས་ཏེ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་<line/>
གིས་དེ་བཞིན་གཤེགས་པའི་བྱིན་གྱི་རླབས་ཀྱིས་དེ་བཞིན་གཤེགས་པའི་བསྟན་པ་ཡུན་རིང་དུ་གནས་པར་བགྱི་བ་དང༌། ཆོས་སྨྲ་བ་དེ་དག་ཀྱང་བསྲུང་བའི་སླད་དུ་དམ་བཅའ་བར་<line/>
བགྱི་ཞིང༌། རེ་བ་ཐམས་ཅད་ཡོངས་སུ་རྫོགས་པར་བགྱིད་པའི་གསང་སྔགས་ཀྱི་གཞི་རྣམས་སྩལ་བར་བགྱི་ལགས་ཀྱི། དེའི་སླད་དུ་བཅོམ་ལྡན་འདས་ཀྱིས་བདག་ལ་རྗེས་སུ་<line/>
གནང་བར་མཛད་དུ་གསོལ། ན་མཿ་སརྦ་ཏ་ཐཱ་ག་ཏ་ནཱི། ཏདྱ་ཐཱ། ཨོཾ་ཤཾ་ཁི་ནི་དེ་བི། ཨཱ་གཙྪ་ཨཱ་གཙྪ། ཏིཥྛཱ་དྷ་ནེ། དྷཱ་ན་ཛ་ཡེ། བྲི་བྲི། བྲི་དྷཱ་ཀ་རི། དྷྲི་དྷྲི། དྷྲི་ཏི་ཀ་རི། ནཱ་ནཱ་བི་བི་དྷ།<line/>
པ་ཤ་བསྟ། ཨཱ་ཡུ་དྷ་དྷ་ར་ནི། ཡུ་ཡུ་ཨཱ་ཡུཥྤ་ལ་ན། ཏ་ཐཱ་ག་ཏ་ནཱཾ། སྨ་ར་བོ་དྷ་ཙིཏྟཾ། མ་བི་ལམྦ། དེ་ཧི་མེ་བ་ར་ན། ཤཾ་ཁི་ནི་སྭཱཧཱ། བཅོམ་ལྡན་འདས། གསང་སྔགས་ཀྱི་གཞི་འདི་དག་ལུས་ལ་<line/>
གནས་པར་བགྱིས་ན། དེའི་སྙན་པ་འཕེལ་བར་འགྱུར་ཞིང༌། གཟི་བརྗིད་འཕེལ་བ་དང༌། ལོངས་སྤྱོད་འཕེལ་པ་དང༌། དབང་ཕྱུག་འཕེལ་བ་དང༌། ཚེ་རིང་བ་དང༌། དགྲ་རྣམས་དབང་<line/>
</page>
<page index="43" id="437A">༄༅། །དུ་བགྱི་བའང་འཕེལ་བར་འགྱུར་ལགས་སོ། །ས་ཕྱོགས་གཙང་མའམ། ལྷའི་གནས་སུ་ཅི་འབྱོར་བའི་གཏོར་མ་ཕྱོགས་བཞིར་སྩལ་ལ། དེ་བཞིན་<line/>
གཤེགས་པ་ལ་བདུག་སྤོས་དང༌། པོག་དཀར་པོ་དག་གིས་མཆོད་པ་རྒྱ་ཆེར་བགྱི་ཞིང་ཞུགས་མར་དག་ཀྱང་ཕུལ་ལ། དགུང་ཉི་ཤུ་རྩ་གཅིག་ཏུ་བྱམས་པ་ལ་གནས་པ་དང༌།<line/>
དེས་པར་གནས་ཤིང་བཟླས་བརྗོད་ལན་བརྒྱ་རྩ་བརྒྱད་བགྱིས་ན། དམ་པའི་ཆོས་སྤོང་བ་མ་གཏོགས་པ་རྣམས་ཀྱི་བསམ་པ་ཐམས་ཅད་ཡོངས་སུ་རྫོགས་པར་བགྱི་ལགས་<line/>
སོ༑ ༑དེ་ནས་བཅོམ་ལྡན་འདས་དང༌། ཇི་ལྟར་ལྷགས་པའི་འཁོར་དེ་དག་གིས་ལྷ་མོ་ཆེན་མོ་དུང་ཅན་མ་ལ་ལགས་སོ་ཞེས་བྱ་བ་བྱིན་ཏེ། སྲིང་མོ། ལེགས་སོ། །ལེགས་<line/>
སོ༑ ༑ཡོན་ཏན་མང་པོ་དང་ལྡན་པའི་དམ་བཅའ་བ་འདི་ནི་ལེགས་པར་སྨྲས་སོ། །སྲིང་མོ། ཁྱོད་ཀྱིས་མ་འོངས་པའི་དུས་ན་དེ་བཞིན་དུ་གྱིས་ཤིག །དེ་ནས་ལྷ་མོ་ཆེན་མོ་འཇིགས་<line/>
བྱེད་མས་བཅོམ་ལྡན་འདས་ལ་གསེར་གྱི་མེ་ཏོག་དག་གིས་མཆོད་པ་བྱས་ནས་བཅོམ་ལྡན་འདས་ཀྱི་ཞབས་གཉིས་ལ་གཏུགས་ཏེ་བཅོམ་ལྡན་འདས་ལ་འདི་སྐད་ཅེས་<line/>
གསོལ་ཏོ། །བཅོམ་ལྡན་འདས། བདག་གིས་ཀྱང་ཆོས་སྨྲ་བ་དེ་དག་དང༌། ཆོས་ཉན་པ་དེ་དག་དང༌། ཡི་གེར་འབྲི་བ་དེ་དག་དང༌། འཛིན་པ་དང༌། ཀློག་པ་དང༌། མཆོད་པ་བགྱིད་<line/>
</page>
<page index="44" id="437B">པ་དེ་དག་གི་དོན་དུ་རེ་བ་ཐམས་ཅད་ཡོངས་སུ་རྫོགས་པར་བགྱིད་པ། དབྱིག་དང༌། ནོར་བུ་དང༌། མུ་ཏིག་དང༌། ལོངས་སྤྱོད་དང༌། དབང་ཕྱུག་དང༌། རྒྱལ་སྲིད་དང༌། ཚེ་རིང་བར་བགྱིད་<line/>
པ༑ དགྲ་ཐམས་ཅད་དབང་དུ་བགྱིད་པའི་གསང་སྔགས་ཀྱི་གཞི་རྣམས་སྩལ་བར་བགྱི་སྟེ། རྒྱལ་པོའམ། རྒྱལ་པོའི་བཙུན་མོའམ། དགེ་སློང་ངམ། དགེ་སློང་མའམ། དགེ་བསྙོན་<line/>
ནམ༑ དགེ་བསྙེན་མ་གང་ལ་ལ་ཞིག་འཛིན་ཏམ། ཀློག་གམ། བསྙེན་བཀུར་བགྱིད་དམ། ཡི་གེར་འབྲིའམ། ཡི་གེར་འབྲིར་སྩོལ་ཏམ། མཆོག་ཏུ་གུས་པས་ཇི་སྐད་གསུངས་<line/>
བའི་སྒྲུབ་པ་ལ་སྒྲུབ་པར་བགྱིད་ན། བཅོམ་ལྡན་འདས། བདག་གིས་དེ་བསྲུང་བར་བྱ། ཡོངས་སུ་བསྐྱང་བར་བགྱི་ཞིང་དམ་པ་ཅི་འཚལ་བའང་སྩལ་བར་བགྱི་སྟེ། ལོངས་སྤྱོད་དང༌།<line/>
དབང་ཕྱུག་དག་གིས་མི་བྲེལ་བར་བགྱི། འཐབ་མོ་དང༌། འགྱེད་པ་དང༌། ཁྲག་ཁྲུག་དང༌། འཁྲུག་སློང་དག་ལུས་རྒྱལ་བར་བགྱི། ཚེ་ཕུན་སུམ་ཚོགས་པ་ཉེ་བར་བསྒྲུབ་པར་བགྱི། དེའི་<line/>
ཡུལ་དང་གྲོང་ཁྱེར་དག་ཀྱང་ཡོངས་སུ་བསྐྱང་བར་བགྱི་ལགས་ཀྱི། དེའི་སླང་དུ་བཅོམ་ལྡན་འདས་ཀྱིས་བདག་ལ་རྗེས་སུ་གནང་བར་མཛད་དུ་གསོལ། ན་མཿ་སརྦ་ཏ་ཐཱ་ག་ཏ་ནཱཾ། ཏདྱ་ཐཱ།<line/>
ཨོཾ་ཤཾ་ཁི་ནི་དེ་བི། ཨཱ་གཙྪ་ཨཱ་གཙྪ། ཏིཥྛཱདྷ་ནེ། དྷཱ་ན་ཛ་ཡེ། བྲི་བྲི། བྲི་དྷཱ་ཀ་རི། དྷྲི་དྷྲི། དྷྲི་ཏ་ཀ་རི། ནཱ་ནཱ་བི་བི་དྷ། བ་ཤ་བསྟ་དྷ་དྷ་རི་ནི། ཡུ་ཡུ་ཨ་ཡུཥྤྲཱ་ལ་ལེ། ཏ་ཐཱ་ག་ཏ་ནཱཾ། སྨ་ར་བོ་དྷི་<line/>
</page>
<page index="45" id="438A">༄༅། །ཙིཏྟཾ། མ་བི་ལམྦ། དེ་ཧི་མེ་པ་ར་ན། ཤཾ་ཁི་ནི་སྭཱཧཱ། བཅོམ་ལྡན་འདས། བདག་གིས་སེམས་ཅན་ཐམས་ཅད་ཀྱི་དོན་དུ་དེ་བཞིན་གཤེགས་པས་བྱིན་<line/>
གྱིས་བརླབས་ཤིང་དེ་བཞིན་གཤེགས་པས་རྗེས་སུ་གནང་བའི་གསང་སྔགས་ཀྱི་གཞི་འདི་དག་སྨྲས་ལགས་ཏེ། དེ་བཞིན་གཤེགས་པའི་སྤྱན་སྔར་མེ་ཏོག་དང༌། བདུག་སྤོས་དང༌།<line/>
སྤོས་དང༌། མར་མེ་དག་གིས་མཆོད་པ་བགྱིས་ལ། ཕྱོགས་བཞིར་ཡང་འོ་ཐུག་དང༌། རོ་སྣ་ཚོགས་དང་ལྡན་པའི་གཏོར་མ་དག་སྩལ་ཏེ། ཅི་དང་ཅི་འཚལ་བ་ཡིད་ལ་བགྱིས་<line/>
ཤིང་བཟླས་བརྗོད་ལན་བརྒྱ་རྩ་བརྒྱད་ཀྱིས་མཆོད་པ་བགྱིས་ན། རེ་བ་དེ་དང་དེ་དག་ཐམས་ཅད་ཡོངས་སུ་རྫོགས་པར་བགྱིད་ལགས་སོ། །གང་ལ་ལ་བདག་རང་གི་གཟུགས་མཐོང་<line/>
བར་འཚལ་བ་དེས་ཚེས་བརྒྱད་ཀྱི་གདུགས་ལ་རས་དཀར་པོ་གསར་པ་ཁ་ཚར་མ་བཀུམ་པ་སྐྲ་མ་མཆིས་པ་ལ་རི་མོ་མཁན་གཙང་མ་འཕགས་པའི་ཡན་ལག་བརྒྱད་ཡོངས་སུ་<line/>
བཟུང་བས་ཚོན་རྩི་སྤྱིན་དང་མ་འབགས་པ་སྣོད་གསར་པའི་ནང་དུ་སྩལ་བས། དབུས་སུ་དེ་བཞིན་གཤེགས་པའི་སྐུ་གཟུགས་ཆོས་སྟོན་པའི་ཚུལ་དུ་བཞུགས་པ་བྲི་བར་བགྱིའོ།།<line/>
གཡས་ཕྱོགས་སུ་འཕགས་པ་སྤྱན་རས་གཟིགས་དབང་ཕྱུག་ཆོས་ཀྱི་འབེལ་བའི་གཏམ་སྟོན་པ་བྲི་བར་བགྱིའོ། །གཡོན་ཕྱོགས་སུ་ནི་ལྷ་མོ་ཆེན་མོ་འཇིགས་བྱེད་མ་འདམ་བུ་<line/>
</page>
<page index="46" id="438B">མདའ་རྒྱུའི་མདོག་ལྟར་དཀར་ཤམ་དུ་མཆིས་ལ། རད་པ་དཀར་པོ་འཆལ་བ། རྒྱན་ཐམས་ཅད་ཀྱིས་བརྒྱན་པ། རིལ་བ་དང༌། བགྲང་ཕྲེང་ཐོགས་ཤིང་ཡང་དག་པར་དབུགས་<line/>
འབྱིན་པའི་ཚུལ་དུ་མཆིས་པ་བྲི་བར་བགྱིའོ། །དེ་ནས་རིག་སྔགས་འཆང་གཅང་མས་སྔར་བསྙེན་པ་བགྱི་ལ་ཚེས་བརྒྱད་ནས་ཚེས་བཅོ་ལྔའི་བར་དུ་མཆོད་རྟེན་སྐུ་གདུད་དང་བཅས་<line/>
པའི་གནས་སུ་མེ་ཏོག་དང༌། བདུག་སྤོས་དང༌། སྤོས་དང༌། མེ་ཏོག་ཕྲེང་དག་གིས་མཆོད་པ་བགྱི་ཞིང༌། ཕྱོགས་བཞིར་ཡང་འོ་ཐུག་དང༌། ཞོ་དང༌། འབྲས་ཆན་གྱི་གཏོར་མ་<line/>
དག་གཏོར་ལ། མེ་ཏོག་དང༌། བདུག་སྤོས་དང༌། མར་མེ་སྣ་ཚོགས་དག་གིས་མཆོང་པ་རྒྱ་ཆེར་བགྱི་ཞིང་ལྷ་བཤོས་དཀར་པོ་དག་ཀྱང་ཕུལ་ལ། གཏོར་མ་རོ་སྣ་ཚོགས་དང་ལྡན་པ་<line/>
དང༌། གཞན་ཡང་ཅི་འབྱོར་པ་དག་སྩལ་ནས་སེམས་ཅན་ཐམས་ཅད་ལ་བྱམས་པའི་སེམས་དང༌། སྙིང་རྗེའི་སེམས་ཀྱིས་སྣ་མའི་མེ་ཏོག་བརྒྱ་རྩ་བརྒྱད་ལ་བཟླས་བརྗོད་ལན་བརྒྱ་<line/>
རྩ་བརྒྱད་བགྱི་ཞིང༌། རེ་རེ་ནས་ལྷ་མོ་ཆེན་མོ་འཇིགས་བྱེད་མའི་གཟུངས་དེ་ལ་འཕང་བར་བགྱིའོ། །དེ་ནས་བདག་དེར་རང་གི་གཟུགས་ཀྱིས་གནས་པར་བགྱི། དམ་པ་ཅི་འཚལ་བའང་<line/>
སྩལ་བར་བགྱི་སྟེ། རྒྱལ་སྲིད་ཀྱི་དབང་ཕྱུག་དང༌། ནམ་མཁའ་ལ་མཆི་བ་དང༌། གཏེར་ལྟ་འཚལ་བ་དང༌། ནོར་སྒྱུར་འཚལ་བ་དང༌། རིག་སྔགས་འཆང་ཉིད་དང༌། དུས་མ་ལགས་པར་<line/>
</page>
<page index="47" id="439A">༄༅། །འགུམ་པ་བཟློག་པ་དང༌། བྲོ་ནད་ཐམས་ཅད་རབ་ཏུ་ཞི་བར་བགྱི་བ་དང༌། ཕ་རོལ་གྱི་དམག་ཚོགས་རབ་ཏུ་གཞོམ་པ་དང༌། སེམས་ཅན་ཐམས་ཅད་ལ་བྱམས་<line/>
པ་སྐྱེ་བ་དང༌། གཞན་ཡང་ཅི་འཚལ་པའི་ལས་དག་ཀྱང་བགྱི་ལགས་སོ། །བཅོམ་ལྡན་འདས། གལ་ཏེ་དམ་པའི་ཆོས་སྤོང་བ་དང༌། སངས་རྒྱས་དང༌། ཆོས་དང༌། དགེ་འདུན་<line/>
དག་ལ་ཐེ་ཚོམ་དུ་གྱུར་པ་གང་ལགས་པ་མ་གཏོགས་པར་མཚམས་མ་མཆིས་པ་ལྔ་བགྱིད་པ་ཞིག་ལགས་ནའང་བདག་གི་རེ་བ་ཐམས་ཅད་ཡོངས་སུ་རྫོགས་པར་མ་བགྱིས་<line/>
པར་གྱུར་ན། བཅོམ་ལྡན་འདས། བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་མ་གྱུར་ཅིག །བཅོམ་ལྡན་འདས་ཀྱིས་བཀའ་སྩལ་<line/>
པ༑ སྲིང་མོ། ལེགས་སོ། །ལེགས་སོ། །སྲིང་མོ་ཁྱོད་སེམས་ཅན་ཐམས་ཅད་ཀྱི་དོན་དང༌། ཕན་པ་དང༌། བདེ་བའི་ཕྱིར་ཞུགས་ཤིང༌། ཆོས་ཀྱི་རྣམ་གྲངས་འདིའང་ཡུན་རིང་<line/>
དུ་གནས་པར་བྱ་བའི་ཕྱིར་ཞུགས་པ་ནི། ཡང་ཁྱོད་ལེགས་སོ། །སྲིང་མོ། དེའི་ཕྱིར་ཁྱོད་ཀྱིས་རྟག་ཏུ་དམ་བཅས་པ་འདི་དྲན་པར་གྱིས་ཤིག །དེ་ནས་དེའི་ཚེ་ས་ཆེན་པོ་འདི་རབ་<line/>
ཏུ་གཡོས་ཤིང་ལྷའི་མེ་ཏོག་གི་ཆར་དག་ཀྱང་མངོན་པར་རབ་ཏུ་བབ་པ་དང༌། ཐམས་ཅད་དང་ལྡན་པའི་འཁོར་དེ་དག་གིས་ཀྱང་ལེགས་སོ། །ཞེས་བྱ་བ་བྱིན་ཏེ། སྲིང་མོ། ལེགས་<line/>
</page>
<page index="48" id="439B">སོ༑ ༑ལེགས་སོ། །ཁྱོད་ཀྱིས་སེམས་ཅན་ཐམས་ཅད་ཀྱི་རེ་བ་ཐམས་ཅད་ཡོངས་སུ་རྫོགས་པར་འགྱུར་བའི་དམ་བཅའ་བ་འདི་ནི་ལེགས་པར་སྨྲས་སོ། །དེ་ནས་བཅོམ་ལྡན་འདས་<line/>
ལ་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་གིས་འདི་སྐད་ཅེས་གསོལ་ཏོ། །བཅོམ་ལྡན་འདས། ཅི་རིགས་ཀྱི་བུའམ། རིགས་ཀྱི་བུ་<line/>
མོ་ད་ཆོས་ཀྱི་རྣམ་གྲངས་འདི་ཡི་གེར་འབྲི་བ་དང༌། ཡི་གེར་འབྲིར་སྩོལ་བ་དང༌། ཀློག་པ་དང༌། མཆོད་པ་དང༌། ཡང་དག་པར་སྟོན་པ་དང༌། འདོན་པ་དང༌། མཆིད་ཏོན་དུ་བགྱིད་པ་དེས་<line/>
བསོད་ནམས་འཐོབ་པར་འགྱུར་ལགས་སམ། བཅོམ་ལྡན་འདས་ཀྱིས་བཀའ་སྩལ་པ། འཕགས་པ་སྤྱན་རས་གཟིགས་དབང་ཕྱུག །དེའི་ཕྱིར་དེ་ཁྱོད་ཉིད་ལ་དྲི་ཡི། ཁྱོད་ཀྱིས་ཇི་ལྟར་<line/>
བཟོད་པ་དེ་བཞིན་དུ་ལན་ཐོབ་ཅིག །སྤྱན་རས་གཟིགས་དབང་ཕྱུག་གིས་གསོལ་པ། བཅོམ་ལྡན་འདས། དེ་བཞིན་གཤེགས་པ་ལ་ནི་མ་གཟིགས་པའམ། མ་གསན་པའམ།<line/>
མ་དགོངས་པ་དང༌། རྣམ་པར་མི་མཁྱེན་པ་མི་མངའ་བས་བཅོམ་ལྡན་འདས་ཉིད་ཀྱིས་བཀའ་སྩལ་དུ་གསོལ། བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ། ཆོས་ཀྱི་<line/>
རྣམ་གྲངས་འདི་ཡི་གེར་འབྲི་བ་དང༌། ཡི་གེར་འབྲིར་འཇུག་པ་དང༌། ཀློག་པ་དང༌། མཆོད་པ་དང༌། ཡང་དག་པར་སྟོན་པ་དང༌། འདོན་པ་ནྡང༌། ཁ་ཏོན་དུ་བྱེད་པ་ལས་བསོད་<line/>
</page>
<page index="49" id="440A">༄༅། །ནམས་འཐོབ་པར་འགྱུར་བ་གང་ཡིན་པ་དེ་ནི་དཔེས་བརྗོད་པར་ཡང་མི་ནུས་སོ། །དེ་ཅིའི་ཕྱིར་ཞེ་ན། གོས་དང༌། རྒྱན་དང༌། དབྱིག་དང༌། གསེར་དང༌།<line/>
ནོར་བུ་དང༌། མུ་ཏིག་དག་གིས་སེམས་ཅན་ཐམས་ཅད་ཀྱི་བསམ་པ་ཇི་ལྟ་བ་བཞིན་དུ་ཡོངས་སུ་རྫོགས་པར་བྱས་ཏེ་རྩེར་བཅུག་ཀྱང་སེམས་ཅན་དེ་དག་སྐྱེ་བ་དང༌། རྒ་བ་<line/>
དང༌། ན་བ་དང༌། འཆི་བ་དང༌། མྱ་ངན་དང༌། སྨྲེ་སྔགས་འདོན་པ་དང༌། སྡུག་བསྔལ་བ་དང༌། ཡིད་མི་བདེ་བ་དང༌། འཁྲུག་པ་དག་ལས་ཡོངས་སུ་ཐར་པར་མི་འགྱུར་བ་<line/>
ཉིད་ཡིན་ཞིང༌། ལོ་འབུམ་དུ་འདོད་པའི་ཡོན་ཏན་ལྔ་པོ་དག་གིས་རྩེར་བཅུག་ཀྱང་སེམས་ཅན་དེ་དག་སེམས་ཅན་དམྱལ་བ་དང༌། དུད་འགྲོའི་སྐྱེ་གནས་དང༌། གཤིན་རྗེའི་<line/>
འཇིག་རྟེན་དང༌། ཡི་དྭགས་ཀྱི་ཡུལ་དག་ལས་ཡོངས་སུ་ཐར་པར་མི་འགྱུར་བ་ཉིད་དེ། སེམས་ཅན་རྣམས་ཀྱི་ཕྱིར་ཆོས་ཀྱི་རྣམ་གྲངས་འདི་ཉན་ཅིང་མཆོད་པ་བྱེད་པ་དང༌།<line/>
ཡང་དག་པར་བསྟན་ཏེ། དེའི་དོན་ཀྱང་མཉན་ཅིང་ནན་ཏན་གྱིས་སྒྲུབ་པར་བྱེད་པ་ནི་སྐྱེ་བ་དང༌། རྒ་བ་དང༌། ན་བ་དང༌། འཆི་བ་དང༌། མྱ་ངན་དང༌། སྨྲེ་སྔགས་འདོན་<line/>
པ་དང༌། སྡུག་བསྔལ་བ་དང༌། ཡིད་མི་བདེ་བ་དང༌། འཁྲུག་པ་དག་དང༌། སེམས་ཅན་དམྱལ་བ་དང༌། དུད་འགྲོའི་སྐྱེ་གནས་དང༌། གཤིན་རྗེའི་འཇིག་རྟེན་ཐམས་<line/>
</page>
<page index="50" id="440B">ཅད་ལས་ཡོངས་སུ་ཐར་བར་ཁོ་ནར་འགྱུར་བས་དེའི་ཕྱིར་དེ་བཞིན་གཤེགས་པས་འདིའི་བསོད་ནམས་ཀྱི་ཆེད་ཀྱི་དཔེ་མི་མཛད་དོ། །རིགས་ཀྱི་བུ། གང་གིས་ཆོས་ཀྱི་རྣམ་གྲངས་<line/>
འདི་དང༌། ཆོས་སྨྲ་བ་དང༌། འཛིན་པ་དང༌། ཀློག་པ་དང༌། ཡི་གེར་འབྲི་བ་དང༌། མཆོད་པ་བྱེད་པ་དང༌། གང་གི་ཕྱིར་དབྱིག་ཡུངས་འབྲུ་ཙམ་ཡོངས་སུ་གཏོང་བར་བྱེད་དམ། མེ་<line/>
ཏོག་གཅིག་གམ། འབྲས་བུ་གཅིག་གམ། བ་དན་ནམ། རོལ་མོའི་སྒྲ་འམ། སྤོས་སམ། གོས་སམ། རྒྱན་གཅིག་ཙམ་ཞིག་ཡོངས་སུ་གཏོང་བར་བྱེད་དམ། ཡི་གེར་འབྲི་<line/>
བའམ༑ ཡི་གེར་འབྲིར་འཇུག་གམ། འཆང་ངམ། ཀློག་གམ། མཆོད་པ་བྱེད་དམ། ཡང་དག་པར་སྟོན་ཏམ། བསྙེན་བཀུར་བྱེད་དམ། གཞན་དག་ལའང་རྒྱ་ཆེར་ཡང་དག་པར་<line/>
རབ་ཏུ་སྟོན་པར་བྱེད་པ་གང་ཡིན་པ་དང༌། གང་གིས་དེ་བཞིན་གཤེགས་པ་འཁོར་དང་བཅས་པ་མངོན་སུམ་དུ་བཞུགས་པ་ལ་ལོ་འབུམ་དུ་མེ་ཏོག་དང༌། བདུག་སྤོས་དང༌། སྤོས་<line/>
དང༑ མེ་ཏོག་ཕྲེང་དང༌། བྱུག་པ་དང༌། གདུགས་དང༌། རྒྱལ་མཚན་དང༌། བ་དན་དག་གིས་མཆོད་པས་མཆོད་པར་བྱེད། རྗེ་པར་བྱེད་ཅིང༌། བདེ་བའི་ཡོ་བྱད་ཐམས་ཅད་ཀྱིས་<line/>
བསྙེན་བཀུར་བྱེད་པ་དང༌། གཙུག་ལག་ཁང་དང༌། འཆགས་དང༌། སྐྱེད་མོས་ཚལ་དག་བྱེད་དུ་བཅུག་གམ། དེ་བཞིན་གཤེགས་པའི་ཕྱིར་རིན་པོ་ཆེ་སྣ་བདུན་གྱི་མཆོད་རྟེན་<line/>
</page>
<page index="51" id="441A">༄༅། །འཕང་དུ་དཔག་ཚད་ཕྱེད་པ་བརྒྱའམ་སྟོང་བྱེད་དུ་བཅུག་སྟེ། དེ་དག་ལ་ལོ་འབུམ་དུ་མཆོད་པ་དག་གིས་མཆོད་པར་བྱེད་པ་བས། གང་ཆོས་ཀྱི་རྣམ་<line/>
གྲངས་འདི་ཡི་གེར་འབྲི་བ་དང༌། ཡི་གེར་འབྲིར་འཇུག་པ་དང༌། འཆང་བ་དང༌། ཀློག་པ་དང༌། འདོན་པ་དང༌། མཆོད་པ་བྱེད་པ་དང༌། ཡང་དག་པར་སྟོན་པ་དེ་ནི། དེ་པས་ཆོས་བསོད་<line/>
ནམས་མངོན་པར་འདུ་བྱ་བ་ཆེས་མང་དུ་སྐྱེ་བར་འགྱུར་གྱི། དེ་བཞིན་གཤེགས་པ་ལ་མངོན་སུམ་དུ་མཆོད་པ་བྱེད་པ་དེ་ནི་དེ་ལྟ་མ་ཡིན་ལ། སེམས་ཅན་ཐམས་ཅད་ལ་སྦྱིན་<line/>
པ་བྱིན་ཞིང་འདོད་པའི་ཡོན་ཏན་ལྔ་པོ་དག་གིས་རྩེར་བཅུག་པའང་དེ་ལྟ་མ་ཡིན་ནོ། །དེ་ལྟ་བས་ན། རིགས་ཀྱི་བུ་དང༌། རིགས་ཀྱི་བུ་མོ་དང༌། རྒྱལ་པོ་དང༌། རྒྱལ་བུ་དང༌།<line/>
བློན་པོ་ཆེན་པོ་དང༌། བློན་པོ་དེ་དག་གིས་རྟག་པར་རྒྱུན་དུ་ཆོས་ཀྱི་རྣམ་གྲངས་འདི་མཆོད་པར་བྱའོ། །གང་ཆོས་ཀྱི་རྣམ་གྲངས་འདི་སྒྲོག་པར་བྱེད་པ་དང༌། རྗོད་པར་བྱེད་པ་<line/>
དང༌། དོན་ཀྱང་ཉེ་བར་སྒྲུབ་པར་བྱེད་པའི་དགེ་བའི་བཤེས་གཉེན་དེ་དག་ལའང་དེ་བཞིན་གཤེགས་པ་ཉིད་དུ་འདུ་ཤེས་བསྐྱེད་པར་བྱ་ཞིང༌། དེ་དག་གིས་བསྙེན་བཀུར་བྱས་<line/>
ཏེ་ཆོས་ཀྱི་རྣམ་གྲངས་འདི་མཉན་པར་བྱ། གཟུང་བར་བྱ། བཅང་བར་བྱ། བཀླག་པར་བྱ། ཡིད་ལ་བྱ་ཞིང་འདི་ལྟར་སེམས་བསྐྱེད་པར་བྱ་སྟེ། བདག་ཅག་དོན་མེད་པ་ལ་དོན་<line/>
</page>
<page index="52" id="441B">འདུ་ཤེས་པ་དང༌། མི་རྟག་པ་ལ་རྟག་པར་འདུ་ཤེས་པ་དང༌། སྡུག་བསྔལ་བ་ལ་བདེ་བར་འདུ་ཤེས་ཤིང༌། ལམ་མ་ཡིན་པར་ཞུགས་པ་ལ་ལམ་ཉེ་བར་སྟོན་པ་གང་ཡིན་པ་དང༌།<line/>
བདག་ཅག་སེམས་ཅན་དམྱལ་བ་དང༌། དུད་འགྲོའི་སྐྱེ་གནས་དང༌། གཤིན་རྗེའི་འཇིག་རྟེན་ལས་ཡོངས་སུ་ཐར་པར་བྱ་བའི་ཕྱིར་དེ་བཞིན་གཤེགས་པའི་མཛད་པ་གང་ཡིན་པ་དེ་<line/>
ནི་བདག་ཅག་གིས་རྙེད་པ་ལེགས་པར་རྙེད་དོ་སྙམ་དུ་སེམས་བསྐྱེད་པར་ཡང་བྱའོ། །སྤྱན་རས་གཟིགས་དབང་ཕྱུག་གིས་གསོལ་པ། བཅོམ་ལྡན་འདས། ཆོས་ཀྱི་རྣམ་གྲངས་<line/>
འདི་ནི་སེམས་ཅན་ཐམས་ཅད་ལ་དེ་བཞིན་གཤེགས་པའི་མཛད་པ་མཛད་པ་ཆེན་པོས་ཡང་དག་པར་བཤད་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ།<line/>
ཆོས་ཀྱི་རྣམ་གྲངས་འདི་ནི་ཕྱི་མའི་དུས་ཕྱི་མའི་ཚེན་ལྷོ་ཕྱོགས་ཀྱི་རྒྱུད་ན་སྤྱོད་པར་འགྱུར་ཏེ། དེར་ཡང་དགེ་སློང་དང༌། དགེ་སློང་མ་དང༌། དགེ་བསྙེན་དང༌། དགེ་བསྙེན་མ་དང༌།<line/>
རྒྱལ་པོ་དང༌། རྒྱལ་བུ་དང༌། བློན་པོ་ཆེན་པོ་དང༌། བློན་པོ་སྣོད་དུ་གྱུར་པ། མཆོད་པ་བྱེད་པ། འཛིན་པར་བྱེད་པ། ཀློག་པར་བྱེད་པ་དག་འབྱུང་བར་འགྱུར་ཞིང༌། དང་པར་འགྱུར།<line/>
ཡིད་ཆེས་པར་འགྱུར་རོ། །གལ་ཏེ་བྱང་དང༌། ཤར་དང༌། ནུབ་ཕྱོགས་ཀྱི་རྒྱུད་དག་ན་སྤྱོད་པར་འགྱུར་ནའང་དེ་ན་གང་དག་ཉན་པར་མི་བྱེད་པ་དང༌། དད་པར་མི་བྱེད་པ་དང༌། ཡིད་<line/>
</page>
<page index="53" id="442A">༄༅། །ཆེས་པར་མི་བྱེད་པ་དང༌། མཆོད་པར་མི་བྱེད་པ་དང༌། བརྩོན་འགྲུས་ཞན་པ་དང༌། བརྗེད་ངེས་པ་དང༌། བུ་སྨད་དང༌། བྲན་མོ་དང༌། ལོངས་སྤྱོད་དང༌།<line/>
དབང་ཕྱུག་དང༌། བཞད་གད་དང༌། འཇོ་སྒེག་དང༌། བྲོ་དང༌། གར་དང༌། གླུ་སྣ་ཚོགས་ཀྱིས་རྣམ་པར་གཡེངས་ཤིང༌། ཕྲག་དོག་དང༌། སེར་སྣའི་དྲན་པས་ཉན་པར་མི་བྱེད་<line/>
པའི་སེམས་ཅན་དེ་དག་ནི་བདུད་ཀྱི་ལས་ལ་མངོན་པར་བརྩོན་པ་ཡིན་ཏེ། དེ་དག་ནི་སྐྱེ་བ་དང༌། རྒ་བ་དང༌། ན་བ་དང༌། འཆི་བ་དང༌། མྱ་ངན་དང༌། སྨྲེ་སྔགས་འདོན་པ་དང༌།<line/>
སྡུག་བསྔལ་བ་དང༌། ཡིད་མི་བདེ་བ་དང༌། འཁྲུག་པ་དག་དང༌། སེམས་ཅན་དམྱལ་བ་དང༌། དུད་འགྲོའི་སྐྱེ་གནས་དང༌། གཤིན་རྗེའི་འཇིག་རྟེན་དང༌། ཡི་དྭགས་ཀྱི་ཡུལ་<line/>
རྣམས་ལས་ཡོངས་སུ་མི་ཐར་པ་ཁོ་ནར་འགྱུར་རོ། །དེ་ལྟ་བས་ན། རིགས་ཀྱི་བུ་དང༌། རིགས་ཀྱི་བུ་མོ་བདག་ཉིད་ངན་སོང་ཐམས་ཅད་ལས་ཡོངས་སུ་ཐར་པར་འདོད་པ་དེ་དག་<line/>
གིས་བསྙེན་བཀུར་བྱས་ཏེ་ཆོས་ཀྱི་རྣམ་གྲངས་འདི་མཆོད་པར་བྱ་ཞིང༌། གཞན་དག་ལ་ཡང་དག་པར་བསྟན་པར་བྱ། ཡིད་ལའང་གཟུང་བར་བྱའོ། །ཁྲག་ཁྲུག་དང༌། འཁྲུག་<line/>
ཀློག་དང༌། རྨི་ལམ་ངན་པ་དང༌། ལྟས་ངན་པ་དག་དང༌། དུས་མ་ཡིན་པར་འཆི་བ་དང༌། གནག་ནད་དང༌། ཕྱུགས་ན་དང༌། མི་ནད་དག་དང༌། ནད་དང༌། འཇིགས་པ་དང༌།<line/>
</page>
<page index="54" id="442B">གནོད་པ་སྣ་ཚོགས་དག་ལའང་ཆོས་ཀྱི་རྣམ་གྲངས་འདི་མཆོད་པ་བྱས་ཏེ་བཀླག་པར་བྱའོ། །རྒྱལ་མཚན་བཙུགས་པ་མེ་ཏོག་དང༌། བདུག་སྤོས་དང༌། སྤོས་དང༌། རོལ་མོའི་སྒྲ་<line/>
སྣ་ཚོགས་དག་གིས་མཆོད་ཅིང་ཕྱོགས་བཞིར་གཏོར་མ་གཏོར་ལ་མེ་ཏོག་དང༌། བདུག་སྤོས་དང༌། སྤོས་དག་གིས་ཕྱག་བྱས་ཏེ་འཇུག་པར་བྱས་ན། དེར་ཡམས་ཀྱི་ནད་དང༌། གནོད་<line/>
པ་དང༌། འགོ་བའི་ནད་ཐམས་ཅད་ཀྱང་རབ་ཏུ་ཞི་བར་འགྱུར་རོ། །དེ་ནས་དེའི་ཚེ་བཅོམ་ལྡན་འདས་ཀྱིས་ཚིགས་སུ་བཅད་པ་འདི་དག་བཀའ་སྩལ་ལ་ཏོ། །སྔོན་གྱི་སྲིད་པར་འདྲེན་པས་<line/>
གང་གསུངས་ཤིང༌། །སེམས་ཅན་ཐམས་ཅད་རྗེས་སུ་གཟུང་བའི་ཕྱིར། །ད་ལྟར་ངས་ཀྱང་ཁྱོད་ལ་བཤད་པ་ཡི། །ཏིང་འཛིན་འདི་ནི་གཟུང་ཞིག་ཀུན་དགའ་པོ། །སངས་རྒྱས་ཆོས་དང་<line/>
དགེ་འདུན་དཀོན་མཆོག་ལ། །གང་གིས་ཁམས་གསུམ་སྦྱིན་པར་བྱིན་པ་བས། །མདོ་སྡེ་འདི་ལ་མཆོད་པ་བྱས་ན་ནི། །སྦྱིན་པས་དེ་ཡིད་དཔེར་ཡང་མི་ཕོད་དོ། །གང་གིས་སངས་རྒྱས་ལ་<line/>
ནི་དད་བྱས་ཏེ། །ཚད་མེད་གཙུག་ལག་ཁང་དག་བརྩིགས་པ་བས། །གང་ཞིག་མདོ་འདི་འཛིན་པ་གང་ཡིན་པ། །དེ་ནི་དེ་བས་བསོད་ནམས་མང་པོར་འགྱུར། །གང་ཞིག་མེ་ཏོག་གཅིག་<line/>
ཙམ་འཐོར་བྱེད་ཅིང༌། །གོས་དང་ཕྲེང་བ་བྱུག་པ་དེ་བཞིན་ཏེ། །ཏིང་འཛིན་འདི་ལ་བསྙེན་བཀུར་བྱེད་གྱུར་ན། །བསོད་ནམས་ཚོགས་ཆར་སྔ་མ་དེ་མི་འགྱུར། །གང་གིས་མདོ་སྡེ་འདི་ལ་<line/>
</page>
<page index="55" id="443A">༄༅། །མཆོད་པའི་ཕྱིར། །ཀཪྴ་པ་ཎིའི་སྦྱིན་པ་སྦྱིན་བྱེད་ཅིང༌། །བྱང་ཆུབ་ཕྱིར་ནི་བྱམས་པའི་སེམས་བསྐྱེད་ན། །དེ་ནི་དེ་བས་བསོད་ནམས་མང་པོ་འཐོབ། །བྱང་<line/>
ཆུབ་སེམས་དཔའ་གང་གིས་སེམས་ཅན་ལ། །ཏིང་འཛིན་འདི་བཤད་ལུང་ཕོག་དེ་བཞིན་དུ། །བླ་མེད་བྱང་ཆུབ་ཕྱིར་ནི་བཀོད་གྱུར་ན། །དེ་ཡི་བསོད་ནམས་དཔེར་ཡང་མི་བཟོད་<line/>
འགྱུར༑ ༑དེ་ལྟས་ཕན་ཡོན་འདི་དག་ཐོས་ནས་ཀྱང༌། །སེམས་ཅན་ཀུན་ལ་དེ་བཞིན་བྱམས་བྱས་ཏེ། །མདོ་འདི་གཟུང་ཞིང་ཡི་གེར་བྲི་བར་བྱ། །བཀླག་པར་བྱ་ཞིང་དེ་བཞིན་བཤད་<line/>
པར་བྱ༑ ༑རྒ་དང་དེ་བཞིན་ན་འཆིས་གནོད་གྱུར་ཅིང༌། །སྡུག་བསྔལ་རབ་དྲག་བརྒྱ་ཡིས་ཡོངས་གདུངས་ལ། །སེམས་དམྱལ་ཡི་དྭགས་རྣམས་སུ་སྐྱེ་བ་ན། །ཕྱི་མའི་དུས་ན་འགྱོད་<line/>
པར་གྱུར་ཏ་རེ། །འཆི་བའི་དུས་ན་ཡིད་སྐྲག་འཇིགས་གྱུར་ལ། །ཡང་དང་ཡང་དུ་སྔམ་པ་འདོད་བྱེད་ཅིང༌། །བདག་གི་དཔུང་གཉེན་སྐྱབས་སུ་འགྱུར་བ་ཞེས། །བྱིས་པའི་བློ་ཅན་ཕན་<line/>
ཚུན་རྟོག་ག་རེ། །གང་ཕྱིར་དེ་བཞིན་གཤེགས་པ་མ་མཆོད་ཅིང༌། །སངས་རྒྱས་ཆོས་དང་དགེ་འདུན་ནོར་འཕྲོག་པ། །མི་ཟད་གཤིན་རྗེའི་འཇིག་རྟེན་ཁྲིད་འགྱུར་ཞིང༌། །ཕྱིན་<line/>
ཆད་རྟག་ཏུ་སྐྱབས་འགྱུར་འགའ་ཡང་མེད། །བུ་སྨད་ཡོད་མིན་ཉེ་དུ་རྩ་ལག་མེད། །ཡུལ་འཁོར་ཡོད་མིན་བཞད་གད་འཇོ་སྒེག་མེད། །ནོར་དང་འབྲུ་དང་དེ་བཞིན་གོས་དང་རྒྱན། །<line/>
</page>
<page index="56" id="443B">ཀུན་སྤངས་སྡུག་བསྔལ་ཡང་དང་ཡང་མི་ཟད། །ཏིང་འཛིན་འདི་ལ་དད་པར་མ་བྱས་པས། །དེ་འདྲའི་སྡུག་བསྔལ་མི་ཟད་མྱོང་འགྱུར་བས། །སྡུག་བསྔལ་འདི་དང་ཕན་ཡོན་དེ་ཐོས་ན། །<line/>
བྱིས་པའི་བློ་ཡང་སུ་ཞིག་དད་མི་སྐྱེད། །དེ་ཕྱིར་རྟག་ཏུ་དགེ་སློང་ཕ་མ་དང༌། །དགེ་བསྙེན་རྣམས་དང་རྒྱལ་པོས་ཁོར་ཟུག་དང༌། །མདོ་སྡེ་འདི་ནི་རྟག་ཏུ་གཟུང་བྱ་ཞིང༌། །འཛིན་པ་ལ་ཡང་<line/>
རྟག་ཏུ་བསྙེན་བཀུར་བྱ། །དེ་ནས་བཅོམ་ལྡན་འདས་ལ་ཚེ་དང་ལྡན་པ་ཀུན་དགའ་བོས་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་གིས་ཆོས་ཀྱི་རྣམ་གྲངས་འདི་གཟུང་<line/>
ལགས་ཏེ། སྟོན་པའི་འདུ་ཤེས་ཀྱིས་བཅང་བར་བགྱི་ཞིང་སེམས་ཅན་ཐམས་ཅད་ལ་ཡང་དག་པར་བསྟན་པར་བགྱི་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། ཀུན་དགའ་<line/>
བོ༑ གལ་ཏེ་ཁྱོད་ཀྱིས་ངས་ཆོས་གང་བསྟན་པ་མཉན་ཏེ་ཀུན་བཟུང་བ་དེ་དག་ཐམས་ཅད་འཕང་བར་མི་བྱེད། ཀློག་པར་མི་བྱེད། རྒྱས་པར་མི་བྱེད་ཀྱང༌། དེས་ནི་ཁྱོད་ཀྱིས་ང་ལ་<line/>
ཉེས་པ་བྱས་པར་མི་འགྱུར་ཞིང་གུས་པར་མ་མཉན་པར་ཡང་མི་འགྱུར་ལ། ཉན་ཐོས་ཉིད་མ་ཡིན་པར་ཡང་མི་འགྱུར་གྱི། ཆོས་ཀྱི་རྣམ་གྲངས་འདི་འཆང་པར་མི་བྱེད། ཀློག་པར་མི་བྱེད།<line/>
མཆོད་པར་མི་བྱེད། ཡང་དག་པར་སྟོན་པར་མི་བྱེད། ཡིད་ལ་མི་བྱེད་ན་ནི་དེས་ན་ཁྱོད་ཀྱིས་ང་ལ་ཉེས་པ་བྱས་པར་འགྱུར་ཞིང་གུས་པར་མ་མཉན་པར་ཡང་འགྱུར་ལ། ཉན་ཐོས་<line/>
</page>
<page index="57" id="444A">༄༅། །ཉིད་ཡིན་པར་ཡང་མི་འགྱུར་རོ། །ཀུན་དགའ་བོ། དེ་ལྟ་བས་ན། ཁྱོད་ཀྱིས་ཕུ་དུད་བྱས་ཏེ་ཆོས་ཀྱི་རྣམ་གྲངས་འདི་བཅང་བར་བྱའོ། །དཱི་ནི་ཕྱི་མའི་དུས་<line/>
ཕྱི་མའི་ཚེ་ན་སེམས་ཅན་ཐམས་ཅད་ལ་དེ་བཞིན་གཤེགས་པའི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱིས་དེ་བཞིན་གཤེགས་པའི་མཛད་པ་བྱེད་པར་འགྱུར་རོ། །<line/>
བཅོམ་ལྡན་འདས་ཀྱིས་ཆོས་ཀྱི་རྣམ་གྲངས་འདི་བཤད་པ་ན་སྲོག་ཆགས་དྲུག་ཁྲི་ལན་པ་མེད་པར་ཟག་པ་རྣམས་ལས་སེམས་རྣམ་པར་གྲོལ་ལོ། །བྱང་ཆུབ་སེམས་དཔའ་<line/>
བདུན་བརྒྱས་ནི་ཏིང་ངེ་འཛིན་ཐོབ་པར་འགྱུར་ཏོ། །ལྔ་བརྒྱས་ནི། སངས་རྒྱས་ཀྱི་ཞིང་ཐ་དད་པར་སྐྱེ་བར་ལུང་བསྟན་པ་ཐོབ་པར་གྱུར་ཏོ། །སྲོག་ཆགས་དགུ་ཁྲི་ནི། ཉོན་མོངས་<line/>
པ་ཐམས་ཅད་ལས་རྣམ་པར་གྲོལ་ཏེ་མི་ཁོམ་པ་དང༌། ངན་སོང་དང༌། ངན་འགྲོ་ཐམས་ཅད་སྤངས་སོ། །དེ་ནས་བཅོམ་ལྡན་འདས་ལ་བྱང་ཆུབ་སེམས་དཔའ་སེམས་དཔའ་<line/>
ཆེན་པོ་འཕགས་པ་སྤྱན་རས་གཟིགས་དབང་ཕྱུག་གིས་ཡང་འདི་སྐད་ཅེས་གསོལ་ཏོ། །བཅོམ་ལྡན་འདས། ཆོས་ཀྱི་རྣམ་གྲངས་འདི་ནི། སླད་མའི་དུས་སླད་མའི་ཚེ་ན་རིགས་<line/>
ཀྱི་བུ་དང༌། རིགས་ཀྱི་བུ་མོ་ཉན་པར་བགྱིད་པ་དང༌། འཛིན་པར་བགྱིད་པ་དང༌། རི་མོར་བགྱིད་པ་དང༌། མཆོད་པར་བགྱིད་པ་དེ་དག་དང༌། ཡི་གེར་འབྲི་བར་བགྱིད་པ་དེ་དག་<line/>
</page>
<page index="58" id="444B">ལ་དེ་བཞིན་གཤེགས་པའི་མཛད་པ་བགྱིད་པར་འགྱུར་ཏེ། དེ་དག་ཀྱང་ཇི་ལྟ་བུ་འཚལ་བའི་སངས་རྒྱས་ཀྱི་ཞིང་ཐ་དད་པ་དག་ཏུ་ལུང་བསྟན་པ་ལགས་སོ། །སླད་མའི་དུས་སླད་<line/>
མའི་ཚེ་ན་སེམས་ཅན་གང་བཞད་གད་དང༌། འཇོ་སྒེག་དང༌། གར་དང༌། བྲོ་དང༌། གླུ་དང༌། རོལ་མོའི་སྒྲ་དག་ལ་སྣ་ཚོགས་སུ་གཡང་བ། འདོད་ཆགས་དང༌། ཞེ་སྡང་དང༌།<line/>
གཏི་མུག་གི་མུན་པ་ཆེ་བ། རྩེད་མོ་ལ་དགའ་བར་འདུ་ཤེས་པ། མི་རྟག་པ་ལ་རྟག་པར་འདུ་ཤེས་པ། ཕྲག་དོག་དང༌། སེར་སྣས་ཡོངས་སུ་ཟིན་ཅིང༌། མཆོད་པར་མི་བགྱིད། རི་<line/>
མོར་མི་བགྱིད། དད་པར་མི་བགྱིད། གློ་བ་ཆོས་པར་མི་བགྱིད། འཆང་བར་མི་བགྱིད། ཀློག་པར་མི་བགྱིད། ཉན་པར་མི་བགྱིད། ནན་ཏན་གྱིས་སྒྲུབ་པར་མི་བགྱིད་པ་དེ་དག་ནི་ངལ་<line/>
བ་འདི་ཡིད་བྱུང་བར་བགྱིས་ཤིང༌། སྔོན་གྱི་ལས་ཀྱི་འབྲས་བུ་དེ་ཡོངས་སུ་བས་པར་བགྱིས་ནས་སྡུག་བསྔལ་བ་ཡིད་མི་བདེ་བ་སྣ་ཚོགས་དང༌། སེམས་ཅན་དམྱལ་བའི་སྡུག་བསྔལ་<line/>
དག་ཉམས་སུ་མྱོང་བར་འགྱུར་ཞིང༌། དེའང་བསྐལ་པ་བྱེ་བ་བརྒྱ་ཕྲག་དུ་མར་སྡུག་བསྔལ་ཉམས་སུ་མྱོང་ནས་ཡང་སླར་སེམས་ཅན་དམྱལ་བ་དང༌། དུད་འགྲོའི་སྐྱེ་གནས་དང༌། གཤིན་<line/>
རྗེའི་འཇིག་རྟེན་རྣམས་སུ་སྐྱེ་བར་འགྱུར་ལགས་ཏེ། མི་དགེ་བའི་བཤེས་གཉེན་གྱི་དབང་གིས་ཡུན་རིང་པོར་རྗེས་སུ་འགྱོད་པར་འགྱུར་ལགས་སོ། །དེ་ལྟ་ལགས་པས་ན། ལུས་དང༌།<line/>
</page>
<page index="59" id="445A">༄༅། །ངག་དང༌། ཡིད་ལེགས་པར་བསྡམ་པར་བགྱི་ཞིང༌། སངས་རྒྱས་དང༌། ཆོས་དང༌། དགེ་འདུན་དག་ལའང་དད་པ་མི་ཕྱེད་པར་བགྱི། སེམས་ཅན་ཐམས་<line/>
ཅད་ལའང་བྱམས་པའི་སེམས་དང༌། ཕྲག་དོག་དང༌། སེར་སྣ་དང༌། འཆལ་བའི་ཚུལ་ཁྲིམས་ཡོངས་སུ་སྤངས་པའི་སེམས་དང༌། ཁྲོ་བ་ཡོངས་སུ་སྤངས་པའི་སེམས་སུ་བགྱི་ལགས་<line/>
སོ༑ ༑དེ་ནས་ཇི་ལྟར་ལྷགས་པའི་འཁོར་དེ་དག་གིས་རང་རང་གི་བསོད་ནམས་མངོན་པར་འདུ་བྱ་བ་དག་གིས་དེ་བཞིན་གཤེགས་པ་ལ་ལྷའི་མེ་ཏོག་དང༌། བདུག་སྤོས་དང༌། སྤོས་དང༌།<line/>
མེ་ཏོག་ཕྲེང་དང༌། བྱུག་པ་དང༌། ན་བཟའ་དང༌། རྒྱན་དག་དང༌། ཨ་ལ་ལ་ཞེས་ཅ་ཅོ་དང༌། གཞའི་སྒྲ་དག་དང༌། ལྷའི་སིལ་སྙན་དང༌། ཕེག་རྡོབ་པ་དང༌། གླུ་དབྱངས་དག་གི་མཆོད་<line/>
པ་བྱས་ནས། ལགས་སོ་ཞེས་བྱ་བ་གསོལ་ཏེ། བཅོམ་ལྡན་འདས། ལེགས་སོ། །ལེགས་སོ། །སེམས་ཅན་ཐམས་ཅད་ཀྱི་དོན་དང༌། དེ་བཞིན་གཤེགས་པའི་བསྟན་པ་ཡུན་རིང་དུ་<line/>
གནས་པར་བགྱི་པའི་སླད་དུ་ཆོས་ཀྱི་རྣམ་གྲངས་ཆེན་པོ་འདི་ཤིན་ཏུ་ལེགས་པར་བཀའ་སྩལ་ལགས་སོ། །དེ་ནས་བཅོམ་ལྡན་འདས་ལ་ཚེ་དང་ལྡན་པ་ཀུན་དགའ་བོས་འདི་སྐད་ཅེས་<line/>
གསོལ་ཏོ། །བཅོམ་ལྡན་འདས། ཆོས་ཀྱི་རྣམ་གྲངས་འདིའི་མིང་ཅི་ལགས། འདི་ཇི་ལྟར་གཟུང་བར་བགྱི། བཅོམ་ལྡན་འདས་ཀྱིས་བཀའ་སྩལ་པ། ཀུན་དགའ་པོ། དེའི་ཕྱིར་ཁྱོད་<line/>
</page>
<page index="60" id="445B">ཀྱིས་ཆོས་ཀྱི་རྣམ་གྲངས་འདི་དེ་བཞིན་གཤེགས་པ་ཐམས་ཅད་ཀྱིས་རྗེས་སུ་གནང་བ་དང༌། བྱང་ཆུབ་སེམས་དཔའི་ས་གནོན་པ་ཞེས་བྱ་བར་ཡང་ཟུངས་ཤིག །རྫུ་འཕྲུལ་གྱི་རྣམ་པར་<line/>
འཕྲུལ་པ་འདུས་པ་ཆེན་པོ་ཞེས་བྱ་བར་ཡང་ཟུངས་ཤིག །དེ་བཞིན་གཤེགས་པ་ཐམས་ཅད་ཀྱི་བྱིན་གྱི་རླབས་སེམས་ཅན་ལ་གཟིགས་ཤིང་སངས་རྒྱས་ཀྱི་ཞིང་གི་བཀོད་པ་ཀུན་ཏུ་སྟོན་པ་<line/>
ཞེས་བྱ་བར་ཡང་ཟུངས་ཤིག །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ནས་འཕགས་པ་སྤྱན་རས་གཟིགས་དབང་ཕྱུག་དང༌། འཇམ་དཔལ་དང༌། ལག་ན་རྡོ་རྗེ་ལ་སོགས་པ་<line/>
བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་ཐམས་ཅད་དང༌། ཉན་ཐོས་ཆེན་པོ་དེ་དག་ཐམས་ཅད་དང༌། བརྒྱ་བྱིན་དང༌། ཚངས་པ་དང༌། འཇིག་རྟེན་སྐྱོང་བ་དེ་དག་ཐམས་ཅད་<line/>
དང༌། རྒྱལ་པོ་ཆེན་པོ་བཞི་དང༌། གནོད་སྦྱིན་ཆེན་མོ་དཔེ་མེད་མ་དང༌། དྲི་མེད་འོད་དང༌། འོད་ཅན་མ་དང༌། འཇིགས་བྱེད་མ་དང༌། དཔལ་ལྡན་མ་དང༌། དུང་ཅན་མ་དང༌། འཕྲོག་མ་ལ་<line/>
སོགས་པ་དེ་དག་དང༌། ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མི་འམ་ཅི་དང༌། ལྟོ་འཕྱེ་ཆེན་པོ་དེ་དག་ཐམས་ཅད་དང༌། ཐམས་<line/>
ཅད་དང་ལྡན་པའི་འཁོར་ཇི་ལྟར་ལྷགས་པ་དེ་དག་དང༌། དགེ་སློང་དང༌། དགེ་སློང་མ་དང༌། དགེ་བསྙེན་དང༌། དགེ་བསྙེན་མའི་འཁོར་རྣམས་ཡི་རང་སྟེ་བཅོམ་ལྡན་འདས་ཀྱིས་<line/>
</page>
<page index="61" id="446A">༄༅། །གསུངས་པ་ལ་མངོན་པར་བསྟོད་དོ། །འཕགས་པ་དེ་བཞིན་གཤེགས་པ་ཐམས་ཅད་ཀྱི་བྱིན་གྱི་རླབས་སེམས་ཅན་ལ་གཟིགས་ཤིང་སངས་རྒྱས་ཀྱི་ཞིང་གི་<line/>
བཀོད་པ་ཀུན་ཏུ་སྟོན་པ་ཞེས་བྱ་བ་ཐེག་པ་ཆེན་པོའི་མདོ་རྫོགས་སོ།། །།རྒྱ་གར་གྱི་མཁན་པོ་ཛི་ན་མི་ཏྲ་དང༌། སུ་རེནྡྲ་བོ་དྷི་དང༌། ཞུ་ཆེན་གྱི་ལོ་ཙ་བ་བནྡྷེ་ཡེ་ཤེས་སྡེས་ཞུས་<line/>
ཏེ་གཏན་ལ་ཕབ་པ། བནྡེ་ཀླུའི་རྒྱལ་མཚན་གྱིས་བསྒྱུར་ཅིང་ཞུས་ཏེ་གཏན་ལ་ཕབ་པ། <line/>
</page>
</pageset>
<copyright>Copyright &#169; 2012 by the Asian Classics Input Project. All rights reserved.</copyright>
</text>
