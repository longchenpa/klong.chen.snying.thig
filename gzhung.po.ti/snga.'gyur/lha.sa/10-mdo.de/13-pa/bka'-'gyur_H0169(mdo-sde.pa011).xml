<?xml-stylesheet href="../tibxml.css" type="text/css" version="1.0" encoding="UTF-8"?>
<text>
<info>
<location organization="acip" collection="k_lha_sa" volume="59" index="11"/>
<offset page="664" line="16" col="12"/>
<range start="1" end="158"/>
<title>དྲི་མ་མེད་པའི་འོད་ཀྱིས་ཞུས་པ། </title>
<section>མདོ་སྡེ། </section>
<volume>པ</volume>
<status asof="31Jan2012">not checked</status>
</info>
<pageset>
<page index="1" id="333B">།།རྒྱ་གར་སྐད་དུ། བི་མ་ལ་བྲ་བྷ་བ་པ་རི་པྲྀ་ཙྪཱ། བོད་སྐད་དུ། དྲི་མ་མེད་པའི་འོད་ཀྱིས་ཞུས་པ། བམ་པོ་<line/>
དང་པོ། ཐམས་ཅད་མཁྱེན་པ་ལ་ཕྱག་འཚལ་ལོ། །གང་གི་ཚེ་སངས་རྒྱས་བཅོམ་ལྡན་འདས་ཀྱིས་ཟླ་བའི་སྙིང་པོ་ཞེས་བྱ་བའི་མདོ་བཤད་པའི་ཚེ་ཛམྦུའི་གླིང་གི་ཡུལ་ཐམས་ཅད་<line/>
སྲུང་མ་རྣམས་ཀྱི་ལག་ཏུ་སོ་སོར་གཏད་པ་ན། བཅོམ་ལྡན་འདས། བྱ་རྒོད་ཕུང་པོའི་རི་ལ་བཞུགས་ནས་ལྷ་ཐམས་ཅད་བསྡུ་པའི་ཕྱིར་འོད་ཟེར་བཏང་ངོ༌། །དེ་ནས་བཅོམ་ལྡན་འདས་<line/>
</page>
<page index="2" id="334A">༄༅། །ཀྱི་དགོངས་པ་བསྐྱེད་མ་ཐག་ཏུ་ལྷའི་རྒྱལ་པོ་ཐམས་ཅད་འཁོར་དང་བཅས་པ་བཅོམ་ལྡན་འདས་ཀྱིས་སྤྱན་སྔར་འདུག་གོ །དེའི་ཚེ་བཅོམ་ལྡན་འདས་ཀྱིས་<line/>
རྒྱལ་པོ་ཆེན་པོ་རྣམ་ཐོས་ཀྱི་བུ་དང༌། གནོད་སྦྱིན་གྱི་དབང་པོ་ཀུན་ཏུ་རྒྱལ་ལ་བོས་ཏེ་བཀའ་སྩལ་པ། རྒྱལ་པོ་ཆེན་པོ་དག །ངའི་བཀའ་ཆོས་དང་ལྡན་པ་བཞིན་གྱིས་ལ་རིམ་གྲོ་<line/>
བྱོས་ཤིག །ང་ཡོངས་སུ་མྱ་ངན་ལས་འདས་ནས་ལོ་བརྒྱ་ལོན་པ་ན་ལི་ཡུལ་ཞེས་བྱ་བ་ཞིག་འབྱུང་བར་འགྱུར་ཏེ། དེ་ཡོངས་སུ་བསྐྱད་པའི་ཕྱིར་ངས་ཁྱེད་ཀྱི་ལག་ཏུ་གཏད་དོ།།<line/>
རྒྱལ་པོ་རྣམ་ཐོས་བུ་ཁྱོད་དང༌། །རྫུ་འཕྲུལ་ཆེན་པོ་ཀུན་ཏུ་རྒྱལ། །ཀླུ་ཡི་རྒྱལ་པོ་མ་དྲོས་དང༌། །བློ་རབ་བརྟན་པའི་ལྷ་ཡི་བུ། །ང་ཡི་ཚིག་ནི་མཉན་པར་གྱིས། །ཡུལ་འདི་རྒྱལ་བའི་<line/>
དབང་པོ་ཡིས། །འདུལ་བ་ཡིན་གྱི་གཞན་གྱིས་མིན། །གང་དག་ངས་ནི་མ་བཏུལ་བའི། །སེམས་ཅན་དེ་དག་ལི་ཡུལ་འཁོར། །སངས་རྒྱས་ལུང་བསྟན་གྲོང་ཁྱེར་དུ། །སོ་སོར་སྐྱེ་<line/>
བ་ལེན་པར་འགྱུར། །ང་ཡི་སངས་རྒྱས་བྱང་ཆུབ་ཕྱིར། །སྡུག་བསྔལ་ཆེན་པོ་མྱོང་བ་དང༌། །སྨོན་ལམ་ཆེན་པོ་རབ་མང་བ། །བཏབ་པར་གྱུར་བ་གང་ཡིན་པའི། །བསོད་<line/>
ནམས་ཀྱི་ནི་ཚོགས་དེ་ཡིས། །ཡུལ་འདི་ང་ཡི་ཕྱག་མཚན་གྱུར། །ཞི་བར་མྱ་ངན་འདས་ན། །ཁྱེད་རྣམས་ལ་ནི་གཏང་བར་བྱ། །གང་ཚེ་ང་ཡི་བྱམས་པའི་ས། །ལི་ཡུལ་འདི་<line/>
</page>
<page index="3" id="334B">ནི་བྱུང་བ་ནི། །འགུ་མ་ཏི་རི་གནས་མཛེས་དེར། །ཆོས་ཀྱི་རྒྱལ་པོའི་མཆོད་རྟེན་དུ། །བསྐལ་པ་བཟང་པོའི་སངས་རྒྱས་རྣམས། །དེ་ཚེ་འདིར་ནི་འདུལ་བར་འགྱུར། །ཡུལ་འདི་ཡོངས་<line/>
སུ་བསྐྱང་བའི་ཕྱིར། །ང་ཡིས་ཁྱེད་ལ་བྱིན་པ་ཡིན། །དེ་ནས་རྒྱལ་པོ་རྣམ་ཐོས་བུས། །བཅོམ་ལྡན་འདས་ལ་གསོལ་བ་ནི། འདྲེན་པ་སངས་རྒྱས་རྣམས་ཀྱི་བཀའ། །གཅིག་<line/>
ཏུ་རུང་བ་མ་ལགས་ཏེ། །མཆོག་རབ་རྒྱལ་བའི་བཀའ་སྩལ་པ། །ལས་འདི་ཤིན་ཏུ་དཀའ་བ་ལགས། །སྟོན་པ་བཅོམ་ལྡན་བཞུགས་བཞིན་དུ། །ཡུལ་དང་ལྗོངས་རྣམས་<line/>
འཁྲུག་པ་མཆིས། །ཁྱོད་ཀྱིས་དམ་ཆོས་བཤད་ན་ཡང༌། །ཡོངས་སུ་སྲུང་བར་དཀོན་ལགས་ན། །སྟོན་པ་མྱ་ངན་འདས་པའི་ཚེ། །ལྷ་ཡིས་བོར་བའི་ཡུལ་དག་ཏུ། །<line/>
ལྷ་ལ་སོགས་པ་སྲུང་བ་རྣམས། །བཀའ་བཞིན་མི་ཉན་ཇི་ཞིག་སྨོས། །བདག་ཅག་རྣམས་ལ་ཐུགས་རྗེས་མཛོད། །གང་ཞིག་ཐོས་ན་ལྷ་རྣམས་ཀུན། །ཁྱོད་ཀྱི་བཀའ་<line/>
བཞིན་བགྱིད་འགྱུར་བ། །དེ་འདྲའི་ཆོས་ནི་བཤད་པར་གསོལ། །སངས་རྒྱས་དཔའ་བོ་རྣམས་ཀྱི་བཀའ། །དེ་ནི་ས་སྟེང་ཅིག་ཏུ་མེད། །སྐྱེ་བོ་གང་དུ་མ་བྱུང་བའི། །ལས་<line/>
ནི་ཤིན་ཏུ་དཀའ་ལགས་ན། །བཅོམ་ལྡན་དེར་ནི་བདག་ཅག་གིས། །ཇི་ལྟར་ཡོངས་སུ་བསྲུང་བར་བགྱི། །སངས་རྒྱས་རྣམས་ནི་དུས་གསུམ་གཟིགས། །ཀུན་མཁྱེན་<line/>
</page>
<page index="4" id="335A">༄༅། །ཡེ་ཤེས་སྤྱན་དང་ལྡན། །རྒྱལ་བ་སྐྱེས་མཆོག་དེ་ཡི་ཕྱིར། །ལས་འདི་བདག་ཅག་མཆིས་ཀྱིས་འཚལ། །དེ་ཕྱིར་གཏད་པ་མནོད་པར་བགྱི། །རྒྱལ་<line/>
བས་སྔར་ནི་བཀའ་སྩལ་པའི། །ལས་ནི་ཇི་ལྟར་བགྱིད་འགྱུར་བ། །དེ་ལྟར་བྱིན་གྱིས་བརླབ་པར་གསོལ། །རྒྱལ་བས་ལུང་བསྟན་གྲོང་ཁྱེར་དུ། །རྒྱལ་བས་སྔོན་ནི་ལུང་བསྟན་<line/>
པའི། །བྱང་ཆུབ་སེམས་དཔའ་རྣམས་དང་ནི། །གཟུགས་བཟང་སྡོམ་པ་འཛིན་པ་ཡི། །དགེ་སློང་བརྒྱ་ཕྲག་བཅུ་གསུམ་དང༌། །དགེ་སློང་མ་ནི་ཉིས་བརྒྱ་འབྱུང༌། །སྡིག་པའི་ལས་<line/>
རྣམས་གང་དག་གིས། །སྔོན་ནི་སྨོན་ལམ་བཏབ་གྱུར་ཅིང༌། །སྡིག་བྱེད་ཕྱོགས་ནི་ལྔ་བརྒྱ་པོ། །དེ་དག་རྣམས་ཀྱང་འབྱུང་འགྱུར་ཏེ། །དགེ་བྱེད་ལ་ནི་བགེགས་བྱའི་ཕྱིར། །ཡུལ་<line/>
འདི་དག་ཏུ་སྐྱེ་བར་འགྱུར། །དགེ་བྱེད་མཛའ་བོ་དེ་དག་ཀྱང༌། །ལི་ཡུལ་དག་ཏུ་སྐྱེ་བ་ལེན། །རྒྱལ་བས་ལུང་བསྟན་ཡུལ་དག་ཏུ། །ལེགས་པ་རྣམས་ནི་བྱེད་པར་འགྱུར། །ཇི་ལྟར་<line/>
ཡུལ་འདིར་བདག་ཅག་རྣམས། །ལེགས་པར་འགྱུར་དང་བདག་ཅག་གིས། །ཅི་ནས་གཟུང་བའི་ཐབས་འཚལ་བར། །བཅོམ་ལྡན་བདག་ཅག་དམ་པ་གསོལ། །དེ་ལ་བཅོམ་<line/>
ལྡན་གསུངས་པ་ནི། །དམ་པའི་མཆོག་ནི་སྦྱིན་པར་བྱས། །གནོད་སྦྱིན་དབང་པོ་དུས་ཀུན་ཏུ། །ཡུལ་ནི་ཡོངས་སུ་བསྲུང་བའི་ཕྱིར། །བྱང་ཆུབ་སེམས་དཔའི་གནས་བཟང་<line/>
</page>
<page index="5" id="335B">འདི། །ང་ཡི་ཚིག་གིས་གཟུང་བར་གྱིས། །ཡུལ་དེ་འབྱུང་བར་འགྱུར་བ་ནི། །ལྷ་ཡིས་སྐྱེད་མོས་ཚལ་མཆོག་བཞིན། །དགེ་འདུན་ཀུན་དགའ་ར་བས་རྒྱས། །དྲི་གཙང་ཁང་གིས་མཛེས་<line/>
པར་བྱས། །དེར་ནི་དགོན་པའི་གནས་རྣམས་ཀྱང༌། །བདེ་བ་ཅན་དང་འདྲ་བར་འགྱུར། །དགེ་སློང་དགེ་སློང་མ་ཡིས་གང༌། །དེ་དག་ཐེག་པ་མཆོག་ཀྱང་སྟོན། །བྱང་ཆུབ་སེམས་<line/>
དཔའི་གནས་བཟང་དེར། །མི་རྣམས་སྐྱེས་པ་གང་ཡིན་པ། །དགེ་བ་ཡི་ནི་ལས་བྱེད་ཅིང༌། །བྱང་ཆུབ་ཕྱིར་ནི་བསྔོ་བར་བྱེད། །ཇི་སྲིད་ཐུབ་པའི་དབང་པོ་ཡིས། །བསྟན་པ་ཡུལ་<line/>
དེར་གནས་པ་དང༌། །མཆོད་པར་བྱེད་པ་དེ་སྲིད་དུ། །ཡུལ་དག་ཀྱང་ནི་གནས་པར་འགྱུར། །བསྟན་པ་དག་ལ་མ་མཆོད་ན། །སྲུང་མ་རྣམས་ནི་འཁྲུག་པར་འགྱུར། །ཡུལ་ཡང་<line/>
ཡལ་བར་འདོར་བ་དང༌། །འཁྲུག་པའི་སེམས་ཀྱིས་འགྲོ་བར་འགྱུར། །སྲུང་མ་དག་ནི་སོང་བ་དང༌། །ཡུལ་ནི་ལྷ་ཡིས་བོར་བ་དེར། །ནད་དང་མུ་གེས་ཉེན་པ་དང༌། །རྒྱལ་པོ་དག་ཀྱང་<line/>
ཚེ་ཐུང་འགྱུར། །སྲུང་མ་ཀུན་ཏུ་ཁྲོས་པ་ཡིས། །དཔུང་རྣམས་ཀྱང་ནི་མེད་པར་བྱེད། །རྒྱལ་བ་དམ་པ་མཆོག་གིས་ལྷ་རྣམས་ལ་དེ་སྐད་ཅེས་བཀའ་སྩལ་ནས། དེའི་འོག་ཏུ་<line/>
བཅོམ་ལྡན་འདས་དཔལ་འོད་ཟེར་ལྟ་བུ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ཏེ། སྨིན་མཚམས་ཀྱི་གསེབ་ནས་དེ་བཞིན་གཤེགས་པའི་རྣམ་པ་ཞེས་བྱ་བའི་<line/>
</page>
<page index="6" id="336A">༄༅། །འོད་ཟེར་རྣམས་བྱུང་ངོ༌། །འོད་ཟེར་དེ་དག་ལས་ཀྱང་འོད་ཟེར་ཚད་མེད་གྲངས་མེད་པ་འབྱུང་བར་འགྱུར་ཏེ། སངས་རྒྱས་ཀྱི་ཞིང་ཐམས་ཅད་དུ་སོང་ནས་<line/>
སངས་རྒྱས་ཀྱི་ཞིང་གང་དང༌། གང་ན་སངས་རྒྱས་བཅོམ་ལྡན་འདས་བཞུགས་པ་དེར་ཚིག་ཏུ་བརྗོད་པ་འདི་སྐད་ཅེས་འབྱུང་སྟེ། །ལྷའི་ལྷ་སངས་རྒྱས་བཅོམ་ལྡན་འདས་<line/>
ཤཱཀྱ་ཐུབ་པ། གནོད་པ་ཉུང་ངམ། བསྐྱོད་པ་ཡང་ངམ་ཞེས་བྱ་བའི་བར་དུ་འདྲིའོ། །འདི་སྐད་ཅེས་སྨྲས་ཏེ། སངས་རྒྱས་ཉིད་ཀྱི་ཕྱིར་ངས་བསྐལ་པ་མང་པོར་དཀའ་བ་བྱས་<line/>
སོ༑ ༑དམ་པའི་ཆོས་བསྡུ་བའི་ཕྱིར་ལུས་གྲངས་མེད་པ་ཡོངས་སུ་བཏང་བ་བྱས་ཏེ། སྦྱིན་པ་མང་པོ་བྱིན་ནོ། །སྡུག་བསྔལ་ཤིན་ཏུ་མང་པོ་བྱང་ཆུབ་སེམས་དཔའ་གཞན་<line/>
དག་གིས་མ་མྱོང་བ་དག་ཉམས་སུ་མྱོང་སྟེ། དེས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་རྗེས་སུ་ཐོབ་པར་གྱུར་ཏོ། །ད་ནི་ང་ཡོངས་སུ་མྱ་ངན་འདའ་བའི་དུས་དང་<line/>
སྐབས་སུ་བབ་ནས་ཛམྦུའི་གླིང་ཐམས་ཅད་ཀྱི་ཡུལ་རྣམས་ཡོངས་སུ་བསྐྱང་བའི་ཕྱིར་སྲུང་མ་རྣམས་ཀྱི་ལག་ཏུ་བྱིན་ནོ། །ལྷ་རྣམས་མྱ་ངན་ང་འདས་ན། །ལོ་བརྒྱ་ལོན་པ་<line/>
དེ་ཡི་ཚེ། །མིང་ནི་ལི་ཡུལ་ཞེས་བྱ་བ། །རབ་ཏུ་འབྱོར་བ་འབྱུང་བར་འགྱུར། །བསྐལ་པ་བཟང་པོའི་སངས་རྒྱས་དང༌། །བྱང་ཆུབ་སེམས་དཔའ་སྐྱོབ་རྣམས་ཀྱི། །འདུལ་<line/>
</page>
<page index="7" id="336B">པའི་ཕྱིར་ནི་ཆེད་ཀྱི་སྟེ། །རྟོག་གེ་བ་དང་བྲལ་བ་ཡིན། །བསྐལ་པ་བཟང་པོའི་རྒྱལ་སྲས་རྣམས། །ལི་ཡུལ་འཁོར་གྱི་གྲོང་ཁྱེར་དེར། །སྐྱེ་བ་དག་ཀྱང་ལེན་འགྱུར་ཞིང༌། །མིག་དང་<line/>
འདྲ་བར་སྣང་བར་འགྱུར། །སེམས་ཅན་རྣམས་ནི་སྨིན་བྱ་དང༌། །ཆོས་ཀྱང་མཉན་པར་བྱ་བའི་ཕྱིར། །བྱང་ཆུབ་སྤྱོད་པ་བཟང་པོ་དག །དེ་ཚེ་དེ་ཀུན་སྤྱོད་པར་འགྱུར། །སངས་རྒྱས་<line/>
རྣམས་ཀྱིས་བདག་ལ་དགོངས། །ཉི་མའི་སྙིང་པོ་མདོ་སྡེ་ཆེ། །མདོ་སྡེ་མཆོག་ནི་བཤད་པ་ན། །སྙིང་རྗེས་ནོན་པའི་སེམས་ཀྱིས་སུ། །ཡུལ་དེར་བསྲུང་བར་བྱ་བའི་ཕྱིར། །གཟུངས་<line/>
སྔགས་རྣམས་དང་འོད་ཟེར་དག །ཇི་ལྟར་སྔོན་ནི་བཀུར་བ་བཞིན། །སངས་རྒྱས་ཞིང་ནི་ཐམས་ཅད་ནས། །ཡུལ་འཁོར་འདིར་ནི་སྐྱེས་ཀྱི་རྣམས། །རྒྱལ་མཆོག་རྣམས་ཀྱིས་<line/>
བཀུར་བ་མཛོད། །བསྟན་པ་བསྲུང་བར་བྱ་བའི་ཕྱིར། །བདག་ལ་དགྱེས་པས་བཀུར་བར་མཛོད། །སྐྱོབ་པ་ཤཱཀྱ་སེངྒེ་ཡིས། །འོད་ཟེར་དེ་དག་བཏང་བ་ན། །སངས་རྒྱས་ཞིང་རྣམས་<line/>
སོང་ནས་ནི། །དེ་ཉིད་དུ་ནི་སླར་ཡང་འོངས། །དེ་ནས་དེ་མ་ཐག་ཏུ་སངས་རྒྱས་ཀྱི་ཞིང་ཐམས་ཅད་ན་བཞུགས་པའི་སངས་རྒྱས་བཅོམ་ལྡན་འདས་རྣམས་ཀྱིས། བཅོམ་ལྡན་འདས་<line/>
ཤཱཀྱ་ཐུབ་པ་ལི་ཡུལ་ཡོངས་སུ་བསྐྱང་བར་བཞེད་པའི་བསྟན་པའི་ང་དུ་གནས་པར་བྱ་བའི་ཕྱིར་སྐྱེས་སུ་འོད་ཟེར་དག་ཀྱང་བཏང༌། གཟུངས་སྔགས་དག་ཀྱང་བསྐུར་ཏེ་།<line/>
</page>
<page index="8" id="337A">༄༅། །འདི་སྐད་ཅེས་ཀྱང་གསུངས་སོ། །སངས་རྒྱས་བཅོམ་ལྡན་འདས་གང་དག་གིས་འོད་ཟེར་དག་ཀྱང་གཏོང༌། གཟུངས་སྔགས་དག་ཀྱང་བྱང་ཆུབ་སེམས་<line/>
དཔའ་རྣམས་ཀྱི་ལག་ཏུ་བསྐུར་བ་དེ་དག་མཚན་ནི་འདི་ཞེས་བྱ། བྱང་ཆུབ་སེམས་དཔའ་དེ་དག་གི་མིང་ཡང་འདི་ཞེས་བྱའོ། །དེ་བཞིན་གཤེགས་པ་མུ་སྟེགས་ཐམས་ཅད་<line/>
འཛུད་པ་ལ་དཔའ་བ་ལ་ཕྱག་འཚལ་ལོ། །བྱང་ཆུབ་སེམས་དཔའ་ཚིག་གསང་བ་ལ་ཕྱག་འཚལ་ལོ། །གཟུངས་སྔགས་ནི་འདི་ཡིན་ཏེ། ཏདྱ་ཐཱ། བ་ར་བ་ར། ཀཱ་ཤ་ཨ་ར། ཙཀྲ་<line/>
ཀོ་ཥ༑ གུ་ཡ་ཀ་བཱ་རེ་སྭཱཧཱ། གཟུངས་སྔགས་འདིས་ལི་ཡུལ་གྱི་ལྷ་དང་མི་རྣམས་ལ་ལྷ་རྣམས་དམ་པ་སྦྱིན་པར་འགྱུར་རོ། །དེ་བཞིན་གཤེགས་པ་དགའ་བའི་ཆོས་ལ་<line/>
དཔའ་བ་ལ་ཕྱག་འཚལ་ལོ། །བྱང་ཆུབ་སེམས་དཔའ་ཆོས་ཀྱི་དབང་ཕྱུག་ལ་ཕྱག་འཚལ་ལོ། །ཏདྱ་ཐཱ། པ་ར་ཏྲི་ཀ་པུ་ལི། ཤ་སི་རི་བ་ཧཱ་རེ་བཱ་རེ་སྭཱཧཱ། གཟུངས་སྔགས་<line/>
འདིས་ནི་ཚེ་རབས་དྲན་པར་འགྱུར་རོ། །དེ་བཞིན་གཤེགས་པ་ཆོས་ལ་ཞུགས་པ་ཤིན་ཏུ་འཕགས་པའི་ཏོག་གི་བསྲུང་ལ་ཕྱག་འཚལ་ལོ། །བྱང་ཆུབ་སེམས་དཔའ་<line/>
འཇིག་རྟེན་དབང་ཕྱུག་ལ་ཕྱག་འཚལ་ལོ། །བྱང་ཆུབ་སེམས་དཔའ་རང་གི་ཡིད་ལ་གསལ་བའི་ཚིག་ལ་ཕྱག་འཚལ་ལོ། །དེ་བཞིན་གཤེགས་པ་མངོན་པར་འཕགས་<line/>
</page>
<page index="9" id="337B">པའི་རྒྱལ་པོ་ལ་ཕྱག་འཚལ་ལོ། །བྱང་ཆུབ་སེམས་དཔའ་ནམ་མཁའི་ཆིག་ལ་ཕྱག་འཚལ་ལོ། །ཏདྱ་ཐཱ། ཧྭཱ་ཀྱར་ཏེ། ཧཽ་ཧཽ་ཧཽ་ཧཽ། ཕཱ་རུར་ར། ཨ་བི་བ་ར། མ་བི་བ་ར། ཎ་རུ་ཧེ་<line/>
སྭཱཧཱ། གཟུངས་སྔགས་འདི་སུ་འཛིན་པ་ནི་ངན་སོང་ངན་འགྲོར་འགྲོ་བར་མི་འགྱུར་ལ་སེམས་ཅན་རྣམས་ཀྱི་འགྲོ་བ་སྔོན་གྱི་ཆེ་རབས་སུ་ཇི་ལྟ་བུར་གྱུར་པ་དང༌། ཚེ་རབས་<line/>
ཕྱི་མ་ལ་ཅིར་འགྱུར་བའང་ཤེས་པར་འགྱུར་རོ། །དེ་བཞིན་གཤེགས་པ་བུ་སྡུག་རྒྱལ་བའི་ཆོས་འཕེལ་བ་ལ་ཕྱག་འཚལ་ལོ། །བྱང་ཆུབ་སེམས་དཔའ་ལྷ་དང༌། མིའི་<line/>
ཆོས་ཀྱི་དབང་ཕྱུག་ལ་ཕྱག་འཚལ་ལོ། །ཏདྱ་ཐཱ། དྷ་ར་སྠི་ཏ། ཏ་ཐ་ཏཱ་བཛྲི་བི་ས་རེ་ཏ་ཐ་ཏཱ་སྭཱཧཱ། གཟུངས་སྔགས་འདིས་ནི་གཟུངས་ཐོབ་པར་གྱུར་ཏོ། །དེ་བཞིན་<line/>
གཤེགས་པ་མི་འཁྲུགས་པ་ལ་ཕྱག་འཚལ་ལོ། །བྱང་ཆུབ་སེམས་དཔའ་དྲི་མ་མེད་པའི་དབང་ཕྱུག་ལ་ཕྱག་འཚལ་ལོ། །ཏདྱ་ཐཱ། ཨ་བ་ཧི། སརྦ་ཏ་ཐཱ་ག་ཏ་བྷཱུ་ཏ་ཀོ་ཏྲི་<line/>
བྷཏི་བྷ་ཏི། པ་ཌི་ར་ཊི་སྭཱཧཱ། གཟུངས་སྔགས་འདིས་ནི་དེ་བཞིན་གཤེགས་པའི་བྱང་ཆུབ་ཀྱི་ཤིང་དྲུང་དུ་བྱང་ཆུབ་ཐོབ་པར་གྱུར་ཏོ། །དེ་བཞིན་གཤེགས་པ་རྔ་སྒྲའི་རྒྱལ་<line/>
པོ་ལ་ཕྱག་འཚལ་ལོ། །བྱང་ཆུབ་སེམས་དཔའ་དཔལ་རྒྱན་ལ་ཕྱག་འཚལ་ལོ། །ཏདྱ་ཐཱ། ཏ་ཐཱ་ཏཱ་སུ་ཌེ་དྲ་པ་ནེ། སརྦི་ས་ར་ཌྲི། གུ་ཧྱ་མནྟྲ་ཏ་ཐ་ཏཱ་དྷ་ན་སྭཱཧཱ། གཟུངས་སྔགས་<line/>
</page>
<page index="10" id="338A">༄༅། །འདིས་ནི་བྱང་ཆུབ་སེམས་དཔའ་དཀའ་བ་ཆེན་པོ་མཛད་པར་འགྱུར་ཞིང་སེམས་ཅན་རྣམས་ཀྱང་སྡུག་བསྔལ་དང༌། ནད་རྣམས་ལས་ཡོངས་<line/>
སུ་ཐར་བར་འགྱུར་རོ། །དེ་བཞིན་གཤེགས་པ་འོད་དཔག་མེད་ལ་ཕྱག་འཚལ་ལོ། །བྱང་ཆུབ་སེམས་དཔའ་སྣང་གསལ་ལ་ཕྱག་འཚལ་ལོ། །ཏདྱ་ཐཱ། རད་དཱ་ག་ཏེ། ཕ་<line/>
གྲི་བ་ཏི་ཏ་ཌི་བྷི་ཏ་ཙ་ནྟྲེ་སྭཱཧཱ། གཟུངས་སྔགས་འདིས་ནི་བྱང་ཆུབ་སེམས་དཔའ་སངས་རྒྱས་ཀྱི་ཞིང་རྣམས་ཡོངས་སུ་སྦྱོང་བར་བྱེད་དེ། སུ་འདི་འཛིན་པའི་ལུས་<line/>
དང༌། སེམས་ཀྱི་སྡུག་བསྔལ་རྣམས་ཟད་པར་འགྱུར་རོ། །དེ་བཞིན་གཤེགས་པ་ཤཱཀྱ་ཐུབ་པ་ལ་ཕྱག་འཚལ་ལོ། །བྱང་ཆུབ་སེམས་དཔའ་འཇམ་དཔལ་གཞོན་ནུར་<line/>
གྱུར་པ་ལ་ཕྱག་འཚལ་ལོ། །བྱང་ཆུབ་སེམས་དཔའ་ཀུན་ཏུ་བཟང་པོ་ལ་ཕྱག་འཚལ་ལོ། །ཏདྱ་ཐཱ། བྷི་ན་རེ་རི་བི། ས་མ་ས་ཙ་ག་བ། དཪྴ་ན་ར་ཤྨི། ས་མནྟྲ་དཪྴ་ར་<line/>
ནི་སྭཱཧཱ། གཟུངས་སྔགས་འདིས་ནི་བྱང་ཆུབ་སེམས་དཔས་བྱ་བ་ཐམས་ཅད་ཤེས་པར་གྱུར་ཏོ། །འདིས་ནི་དེ་བཞིན་གཤེགས་པ་ཤཱཀྱ་ཐུབ་པས་ཀྱང་རྒྱུ་ཆེན་པོ་རྣམས་<line/>
མཛད་དོ། །སངས་རྒྱས་བཅོམ་ལྡན་འདས་འདི་དག་གིས་གཟུངས་སྔགས་འདི་དག་ཡུལ་ཀུན་ཏུ་བསྲུང་བའི་ཕྱིར་བཅོམ་ལྡན་འདས་ཤཱཀྱ་ཐུབ་པ་ལ་སྐྱེས་སུ་བསྐུར་<line/>
</page>
<page index="11" id="338B">རོ༑ ༑དེའི་ཚེ་སངས་རྒྱས་བཅོམ་ལྡན་འདས་དཔའ་བར་འགྲོ་བའི་ཏིང་ངེ་འཛིན་ལ་སྙོམས་པར་ཞུགས་ནས་དང་པོ་ཐུགས་བསྐྱེད་པ་ནས། བྱང་ཆུབ་ཀྱི་སྙིང་པོའི་མཐར་ཐུག་པའི་བར་གྱི་<line/>
བྱང་ཆུབ་སེམས་དཔའི་སྤྱོད་པ་ཐམས་ཅད་དང༌། ཆོས་ལ་གུས་པར་ཡང་དག་པར་རྗེས་སུ་དགོངས་སོ། །དེ་ནས་རང་གི་དོན་དང༌། ལྷ་ལ་སོགས་པའི་དོན་གྱི་ཕྱིར་དེ་དག་ལ་ཡུལ་གཏམས་<line/>
ཤིང་གཏད་དོ། །ཚངས་པ་ལ་སོགས་པའི་ལྷ་རྣམས་དང༌། ལྷ་ཐམས་ཅད་ཀྱི་གཟུངས་སྔགས་འདིའང་བརྗོད་པར་བྱའོ། །ན་མོ་བྲཧྨ་ནེ། ན་མཿ་སརྦ་དེ་བཱ་ནཱ་ན། ཏདྱ་ཐཱ། བྲཧྨ་ན་<line/>
ཨིནྡྲེ། དེ་བ་ཏཱ་པྲ་ཏིཥྛི་ཏེ། ཨ་ཤྭ་སྠཱ་ནེ། པ་ར་ཨི་ན་དྲེ། སྭ་བ་ར་བ་རི། ཧ་རཀྴི་མ་མ་བ་ཨིནྡྲེ། ས་ན་ཏ་ཐཱ་སྨ་ར་བ་ར་ཧ་རེ། ཨམྦྷ་ཀུམྦྷ་ཀ་ཀྲཱི་གྲཱི་ཤྲཱི། ཨ་ལང་ཀཱ་ར། སརྦ་དེ་བ། གྲཱ་མ་སྭཱཧཱ།<line/>
གཟུངས་སྔགས་འདིས་ལྷ་དང༌། མི་རྣམས་རྒྱལ་བ་ཐོབ་པར་འགྱུར་ཞིང༌། དགྲས་ཀྱང་དེ་ལ་གནོད་པར་མི་བྱེད་ལ། དབང་ཕྱུག་ཐམས་ཅད་ཀྱི་བདག་པོར་འགྱུར་རོ། །ལི་ཡུལ་དུ་<line/>
གང་ལ་ལ་རྒྱལ་པོར་འགྱུར་བ་དེ། འདི་སྙམ་དུ། ལི་ཡུལ་འདི་ནི་སྐྱེ་བོ་དང༌། མི་དང༌། མི་མང་པོས་གང་ཞིང་ནོར་དང༌། འབྲུ་མང་པོ་རྒྱས་པ་ཡིན་ཏེ། ཡུལ་ཐམས་ཅད་ཀྱི་མཆོག་<line/>
དམ་པ་ཡིན་པས་གཞན་གྱི་དམག་ཚོགས་འོང་བར་མི་ནུས་སོ་སྙམ་དུ་སེམས་པར་འགྱུར་རོ། །དེའི་ཚེ་རྒྱལ་པོ་དེས་དགོན་པ་དང༌། དགེ་འདུན་གྱི་ཀུན་དགའ་ར་བ་དང༌། གྲོང་ཁྱེར་<line/>
</page>
<page index="12" id="339A">༄༅། །དང༌། གྲོང་རྡལ་དང༌། ཡུལ་འཁོར་དང༌། རྒྱལ་པོའི་ཕོ་བྲང་འཁོར་ཐམས་ཅད་དུ་དགེ་སློང་དང༌། དགེ་སློང་མ་དང༌། དགེ་བསྙེན་དང༌། དགེ་བསྙེན་<line/>
མ་རྣམས་དང༌། ཡུལ་གྱི་མི་ཐམས་ཅད་སྔར་བཤད་པའི་གཟུངས་ཀྱི་གསང་སྔགས་ཀྱི་ཚིག་རྣམས་ཀློག་ཏུ་གཞུག་པར་བྱའོ། །འཛིན་དུ་གཞུག་པ་དང༌། ཀུན་ཆུབ་པར་<line/>
བྱེད་དུ་གཞུག་གོ །དགེ་སློང་དང༌། དགེ་སློང་མ་དང༌། དགེ་བསྙེན་དང༌། དགེ་བསྙེན་མ་དེ་དག་དང༌། ཡུལ་ན་གནས་པའི་མི་དེ་དག་ལའང་ཕྱེ་མ་དང༌། གོས་དང༌། གདུགས་<line/>
དང༌། རྒྱལ་མཚན་དང༌། བ་དན་རྣམས་དང༌། ཁ་ཟས་དང༌། བཏུང་བ་སྣ་ཚོགས་དང༌། མཆོད་པའི་ལས་སྣ་ཚོགས་དང༌། ཡོ་བྱད་ཐམས་ཅད་ཀྱིས་རིམ་གྲོར་བྱའོ། །བཙུན་<line/>
པར་བྱའོ། །བསྟི་སྟང་དུ་བྱའོ། །མཆོད་པར་བྱའོ། །དེ་ལྟར་བྱས་ན་ལི་ཡུལ་དེ་གནོད་པ་ཐམས་ཅད་མེད་པ་དང༌། ཕྱིར་རྒོལ་བའི་རྒྱལ་པོ་ཐམས་ཅད་ཀྱི་དཔུང་གིས་རྒྱལ་<line/>
པོ་དེའི་ལི་ཡུལ་གཞིག་པར་མི་ནུས་སོ། །དེ་ནས་ཡང་ཕྱོགས་བཅུའི་སངས་རྒྱས་ཀྱི་ཞིང་དག་ནས། སངས་རྒྱས་བཅོམ་ལྡན་འདས་རྣམས་ཀྱིས་རང་རང་གི་མཚན་དང༌།<line/>
འོད་ཟེར་དང༌། གཟུངས་ཀྱི་གསང་སྔགས་ཀྱི་ཚིག་རྣམས་བསྐུར་རོ། །བརྒྱ་བྱིན་དང༌། ཚངས་པ་ལ་སོགས་པ་ལྷའི་རྒྱལ་པོ་སུམ་ཅུ་རྩ་གཉིས་པོ་དེ་དག་དང༌། འཇིག་རྟེན་<line/>
</page>
<page index="13" id="339B">སྐྱོང་བ་བཞི་དང༌། ལྷའི་བུ་ཀུན་ཏུ་རྒྱལ་བ་ལ་སོགས་པ་གནོད་སྦྱིན་གྱི་སྡེའི་བདག་པོ་ཆེན་པོ་ཉི་ཤུ་རྩ་བརྒྱད་དང༌། བྱང་ཆུབ་སེམས་དཔའ་དྲི་མ་མེད་པའི་འོད་དེ་དང༌། གོ་མ་ས་ལ་<line/>
གནྡྷའི་མཆོད་རྟེན་མཆོད་པའི་བྱང་ཆུབ་སེམས་དཔའ་ཉི་ཁྲི་པོ་དེ་དག་དང༌། ཀླུའི་རྒྱལ་པོ་གདོན་ལ་སྙེམས་པ་ལ་སོགས་པ་ཁྲི་བརྒྱད་སྟོང་པོ་གང་ཡིན་པ་དེ་དག་གི་ལག་ཏུ་བཅོམ་<line/>
ལྡན་འདས་ཤཱཀྱ་ཐུབ་པས། བསྐལ་པ་བཟང་པོའི་བྱང་ཆུབ་སེམས་དཔའ་ཐམས་ཅད་ཀྱི་གནས། བསྐལ་པ་བཟང་པོའི་སངས་རྒྱས་བཅོམ་ལྡན་འདས་ཐམས་ཅད་ཀྱི་ཕྱག་མཚན་<line/>
དུ་གྱུར་པ་ལི་ཡུལ་དང༌། ཐུབ་པ་དྲང་སྲོང་ཆེན་པོའི་གནས་སུ་གྱུར་པ་གོ་མ་ས་ལ་གནྡྷའི་མཆོད་རྟེན་དེ་དང༌། དགེ་སློང་དང༌། དགེ་སློང་མའི་དགེ་འདུན་དེ་དག་ལ་བསྲུང་བ་དང༌།<line/>
ཡོངས་སུ་བསྐྱང་བ་དང༌། འཚེ་བ་མེད་པར་བྱ་བ་དང༌། འབྱེ་བར་མི་འགྱུར་བ་དང༌། སངས་རྒྱས་ཀྱི་བསྟན་པ་ལི་ཡུལ་ན་གནས་པ་དེ་ཡུན་རིང་དུ་གནས་པར་བྱ་བའི་ཕྱིར་<line/>
གཏད་དོ། །སངས་རྒྱས་ཀྱི་མཚན་འདི་དག་དང༌། འོད་ཟེར་འདི་དག་དང༌། གཟུངས་ཀྱི་གསང་སྔགས་ཀྱི་ཚིག་འདི་དག་སྙིང་རྗེས་ནོན་པའི་ཐུགས་དང་ལྡན་པ་དང༌། གསོལ་<line/>
བ་ཆེན་པོ་བཏབ་པས་སྐྱེས་སུ་བསྐུར་ནས། དེ་བཞིན་དུ་སངས་རྒྱས་བཅོམ་ལྡན་འདས་དེ་དག་གི་བཀའ་མཉན་ཏེ། བརྒྱ་བྱིན་དང༌། ཚངས་པ་ལ་སོགས་པ་ལྷའི་རྒྱལ་པོ་སུམ་ཅུ་<line/>
</page>
<page index="14" id="340A">༄༅། །རྩ་གཉིས་པོ་དེ་དག་དང༌། འཇིག་རྟེན་སྐྱོང་བ་དེ་དག་དང༌། གནོད་སྦྱིན་གྱི་སྡེའི་བདག་པོ་དེ་དག་དང༌། ཀླུའི་རྒྱལ་པོ་དེ་དག་དང༌། དྲི་མ་མེད་པའི་<line/>
འོད་ལ་སོགས་པ་བྱང་ཆུབ་སེམས་དཔའ་དེ་དག་དང༌། འཁོར་དེ་དག་ཐམས་ཅད་ཀྱིས་ཐལ་མོ་སྦྱར་ཏེ། ལི་ཡུལ་དེ་དང༌། ཐུབ་པའི་དྲང་སྲོང་ཆེན་པོའི་གནས་གོ་མ་ས་ལ་<line/>
གནྡྷའི་མཆོད་རྟེན་དེ་དང༌། སངས་རྒྱས་ཀྱི་བསྟན་པ་དེ་དག་བསྲུང་བའི་ཕྱིར་མ་ནོས་སོ། །སངས་རྒྱས་ཀྱི་མཚན་དེ་དག་དང༌། འོད་ཟེར་དེ་དག་དང༌། གཟུངས་ཀྱི་གསང་<line/>
སྔགས་ཀྱི་ཚིག་དེ་དག་ཀྱང་ཡུལ་བསྲུང་བའི་ཕྱིར་མནོས་སོ། །འོད་ཟེར་དེ་དག་ཀྱང་བྱང་ཆུབ་སེམས་དཔའ་དྲི་མ་མེད་པའི་འོད་ཀྱི་ལུས་ལ་གནས་པར་གྱུར་ཏོ། །དེ་བཞིན་<line/>
གཤེགས་པ་ཚུལ་ཁྲིམས་ལ་རབ་ཏུ་གནས་པ་ལ་ཕྱག་འཚལ་ལོ། །དེ་བཞིན་གཤེགས་པ་ཞི་བས་རོལ་པ་ལ་ཕྱག་འཚལ་ལོ། །དེ་བཞིན་གཤེགས་པ་ཞི་བའི་རྒྱལ་པོ་<line/>
ལ་ཕྱག་འཚལ་ལོ། །དེ་བཞིན་གཤེགས་པ་ཞི་བའི་བླ་མ་ལ་ཕྱག་འཚལ་ལོ། །དེ་བཞིན་གཤེགས་པ་ནམ་མཁའ་ལ་རབ་ཏུ་གནས་པ་ལ་ཕྱག་འཚལ་ལོ། །དེ་བཞིན་<line/>
གཤེགས་པ་མཚོན་ཆ་རབ་ཏུ་འཇིལ་བ་ལ་ཕྱག་འཚལ་ལོ། །དེ་བཞིན་གཤེགས་པ་སྤྱན་བརྒྱ་པ་ལ་ཕྱག་འཚལ་ལོ། །དེ་བཞིན་གཤེགས་པ་འོད་ཟེར་བཟང་པོ་ལ་ཕྱག་<line/>
</page>
<page index="15" id="340B">འཚལ་ལོ། །དེ་བཞིན་གཤེགས་པ་དབང་པོའི་རྣམ་པ་ལ་ཕྱག་འཚལ་ལོ། །དེ་བཞིན་གཤེགས་པ་ཉི་མའི་རྣམ་པ་ལ་ཕྱག་འཚལ་ལོ། །དབང་པོའི་རྒྱལ་མཚན་ཞེས་བྱ་<line/>
བའི་འོད་ཟེར་དང༌། བདུད་རྩིའི་ལོ་མ་ཞེས་བྱ་བའི་འོད་ཟེར་དང༌། །ཞི་བར་འགྱུར་བ་ཞེས་བྱ་བའི་འོད་ཟེར་དང༌། ལོ་མ་དང་བྲལ་བ་ཞེས་བྱ་བའི་འོད་ཟེར་དང༌། །ཀ་ཞེས་བྱ་བའི་འོད་<line/>
ཟེར་དང༌། མེ་ཞེས་བྱ་བའི་འོད་ཟེར་དང༌། གནས་པ་ཞེས་བྱ་བའི་འོད་ཟེར་དང༌། མི་གཡོ་བ་ཞེས་བྱ་བའི་འོད་ཟེར་དང༌། །གཡོ་བ་དང༌། མི་གཡོ་བ་ཞེས་བྱ་བའི་འོད་ཟེར་དང༌།<line/>
ཐོགས་མེད་སྦྱིན་ཞེས་བྱ་བའི་འོད་ཟེར་དང༌། ཡིད་དང་འཐད་པ་ཞེས་བྱ་བའི་འོད་ཟེར་དང༌། བར་ཆད་མེད་པ་ཞེས་བྱ་བའི་འོད་ཟེར་དང༌། རིམས་མེད་རྒྱལ་མཚན་བྱེ་བ་ཞེས་<line/>
བྱ་བའི་འོད་ཟེར་དང༌། འཁྲུགས་མེད་གནས་ཞེས་བྱ་བའི་འོད་ཟེར་དང༌། ཏོག་གི་བློ་གྲོས་ཞེས་བྱ་བའི་འོད་ཟེར་དང༌། གྲོང་ཁྱེར་དུ་འབབ་པ་ཞེས་བྱ་བའི་འོད་ཟེར་དང༌། འཁོར་<line/>
ལོ་སྣང་བ་ཞེས་བྱ་བའི་འོད་ཟེར་དང༌། དཔའ་བའི་ཏོག་ཅེས་བྱ་བའི་འོད་ཟེར་དང༌། རྡོ་རྗེའི་རྣམ་པ་ཞེས་བྱ་བའི་འོད་ཟེར་དང༌། བསོད་ནམས་ཀྱི་ཏོག་ཅེས་བྱ་བའི་འོད་ཟེར་<line/>
དང༌། བསམ་གཏན་གྱི་ཏོག་ཅེས་བྱ་བའི་འོད་ཟེར་དང༌། མེ་ལྕེ་དང་ལྡན་པ་ཞེས་བྱ་བའི་འོད་ཟེར་དང༌། ཀུན་ཏུ་སྣང་བ་ཞེས་བྱ་བའི་འོད་ཟེར་དང༌། བྱང་ཆུབ་ཀྱི་ཡན་ལག་ཅེས་བྱ་<line/>
</page>
<page index="16" id="341A">༄༅། །བའི་འོད་ཟེར་དང༌། ཞི་གནས་ཀྱི་འོད་ཅེས་བྱ་བའི་འོད་ཟེར་དང༌། མཐའ་ཡས་པ་ཞེས་བྱ་བའི་འོད་ཟེར་དང༌། ནོར་བུ་སྣང་བ་ཞེས་བྱ་བའི་འོད་ཟེར་<line/>
དང༌། དཔའ་བོའི་རིན་ཆེན་ཞེས་བྱ་བའི་འོད་ཟེར་དང༌། ཟླ་བ་སྣང་བ་ཞེས་བྱ་བའི་འོད་ཟེར་དང༌། ཉི་མ་སྣང་བ་ཞེས་བྱ་བའི་འོད་ཟེར་དང༌། ཡེ་ཤེས་འགྲོ་བ་ཞེས་བྱ་བའི་འོད་ཟེར་<line/>
དང༌། སྣང་བའི་རིན་པོ་ཆེ་ཞེས་བྱ་བའི་འོད་ཟེར་དང༌། དབང་པོའི་རྒྱལ་མཚན་ཞེས་བྱ་བའི་འོད་ཟེར་དང༌། འཇིག་རྟེན་སྣང་བ་ཞེས་བྱ་བའི་འོད་ཟེར་དང༌། སྙིང་རྗེའི་རྣམ་པ་<line/>
ཞེས་བྱ་བའི་འོད་ཟེར་དང༌། རྒྱལ་བ་དམ་པ་ཞེས་བྱ་བའི་འོད་ཟེར་དང༌། ཤེས་རབ་ཀྱི་སྣང་བ་ཞེས་བྱ་བའི་འོད་ཟེར་དང༌། མེ་ཞེས་བྱ་བའི་འོད་ཟེར་དང༌། འཇིག་རྟེན་གྱི་སྒྲོན་མ་<line/>
ཞེས་བྱ་བའི་འོད་ཟེར་དང༌། རབ་རིབ་ཀྱི་རྣམ་པ་རབ་ཏུ་ཞི་བར་བྱེད་པ་ཞེས་བྱ་བའི་འོད་ཟེར་དང༌། རྒྱལ་བ་མཆོག་ཅེས་བྱ་བའི་འོད་ཟེར་དང༌། འཇིག་རྟེན་གྱི་རྣམ་པ་ཞེས་བྱ་<line/>
བའི་འོད་ཟེར་དང༌། འོད་ཆེན་པོ་ཞེས་བྱ་བའི་འོད་ཟེར་དང༌། །ཀོ་ཀ་ར་ཞེས་བྱ་བའི་འོད་ཟེར་དང༌། ཨའི་ཚུལ་དུ་བྱེད་པ་ཞེས་བྱ་བའི་འོད་ཟེར་དང༌། ཛད་ཚ་ར་ཡ་ཞེས་བྱ་བའི་<line/>
འོད་ཟེར་དང༌། དཔའ་བོ་བྱེད་པའི་དཔའ་བོའི་རྒྱལ་མཚན་ཞེས་བྱ་བའི་འོད་ཟེར་དང༌། འོད་ཆེན་པོ་ཞེས་བྱ་བའི་འོད་ཟེར་དང༌། འོད་མཐའ་ཡས་པ་ཞེས་བྱ་བའི་འོད་ཟེར་<line/>
</page>
<page index="17" id="341B">དང༌། མི་བསྐྱོད་པ་ཞེས་བྱ་བའི་འོད་ཟེར་དང༌། རྒྱལ་མཚན་བློ་གྲོས་ཞེས་བྱ་བའི་འོད་ཟེར་དང༌། འབད་པ་མཐོ་བ་ཞེས་བྱ་བའི་འོད་ཟེར་དང༌། བདེན་པ་ཅན་ཞེས་བྱ་བའི་འོད་ཟེར་<line/>
དང༌། མགུ་བར་བྱེད་པ་ཞེས་བྱ་བའི་འོད་ཟེར་དང༌། རབ་སྒྲོགས་ཞེས་བྱ་བའི་འོད་ཟེར་དང༌། འོད་བྱེད་པ་ཞེས་བྱ་བའི་འོད་ཟེར་དང༌། རྡོ་རྗེ་བློ་གྲོས་ཞེས་བྱ་བའི་འོད་ཟེར་དང༌།<line/>
སྟོང་པའི་རྣམ་པ་ཞེས་བྱ་བའི་འོད་ཟེར་དང༌། འཛིན་པ་ཞེས་བྱ་བའི་འོད་ཟེར་དང༌། དཔའ་བའི་རྒྱལ་མོ་ཞེས་བྱ་བའི་འོད་ཟེར་དང༌། གཡོ་བ་ཞེས་བྱ་བའི་འོད་ཟེར་དང༌། མཐོ་རིས་སུ་<line/>
འགྲོ་བ་ཞེས་བྱ་བའི་འོད་ཟེར་དང༌། ཞི་བའི་རྣམ་པ་ཞེས་བྱ་བའི་འོད་ཟེར་དང༌། ཞི་བའི་ཏོག་ཅེས་བྱ་བའི་འོད་ཟེར་དང༌། བསམ་གཏན་གྱི་རྒྱལ་མཚན་ཞེས་བྱ་བའི་འོད་ཟེར་དང༌།<line/>
དགའ་བའི་ཏོག་ཅེས་བྱ་བའི་འོད་ཟེར་དང༌། འདམ་བུ་ལྟ་བུའི་འོད་ཅེས་བྱ་བའི་འོད་ཟེར་དང༌། མིག་སྣང་བ་ཞེས་བྱ་བའི་འོད་ཟེར་དང༌། ཀླུ་འབྱུང་བ་ཞེས་བྱ་བའི་འོད་ཟེར་དང༌།<line/>
ཀླུང་གི་འོད་ཅེས་བྱ་བའི་འོད་ཟེར་དང༌། སྐྱེས་བུའི་རྣམ་པ་ཞེས་བྱ་བའི་འོད་ཟེར་དང༌། འབར་བ་ཅན་ཞེས་བྱ་བའི་འོད་ཟེར་དང༌། མེ་ཞེས་བྱ་བའི་འོད་ཟེར་དང༌། པདྨའི་འོད་<line/>
ཅེས་བྱ་བའི་འོད་ཟེར་དང༌། དབང་པོའི་རྣམ་པ་ཞེས་བྱ་བའི་འོད་ཟེར་དང༌། འདྲི་བའི་ཚུལ་ཞེས་བྱ་བའི་འོད་ཟེར་དང༌། བསྐྱོད་པ་ཞེས་བྱ་བའི་འོད་ཟེར་དང༌། དབང་པོ་ལ་<line/>
</page>
<page index="18" id="342A">༄༅། །གནས་པ་ཞེས་བྱ་བའི་འོད་ཟེར་དང༌། འཁྲུག་པ་ཞེས་བྱ་བའི་འོད་ཟེར་དང༌། སའི་རྒྱལ་མཚན་སྟོན་པ་ཞེས་བྱ་བའི་འོད་ཟེར་དང༌། བདེན་པའི་<line/>
ཏོག་ཅེས་བྱ་བའི་འོད་ཟེར་དང༌། སྣང་བར་བྱེད་པ་ཞེས་བྱ་བའི་འོད་ཟེར་དང༌། དངར་བའི་རྣམ་པ་ཞེས་བྱ་བའི་འོད་ཟེར་དང༌། དབང་པོ་ལ་བརྟེན་པ་ཞེས་བྱ་བའི་འོད་ཟེར་དང༌།<line/>
ཡིད་ལ་འགྲོ་བ་ཞེས་བྱ་བའི་འོད་ཟེར་དང༌། རབ་ཏུ་འགྲོ་མཛེས་ཞེས་བྱ་བའི་འོད་ཟེར་དང༌། འཕྲལ་བའི་རྣམ་པ་ཞེས་བྱ་བའི་འོད་ཟེར་དང༌། ལེགས་འབར་ཞེས་བྱ་བའི་འོད་<line/>
ཟེར་དང༌། འདྲི་བར་བྱེད་པ་ཞེས་བྱ་བའི་འོད་ཟེར་དང༌། ཉི་མ་འཁོར་བ་ཞེས་བྱ་བའི་འོད་ཟེར་དང༌། ཉེ་བར་གནས་པ་ཞེས་བྱ་བའི་འོད་ཟེར་དང༌། ཡེ་ཤེས་ཀྱི་ཆུ་ཞེས་བྱ་<line/>
བའི་འོད་ཟེར་དང༌། རྒྱལ་བའི་བློ་གྲོས་ཞེས་བྱ་བའི་འོད་ཟེར་དང༌། རྣམ་པར་བསྒྱིངས་པ་ཞེས་བྱ་བའི་འོད་ཟེར་དང༌། བདེན་པ་སྣང་བ་ཞེས་བྱ་བའི་འོད་ཟེར་དང༌། སངས་<line/>
རྒྱས་ཀྱི་རྣམ་པ་ཞེས་བྱ་བའི་འོད་ཟེར་དང༌། གཙུག་ཏོར་ཞེས་བྱ་བའི་འོད་ཟེར་དང༌། རྡོ་རྗེ་རྒྱལ་མཚན་ཞེས་བྱ་བའི་འོད་ཟེར་དང༌། རྡོ་རྗེ་ལ་གནས་པ་ཞེས་བྱ་བའི་འོད་<line/>
ཟེར་དང༌། བསོད་ནམས་ཀྱི་རྒྱལ་མཚན་ཞེས་བྱ་བའི་འོད་ཟེར་དང༌། ལྕེའི་ཏོག་ཅེས་བྱ་བའི་འོད་ཟེར་དང༌། ཡིད་དང་བར་བྱེད་པ་ཞེས་བྱ་བའི་འོད་ཟེར་དང༌།<line/>
</page>
<page index="19" id="342B">འདི་དག་ནི་སངས་རྒྱས་ཀྱི་འོད་ཟེར་ཡིན་ནོ། །ཏདྱ་ཐཱ། ལོ་ཀ་ཧཱ་ར། ཤུདྡྷཱ་ཀ་རུ་སྠི་ཏི་པུ་ཥྱ་བ། ཀ་རུ་ལེ་སྭཱཧཱ། སྡིག་པ་གཅོད་པར་བྱེད་པ་ཞེས་བྱའོ། །ཏདྱ་ཐཱ། ཤུ་ད་དྷ་མ་ཏི།<line/>
ཨད་ཙམ་བྷེ་པུ་ལོ་ཙ་རེ། ཨ་ཀྲ་མ་ཏེ། ཙུ་ར་ཀ་རེ་པུ་སྭཱཧཱ། དགའ་བྱེད་སྙིང་རྗེ་ཞེས་བྱའོ། །ཏདྱ་ཐཱ། ཨིནྡྲ། ཨིནྡྲི། བ་དྲེ། བ་དེ་བི་སུ་རེ་སྭཱཧཱ། རྡོ་རྗེ་བློ་གྲོས་ཞེས་བྱའོ། །ཏདྱ་ཐཱ།<line/>
ཋ་ཀེ་བ་ཀེ །ཛཱ་ཛ་མ་བྷེ། བྷྲ་མ་ཛྭ་རེ་སྭཱཧཱ། པདྨ་འདུལ་ཞེས་བྱའོ། །ཏདྱ་ཐཱ། ཤུ་ར། ར་རེ་བེ་ཨ་ལོ་ཀེ །ཀོ་ཤ་གཱ་རེ་སྭཱཧཱ། བྱེ་བར་བྱེད་པ་ཞེས་བྱའོ། །ཏདྱ་ཐཱ། ཙ་ལེ་པི་ཏ་ཐཱ། ཨ་<line/>
ནྱོ་ནྱ། པྲཛྙཱ་ཀཱ་རེ་སྭཱཧཱ། སྦྱོར་བ་མེད་པ་ཞེས་བྱའོ། །ཏདྱ་ཐཱ། ཛི་ཛི་རེ། ཧཱ་རཱ་ཧཱ་ལེ། ལེ་ལ་པྲཛྙཱ་ཀཱ་རེ་སྭཱཧཱ། འགོག་པ་མེད་པ་ཞེས་བྱའོ། །ཏདྱ་ཐཱ། བཛྲེ་ཤྲཱི་ཀ་རེ། ས་ར་ས་ར། ཨ་ཛྙཱ་<line/>
མཱ་ཛྙཱེ། ན་རི་རེ་ཀཱི། སང་ངིད་ཛྭཱ་ཀཱ་རེ་ཕུ་སྭཱཧཱ། གཞན་གྱིས་མི་ཚུགས་པ་ཞེས་བྱའོ། །ཏདྱ་ཐཱ། ཨ་པུ་རཱི་བི་བ་ཡྲེ། ས་ད་རེ། མ་ཁ་ཀ་རེ་སྭཱཧཱ། བདེན་པ་ལ་གནས་པ་ཞེས་<line/>
བྱའོ། །ཏདྱ་ཐཱ། ཛྱོ་ཏི་ཛྱོ་ཏི། བཛྲེ་ཨ། ཨཀྵ་མནྟྲ་བེ། པྲ་ག་ཨཱ་བེ། བཛྲི་མཱ་བ། ཀ་ཀ་སུ་རེ་སྭཱཧཱ། གཟུངས་སྔགས་ཀྱི་དབང་ཕྱུག་གི་རྒྱལ་མོ་ཞེས་བྱ་སྟེ། གཟུངས་སྔགས་<line/>
འདི་ནི། ཕ་རོལ་གྱི་དམག་ཚོགས་ཞི་བར་བྱེད་པ་དང༌། དགེ་བའི་ཚོགས་ཡོངས་སུ་རྫོགས་པར་བྱེད་པའོ། །ཏདྱ་ཐཱ། དི་ཤཱ་ཀ་རེ། སྠ་ཀཱ་རེ། ཨིནྡྲ་བ་ཏེ། བ་པྲཱ་ཏཽ་ས་པྲཱ་ཨུ་སྠཱ་<line/>
</page>
<page index="20" id="343A">༄༅། །ཏེ་སྭཱཧཱ། གཟུངས་སྔགས་འདི་ནི་མུ་གེ་མེད་པར་བྱེད་པ་དང༌། དབུལ་བ་མེད་པར་བྱེད་པའོ། །དམ་པ་གང་འདོད་པ་ཐམས་ཅད་ཀྱང་ཐོབ་པར་འགྱུར་ཏེ།<line/>
ཞག་ཉི་ཤུ་རྩ་གཅིག་གི་བར་དུ་ཉིན་ལན་བཞི་མཚན་ལན་བཞི་སྟེ། དུས་བརྒྱད་དུ་ལན་ཉི་ཤུ་རྩ་རེ་རེ་བཟླས་བརྗོད་བྱས་ན་གཏེར་རམ། ཡང་ནོར་གང་སའི་འོག་ཏུ་སྦས་པ་<line/>
བཞིན་ཐོབ་པར་འགྱུར་རོ། །ཏདྱ་ཐཱ། ཨོཾ་ཧེ་མོ་ཧེ་ཛ་མ་བྷ་ཡ། མ་ཤ་མནྟྲ་ཀཱ། ད་མ་ཀཱ་རེ་ལ་བྷཱ་ཀཱ་རེ། ལ་བྷཱ་ཀ་རེ། བི་ཀཱ་རེ་ས་དི་ཛྙཱ་ཀཱ་རེ། ད་ཀ་དི་ཨ་དྷཱ་ཀ། པྲ་ཤ་མ་ན་ཕུ་ཨ་ཀ་ན་<line/>
པྲ་མ་ནེ་ཕུ་སྭཱཧཱ། ནད་ཐམས་ཅད་ཞི་བར་བྱེད་པ་དང༌། བུད་མེད་དུ་སྐྱེ་བ་ལས་ཐར་བར་བྱེད་པ་དང༌། བུད་མེད་རྣམས་ཀྱི་བུད་མེད་ཀྱི་ནད་རབ་ཏུ་ཞི་བར་བྱེད་པ་སྟེ། བརྟུལ་ཞུགས་<line/>
བྱ་མི་དགོས་པར་ཇི་ལྟར་འདོད་པ་དེ་བཞིན་དུ་དུས་གསུམ་དུ་བཟླས་བརྗོད་བྱའོ། །བུད་མེད་གང་ལ་ལ་མོ་མཚན་གྱི་ནང་ཡོད་པ་དེ་ལ་ཉིན་གཅིག་བཞིན་དུ། ལན་བདུན་<line/>
བདུན་དུ་བཟླས་བརྗོད་བྱའོ། །ཏདྱ་ཐཱ། ཀ་ཀ་ཀོ་ཤ་ཕུ་མ་མ། ར་ར་ར་ར། སྟ་རེ་ཕུ། ས་ཀ་རེ་ཕུ་སྭཱཧཱ། གཟུངས་སྔགས་འདི་ནི་གནོད་པ་འབྱུང་བ་དང༌། སྡུག་བསྔལ་ཐམས་<line/>
ཅད་མེད་པར་བྱེད་པར་བཤད་དེ། བརྟུལ་ཞུགས་བྱ་མི་དགོས་སོ། །སངས་རྒྱས་བཅོམ་ལྡན་འདས་གང་དག་གི་མཚན་སྔར་སྨོས་པ་དང༌། གང་དག་གིས་གཟུངས་<line/>
</page>
<page index="21" id="343B">སྔགས་བཤད་པ་དེ་དག་ནི། བཅོམ་ལྡན་འདས་ཤཱཀྱ་ཐུབ་པ་བྱང་ཆུབ་སེམས་དཔའི་སྤྱད་པ་སྤྱོད་པ་ན། གྲོགས་སུ་འགྱུར་བ་ཤ་སྟག་གོ །སངས་རྒྱས་དེ་དག་གི་མི་མཇེད་ཀྱི་<line/>
འཇིག་རྟེན་གྱི་ཁམས་དང༌། བཅོམ་ལྡན་འདས་ཤཱཀྱ་ཐུབ་པའི་ཕྱག་མཚན་ལི་ཡུལ་འདིར། སྐྱེ་བོ་མང་པོ་ལ་ཕན་པའི་ཕྱིར། བསྐལ་པ་བཟང་པོའི་བྱང་ཆུབ་སེམས་<line/>
དཔའ་རྣམས་ཀྱི་སྐྱེ་བ་བླངས་ཏེ། སྔར་སྨོས་པའི་སངས་རྒྱས་བཅོམ་ལྡན་འདས་དེ་དང༌། དེ་དག་གིས། བཅོམ་ལྡན་འདས་ཤཱཀྱ་ཐུབ་པའི་ལི་ཡུལ་ཡུན་རིང་དུ་གནས་པར་<line/>
བྱ་བའི་ཕྱིར། གཟུངས་སྔགས་དེ་དག་དང༌། སངས་རྒྱས་ཀྱི་འོད་ཟེར་དེ་དག་དང༌། སངས་རྒྱས་ཀྱི་མཚན་དེ་དག་སྐྱེས་སུ་བསྐུར་ཏེ། སངས་རྒྱས་ཀྱི་སྲས་རྣམས་ཀྱིས་ཞུས་<line/>
ནས་བྱང་ཆུབ་སེམས་དཔའ་འཕགས་པ་སྤྱན་རས་གཟིགས་དབང་ཕྱུག་གིས་སེམས་ཅན་ཐམས་ཅད་ཀྱི་དོན་གྱི་ཕྱིར་དང༌། ལི་ཡུལ་ཡོངས་སུ་བསྐྱང་བ་དང༌། བསྟན་པ་<line/>
ཡུན་རིང་དུ་གནས་པར་བྱ་བའི་ཕྱིར། སངས་རྒྱས་བཅོམ་ལྡན་འདས་རྣམས་ལས་སྐྱེས་དེ་དག་བླངས་ནས་འདིར་ཁྱེར་ཏེ་འོངས་སོ། །སངས་རྒྱས་ཀྱི་ཞིང་སྣ་ཚོགས་ན་<line/>
གནས་པའི་བྱང་ཆུབ་སེམས་དཔའ་མང་པོ་དག་ཀྱང་སངས་རྒྱས་ཀྱིས་ལུང་བསྟན་པའི་ཡུལ་འདི་ཅི་ནས་འཇིག་པར་མི་འགྱུར་བ་དང༌། བསྟན་པའང་ཡུན་རིང་དུ་གནས་<line/>
</page>
<page index="22" id="344A">༄༅། །པར་བྱ་བའི་ཕྱིར་འདིར་ལྷགས་ནས་སྐྱེ་བ་བླངས་སོ། །གང་གི་ཚེ་ཡུལ་དེར་གནོད་པ་འབྱུང་ན་དེའི་ཚེ། སངས་རྒྱས་ཀྱི་མཚན་དེ་དག་དང༌། གཟུངས་<line/>
སྔགས་དེ་དག་དང༌། འོད་ཟེར་སྔར་བཤད་པ་དེ་དག་བྲིས་ཏེ་གྲོང་ཁྱེར་གྱི་སྒོ་རྣམས་སུ་བཙུགས་ལ། དམག་གི་རུ་མཚོན་ལའང་བྲིས་ཏེ་བཞག་ནས། མི་རྣམས་ཀྱང་<line/>
ཀློག་ཏུ་བཅུག་ཅིང་འཆང་དུ་བཅུག་ན་ཕ་རོལ་གྱི་དམག་ཚོགས་ཀྱིས་འཇིག་པ་དང༌། མུ་གེས་འཇིགས་པ་དང༌། ལས་འབྱང་བར་བྱ་བ་དང༌། དགེ་བའི་ཕྱོགས་ཡོངས་སུ་<line/>
རྫོགས་པར་བྱ་བ་དང༌། སེམས་ཅན་རྣམས་ཀྱིས་ཇི་ལྟ་བུར་བསམ་པ་བཞིན་དུ་ཕན་འདོགས་པར་འགྱུར་རོ། །སེམས་ཅན་ནད་པ་རྣམས་ལའང་སྐྱབས་བྱེད་པར་འགྱུར་<line/>
རོ༑ ༑གང་ལ་སྡིག་པའི་ལས་ཤིན་ཏུ་ལྕི་བ་དག་ཡོད་ནའང༌། དེས་ཞག་ཉི་ཤུ་རྩ་གཅིག་གི་བར་དུ་སངས་རྒྱས་ཀྱི་མཚན་དང༌། གཟུངས་སྔགས་དང༌། འོད་ཟེར་རྣམས་བཟླས་<line/>
བརྗོད་བྱ་ཞིང༌། ཕྱོགས་བཅུའི་སངས་རྒྱས་བཅོམ་ལྡན་འདས་རྣམས་དྲན་པར་བྱའོ། །གང་ན་སྐུ་གདུང་དང་ལྡན་པའི་མཆོད་རྟེན་ནམ། སངས་རྒྱས་ཀྱི་སྐུ་གཟུགས་བཞུགས་<line/>
པ་དེའི་སྤྱན་སྔར་དུས་གསུམ་དུ་བཟླས་བརྗོད་བྱས་ན་དགེ་བའི་ཕྱོགས་ལས་གང་འདོད་པ་དེ་མྱུར་དུ་ཡོངས་སུ་རྫོགས་པར་འགྱུར་ཏེ། འོད་ཟེར་དེ་དག་ཀྱང་དེའི་སྟེང་དུ་གནས་<line/>
</page>
<page index="23" id="344B">པར་འགྱུར་རོ། །ཕ་རོལ་གྱི་དམག་ཚོགས་འོད་ནའང་བཟླས་བརྗོད་བྱའོ། །ཡང་ན་ཞག་བདུན་གྱི་བར་དུ་བཀླག་པར་བྱའོ། །སུའང་རུང་སྟེ། གནོད་པ་བྱུང་བའམ། ནད་པའམ། ཇི་<line/>
ལྟ་བུར་འདོད་པ་ལས་བཟླས་བརྗོད་བྱ་བའམ། ཡང་ན་བཀླག་པར་བྱའོ། །ཅི་སྟེ་ཀློག་མི་ནུས་ན་དེའི་ཚེ་སྐུད་པ་ལ་ལན་བདུན་བཟླས་བརྗོད་བྱ་སྟེ། མདུད་པ་བྱས་ནས་བཏགས་ན་<line/>
གནོད་པ་ཐམས་ཅད་ལས་ཐར་བར་འགྱུར་རོ། །གྲོང་ཁྱེར་གང་གི་སྒོ་དག་ཏུ་སངས་རྒྱས་ཀྱི་མཚན་དང༌། གཟུངས་སྔགས་དང༌། འོད་ཟེར་རྣམས་བྲིས་ཏེ་བཞག་ན་གྲོང་ཁྱེར་དེ་<line/>
གཞན་གྱི་དམག་ཚོགས་ཀྱིས་གཞོམ་པར་མི་ནུས་སོ། །རྟག་ཏུ་བཟླས་བརྗོད་བྱེད་པ་ལ་ནི་ཤ་སྤང་མི་དགོས་སོ། །དངོས་པོ་གཞན་ཡང་སྤང་མི་དགོས་སོ། །དེ་ནས་རིགས་ཀྱི་བུ་<line/>
གང་དག་སངས་རྒྱས་ཀྱི་རྗེས་སུ་རབ་ཏུ་བྱུང་བ་དེ་དག་ཤིན་ཏུ་དགོངས་ཤིང་བག་ཚ་བར་གྱུར་པ་དེ་དག་ལ། བྱང་ཆུབ་སེམས་དཔའ་འཕགས་པ་སྤྱན་རས་གཟིགས་དབང་<line/>
ཕྱུག་གིས་འདི་སྐད་ཅེས་སྨྲས་སོ། །བུ་དག། བག་ཚ་བར་མ་བྱེད་ཅིག །ཁྱོད་ཀྱི་དོན་གྱི་ཕྱིར་དགེ་འདུན་གྱི་ཀུན་དགའ་ར་བ་མང་པོ་དང༌། ཆོས་ཀྱི་རྒྱལ་པོས་བྱས་པའི་དྲི་གཙང་<line/>
ཁང་ལ་སོགས་པ་སྐུ་གདུང་དང་ལྡན་པའི་མཆོད་རྟེན་ཡུལ་དེར་འབྱུང་བར་འགྱུར་ཏེ། ཇི་སྲིད་དུ་ཡུལ་དེ་ན་སངས་རྒྱས་བཅོམ་ལྡན་འདས་ཀྱི་བསྟན་པ་གནས་ཀྱི་བར་དུ་<line/>
</page>
<page index="24" id="345A">༄༅། །ཡུལ་དེ་མ་ལུས་པར་གཞིག་ནུས་པའི་རྒྱལ་པོ་འབྱུང་བར་མི་འགྱུར་རོ། །འདི་ལྟ་སྟེ། དངར་ལྡན་ཞེས་བྱ་བ་ཡིད་དུ་འོང་བ་དང༌། ཕག་གིས་མཚོན་<line/>
པའི་གྲོང་ཁྱེར་དང༌། གྲོང་ཁྱེར་རྙིང་པ་དེ་དག་གསུམ་ཡང་ཇི་སྲིད་དུ་སངས་རྒྱས་ཀྱི་བསྟན་པ་གནས་ཤིང་དགེ་འདུན་ཐམས་ཅད་ལ་མཆོད་པ་དང༌། སངས་རྒྱས་ཀྱི་མཆོད་<line/>
རྟེན་ཀ་བི་ལ་ན་ཡོད་ཀྱི་བར་དུ་དེ་དག་འཇིག་པར་མི་འགྱུར་རོ། །དེ་ནས་བྱང་ཆུབ་སེམས་དཔའ་འཕགས་པ་སྤྱན་རས་གཟིགས་དབང་ཕྱུག་གིས་རྒྱལ་བའི་སྲས་<line/>
ཐམས་ཅད་ལ་བོས་ཏེ་བསྒོ་བ། ཀྱེ་གྲོགས་པོ་དག །བྱང་ཆུབ་སེམས་དཔའ་རྣམས་དང༌། ལྷ་ལ་སོགས་པ་ཡུལ་དེ་ཡོངས་སུ་སྐྱོང་བ་གང་ཡིན་པ་དེ་དག་གིས་ཆོས་<line/>
དང་མི་ལྡན་པའི་རྒྱལ་པོས་ཡུལ་དེ་གཞིག་པ་ན་ཡལ་བར་མ་དོར་ཅིག །ལ་ལ་ཞིག་གིས་སངས་རྒྱས་ཀྱི་བཀའ་མ་མཉན་ཏེ་འཇིག་པའི་ཚེ་ཡུལ་བཏང་བར་གྱུར་ན་བླ་<line/>
ན་མེད་པ་ཡང་དག་པར་རྫོགས་པའི་བྱང་ཆུབ་ལས་བསྐལ་པ་མང་པོར་བར་ཆད་དུ་འགྱུར་རོ། །དེ་ནས་གཟུངས་སྔགས་འདི་བཤད་དོ། །ཏདྱ་ཐཱ། ཀཱ་ལེ། ཨ་ཀཱ་ལེ། ནི་ཤཀྲ་<line/>
མེ་བྷ་པྲ་བེ་ཤཱ། ཨཱ་ཀཱ་ལི་ཀྲ་མེ། ཨ་ནི་ཤཀྲ་མེ། ཨ་པྲ་བེ་ཤཱ། པ་རེ་ས་མེ་པ་རི་ས་མི་ཏི། ས་ས་སེ། ཨ་ས་ས་སེ། ས་ཀུ་ཏེ། བ་རུ་རེ། བ་རུ་རེ། ཨ་ག་མེ། ཨ་ས་མ་མོ་ཏེ། སི་ད་<line/>
</page>
<page index="25" id="345B">བྷི་སིདྡྷ་ཡ། ན་མོ་བཻ་རོ་ཙ་ནཱ་ཡ་སྭཱཧཱ། ཕཊ་ཌེ་ཎེ་སྭ་ཏེ། ཨཱ་སཱ་ཏེ། སུ་མ་ན་ནེ། ས་རུ་སྟེ། སི་ད་དྷེ་སིད་དྷ་ཡ་སྭཱཧཱ། དེ་ནས་བྱང་ཆུབ་སེམས་དཔའ་འཕགས་པ་སྤྱན་རས་<line/>
དབང་ཕྱུག་གིས་ལི་ཡུལ་གྱི་རྒྱལ་པོར་གྱུར་པ་ལ་དྲིས་ནས། འདི་ནི་ཁྱེད་ཀྱི་སྐྱེས་ཡིན་ནོ། །ཇི་ལྟར་ཁྱོད་ཀྱིས་བྱས་པ་དང༌། ཁྱོད་ཀྱིས་དཀོན་མཆོག་གསུམ་གྱི་ཕྱིར་ལུས་<line/>
དང་སྲོག་བཏང་བར་བྱས་པ་གང་ཡིན་པ་དེ་ནི་སངས་རྒྱས་ཀྱི་སྲས་རྣམས་ཀྱི་ལས་དེ་ལྟ་བུ་ཡིན་ཏེ། ཁྱོད་ཀྱིས་ལེགས་པར་བྱས་པ་ཡིན་ནོ། །གང་གི་ཚེ་ཡུལ་དུ་དགྲ་ཆེན་<line/>
པོའི་འཇིགས་པ་བྱུང་བར་གྱུར་ན་དེའི་ཚེ་མདོ་སྡེ་འདི་བཀླག་པར་བྱའོ། །བཅང་བར་བྱའོ། །མཆོད་པར་བྱའོ། །འོན་ཏེ་འཇིགས་པ་ཐམས་ཅད་ཞི་བར་འགྱུར་ཏེ། ས་ཧ་པ་ཏི་ཡང་<line/>
གྲོགས་བྱེད་པར་འགྱུར་རོ། །ཡུལ་བསྲུང་བའི་ཕྱིར་མདོ་འདི་ཆོ་ག་བཞིན་དུ་བྲིས་ཏེ་རྒྱལ་པོའི་ཕོ་བྲང་དུ་བཅང་བར་བྱའོ། །རྒྱལ་པོའི་ཕོ་བྲང་གི་ཕྱི་རོལ་དང༌། གྲོང་ཁྱེར་གྱི་སྒོ་<line/>
རྣམས་སུའང་དེ་བཞིན་དུ་བྲིས་ཏེ་གཞག་པར་བྱའོ། །ལམ་པོ་ཆེ་དང༌། སྲང་དང༌། བཞི་མདོ་དང༌། སུམ་མདོ་རྣམས་དང༌། ཁྱིམ་བདག་རྣམས་ཀྱི་ཁྱིམ་དུའང་གཞག་པར་<line/>
བྱའོ། །གང་གི་ཚེ་མང་དུ་བཀླགས་སམ། བསླབས་སམ། བཅངས་ན་དེའི་ཚེ་ཡུལ་དེར་ཡམས་ཀྱི་ནད་དང༌། གནོད་པ་རྣམས་ལས་ཐར་བར་འགྱུར་རོ། །བྱང་ཆུབ་སེམས་<line/>
</page>
<page index="26" id="346A">༄༅། །དཔའ་འཕགས་པ་སྤྱན་རས་གཟིགས་དབང་ཕྱུག་གིས་དེ་སྐད་ཅེས་སྨྲས་པ་ན། བར་སྣང་ལ་གནས་པའི་ལྷ་རྣམས་ཀྱིས་ལྷའི་མེ་ཏོག་གི་ཆར་ནི་<line/>
ཕབ། ལྷའི་སིལ་སྙན་རྣམས་ནི་དཀྲོལ། ལྷའི་རྔ་བོ་ཆེ་རྣམས་ནི་བརྡུངས་ཏེ། བྱང་ཆུབ་སེམས་དཔའ་དང༌། ལྷ་དང༌། ཀླུའི་རྒྱལ་པོ་ཐམས་ཅད་ཀྱིས་ཚིག་འདི་སྐད་ཅེས་བརྗོད་<line/>
དོ༑ །གང་གི་ཚེ་ཡུལ་དེར་གཟུངས་སྔགས་དེ་དག་དང༌། འོད་ཟེར་དེ་དག་དང༌། སངས་རྒྱས་ཀྱི་མཚན་དེ་དག་འོང་བར་གྱུར་པ་དེའི་ཚེ་བདག་ཅག་ཀྱང་ཇི་ལྟར་སྔོན་བཅོམ་ལྡན་<line/>
འདས་ཤཱཀྱ་ཐུབ་པའི་ཐད་དུ་འོངས་པ་བཞིན་འོང་བར་བྱའོ། །རྒྱལ་པོ་དེ་ལ་ཡུལ་བསྲུང་བའི་ཕྱིར་བདག་ཅག་གིས་གཟུངས་སྔགས་སྦྱིན་པར་བྱ་སྟེ། དམ་པ་ཅི་སློང་བ་དེ་བཞིན་<line/>
དུ་སྦྱིན་པར་བྱའོ། །དེ་ནས་བྱང་ཆུབ་སེམས་དཔའ་ཞིག་བུད་མེད་ཀྱི་གཟུགས་ཀྱིས་འཇིག་རྟེན་གྱི་ཁམས་རྣམ་པར་སྣང་མཛད་ཀྱི་འོད་ཟེར་གྱིས་སོ་སོར་བརྒྱན་པ་ཞེས་བྱ་བ་ན་<line/>
འདུག་པས། དེ་བཞིན་གཤེགས་པ་པདྨའི་འདབ་མ་དྲི་མ་མེད་པའི་རྒྱུ་སྐར་གྱི་རྒྱལ་པོ་མངོན་པར་ཤེས་པའི་མེ་ཏོག་ཀུན་ཏུ་རྒྱས་པའི་མངོན་སུམ་དུ་སྨོན་ལམ་བཏབ་སྟེ། ཅི་<line/>
ནས་ཀྱང་བདག་མི་མཇེད་ཀྱི་འཇིག་རྟེན་གྱི་ཁམས་བཅོམ་ལྡན་འདས་ཤཱཀྱ་ཐུབ་པའི་སངས་རྒྱས་ཀྱི་ཞིང་དུ་མཆིས་ལ། དེར་བཅོམ་ལྡན་འདས་དེ་ལས་དམ་པའི་ཆོས་པདྨ་དཀར་<line/>
</page>
<page index="27" id="346B">བོ་ཞེས་བགྱི་བའི་ཆོས་ཀྱི་རྣམ་གྲངས་ཐོས་པར་གྱུར་ཅིག །དེར་བདག་གིས་སེམས་ཅན་ཐམས་ཅད་ལ་ཕན་པ་དང༌། བདེ་བ་དང༌། ནད་ལས་ཐར་བར་བགྱིད་པར་གྱུར་ཅིག །ཅེས་<line/>
དེ་སྐད་དུ་སྨོན་ལམ་བཏབ་ནས། བྱང་ཆུབ་སེམས་དཔའ་དེ་སངས་རྒྱས་ཀྱི་ཞིང་དེ་ནས་ཤི་འཕོས་ནས་མི་མཇེད་ཀྱི་འཇིག་རྟེན་གྱི་ཁམས་སུ་རྒྱལ་པོ་མ་སྐྱེས་དགྲའི་ཕོ་བྲང་དུ་བཙུན་<line/>
མོ་དམ་པའི་བུ་མོར་སྐྱེས་ཏེ་དྲི་མ་མེད་པའི་འོད་ཅེས་བྱ་བར་གྱུར་ཏོ། །དེ་ནས་རྒྱལ་པོ་མ་སྐྱེས་དགྲའི་བུ་མོར་གྱུར་པ་དྲི་མ་མེད་པའི་འོད་ཅེས་བྱ་བ་དེ་ཉིད་འཁོར་དེའི་ནང་ན་འདུས་<line/>
པར་གྱུར་ཏེ་འདུག་པ་དེས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་ཡོངས་སུ་མྱ་ངན་ལས་འདས་ནས་ལོ་བརྒྱ་ལགས་པ་ན་ལི་ཡུལ་ཡོངས་སུ་<line/>
བསྐྱང་བའི་སླད་དུ་བདག་གིས་ཀྱང་བཀས་གཏད་པ་མ་ནོད་པར་འཚལ་ལོ། །སངས་རྒྱས་བཅོམ་ལྡན་འདས་ཀྱིས་སྔར་གསུངས་པའི་འོད་ཟེར་བཏང་བ་རྣམས་གང་གི་ཚེ་བདག་<line/>
གི་སྟེང་དུ་གནས་པར་འགྱུར་བ་ན། གཟུངས་གང་གིས་གཟུངས་ཐམས་ཅད་རྟོགས་པར་འགྱུར་བའི་གཟུངས་དེའང་བདག་གིས་བུད་མེད་ཀྱི་གཟུགས་ཀྱིས་ཐོབ་པར་གྱུར་ཅིག །གང་<line/>
གི་ཚེ་ལི་ཡུལ་དུ་འཇིགས་པ་ཆེན་པོ་བྱུང་བར་གྱུར་པ་ན་དེའི་ཚེ་ཡུལ་ཡོངས་སུ་བསྲུང་བ་དང༌། བསྟན་པའང་ཡུན་རིང་དུ་གནས་པར་བགྱི་བའི་སླད་དུ། བདག་ལ་སངས་<line/>
</page>
<page index="28" id="347A">༄༅། །རྒྱས་བཅོམ་ལྡན་འདས་རྣམས་ཀྱིས་དགོངས་པར་གྱུར་ཅིག །ཐབས་ཀྱང་སྟོན་པར་གྱུར་ཅིག །ལྷ་རྣམས་ཀྱང་དམ་པ་སྩོལ་བར་གྱུར་ཅིག །དེ་བཞིན་<line/>
དུ་བདག་དེར་མིའི་བུད་མེད་གཞན་འདྲ་བར་བུད་མེད་དེ་ཐ་མལ་པའི་གཟུགས་སུ་སྣང་བར་གྱུར་ཅིག །སངས་རྒྱས་ཀྱི་འོད་ཟེར་དེ་དག་གི་སྟེང་དུ་གནས་པའང་ཐོབ་པར་གྱུར་<line/>
ཅིག །སེམས་ཅན་གནོད་པས་ཉེན་པ་རྣམས་དང༌། ནད་ཀྱིས་ཐེབས་པ་རྣམས་དང༌། སྡུག་བསྔལ་བར་གྱུར་པ་དེ་དག་སྡུག་བསྔལ་ཐམས་ཅད་ལས་ཐར་བར་བགྱི་བའི་སླད་<line/>
དུ་གཟུངས་སྔགས་དེ་དག་ཀྱང་བདག་གིས་ཐོབ་པར་གྱུར་ཅིག །གང་གི་ཚེ་རྒྱལ་པོ་ཆེན་པོ་དེ་དག་ཕན་ཚུན་འཐབ་པ་དང༌། གང་གི་ཚེ་གདོང་དམར་གྱི་ལི་ཡུལ་གྱི་ཡུལ་འཁོར་<line/>
ཁྱེར་བ་ནའང་དེར་བདག་བུད་མེད་ཀྱི་སྐྱེ་བ་ལེན་པར་གྱུར་ཅིག །སངས་རྒྱས་བཅོམ་ལྡན་འདས་རྣམས་ཀྱིས་ཐེག་པ་ཆེན་པོའི་མདོ་སྡེ་དམ་པའི་ཆོས་པདྨ་དཀར་པོ་གསུངས་<line/>
པ་གང་ལགས་པ་དེའང་བདག་འཛིན་པར་གྱུར་ཅིག །མདོ་སྡེ་འདི་ལས་གཟུངས་སྔགས་འབྱུང་བ་རྣམས་ཀྱང་རྟོགས་པར་གྱུར་ཅིག །སེམས་ཅན་འདུལ་བའི་སླད་དུ་སྒྲ་ཐམས་<line/>
ཅད་ལ་རྟོགས་པའི་ཏིང་ངེ་འཛིན་ཡང་རྟོགས་པར་གྱུར་ཅིག །དམ་པའི་ཆོས་པདྨ་དཀར་པོའི་ཆོས་ཀྱི་རྣམ་གྲངས་ཀྱིས་སེམས་ཅན་ཐམས་ཅད་ལ་ཕན་འདོགས་པར་གྱུར་ཅིག །<line/>
</page>
<page index="29" id="347B">ལི་ཡུལ་གྱི་སྲུང་མ་གང་ལགས་པའི་ལྷ་རྣམས་ལའང་ཆོས་ཀྱི་སྦྱིན་པ་དང༌། མཆོད་པའི་ལས་བགྱིད་པར་གྱུར་ཅིག །ཐེག་པ་ཆེན་པོའི་མདོ་སྡེ་དམ་པའི་ཆོས་པདྨ་དཀར་པོ་འདི་<line/>
དང༌། ལྷ་གང་དག་གིས་མདོ་སྡེ་འདི་བསྟན་ཅིང་མནོས་པ་དེ་དག་ཀྱང་བདག་གི་དབང་དུ་གྱུར་ཅིག །དེ་ནས་སྲུང་མ་རྣམ་ཐོས་ཀྱི་བུ་དང༌། སྲིན་མོ་ལ་མ་དཀོན་ཏི་སྲིན་མོ་ཐམས་<line/>
ཅད་དང༌། གྲོགས་མོ་དང་བཅས་པ་དང༌། འཕྲོག་མ་བུ་དང་འཁོར་དུ་བཅས་པ་དེ་དག་གིས་བཅོམ་ལྡན་འདས་དང༌། ལྷ་མོ་དྲི་མ་མེད་པའི་འོད་ཀྱི་ཚིག་ཐོས་ནས། སྟན་ལས་<line/>
ལངས་ཏེ་ཐལ་མོ་སྦྱར་ནས་འདི་སྐད་ཅེས་གསོལ་ཏོ། །གང་གི་ཚེ་ལྷ་མོ་འདི་ལི་ཡུལ་དུ་སྐྱེ་བ་ལེན་པར་གྱུར་པ་དེའི་ཚེ་བདག་ཅག་ཀྱང་གྲོགས་བགྱིད་པའི་སླད་དུ་སྲུང་མ་<line/>
བགྱིད་ཅིང་ཐེག་པ་ཆེན་པོའི་མདོ་སྡེ་དམ་པའི་ཆོས་པདྨ་དཀར་པོ་དང༌། ལི་ཡུལ་གྱི་ཡུལ་འཁོར་སངས་རྒྱས་བཅོམ་ལྡན་འདས་ཀྱིས་གཏད་པ་ཁྱོད་ཀྱིས་མནོས་སོ་ཞེས་<line/>
དྲན་པར་བགྱིའོ། །དེའི་ཚེ་ལྷའི་རྒྱལ་པོ་སུམ་ཅུ་རྩ་གཉིས་ཀྱིས་ལྷ་མོ་དེའི་དམ་བཅས་པ་འདི་ཐོས་ནས་འདི་སྐད་ཅེས་གསོལ་ཏོ། །གང་གི་ཚེ་ལྷ་མོ་འདི་ལི་ཡུལ་བསྲུང་བའི་<line/>
སླད་དུ་སྐྱེ་བ་ལེན་པར་གྱུར་པ་དེའི་ཚེ་བདག་ཅག་འཁོར་དང་བཅས་པས་ཀྱང་ཡུལ་བསྲུང་བ་དང༌། བསམས་པ་བཞིན་དུ་འབྱོར་པར་བགྱིད་པའི་སླད་དུ་གྲོགས་བགྱིའོ།།<line/>
</page>
<page index="30" id="348A">༄༅། །དེའི་ཚེ་ལྷ་མོ་དྲི་མ་མེད་པའི་འོད་སྟན་ལས་ལངས་ཏེ། བླ་གོས་ཕྲག་པ་གཅིག་ཏུ་གཟར་ནས་པུས་མོ་གཡས་པའི་ལྷ་ང་ས་ལ་བཙུགས་ཏེ།<line/>
ཐལ་མོ་སྦྱར་ནས་བཅོམ་ལྡན་འདས་ལ་དམ་པ་གསོལ་ཞིང༌། བཅོམ་ལྡན་འདས་ཀྱི་སྤྱན་སྔར་སྨོན་ལམ་བཏབ་པ། བཅོམ་ལྡན་འདས། བདག་སེམས་ཅན་ཐམས་ཅད་<line/>
ལ་བུ་གཅིག་པ་བཞིན་དུ་སེམས་པར་གྱུར་ཅིག །བརྩོན་འགྲུས་གང་ཅི་རྩོམ་པ་དེ་ཐམས་ཅད་གྲུབ་པར་གྱུར་ཅིག །ལུས་བརྟན་པ་དང༌། སེམས་བརྟན་པ་དང༌། སེམས་<line/>
ཅན་གྱི་དོན་བགྱིད་པ་དང༌། བསམ་པ་ཡོངས་སུ་རྫོགས་པར་བགྱིད་པ་དང༌། ཡུལ་གྱི་སླད་དུ་སེམས་མངོན་པར་བརྩོན་པར་གྱུར་ཅིག །དམ་པའི་ཆོས་པདྨ་དཀར་<line/>
པོའི་མདོ་སྡེས་སེམས་ཅན་རྣམས་ལ་ཕན་འདོགས་པ་དང༌། ཏིང་ངེ་འཛིན་ཡང་ཐོབ་པར་གྱུར་ཅིག་ཅེས་སྨྲས་སོ། །ལྷ་མོས་བཅོམ་ལྡན་འདས་ཀྱི་སྤྱན་སྔར་དེ་སྐད་ཅེས་<line/>
སྨྲས་པ་དེའི་ཚེ་བཅོམ་ལྡན་འདས་དང༌། ལྷ་མོ་དྲི་མ་མེད་པའི་འོད་ཀྱི་སྟེང་དུ་ལྷའི་མེ་ཏོག་གི་ཆར་བབ་བོ། །དེའི་ཚེ་ལྷ་མོ་དྲི་མེད་འོད། །བྱང་ཆུབ་སེམས་དཔའི་གནས་<line/>
མཛེས་པ། །ལི་ཡུལ་དུ་ནི་སྐྱེས་ཤིག་ཅེས། །རྒྱལ་བའི་སྤྱན་སྔར་སྨོན་ལམ་བཏབ། །སྐྱོབ་པ་ཤཱཀྱ་སེངྒེ་ཡི། །བསྟན་པ་ཇི་སྲིད་གནས་པའི་བར། །དེ་སྲིད་པར་དུ་བདག་ཀྱང་<line/>
</page>
<page index="31" id="348B">དེར། །རྟག་ཏུ་སྐྱེ་བ་འཛིན་གྱུར་ཅིག །རྒྱལ་བའི་སྤྱན་སྔར་གང་གི་ཚེ། །ལྷ་མོས་སྨོན་ལམ་བཏབ་པ་ན། །སངས་རྒྱས་ཞིང་བཞུགས་རྒྱལ་རྣམས་ཀྱིས། །དེ་ཚེ་ལེགས་ཞེས་བྱ་བ་བྱིན།།<line/>
ལྷ་མོ་ཡུལ་གྱི་སྲུང་མ་ལ། །རྒྱལ་བ་རྣམས་ཀྱིས་ལེགས་བྱིན་པ། །རྣམ་ཐོས་བུ་དང་གནོད་སྦྱིན་དབང༌། །ཀུན་ཏུ་རྒྱལ་གྱིས་དེ་བཞིན་ཐོས། །དེ་ཚེ་རྣམ་ཐོས་བུ་ལ་སོགས། །ལྷ་<line/>
རྣམས་གང་དག་དེར་འདུས་པའི། །བཅོམ་ལྡན་འདས་ལ་ཚིག་གིས་གསོལ། །ལི་ཡུལ་ཡོངས་སུ་བསྲུང་བའི་ཕྱིར། །ལྷར་བ་དམ་པ་མཐུན་གྱུར་པ། །བདག་ཅག་གིས་ནི་ཡུལ་<line/>
ཡང་བཟུང༌། །གང་ཚེ་གསེར་གྱི་རིགས་དག་དང༌། །སྐར་རྡོའི་ཡུལ་ནི་མཛེས་གྱུར་པ། །ལི་ནི་དབང་བར་གྱུར་པ་ན། །གསེར་གྱི་དཔྱ་ནི་འཇལ་བར་འགྱུར། །དེ་ཚེ་ལྷ་མོས་གསོལ་<line/>
པ་ནི། །སྐར་རྡོ་དང་ནི་གསེར་གྱི་རིགས། །ལྷ་རྣམས་ཀྱིས་ནི་བསྲུང་བའི་ཕྱིར། །རྒྱལ་བ་སྐྱེས་མཆོག་སྩོལ་བར་མཛོད། །ས་འདིར་སྔོན་གྱི་ཚེ་རབས་སུ། །གང་ཚེ་བདག་ནི་དགོ་<line/>
བསྙེན་མ། །མིང་ནི་ཧུ་ཤར་གྱུར་པ་ན། །ཡུལ་འདི་གཉིས་ནི་བདག་གི་ལགས། །དེ་ཡི་འཁོར་དུ་རྒྱལ་བྱུང་བ། །ཨུ་རྒྱན་བདག་པོ་དབང་ཕྱུག་གོ །རྒྱལ་པོ་སྟན་ལས་ལངས་ནས་<line/>
ཀྱང༌། །པུས་མོ་གཉིས་ནི་ས་ལ་བཙུགས། །བཅོམ་ལྡན་འདས་ལ་གསོལ་བ་ནི། །གང་གི་ཚེ་ནི་ལ་ཡུལ་ཞེས། །བྱ་བ་དེ་ནི་འབྱུང་འགྱུར་ཞིང༌། །ཡོངས་སུ་རྒྱས་ཤིང་སྐྱོ་བོ་གང༌། །<line/>
</page>
<page index="32" id="349A">༄༅། །དེ་ཚེ་སྐར་རྡོའི་ཡུལ་དག་ཏུ། །སྟོབས་ཆེན་རྒྱལ་པོར་བདག་གྱུར་ནས། །དེར་ནི་ལི་ཡི་བདག་པོ་དང༌། །རྟག་ཏུ་གཉེན་ནི་བགྱིད་པ་དང༌། །བདག་གི་<line/>
ཡུལ་དེ་བསྲུང་བའི་ཕྱིར། །བདག་ཉིད་ཀྱང་ནི་དབུལ་བར་བགྱི། །དེ་ཡི་ཚེ་ནི་དྲི་མེད་འོད། །ལྷ་མོས་སྨོན་ལམ་འདི་སྐད་བཏབ། །གང་ཚེ་ཡུལ་གྱི་དང་པོ་འདིར། །སུམ་<line/>
པ་མང་པོ་འོང་བ་དང༌། །གང་ཚེ་ཡུལ་འདིར་རྒྱ་དང་ནི། །འ་ཞ་དང་ནི་སུམ་པ་རྣམས། །འཕགས་སྐྱེས་པོ་ཡི་དམག་བཞིན་དུ། །ཡུལ་དེར་འོང་བར་གྱུར་པ་ན། །དེ་ཚེ་<line/>
ཡུལ་འདིར་སྐྱེ་བོའི་ཕྱིར། །བདག་གིས་སྐྱེ་བ་བླང་བར་བགྱི། །བདག་གིས་སྐྱེ་བ་དེར་བླངས་པས། །སུམ་པ་ལ་སོགས་ལྡོག་གྱུར་ཅིག །ལི་ཡུལ་ན་ནི་གནས་རྣམས་ཀྱིས། །<line/>
སྔོན་ནི་གང་དུ་ལས་བགྱིས་པ། །དེར་ནི་བདག་ཀྱང་དགའ་བཞིན་དུ། །བདག་གིས་སུ་ནི་ལས་རྣམས་བགྱིས། །དེར་ནི་སྔོན་གྱི་རྒྱལ་པོ་གང༌། །བློན་པོ་ཁྱིམ་བདག་ཡུལ་<line/>
མི་དང༌། །བདག་ལ་སྡུག་པར་གྱུར་པ་དང༌། །དེ་དག་དང་ནི་བྲལ་བར་འགྱུར། །དེ་ཚེ་བདག་ནི་གཅིག་པུ་སྡུག །མི་གཙང་ཏིང་འཛིན་ཐོབ་གྱུར་ནས། །དེར་ནི་སྐྱེ་བར་གྱུར་པ་<line/>
ན༑ ༑སྔོན་གྱི་སྨོན་ལམ་དྲན་གྱུར་ཅིག །དེ་ཚེ་དེ་ཡི་འཁོར་དུ་ནི། །ཀ་སྤ་ར་ཡི་བདག་པོ་རྒྱལ། །དེས་ནི་ལྷ་མོ་དྲི་མེད་འོད། །སྨྲས་པ་ཐོས་པར་གྱུར་ནས་ཀྱང༌། །རྒྱལ་<line/>
</page>
<page index="33" id="349B">པོ་སྟན་ལས་ལངས་ནས་ནི། །འདི་སྐད་ཀྱི་ནི་ཚིག་ཀྱང་སྨྲས། །བདག་ནི་ཚེ་རབས་སྔ་མར་ནི། །མི་བཟད་ལས་བྱས་གང་ཡིན་པས། །ཤཱཀྱ་རྣམས་ནི་བརླག་པའི་ཕྱིར། །བདག་<line/>
ནི་རྒྱལ་པོ་འཕགས་སྐྱེས་དང༌། །མཛེས་པའི་ཡུལ་དུ་ལྷན་ཅིག་དང༌། །ལས་འདི་རྣམ་སྨིན་མི་བཟད་པ། །ཚེ་འདི་ལ་ནི་མི་མྱོང་བར། །བདག་ནི་འདི་སྐད་སྨོན་ལམ་འདེབས།།<line/>
གང་གི་ཚེ་ན་སུམ་པ་དང༌། །འ་ཞ་དག་དེར་དོང་བ་དང༌། །བདག་གིས་སྔོན་ཤཱཀྱའི་ཡུལ་དུ་འཕགས་སྐྱེས་པོའི་གཡུལ་ངོར་ལས་བྱས་པ་གང་ཡིན་པ་དེ། གང་གི་ཚེ་ལྷ་མོ་<line/>
འདི་སྐྱོ་བ་ཆེན་པོར་གྱུར་པ་ན་དེའི་ཚེ་བདག་འདིའི་ཕར་གྱུར་ལ། བདག་གི་ཕྱིར་འདི་སྐྱོ་བར་གྱུར་ཅིང་དང་པོར་གཟུངས་ཐོབ་པ་བཞིན་དུ། དེས་བདག་ཀྱང་སྡུག་བསྔལ་<line/>
ཐམས་ཅད་ལས་གྲོལ་བར་གྱུར་ཅིག་ཅེས་བྱས་སོ། །རྒྱལ་པོ་དེའི་བཙུན་མོ་དམ་པ་འཁོར་དེ་ཉིད་ཀྱི་ནང་ན་འདུག་པ་དེས་སྨོན་ལམ་བཏབ་པ་དེའི་ཚེ་བདག་ཀྱང་ལྷ་མོ་དྲི་མ་མེད་པའི་<line/>
འོད་ཀྱི་མར་གྱུར་ལ་བདག་གིས་འཕགས་སྐྱེས་པོའི་དམག་སླར་ལྡོག་ལ་སྡིག་པའི་ལས་ཆེན་པོ་འདི་ལྟ་བུ་བྱས་ཏེ་ཅི་བྱ་ཞེས་གྱོད་བཏབ་པའི་དགེ་བའི་སེམས་བསྐྱེད་པ་གང་ཡིན་<line/>
པ་དེས་ན་ལི་ཡུལ་དེར་བདག་འཆི་བའི་དུས་ལ་མ་བབ་ཀྱི་བར་དུ། བདག་གིས་ལི་ཡུལ་དེ་ཉིད་དུ་མི་རྟག་པ་ཉིད་མཐོང་ནས། གང་གི་ཚེ་ཡུལ་དེར་འ་ཞ་དང༌། སུམ་པ་འོང་བ་དེའི་ཚེ་<line/>
</page>
<page index="34" id="350A">༄༅། །བདག་འཆི་བའི་དུས་བྱས་ནས་འཇིག་རྟེན་གྱི་ཁམས་བདེ་བ་ཅན་དུ་སྐྱེ་བར་གྱུར་ཅིག་ཅེས་བྱས་སོ། །ལྷ་མོ་དྲི་མ་མེད་པའི་འོད་དེའི་མིང་པོ་རྒྱལ་པོ་མ་<line/>
སྐྱེས་དགྲའི་བུ་གང་ཡིན་པ་དེའང་ཤིན་ཏུ་ང་རྒྱལ་ཆེ་ཞིང་རྒྱགས་པས་གཡུལ་འགྱེད་པ་བལྟ་བའི་ཕྱིར་ཤཱཀྱའི་གཡུལ་དེར་རྒྱལ་པོ་འཕགས་སྐྱེས་པོའི་དམག་གི་ཟླ་ལ་འོངས་<line/>
ནས། དེས་ཀྱང་གཡུལ་དེར་མི་བསད་པ་ལ་སོགས་པའི་སྡིག་བྱས་ཏེ། གང་གི་ཚེ་དེར་སེམས་ཅན་མང་པོ་ཤི་བ་མཐོང་བ་དེའི་ཚེ། དེས་སངས་རྒྱས་མཐོང་ནས་འགྱོད་པ་ཆེན་<line/>
པོ་དང་སྐྱོ་བར་གྱུར་ཅིང༌། དེའི་ཚེ་དེས་ལྷ་མོ་དྲི་མ་མེད་པའི་འོད་ལ་སྨྲས་པ། ད་ནི་ཁྱོད་ཀྱི་མིང་པོ་ཤིན་ཏུ་སྡུག་པ་ཡིན་པས་ངས་དམག་དེའི་ནང་དུ་སྡིག་པའི་ལས་བྱས་པ་<line/>
ཁྱོད་ཀྱིས་ཐོས་ནས་རྗེས་སུ་ཡི་རངས་པར་གྱུར་ཏེ། ཁྱོད་ཀྱི་ཡིད་ཀྱིས་མི་དགེ་བ་ཐོབ་པར་གྱུར་པ་གང་ཡིན་པའི་ལས་ཀྱི་རྣམ་པར་སྨིན་པ་དེས་ན་ཁྱོད་ཀྱི་ཡུལ་དུ་སུམ་པའི་<line/>
དམག་འོང་བར་གྱུར་ཏེ། དེའི་ཚེའང་ད་ལྟར་ཇི་ལྟ་བ་བཞིན་དུ་དེར་ང་ཁྱོད་ཀྱི་སྡུག་པའི་མིང་པོར་གྱུར་ལ། ཁྱོད་ཀྱིས་གཅིག་པུ་ལུང་མེད་པར་མི་གཙང་བའི་ཏིང་ངེ་འཛིན་ཐོབ་<line/>
པར་འགྱུར་བ་དང༌། ཁྱོད་ཀྱིས་ཐོག་མ་ཁོ་ནར་གཟུངས་ཐོབ་པར་གྱུར་པ་བཞིན་དུ། དེའི་ཚེ་ངའང་ཁྱོད་ཀྱི་མཐུས་སེམས་ཅན་དམྱལ་བ་དང༌། དུད་འགྲོའི་སྡུག་བསྔལ་རྣམས་<line/>
</page>
<page index="35" id="350B">ལས་ཐར་བར་གྱུར་ནས་གནོད་སྦྱིན་གྱི་དབང་པོ་རྣམ་ཐོས་ཀྱི་བུའི་གཡོག་བྱེད་པའི་གནོད་སྦྱིན་ཨཱ་ཛུ་ལ་ཞེས་བྱ་བར་གྱུར་ལ་དེས་རྟག་ཏུ་ཁྱོད་བསྲུང་ཞིང་ངས་རྣམ་ཐོས་ཀྱི་བུ་ལ་<line/>
སོགས་པ་དེ་དག་དང༌། གནོད་སྦྱིན་གཞན་དེ་དག་དང༌། ལྷའི་ཕོ་བྲང་སུམ་ཅུ་རྩ་གཉིས་དག་ཏུ་ལྷའི་རྒྱལ་པོ་དེ་དག་ལ་དྲན་པར་བསྐུལ་ཏེ། གང་གི་ཚེ་ཁྱོད་ལ་དགོངས་པ་དེའི་ཚེ་འོངས་<line/>
ནས་ཅི་འདོད་པ་སྒྲུབ་བར་གྱུར་ཅིག་ཅེས་སྨྲས་སོ། །དེར་ལྷ་མོ་དེ་ཉིད་ཀྱི་བུ་མོ་ཐ་ཆུང་རྒྱལ་པོ་མ་སྐྱེས་དགྲའི་བུ་མོར་གྱུར་པ་དེས་སྨོན་ལམ་བཏབ་པ། བདག་གི་མིང་པོ་འཕགས་སྐྱེས་<line/>
པོའི་དམག་གི་ཟླ་ལ་སྡིག་པའི་ལས་བྱས་པ་བདག་གིས་ཐོས་ནས་དགའ་བར་གྱུར་པའི་ལས་དེས་ན་དེར་ཡང་ཁྱོད་ཀྱི་བུ་མོར་གྱུར་ལ་གང་གི་ཚེ་ལས་དེའི་རྣམ་པར་སྨིན་པས་བདག་<line/>
མྱ་ངན་གྱིས་འཆི་བའི་དུས་བྱེད་པར་འགྱུར་བ་དེའི་ཚེ་ཁྱོད་དེ་ལྟར་བུར་སྐྱོ་བར་གྱུར་པས་ན། བདག་གིས་དགེ་བའི་བཤེས་གཉེན་རྙེད་ནས་ཆོས་གང་གིས་འབྲས་བུ་དང་པོ་ཐོབ་<line/>
སྟེ༑ སྡུག་བསྔལ་མཐར་བྱེད་པར་འགྱུར་བའི་དེ་ལྟ་བུའི་ཆོས་ཐོས་ནས་དེའི་ཚེ་སྔོན་དང༌། ཕྱི་མའི་ལས་རྣམས་དྲན་པར་གྱུར་ཅིག་ཅེས་བྱས་སོ། །དེར་ལྷ་མོ་དེའི་མིང་པོ་ཐ་ཆུང་དུ་<line/>
གྱུར་ཅིང༌། །དགེ་བསྙེན་མ་ཧུ་ཤ་ཞེས་བྱ་བར་གྱུར་པ་ཕྱིན་ཆད་དེའི་མིང་པོར་གྱུར་པ་དེའི་སྔོན་གྱི་ལས་ཀྱིས་སེམས་ཅན་རྣམས་སྐྲག་པར་བྱེད་པ་དེས་སྲིང་མོ་བཅོམ་ལྡན་<line/>
</page>
<page index="36" id="351A">༄༅། །འདས་ཀྱིས་སྤྱན་སྔར་སྨོན་ལམ་འདེབས་པའང་མཐོང་ལ། བཅོམ་ལྡན་འདས་ཀྱི་སྤྱན་སྔར་སྨོན་ལམ་བཏབ་ནས་ལི་ཡུལ་གྱི་ཡུལ་འཁོར་<line/>
ཡོངས་སུ་བསྐྱང་བའི་ཕྱིར་མནོས་པའང་མཐོང་ངོ༌། །དེ་ནས་ལྷ་མོ་དྲི་མ་མེད་པའི་འོད་ཀྱི་མིང་པོ་ཐ་ཆུང་རྒྱལ་པོ་མ་སྐྱེས་དགྲའི་བུས་བཅོམ་ལྡན་འདས་ག་ན་བ་དེ་ལོགས་<line/>
སུ་ཐལ་མོ་སྦྱར་བ་བཏུད་ནས་འདི་སྐད་ཅེས་གསོལ་ཏོ། །སྔོན་བདག་གིས་སངས་རྒྱས་བཅོམ་ལྡན་འདས་མང་པོ་ལ་བསྙེན་བཀུར་བྱས་ཏེ། དུས་ཐམས་ཅད་དུ་སྐྱེས་<line/>
པར་གྱུར་ནས་རྒྱལ་སྲིད་ཀྱི་བགྱི་བ་མང་པོའང་བགྱིས་སོ། །བདག་གི་སྲིང་མོ་འདིའང་བུད་མེད་ཀྱི་གཟུགས་ཀྱིས་བྱང་ཆུབ་སེམས་དཔའི་སྤྱད་པ་སྤྱོད་པ་ལགས་ཏེ། འདིས་<line/>
ལི་ཡུལ་ཡོངས་སུ་བསྐྱང་བའི་སླད་དུ་སུག་པར་བླངས་པ་དེ་ནི་ལས་ཆེན་པོ་མཆིས་ཀྱི་འཚལ་བ་ལགས་ཏེ། བུད་མེད་ཀྱི་བསམ་པ་ནི་སངས་རྒྱས་བཅོམ་ལྡན་འདས་<line/>
ཉིད་ཀྱིས་མཁྱེན་པར་བས་སོ། །བཅོམ་ལྡན་འདས། ཅི་ནས་ཀྱང་བདག་གི་སྟེང་དུ་འོད་ཟེར་རྣམས་བཏང་བ་དེ་ལྟ་བུར་བདག་ལ་བྱིན་གྱིས་བརླབ་པར་གསོལ། །ཅི་ནས་ཀྱང་<line/>
ཡུལ་བསྲུང་བའི་སླད་དུ་གྲོགས་བགྱིད་པར་འགྱུར་བ་དང༌། བདག་གི་རིགས་ཀྱིས་ཡུན་རིང་པོར་ལི་ཡུལ་དུ་ཡུལ་འཛིན་པར་འགྱུར་བ་དེ་ལྟ་བུའི་གཟུངས་ཀྱང་སྩལ་<line/>
</page>
<page index="37" id="351B">བར་གསོལ། སྐྱེ་བ་བླངས་ཏེ་འབྲས་བུ་ཐོབ་ནས་གུམ་པའི་འོག་ཏུ་ལྷ་རྣམས་ཀྱི་ནང་དུ་སྐྱེ་བར་གྱུར་ཅིག །གང་གི་ཚེ་ལི་ཡུལ་དུ་སུམ་པའམ། གདོང་དམར་རྣམས་འོང་བར་འགྱུར་<line/>
བ་དེའི་ཚེ་བདག་སྐར་རྡོའི་ཡུལ་གྱི་རྒྱལ་པོར་གྱུར་ཏེ། ལྷ་མོ་དྲི་མ་མེད་པའི་འོད་དེའི་མིང་པོར་བྱུང་ལ། ལི་ཡུལ་དར་བར་བགྱི་བའི་སླད་དུ་བདག་དེའི་གྲོགས་བགྱིད་པར་གྱུར་<line/>
ཅིག་ཅེས་བྱས་སོ། །གང་གི་ཚེ་གཞོན་ནུ་དེས་དེ་སྐད་ཅེས་གསོལ་ནས། སྨོན་ལམ་ཡང་བཏབ། དེའི་ཚེ་བཅོམ་ལྡན་འདས་བདུད་ལས་རྣམ་པར་རྒྱལ་བ་ཞེས་བྱ་བའི་ཏིང་ངེ་འཛིན་<line/>
ལ་སྙོམས་པར་ཞུགས་སོ། །ལྷ་རྣམས་ཀྱིས་ཀྱང་ལྷའི་མེ་ཏོག་གི་ཆར་ཕབ་སྟེ། ལྷའི་སིལ་སྙན་རྣམས་དཀྲོལ་ལོ། །བཅོམ་ལྡན་འདས་ཏིང་ངེ་འཛིན་དེ་ལས་བཞེངས་ནས་བཀའ་<line/>
སྩལ་པ། ངས་ཐོག་མ་སེམས་བསྐྱེད་པ་ནས་བྱང་ཆུབ་ཀྱི་སྙིང་པོ་ལ་འདུག་གི་བར་དུ། བསོད་ནམས་དང་དགེ་བའི་རྩ་བ་བསགས་པ་དེ་དག་དང༌། དེ་བཞིན་གཤེགས་པ་མང་<line/>
པོ་གཞན་དག་ཇི་ལྟ་བ་བཞིན་དུ་སངས་རྒྱས་ཀྱི་ཕྲིན་ལས་མང་པོ་མཛད་མཛད་པའི་བསོད་ནམས་ཀྱི་ཕུང་པོ་ཆེན་པོ་དེ་དག་དང༌། ཆོ་འཕྲུལ་དེ་དག་ངས་དུས་གཅིག་ཏུ་བསྡུས་<line/>
ཏེ་བརྟུལ་བས་མ་འོངས་པའི་དུས་སུ་ལྷ་མོ་དྲི་མ་མེད་པའི་འོད་འདིས་ཡོངས་སུ་བསྐྱང་བའི་ཕྱིར་ལག་ཏུ་བླངས་པའི་ལི་ཡུལ་གྱི་ཡུལ་འཁོར་རབ་ཏུ་གནས་པར་བྱའོ། །དེ་<line/>
</page>
<page index="38" id="352A">༄༅། །ནས་བཅོམ་ལྡན་འདས་བྱ་རྒོད་ཀྱི་ཕུང་པོའི་རི་ལས་མི་སྣང་བར་གྱུར་ཏེ། ཕྱོགས་གང་དུ་ལི་ཡུལ་དང༌། ཐུབ་པའི་དྲང་སྲོང་ཆེན་པོའི་གནས་<line/>
གོ་མ་ས་ལ་གནྡྷའི་མཆོད་རྟེན་འབྱུང་བར་འགྱུར་བའི་ཕྱོགས་དེར་བཞུགས་སོ། །བཅོམ་ལྡན་འདས་དེར་བཞུགས་བཞིན་དུ་དཔལ་ཐམས་ཅད་ཀྱིས་བརྒྱན་པ་ཞེས་བྱ་བའི་<line/>
ཏིང་ངེ་འཛིན་ལ་སྙོམས་པར་ཞུགས་ནས། ཡེ་ཤེས་སྒྲོན་མ་ཞེས་བྱ་བའི་འོད་ཟེར་བཏང་ངོ༌། །བྱ་རྒོད་ཀྱི་ཕུང་པོའི་རི་ལ་གནས་པའི་འཁོར་དེ་དག་ཐམས་ཅད་ཀྱིས་<line/>
ཀྱང་གནས་གཅིག་ན་འཁོད་བཞིན་དུ་བཅོམ་ལྡན་འདས་གང་དུ་ལི་ཡུལ་འབྱུང་བར་འགྱུར་བའི་ཕྱོགས་དེ་ན་སྐྱིལ་མོ་ཀྲུང་བཅས་ཏེ་བཞུགས་པར་མཐོང་ངོ༌། །ཐུབ་<line/>
པའི་དྲང་སྲོང་ཆེན་པོའི་གནས་རི་གླང་རུ་ཞེས་བྱ་བ་དེ་ལ་གནས་པའི་བྱང་ཆུབ་སེམས་དཔའ་སྔོན་བཅོམ་ལྡན་འདས་ཤཱཀྱ་ཐུབ་པ་བྱང་ཆུབ་སེམས་དཔའི་སྤྱད་པ་སྤྱོད་<line/>
པ་ན་གྲོགས་སུ་གྱུར་བ་གང་ཡིན་པ་དེ་དག་གིས་ཀྱང་འོད་ཟེར་དེ་དག་བཏབ་སྟེ། བཅོམ་ལྡན་འདས་ཉིད་ནི་གང་དུ་གོ་མ་ས་ལ་གནྡྷེའི་མཆོད་རྟེན་གྱི་ཆོས་ཀྱི་འཁོར་ལོ་<line/>
འབྱུང་བར་འགྱུར་བ་དེའི་བར་སྣང་ལ་བཞུགས་སོ། །བྱང་ཆུབ་སེམས་དཔའ་རྣམས་ནི་གང་དང༌། གང་དག་ཏུ་དགེ་འདུན་གྱི་ཀུན་དགའ་ར་བ་དང༌། དགོན་པའི་གནས་<line/>
</page>
<page index="39" id="352B">དང༌། དྲི་གཙང་ཁང་དང༌། མཆོད་རྟེན་ཆེན་པོ་རྣམས་འབྱུང་བར་འགྱུར་བའི་ཆུའི་ནང་གི་པདྨའི་སྟེང་དེ་དང༌། དེ་དག་ལ་འཁོད་དོ། །དེ་ནས་དེར་སངས་རྒྱས་བཅོམ་ལྡན་འདས་ཀྱིས་<line/>
གཟུངས་སྔགས་གང་གིས་སངས་རྒྱས་བཅོམ་ལྡན་འདས་རྣམས་ཀྱི་ཆོས་ཐམས་ཅད་ཐུགས་སུ་ཆུད་པར་འགྱུར་བའི་གཟུངས་སྔགས་ཀྱི་སྤྱི་བོ་ཞེས་བྱ་བ་འདི་བཤད་དོ། །<line/>
ཏདྱ་ཐཱ། བ་བ་ར། པྲ་ཏྱ་བ་བ་ར། པྲཛྙཱ་བ་བ་ར། བུདྡྷ་བ་བ་ར། སད་དྷ་རྨ་བ་བ་ར། ཤུ་རཱ་བ་བ་ར། སརྦ་དྷརྨ་སྐན་དྷ་བ་བ་ར། བཛྲ་པཱ་ཎི་བ་བ་ར། ཏིཥྛ་ཏེ་བ་བ་ར་སྭཱཧཱ། གང་གི་ཚེ་<line/>
སངས་རྒྱས་བཅོམ་ལྡན་འདས་ཀྱིས་གཟུངས་སྔགས་འདི་བཤད་པའི་ཚེ་བྱ་རྒོད་ཀྱི་ཕུང་པོའི་རི་ལ་གནས་པའི་འཁོར་ཐམས་ཅད་ཀྱིས་ཐོས་སོ། །རི་གླང་རུའི་ཟོམ་ན་བཅོམ་<line/>
ལྡན་འདས་བྱང་ཆུབ་སེམས་དཔའ་ཐམས་ཅད་ཀྱི་ཚོགས་དང༌། ཐབས་གཅིག་ཏུ་བཞུགས་པའང་མཐོང་ངོ༌། །དེ་ནས་བཅོམ་ལྡན་འདས་ཀྱིས་ལྷ་མོ་དྲི་མ་མེད་པའི་འོད་དང༌། གཞོན་<line/>
ནུ་རྡོ་རྗེ་སྡེ་ལ་བཀའ་སྩལ་པ། ཁྱོད་ཀྱིས་གཟུངས་སྔགས་འདིས་ངའི་ལས་གྱིས་ལ། ལི་ཡུལ་གྱི་ཡུལ་འཁོར་ཁྱོད་ལ་གཏད་པས་ཡོངས་སུ་བསྲུང་བར་གྱིས་ཤིག །དེའི་ཚེ་ལྷ་མོ་དྲི་མ་<line/>
མེད་པའི་འོད་དང༌། བྱང་ཆུབ་སེམས་དཔའི་རྡོ་རྗེ་སྡེས་འདི་སྐད་ཅེས་གསོལ་ཏོ། །བཅོམ་ལྡན་འདས། ལི་ཡུལ་གཏད་པ་འདི་བདག་ཅག་གིས་ནོད་པར་འཚལ་ལོ།། །།<line/>
</page>
<page index="40" id="353A">༄༅། །དྲི་མ་མེད་པའི་འོད་ཀྱིས་ཞུས་པ། བམ་པོ་གཉིས་པ། དེའི་ཚེ་བཅོམ་ལྡན་འདས་ཀྱིས་དྲི་མ་མེད་པའི་འོད་དང༌། གཞོན་ནུ་རྡོ་རྗེ་སྡེའི་དོན་གྱི་ཕྱིར་<line/>
གཟུངས་སྔགས་གཞན་བཤད་པ། ཏདྱ་ཐཱ། ནི་རྫི་ཏེ། བརྫི་ཏེ། བརྫི་ཏེ། བྷ་ཋི་ཏེ་དྷརྨ་སྐན་དྷ་ཨ་པ་ར་ཛི་ཏེ། ཨིནྡྲ་བརྫི་ཏེ། ཕུ་སྭཱཧཱ། དེའི་ཚེ་སངས་རྒྱས་བཅོམ་ལྡན་འདས་རིན་ཆེན་<line/>
སྙིང་པོ་ལ་སོགས་པ་གང་དག་ལ་ལྷ་མོ་དྲི་མ་མེད་པའི་འོད་ཀྱིས་སྔོན་སངས་རྒྱས་ཉིད་དུ་ཐོག་མ་སེམས་བསྐྱེད་པ་དེ་དག་ཀྱང་དེར་གཤེགས་སོ། །གཞོན་ནུ་རྡོ་རྗེ་སྡེས་<line/>
ཀྱང་ཡོན་ཕུལ་ལོ། །སངས་རྒྱས་བཅོམ་ལྡན་འདས་དེ་བཞིན་གཤེགས་པ་ཀུན་ཏུ་གཟིགས་པ་དེ་ལས་སྔོན་སངས་རྒྱས་ཉིད་དུ་ལུང་བསྟན་པ་ཐོབ་བོ། །དྲི་མ་མེད་པའི་<line/>
འོད་ཀྱིས་སངས་རྒྱས་ཀྱི་ཞིང་འོད་ཀྱི་རྒྱལ་པོ་ཞེས་བྱ་བ་དེར་བྱང་ཆུབ་ཐོབ་པར་འགྱུར་ཏེ། དེ་བཞིན་གཤེགས་པ་ཟླ་བའི་རྒྱལ་མཚན་ཤིན་ཏུ་འཕགས་པའི་འོད་ཟེར་གྱི་<line/>
འོད་ཀྱི་རྒྱལ་པོ་ཞེས་བྱ་བར་འགྱུར་རོ། །གནས་པ་ཞེས་བྱ་བའི་བསྐལ་པ་ལ་འཇིག་རྟེན་གྱི་ཁམས་བུད་མེད་དུ་གྲགས་པ་ཞེས་བྱ་བར་དེ་བཞིན་གཤེགས་པ་ཆོས་<line/>
ཀྱི་སྒྲ་སྒྲོགས་ཕྱག་ན་རིན་ཆེན་མཛོད་བསྣམས་ཞེས་བྱ་བར་འགྱུར་རོ། །གང་གི་ཚེ་ལྷ་མོ་དེ་ལ་དེ་ལྟར་སངས་རྒྱས་བཅོམ་ལྡན་འདས་ཀྱིས་ལུང་བསྟན་པ་དེའི་ཚེ། དེ་ལུང་བསྟན་པའི་ཕྱིར་<line/>
</page>
<page index="41" id="353B">སངས་རྒྱས་བཅོམ་ལྡན་འདས་ཀྱིས་འོད་ཟེར་བཏང་སྟེ། གང་གི་ཚེ་ལྷ་མོ་དྲི་མ་མེད་པའི་འོད་ཀྱིས་ལུང་བསྟན་པ་དེ་ཐོབ་པ་དེའི་ཚེ་དེར་བྱང་ཆུབ་སེམས་དཔའ་སེམས་ཀྱི་<line/>
ཚིག་ཅེས་བྱ་བར་གྱུར་ཏེ། དེ་ཕྱིན་ཆད་སངས་རྒྱས་ཀྱི་ཞིང་ཐམས་ཅད་ན་གནས་པའི་སངས་རྒྱས་བཅོམ་ལྡན་འདས་རྣམས་ཀྱིས་ཀྱང་ལུང་བསྟན་ཏོ། །བསྐལ་པ་བཟང་པོའི་<line/>
བྱང་ཆུབ་སེམས་དཔའ་རྣམས་ཀྱིས་ཀྱང་བྱང་ཆུབ་གང་ལ་ཁྱོད་གནས་པ་དེ་ནི་ཤིན་ཏུ་དཀོན་པ་ཡིན་ནོ་ཞེས་སྨྲས་སོ། །སངས་རྒྱས་བཅོམ་ལྡན་འདས་གང་དག་སྔོན་སངས་རྒྱས་<line/>
བཅོམ་ལྡན་འདས་ཤཱཀྱ་ཐུབ་པའི་ཐད་དུ་འོད་ཟེར་གཏོང་བའི་སངས་རྒྱས་བཅོམ་ལྡན་འདས་དེ་དག་གིས་ཀྱང་གསུང་གཅིག་ཏུ་མཐུན་པར་གཟུངས་སྔགས་བཤད་པ། ཏདྱ་ཐཱ། ཏཱ་<line/>
ཐཱ་ཏཱ། ལོ་ཀཱ་གྲ། ཏ་ཐཱ་ག་ཏ། ཀ་བ་པ་བི། ཀ་ར་ཛི། བྷུ་ཏ་ཀོ་ཊི། བི་བི་དྲ་དྲ་ཁ་ཤ་ར། ས་ས་ས་ས་ས་ས་ས་ས། བྷ་དྷ་པྲ་བྷ། བ་པ་ད་ཀ་ར་ནས། བ་ར་ན་བ་བ་བ་བ། ཨ་ས་ཙ་རུ་ན་ན། ཙ་པ་པ་ར་<line/>
ཎ་ན། ཀ་ཀ་ཀོ་ཊ་རཱ་ཛཱ་ན། བྱ་ཀ་ར་ཎ་ས་བྷ་དྲ། ཀ་ར་ཎ་སྭཱཧཱ། གཟུངས་སྔགས་འདི་ནི་ལུང་སྟོན་པ་ཞེས་བྱ་སྟེ། གཟུངས་སྔགས་འདིས་སངས་རྒྱས་བཅོམ་ལྡན་འདས་རྣམས་ཀྱིས་<line/>
བྱང་ཆུབ་སེམས་དཔའ་རྣམས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་སྟོན་པར་མཛད་དེ། མཚན་ལན་གསུམ། ཉིན་ལན་གསུམ་དུ་བཟླས་བརྗོད་བྱས་ན་<line/>
</page>
<page index="42" id="354A">༄༅། །ཕྱིར་མི་ལྡོག་པར་འགྱུར་ཏེ། སངས་རྒྱས་ཀྱི་བྱང་ཆུབ་ཏུ་ལུང་བསྟན་པའང་ཐོབ་པར་འགྱུར་རོ། །གང་གི་ཚེ་ལྷ་མོ་དྲི་མ་མེད་པའི་འོད་ཀྱིས་སངས་<line/>
རྒྱས་ཉིད་དུ་ལུང་བསྟན་པ་ཐོབ་པ་དེའི་ཚེ་དེས་བཟོད་པ་ཆེན་པོ་ཐོབ་པར་གྱུར་ཏེ། དེའི་ཚེ་དེས་སྨོན་ལམ་བཏབ་པ། ཇི་སྲིད་དུ་ལི་ཡུལ་དུ་འཇིགས་པ་ཆེན་པོ་འབྱུང་<line/>
བར་འགྱུར་བ་དེ་སྲིད་དུ་བདག་བུད་མེད་ཀྱི་གཟུགས་སུ་སྣང་བར་གྱུར་ཏེ། སྨོན་ལམ་བཏབ་པ་དེས་ན་དེའི་ཚེ་བདག་སྐར་རྡོའི་རྒྱལ་པོའི་བུ་མོར་སྐྱེ་བ་ལེན་པར་གྱུར་ཅིག་<line/>
ཅེས་བྱས་སོ། །དེ་བཞིན་གཤེགས་པ་ཟླ་བའི་རྒྱལ་མཚན་ཤིན་ཏུ་འཕགས་པའི་འོད་ཟེར་གྱི་འོད་ཀྱི་རྒྱལ་པོ་ལ་ཕྱག་འཚལ་ལོ། །དེ་བཞིན་གཤེགས་པ་ཆོས་ཀྱི་སྒྲ་<line/>
སྒྲོགས་ཕྱག་ན་རིན་ཆེན་མཛོད་བསྣམས་ལ་ཕྱག་འཚལ་ལོ་ཞེས་སངས་རྒྱས་ཀྱི་མཚན་འདི་གཉིས་སུ་བརྗོད་པ་ནི་བུད་མེད་དུ་སྐྱེ་བ་ལས་ཐར་བར་འགྱུར་ཏེ། འཇིག་<line/>
རྟེན་གྱི་ཁམས་དེར་སྐྱེ་བར་འགྱུར་རོ། །ཆོས་དང་ལྡན་པའི་དམ་པ་ཇི་ལྟ་བུ་འདོད་པ་དེ་བཞིན་དུ་འགྲུབ་པར་འགྱུར་རོ། །སེམས་ཅན་དམྱལ་བར་སྐྱེ་བའི་ལས་རྣམས་<line/>
ཀྱང་བཤགས་པར་འགྱུར་རོ། །བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཀྱང་ཕྱིར་མི་ལྡོག་པར་འགྱུར་རོ། །སདྱ་ཐི་དན། ད་ད་ད་ད། པྲཛྙཱ་ཀེ་ས། པྲཛྙཱ་ཀེ་<line/>
</page>
<page index="43" id="354B">རེ༑ པ་ར་པྲ་ཛྙཱ། པྲ་ཏི་ཧ་ཏ་སྭཱཧཱ། གཟུངས་སྔགས་འདི་ནི་བྱང་ཆུབ་ཀྱི་ཡན་ལག་གི་མེ་ཏོག་ཅེས་བྱ་སྟེ། ཆོས་ཇི་ལྟ་བུ་འདོད་པ་དེ་ལྟ་བུ་འཐོབ་པར་འགྱུར་རོ། །བདུད་ཀྱི་རིགས་ཀྱི་<line/>
ལྷ་རྣམས་ཀྱིས་ཀྱང་སངས་རྒྱས་སུ་བསྒྲུབ་པ་ལ་བར་ཆད་བྱེད་མི་ནུས་ཤིང་གླགས་རྙེད་པར་མི་འགྱུར་རོ། །དྲན་པ་དང་ཡང་ལྡན་པར་འགྱུར་རོ། །སེམས་ཀྱང་ཕྱིན་ཅི་ལོག་ཏུ་མི་<line/>
འགྱུར་རོ། །གང་གི་ཚེ་སངས་རྒྱས་བཅོམ་ལྡན་འདས་ཀྱིས་གཟུངས་སྔགས་འདི་བཤད་པ་དེའི་ཚེ་ལྷ་མོ་དྲི་མ་མེད་པའི་འོད་ཀྱིས་སྨོན་ལམ་བཏབ་པ། བདག་གིས་དེར་སྐྱེ་བ་<line/>
བླངས་ཏེ་སྐར་རྡོའི་རྒྱལ་པོའི་བུ་མོར་གྱུར་ནས་གསེར་གྱི་ཡུལ་གང་དུ་བདག་གི་ཕ་མ་གུམ་པའི་སྡུག་བསྔལ་གྱིས་བདག་སྐྱོ་བར་གྱུར་པ་དེར་བདག་འགོ་བར་གྱུར་ཅིག་ཅེས་བྱས་<line/>
སོ༑ ༑དེའི་ཚེ་འཁོར་དེའི་ནང་ན་རྒྱལ་པོ་མ་སྐྱེས་དགྲའི་གྲོང་ཁྱེར་སྐྱོང་བའི་རིགས་ཀྱི་བུ་གཞན་ཞིག་འདུག་པ་དེས་འདི་སྐད་ཅེས་སྨྲས་སོ། །བདག་ཁྱེད་ཀྱི་ཁྱིམ་ཐབ་ཏུ་གྱུར་ལ་<line/>
བདག་གི་ཁྱིམ་ན་ཁྱོད་བུད་མེད་ཀྱི་ལུས་ཀྱིས་ལས་དེ་དག་བྱེད་ཅིང་བདག་གིས་ཀྱང་དེར་བར་ཆད་བྱེད་པར་མི་འགྱུར་བ་དང༌། ཁྱོད་ཀྱི་ཡུལ་གྱི་ཕྱིར་དང༌། སངས་རྒྱས་ཉིད་<line/>
བསྒྲུབ་པའི་བར་གྱི་ལས་ཅི་བྱེད་པ་དེ་དག་ཐམས་ཅད་བདག་གི་ཁྱིམ་དུ་བྱེད་ཅིང་དཀའ་བའི་ལས་དེ་དག་ཐམས་ཅད་ཀྱང་དྲན་པར་གྱུར་ཅིག་ཅེས་བྱས་སོ། །དེ་ན་གྲོང་ཁྱེར་<line/>
</page>
<page index="44" id="355A">༄༅། །སྐྱོང་བ་དེའི་བུར་གྱུར་པ་ཞིག་ཡོད་པ་དེས་སྨྲས་པ། གང་གི་ཚེ་སྔོན་ཁྱོད་དགེ་བསྙེན་མ་ཧུ་ཤ་ཞེས་བྱ་བར་གྱུར་པ་དེའི་ཚེ་བདག་ཁྱོད་ཀྱི་བུར་<line/>
གྱུར་ཅིག་ཅེས་བདག་གིས་སྨོན་ལམ་བཏབ་ནས། དེ་ཕྱིན་ཆད་ཚེ་རབས་ཐམས་ཅད་དུ་ཁྱོད་ནི་བདག་གི་མར་གྱུར་ལ། བདག་ནི་ཁྱོད་ཀྱི་བུར་གྱུར་ཏོ། །གང་གི་ཚེ་ཁྱོད་<line/>
གསེར་གྱི་ཡུལ་དུ་སྨོན་ལམ་ཆེན་པོའི་དབང་གིས་ལས་བྱེད་པར་འགྱུར་བ་དང༌། གང་གི་ཚེ་ཡུལ་དེར་གནོད་པ་ཆེན་པོ་བྱུང་བ་དེའི་ཚེ། ཡང་ཅི་ནས་ཀྱང་བདག་དེར་<line/>
སེམས་ཅན་ཐམས་ཅད་གནོད་པ་ལས་ཐར་བར་བྱ་བའི་ཕྱིར་གྲོགས་སུ་འགྱུར་བ་དང༌། ཡུལ་དེ་ན་རྒྱལ་པོ་མེད་པར་ཡང་བདག་གིས་ཆོས་བཞིན་དུ་སྐྱོང་བ་དང༌།<line/>
བདག་གཞན་གྱིས་བཀོལ་བར་མི་འགྱུར་བ་དང༌། སངས་རྒྱས་ཉིད་དུ་གྱུར་གྱི་བར་དུ་བདག་ཁྱོད་ཀྱི་བུར་འགྱུར་ཞིང་ཁྱོད་ཀྱང་བདག་གི་མར་གྱུར་ཅིག་ཅེས་བྱས་སོ། །<line/>
དེའི་ཚེ་འཁོར་དེའི་ནང་ན་ལྷ་མོ་དྲི་མ་མེད་པའི་འོད་དེའི་ཕྱི་བཞིན་དུ་འབྲང་བའི་རིགས་དང་ལྡན་པའི་བུད་མེད་ཅིག་འདུག་པ་ང་རྒྱལ་གྱིས་ཤིན་ཏུ་ཁེངས་ཤིང་རྒྱགས་<line/>
ལ་འདོད་ཆགས་ཀྱི་སེམས་དང་ཤིན་ཏུ་ལྡན་པ་དེས་སྨོན་ལམ་བཏབ་པ། བདག་ཀྱང་ཁྱོད་ཀྱི་ནུ་མོར་གྱུར་ཏེ། གཞོན་ནུའི་ཚེ་བདག་གིས་སྐྱེས་བུ་མང་པོ་དག་དང་<line/>
</page>
<page index="45" id="355B">འདོད་པའི་འདོད་ཆགས་ཀྱི་ཕྱིར་བགད་པ་དང༌། རྩེས་པ་གང་ཡིན་པའི་བདག་གི་ལས་དེ་དག་ཐམས་ཅད་བྱང་བར་གྱུར་ཅིག་ཅེས་བྱས་སོ། །འཁོར་དེའི་ནང་ན་སྐྱེས་པ་གཞན་<line/>
ཞིག་སངས་རྒྱས་བཅོམ་ལྡན་འདས་ཀྱི་སྤྱན་སྔར་འདུག་པ་དེས་རིགས་དང་ལྡན་པའི་བུད་མེད་དེ་ལ་སྨྲས་པ། གང་ཁྱོད་ཀྱིས་ངའི་ཕྱིར་གསང་བའི་དོན་གྱིས་དམ་བཅས་པ་དེ་ནི་<line/>
ངས་མི་གཏོང་ཞེས་བྱས་ནས། དེའི་ཚེ་མི་དེས་སྨོན་ལམ་བཏབ་པ། གང་གི་ཚེ་མ་འོངས་པ་ན་རིགས་དང་ལྡན་པའི་བུད་མེད་འདི་ལྷ་མོ་དྲི་མ་མེད་པའི་འོད་དང་ལྷན་ཅིག་ཏུ་<line/>
ལི་ཡུལ་ན་གནས་ཤིང་ལས་ཆེན་པོ་བྱེད་པར་འགྱུར་བ་དེའི་ཚེ་བདག་གིས་ལས་འདི་གཤེགས་ཏེ་འཁོར་བ་ནས་འབྱུང་བ་འཐོབ་པར་གྱུར་ཅིག་ཅེས་བྱས་སོ། །དེའི་ཚེ་ལྷ་མོ་དྲི་མ་<line/>
མེད་པའི་མིང་པོ་བྱང་ཆུབ་སེམས་དཔའ་རྡོ་རྗེ་སྡེས་བཅོམ་ལྡན་འདས་ཀྱི་སྤྱན་སྔར་པུས་མོའི་ལྷ་ང་ས་ལ་བཙུགས་ཏེ། ཐལ་མོ་སྦྱར་ནས་འདི་སྐད་ཅེས་གསོལ་ཏོ། །བཙུན་པ་<line/>
བཅོམ་ལྡན་འདས། བདག་གསེར་གྱི་རིགས་སུ་ཆོས་དང་ལྡན་པའི་རྒྱལ་པོར་གྱུར་ཏེ། ཡུལ་བརྟས་པར་བགྱི་བའི་སླད་དུ་ལྷ་མོ་དྲི་མ་མེད་པའི་འོད་ཀྱི་གྲོགས་སུ་གྱུར་ལ། ལི་<line/>
ཡུལ་གྱི་ཡུལ་འཁོར་བརྟས་པར་བགྱི་བའི་སླད་དུ་གསེར་གྱི་ཡུལ་གང་དུ་དགེ་བསྙེན་མ་ཧུ་ཤ་ཞེས་བྱ་བར་གནས་པར་གྱུར་པ་དེར་ནོར་སའི་འོག་ཏུ་བཞག་པ་དང༌། མི་ཤི་<line/>
</page>
<page index="46" id="356A">༄༅། །བ་རྣམས་ཀྱི་དུར་ཁྲོད་ན་ཡོད་པ་གང་ཡིན་པ་དང༌། དགེ་བསྙེན་མ་ཧུ་ཤའི་ནོར་དུ་གྱུར་པ་གང་ཡིན་པ་དེ་དག་ཐམས་ཅད་བདག་གིས་བཙལ་ཏེ།<line/>
གསེར་ལ་སོགས་པ་ནོར་མང་པོ་རྣམས་སྩལ་བར་བགྱིའོ། །ལྷ་མོ་དྲི་མ་མེད་པའི་འོད་འདིའང་སངས་རྒྱས་བཅོམ་ལྡན་འདས་ཀྱི་སྤྱན་སྔར་ལི་ཡུལ་གྱི་སླད་དུ་ནོར་རྣམས་<line/>
དབུལ་བར་བགྱིད་དོ། །གང་གི་ཚེ་ཡུལ་དེར་གནོད་པ་འབྱུང་བ་དེའི་ཚེ་ཡང་ལྷའམ། ཀླུའམ། གནོད་སྦྱིན་ནམ། འབྱུང་པོ་གང་སུ་དག་ནོར་དེ་ལ་བགེགས་བྱེད་པར་<line/>
མི་འགྱུར་རོ། །ཡུལ་དེའི་སྲུང་མར་གྱུར་པ་གང་ཡིན་པ་དེ་དག་ཐམས་ཅད་ཀྱང་ཅི་ནས་ནོར་དེ་རྙེད་པར་འགྱུར་བར་རང་ཉིད་གྲོགས་བྱེད་པར་འགྱུར་རོ། །སྔོན་གྱི་གསེར་གྱི་<line/>
རི་གང་དུ་དགེ་བསྙེན་མ་ཧུ་ཤ་བྱུང་བར་གྱུར་པ་དེར་བུད་མེད་གཞན་ཞིག་བྱུང་སྟེ། དེས་སྦྱིན་པ་མང་པོ་བྱིན་ལ་ཚུལ་ཁྲིམས་ནི་དེས་མ་བསྲུངས་ཏེ། དེས་འདི་སྐད་དུ། བདག་<line/>
གིས་སྦྱིན་པ་དག་བྱིན་པའི་བསོད་ནམས་བསགས་པ་གང་ཡིན་པ་དེས་བདག་གསེར་གྱི་རིགས་ཀྱི་རྒྱལ་པོའི་བཙུན་མོ་དམ་པར་གྱུར་ལ། ཅི་ནས་ཀྱང་ལི་ཡུལ་དེ་བརྟས་<line/>
བར་བྱ་བའི་ཕྱིར་ནོར་སྦྱིན་པ་བྱེད་པ་དེ་ལྟ་བུར་བདག་གྲོགས་སུ་གྱུར་ཅིག་ཅེས་བྱས་སོ། དེའི་ཚེ་ལྷ་མོ་དྲི་མ་མེད་པའི་འོད་ཀྱི་མིང་པོ་གཞོན་ནུ་རྡོ་རྗེ་སྡེས་འདི་སྐད་ཅེས་གསོལ་ཏོ།།<line/>
</page>
<page index="47" id="356B">གང་གི་ཚེ་དམག་གི་དཔུང་ཆེན་པོ་དེ་དག་ཕན་ཚུན་འགྱེད་པར་འགྱུར་བ་དེའི་ཚེ་བདག་སྐར་རྡོའི་རྒྱལ་པོར་གྱུར་ནས། གང་གི་ཚེ་གདོང་དམར་དག་དམག་འདྲེན་པ་དེའི་ཚེ།<line/>
བདག་གི་གསེར་གྱི་རིགས་ཀྱི་རྒྱལ་པོ་ལས་ནོར་བླངས་ཏེ། ལི་ཡུལ་བརྟས་པར་བགྱི་བའི་སླད་དུ་ཆོས་བཞིན་དུ་སྩོལ་བར་གྱུར་ཅིག་ཅེས་བྱས་སོ། །དེའི་ཚེ་ན་རིགས་དང་ལྡན་<line/>
པའི་བུད་མེད་གཞན་ཞིག་ལྷ་མོ་དེའི་གྲོགས་མོར་གྱུར་བ་ས་དང་པོ་ཐོབ་པ་གང་ཡིན་པ་དེའི་འཁོར་དེར་འདུས་པར་གྱུར་ཏེ་འདུས་པ་དེས་སྨོན་ལམ་བཏབ་པ། བདག་ལི་ཡུལ་དུ་ཚེ་རབས་བདུན་<line/>
གྱི་བར་དུ་རྒྱལ་པོའི་བཙུན་མོ་དམ་པར་གྱུར་ཅིག །གང་གི་ཚེ་དམག་གི་དཔུང་ཆེན་པོ་གང་ཡིན་པ་དེ་དག་ལི་ཡུལ་དུ་གཡུལ་འགྱེད་པའི་དུས་ལ་བབ་པ་དེའི་ཚེ་ནི་བདག་<line/>
རྒྱ་ཡུལ་དུ་སྐྱེ་བ་ལེན་པར་གྱུར་ཅིག །གང་གི་ཚེ་གཞོན་ནུ་རྡོ་རྗེ་སྡེ་འདི་ལིའི་རྒྱལ་པོར་གྱུར་པ་དེའི་ཚེ་ན་བདག་དེའི་བཙུན་མོ་དམ་པར་གྱུར་ནས། བདག་ཅག་གཉིས་ཀས་ལི་<line/>
ཡུལ་སླར་བརྟས་པར་བགྱི་བ་དང༌། དགེ་འདུན་གྱི་ཀུན་དགའ་ར་བ་རྣམས་དང༌། དགོན་པའི་གནས་རྣམས་དང༌། མཆོད་རྟེན་ཆེན་པོ་དང༌། དྲི་གཙང་ཁང་དང༌། གདོང་དམར་<line/>
རྣམས་ཀྱིས་བསྲེགས་པ་གང་ཡིན་པ་དེ་དག་ཀྱང་བདག་ཅག་གཉིས་ཀྱིས་སླར་གསར་དུ་བགྱིད་པར་གྱུར་ཅིག་ཅེས་བྱས་སོ། །གང་གི་ཚེ་དེ་དག་གིས་འཁོར་གྱི་ནང་དུ་སྨོན་ལམ་<line/>
</page>
<page index="48" id="357A">༄༅། །བཏབ་པ་དེའི་ཚེ་བཅོམ་ལྡན་འདས་རྡོ་རྗེ་རྒྱལ་མཚན་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་སོ། །རྒྱལ་པོ་ཆེན་པོ་རྣམ་ཐོས་ཀྱི་བུ་དང༌།<line/>
གནོད་སྦྱིན་ཀུན་ཏུ་རྒྱལ་དང༌། ཀླུའི་རྒྱལ་པོ་མ་དྲོས་པ་དང༌། ལྷའི་བུ་བློ་གྲོས་རབ་ཏུ་བརྟན་པ་དང༌། ལྷ་མོ་འཕྲོག་མ་བུ་དང་བཅས་པ་དང༌། ལྷ་མོ་དྲི་མ་མེད་པའི་འོད་རྣམས་<line/>
ཀྱང་དེའི་ཚེ་སངས་རྒྱས་ཡིད་ལ་བྱེད་པ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་སོ། །དེ་ནས་ཏིང་ངེ་འཛིན་ལས་ལངས་ཏེ། བཅོམ་ལྡན་འདས་ཀྱི་སྤྱན་སྔར་<line/>
བུས་མེའི་ལྷ་ང་ས་ལ་བཙུགས་ནས་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་ཅག་གིས་མ་འོངས་པའི་དུས་སུ་ལི་ཡུལ་དེ་བསྲུང་བའི་སླད་དུ་མནོད་པར་<line/>
འཚལ་ཏེ། ཇི་ལྟར་བཅོམ་ལྡན་འདས་ཀྱིས་བཀའ་སྩལ་པ་དེ་བཞིན་དུ་སུག་ལས་ཐམས་ཅད་འཚལ་ལོ། །དེ་ནས་འཁོར་དེར་འདུས་པ་གང་ཡིན་པའི་ལྷ་དང༌། ཀླུ་དང༌།<line/>
གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མིའམ་ཅི་དང༌། ལྟོ་འཕྱེ་ཆེན་པོ་དང༌། མི་དང༌། མི་མ་ཡིན་པ་དེ་དག་ཐམས་ཅད་ཀྱིས་བཅོམ་<line/>
ལྡན་འདས་ཀྱི་སྟེང་གི་ནམ་མཁའ་ལ་མེ་ཏོག་གི་ཆར་ཕབ་ནས་རོལ་མོའི་སྒྲ་རྣམ་པ་སྣ་ཚོགས་ཇི་ལྟ་བུས་སངས་རྒྱས་བཅོམ་ལྡན་འདས་ལ་མཆོད་པར་འོས་པ་རྣམས་<line/>
</page>
<page index="49" id="357B">ཀྱང་བསྒྲགས་སོ། །དེའི་ཚེ་འཁོར་དེའི་ནང་ན་རྣམ་ཐོས་ཀྱི་བུ་དང༌། ཀུན་ཏུ་རྒྱལ་ལ་སོགས་པ་གང་དག་གི་ལག་ཏུ་ཡུལ་དེ་བསྲུང་བའི་ཕྱིར་གཏད་པ་དེ་དག་ལ་འདི་སྐད་ཅེས་<line/>
བཀའ་སྩལ་ཏོ། །ཡུལ་བསྲུང་བའི་ཕྱིར་ཁྱོད་ཀྱི་ལག་ཏུ་ཡང་དང༌། ཡང་དུ་གཏད་དོ། །གང་གི་ཚེ་གདོང་དམར་དག་གིས་ཡུལ་བཟུང་སྟེ། དགེ་འདུན་གྱི་ཀུན་དགའ་ར་བ་དང༌།<line/>
དྲི་གཙང་ཁང་དང༌། མཆོད་རྟེན་ཆེན་པོ་རྣམས་འཇིག་པར་བྱེད་ཅིང་སྲེག་པར་བྱེད་དེ། དེ་དག་གིས་ཅི་ནས་ཀྱང་ངའི་བསྟན་པ་གཞིག་པར་བྱ་བའི་ཕྱིར་སྨོན་ལམ་ལོག་<line/>
པར་བཏབ་པས་རིང་པོར་མི་ཐོགས་པར་དེར་དམག་སྡེ་གཉིས་པོ་དེ་དག་ཕན་ཚུན་འགྱེད་པར་འགྱུར་བ་དེའི་ཚེ་ལྷ་མོ་དྲི་མ་མེད་པའི་འོད་ཀྱི་མིང་པོ་གཞོན་ནུ་རྡོ་རྗེ་སྡེ་<line/>
ཉིད་གསེར་གྱི་རིགས་ཀྱི་ཡུལ་དེར་སོང་ནས། གསེར་གྱི་རིགས་ཀྱི་རྒྱལ་པོ་ལ་འདི་སྐད་ཅེས་སྨྲས་ཏེ། དྲི་མ་མེད་པའི་འོད་ཀྱིས་ཞུས་པའི་མདོ་བཅོམ་ལྡན་འདས་ཤཱཀྱ་<line/>
ཐུབ་པས་བཀའ་སྩལ་པ་ཡོད་དེ། ལི་ཡུལ་ནས་འོངས་པ་འདི་ནི་སངས་རྒྱས་བཅོམ་ལྡན་འདས་དང༌། ལྷ་རྣམས་ཀྱིས་གསུངས་པ་ཡིན་ཏེ། སངས་རྒྱས་བཅོམ་ལྡན་<line/>
འདས་རྣམས་དང༌། ལྷ་རྣམས་ཀྱི་བཀའ་ནི་གཅོག་ཏུ་རུང་བ་མ་ཡིན་ནོ། །གདོང་དམར་གྱིས་ལི་ཡུལ་གྱི་ཡུལ་འཁོར་ཁྱེར་བའི་དུས་ལ་ནི་ད་བབ་པ་སྟེ་རྒྱ་ནི་གསེར་གྱི་<line/>
</page>
<page index="50" id="358A">༄༅། །རིགས་ཀྱི་ཡུལ་དུ་འོང་བར་འདོད་དོ། །གང་གི་ཚེ་ཕན་ཚུན་གཡུལ་འགྱེད་པར་བྱེད་པར་དེ་ནི་འཇིགས་པ་ཆེན་པོ་ཡིན་ཏེ། གང་གི་ཚེ་གདོང་དམར་<line/>
རྣམས་སྐྲག་པར་གྱུར་པ་དེའི་ཚེ། གསེར་གྱི་རིགས་ཀྱི་ཡུལ་དུ་འགྲོ་བར་ཆས་སོ། །དེ་ལ་བཅོམ་ལྡན་འདས་ཀྱིས་བསྟན་པ་ནི་འདི་ཡིན་ཏེ། གང་གི་ཚེ་གསེར་གྱི་རིགས་ཀྱི་ཡུལ་<line/>
གདོང་དམར་མི་གཏོང་ལ། རྒྱང་ལ་གནོད་པ་བྱེད་དུ་མི་འོང་བ་དེའི་ཚེ། གསེར་གྱི་རིགས་ཀྱི་ཡུལ་དུ་མདོ་འདི་ཕྲིན་ཡིག་ཏུ་ཁྱེར་ལ་གསེར་གྱི་རིགས་ཀྱི་རྒྱལ་པོ་ལ། འདི་སྐད་དུ། འདི་ནི་<line/>
སངས་རྒྱས་བཅོམ་ལྡན་འདས་དང༌། ལྷ་རྣམས་ཀྱིས་བཀའ་སྩལ་པ་ཡིན་ཏེ། ལྷ་དང༌། མི་རྣམས་ཀྱིས་འགལ་བར་བྱ་བ་མི་རུང་བ་ཡིན་གྱི། བདག་གིས་ལི་ཡུལ་གྱི་གླུང་<line/>
སྦྱིན་པ་དང༌། སྐར་རྡོའི་དོན་གྱི་ཕྱིར་ང་ལ་ནོར་མང་པོ་བྱིན་ཅིག་ཅེས་སྨྲས་ལ། གང་གི་ཚེ་ནོར་ཐོབ་པར་གྱུར་པ་དེའི་ཚེ་ཐོག་མར་ལི་ཡུལ་དུ་ནོར་རྫོངས་ལ་གདོང་དམར་<line/>
ལ་སྐུར་ཅིག །ལི་ཡུལ་པ་རྣམས་ལའང་ངེར་སྦྱིན་པར་བྱ་སྟེ། གང་གི་ཚེ་ལི་ཡུལ་དུ་སྐྱེས་བསྐུར་བ་ན་དེར་ཐོག་མར་སྐར་རྡོར་ཡང་བསྐུར་བར་བྱས་ནས་ལིའི་ཡུལ་ཆོས་<line/>
བཞིན་དུ་བྱའོ། །དེའི་ཚེ། འདི་སྐད་དུ། ང་ནི་གདོང་དམར་རྣམས་ཀྱི་བྲན་མི་བྱེད་དེ། ངས་ལི་ཡུལ་གཟུང་གི་ང་ལ་ནོར་བྱིན་ཅིག་དང༌། དེ་དག་གིས་དམག་གི་དཔུང་ཆེན་<line/>
</page>
<page index="51" id="358B">པོའང་དེར་འོང་བར་མི་ནུས་སོ་ཞེས་སྨྲོས་ཤིག །གང་གི་ཚེ་དེའི་དམག་ལི་ཡུལ་དུ་འོང་ན་དེར་མ་འོངས་ཤིག་དང་ཡུལ་དེ་ཅི་རི་བའི་རིན་ངས་སྦྱིན་ནོ། །ཅི་སྟེ་ཡུལ་བླུ་བའི་<line/>
ཕྱིར། ཕྲིན་ཡིག་འདི་བཞིན་དུ་བྱེད་པར་འགྱུར་ན་བདག་ཅག་གིས་ལི་ཡུལ་ཐམས་ཅད་བསྡུས་ཏེ་འདུམ་པར་བྱའོ་ཞེས་བྱས་ན་རྫི་བར་མི་ནུས་ཏེ་འདི་ལ་ཐེ་ཚོམ་མི་བྱའོ།།<line/>
གང་གི་ཚེ་སངས་རྒྱས་བཅོམ་ལྡན་འདས་ཀྱིས་ལྷ་མོ་དྲི་མ་མེད་པའི་འོད་དང༌། བྱང་ཆུབ་སེམས་དཔའ་རྡོ་རྗེ་སྡེ་ལ་དེ་སྐད་ཅེས་བསྟན་ནས། སངས་རྒྱས་བཅོམ་ལྡན་འདས་རྣམས་<line/>
འོད་ཟེར་རྣམས་གཏོང་ཞིང་བྱང་ཆུབ་སེམས་དཔའ་རྣམས་གཏོང་བ་གང་ཡིན་པ་དེ་དག་དང༌། ལྷ་ལ་སོགས་པ་འཁོར་དེར་འདུས་པ་གང་ཡིན་པ་དེ་དག་གིས་འདི་སྐད་ཅེས་གསུངས་<line/>
སོ༑ ༑བདག་ཅག་གིས་ཀྱང་ལྷ་མོ་དྲི་མ་མེད་པའི་འོད་དེ་ལ་གང་གི་ཚེ་ཡུལ་དེར་གནོད་པ་འབྱུང་བར་འགྱུར་བ་དེའི་ཚེ་དྲན་པར་འགྱུར་བའི་གཟུངས་སྔགས་དང༌། གཟུངས་སྔགས་གང་ཡིད་ལ་<line/>
བྱས་ན་གཟུངས་སྔགས་ཆེན་མོ་གཞན་རྣམས་རྟོགས་པར་འགྱུར་བ་དེ་སྦྱིན་པར་བྱའོ། །འོན་ཀྱང་སངས་རྒྱས་ཡིད་ལ་བྱེད་པ་ཞེས་བྱ་བའི་ཏིང་ངེ་འཛིན་ཐོབ་པར་འགྱུར་ཏེ། དེ་ལ་གནས་པའི་<line/>
སངས་རྒྱས་ཀྱི་ཞིང་ཐམས་ཅད་ན་སངས་རྒྱས་བཅོམ་ལྡན་འདས་རྣམས་བཞུགས་པ་རྣམས་མཐོང་ཞིང་དེ་དག་གིས་ཆོས་བཤད་པའང་ཐོས་པར་འགྱུར་ལ་ལྷ་རྣམས་ཀྱང་དམ་པ་སྦྱིན་པར་<line/>
</page>
<page index="52" id="359A">༄༅། །འགྱུར་རོ། །དེ་ནས་བཅོམ་ལྡན་འདས་སྔོན་འོད་ཟེར་གཏོང་བ་གང་ཡིན་པ་དེ་དག་ཐམས་ཅད་ཀྱིས་ལྷ་མོ་དྲི་མ་མེད་པའི་འོད་ལ་ལེགས་སོ་ཞེས་<line/>
བྱ་བ་བྱིན་ཏེ་འདི་སྐད་ཅེས་གསུངས་སོ། །ཁྱོད་ཀྱིས་ཡོངས་སུ་བསྐྱང་བའི་ཕྱིར། །ལི་ཡུལ་མནོས་པ་གང་ཡིན་པ། །རྒྱལ་མཆོག་གིས་ནི་བཀའ་སྩལ་བཞིན། །ཤེས་རབ་ཆེན་པོས་<line/>
དེ་བཞིན་བྱོས། །ས་སྟེང་གཞན་གྱིས་མི་ཚུགས་པས། །གསང་སྔགས་ཀྱང་ནི་སྦྱིན་པར་བྱ། །གང་གི་ཚེ་ན་ལི་ཡུལ་དེར། །གནོད་འབྱུང་དུས་ལ་བབ་པ་ན། །དེ་ཚེ་ངེད་ཀྱིས་དགོངས་<line/>
པར་བྱ། །དེ་འདྲའི་ཤེས་རབ་དག་ཀྱང་སྦྱིན། །དེ་ཚེ་ཚངས་པ་ལ་སོགས་ལྷ། །ས་སྟེང་དབང་ཕྱུག་སུམ་ཅུ་གཉིས། །མགྲིན་གཅིག་མཐུན་པར་སྨྲས་པ་ནི། །ཀླུ་རྣམས་དང་ནི་གནོད་<line/>
སྦྱིན་དང༌། །དེ་བཞིན་འབྱུང་པོ་ལྷ་མ་ཡིན། །མི་མ་ཡིན་དང་མི་རྣམས་ཀྱིས། །འཚེ་བར་མི་འགྱུར་གང་ཡིན་པའི། །གཟུངས་སྔགས་ངེད་ཀྱིས་སྦྱིན་པར་བྱ། །ཏདྱ་ཐཱ། ཨིནྡྲ་<line/>
དད་ཏ་ཏྲི་ཤུ་ལ་ཧ་ཤ་སརྦ་པཱ་ཤ་བྷནྡྷ་ནེ། ནི་ཙིནད་ནེ། དྲ་དྲ་དྲ་དྲ། ཛ་ཛ་ཛ་ཛ། བུད་ཏཱི་ར། ཙི་ནི་ནྡེ། ཏཱ་ལ་ཧི་ལི། ཨ་ཤྭསྠཱ་ནེ། ནི་ནི་ནི་ནི། པུ་པུ་པུ་པུ། ཨིནྡྲ་མུ་[?] གི་ན། བི་ཤ་བི་ཤ་བི་ཤ་བི་<line/>
ཤ་སྭཱཧཱ། འདི་ནི་རྟ་གནས་ཞེས་བྱ་བའི་གཟུངས་སྔགས་ཡིན་ཏེ། གཟུངས་སྔགས་འདིས་ནི་རེངས་བྱེད་ཀྱི་སྲིན་པོ་རྣམས་ཐུབ་ལ། སྲིད་སྒྲུབ་ཀྱིས་ཀྱང་སྒྲ་མི་སྙན་པ་རྣམས་<line/>
</page>
<page index="53" id="359B">ཐུབ་པར་གྱུར་ཏོ། །དེ་ནས་ཚངས་པ་ལ་སོགས་པ་ལྷ་རྣམས་དང༌། འཁོར་དེ་དག་ཐམས་ཅད་ཀྱིས་འདི་སྐད་ཅེས་སྨྲས་སོ། །རིག་སྔགས་འདི་རྒྱལ་མཚན་གྱི་རྩེ་མོ་ལ་བཏགས་སམ།<line/>
རྟའི་མགོ་ལ་བཏགས་སམ། རང་གི་མགུལ་དུ་བཏགས་ཀྱང་རུང་སྟེ། གང་དང༌། གང་དུ་གཡུལ་འགྱེད་དུ་འགྲོ་བ་དེ་གཞན་གྱིས་མི་ཐུབ་པར་འགྱུར་ཞིང་ཐམས་ཅད་དུ་རྒྱལ་བར་འགྱུར་<line/>
ཏེ༑ ལྷ་ལ་བྱ་བ་བཞིན་དུ་གཙང་མས་གཅད་བར་བྱའོ། །ལི་ཡུལ་གྱི་བདག་པོ་རྒྱལ་པོ་དེས་ཀྱང་རས་ལ་འདུས་པ་ཆེན་པོའི་རི་མོ་བྲིས་ཏེ། རྒྱལ་པོའི་ཕོ་བྲང་གཙང་མར་བྱས་ཏེ། ཐམས་<line/>
ཅད་དུ་གདུགས་དང༌། རྒྱལ་མཚན་དང༌། བ་དན་གྱིས་བརྒྱན་ནས་བདུག་པ་སྣ་ཚོགས་ཀྱི་སྣོད་ཀྱིས་བདུགས་ཏེ། མེ་ཏོག་སྣ་ཚོགས་བཀླམ་ཞིང་མེ་ཏོག་གི་ཕྲེང་བ་སྣ་ཚོགས་ཀྱིས་མཛེས་<line/>
པར་བྱས་ལ། དེར་གཡོག་གི་བྱ་བ་བྱེད་པ་གང་ཡིན་པ་དེ་དག་གིས་ཀྱང་ཇི་ལྟར་རྒྱལ་པོ་བཙུན་མོའི་འཁོར་དང་བཅས་པ་རྣམས་སྤངས་པ་བཞིན་དུ་སྤང་བར་བྱ་ཞིང་གཙང་མས་གོས་<line/>
དང༌། ཟས་དང༌། སྐོམ་གཙང་མར་བྱས་ཏེ། འདུས་པ་ཆེན་པོའི་རི་མོའི་གཟུགས་རྒྱལ་པོའི་གདན་ལ་བཞུགས་ནས་དེའི་མདུན་དུ་ས་གཞི་སྐྱང་ནུལ་གྱིས་ལེགས་པར་བྱུག་པ་ལ་དཀྱིལ་<line/>
འཁོར་བྱའོ། །བདག་ཉིད་ཀྱང་ཁྲུས་ལེགས་པར་བྱས་ཤིང་གོས་གཙང་མ་བགོས་ལ། གཡོག་དེ་རྣམས་ཀྱང་དེ་བཞིན་དུ་བྱེད་དུ་གཞུག་གོ །གང་གི་ཚེས་གཞི་དག་པར་བྱེད་པ་དེའི་<line/>
</page>
<page index="54" id="360A">༄༅། །ཚེ༑ ཐོག་མར་བའི་རྣམ་ལྔས་རྒྱལ་པོའི་ཕོ་བྲང་ཐམས་ཅད་ཆག་ཆག་གདབ་བོ། །ཡང་ན་སྤོས་ཐམས་ཅད་ཀྱི་ཆུས་གདབ་བོ། །དེ་ནས་དཀྱིལ་འཁོར་ཁྲུ་<line/>
བཅུ་དྲུག་པ་གྲུ་བཞི་ལྷ་མ་པར་བྱས་ལ། དེར་ཁ་ཟས་རོ་སུམ་བརྒྱ་པ་དང༌། འབྲུ་མར་དྲི་ཞིམ་པོས་བསྒོས་པའི་མར་མེ་སུམ་བརྒྱ་དྲུག་ཅུ་དང༌། གདུགས་སྟོང་ཉིས་བརྒྱ་སུམ་ཅུ་<line/>
དང༌། བ་དན་སྟོང་ཉིས་བརྒྱ་སུམ་ཅུ་དང༌། བུམ་པ་སུམ་ཅུ་རྩ་གཉིས་དང༌། བུམ་པ་ཆེན་པོ་བཞི་དང༌། རྔ་བོ་ཆེ་བཞི་གཞག་པར་བྱའོ། །གཟུངས་སྔགས་འདིའང་དཀྱིལ་འཁོར་<line/>
དེའི་དབུས་སུ་གཞག་པར་བྱའོ། །སིལ་སྙན་མང་པོ་དཀྲོལ་ཞིང་རོལ་མོའི་སྒྲ་མང་པོའང་བསྒྲག་པར་བྱའོ། །དེ་ནས་སྒྲུབ་པ་པོས་ཚངས་པ་ལ་སོགས་པ་ལྷ་རྣམས་ལ་བསྟོད་<line/>
པ་གདོན་ཅིང་གཟུངས་སྔགས་འདིའང་བཟླས་བརྗོད་བྱ་སྟེ། སྒྲུབ་པ་པོ་ངས་སྒྲུབ་པའི་ཟླ་གང་ལྷ་ཐམས་ཅད་ཀྱི་བསྟོད་པ་སྣ་ཚོགས་ཤེས་པ་གཞག་པར་བྱའོ། །ལས་འདི་<line/>
ཞག་བདུན་གྱི་བར་དུ་བྱས་ནས་མཇུག་རྟུལ་ཏེ་ཞག་བདུན་པའི་ཉིན་བར་ཁྲུས་བྱའོ། །ལས་འདི་ནི་ཇི་ལྟར་སྔར་སྨོས་པ་དེ་བཞིན་དུ་ཚེས་ལྔ་ལ་བྱའོ། །སྒྲུབ་པ་པོ་ཉིད་ཀྱང་<line/>
དཀྱིལ་འཁོར་གྱི་དྲུང་དུ་འདུག་པར་བྱའོ། །མེའི་ཐབ་ཁུང་ནི་གཉིས་ཏེ། གཅིག་ནི་སྒྲུབ་པ་པོའི་ཕྱིར་བྱའོ། །གཅིག་ནི་སྒྲུབ་པའི་ཟླའི་ཕྱིར་བྱས་ལ། དེར་ལས་ཀྱིས་སྦྱིན་སྲེག་<line/>
</page>
<page index="55" id="360B">ལན་བརྒྱ་རྩ་བརྒྱད་བྱའོ། །རྟ་གནས་ཀྱི་གཟུངས་སྔགས་ཀྱང་ལན་བརྒྱ་རྩ་བརྒྱད་བཟླས་བརྗོད་བྱའོ། །རྩྭ་དཱུར་བའི་སྦྱིན་སྲེག་ཀྱང་ལན་བརྒྱ་རྩ་བརྒྱད་བྱའོ། །གུར་གུམ་གྱི་ཆུས་དཀྱིལ་<line/>
འཁོར་གསེར་གྱི་ཁ་དོག་བཞིན་དུ་གྱུར་གྱི་བར་དུ་ཆག་ཆག་མང་དུ་གདབ་བར་བྱའོ། །སྦྱིན་སྲེག་གི་མར་ནི་དྲི་ཞིམ་པོས་བསྒོས་པས་སྦྱིན་སྲེག་བྱའོ། །དཀྱིལ་འཁོར་སྐྱང་ནུལ་<line/>
གྱིས་མཛེས་པར་བྱུགས་ལ། གང་གི་ཚེ་བཟླས་བརྗོད་རྩོམ་པ་ན་རྔ་བོ་ཆེ་བརྡུངས་ཤིང་རོལ་མོའི་སྒྲ་རྣམས་བསྒྲགས་ཏེ། དཀོན་མཆོག་གསུམ་ལ་མཆོད་པ་བྱས་ལ་ཐོག་མ་<line/>
ཚེས་ལྔའི་ཉི་མ་ནུབ་ཀའི་དུས་སྐབས་སུ་ལས་འདི་བརྩམ་ཞིང་གསང་སྔགས་བཟླས་བརྗོད་བྱའོ། །ཡང་ན་ཚེས་དྲུག་གམ། བདུན་ལ་བརྩམ་པར་བྱའོ། །ནང་པར་གྱི་དུས་སྐབས་<line/>
སུ་ཐོག་མར་མེ་ལྷ་སྤྱན་དྲངས་ལ། ཇི་ལྟར་སྔར་བསྟན་བཞིན་དུ་རྩྭ་དཱུར་བའི་སྦྱིན་སྲེག་བྱའོ། །རོའི་ཁ་ཟས་དེ་དག་ཀྱང་ཕྱིར་ཕྱུང་ལ་གསར་བ་གཞན་གཞག་པར་བྱ་སྟེ། ཞག་གསུམ་<line/>
མ་མ། ཞག་བདུན་གྱི་བར་དུ་སྦྱིན་སྲེག་ཟིན་པའི་རྗེས་ལ་རོའི་ཁ་ཟས་གསར་པ་རྣམས་གཞག་པར་བྱའོ། །དཀྱིལ་འཁོར་དེའི་དབུས་སུ་སངས་རྒྱས་ཀྱི་སྐུ་གཟུགས་དང༌། དམ་<line/>
པའི་ཆོས་དང༌། སྐུ་གདུང་ཡང་གཞག་པར་བྱའོ། །དཀྱིལ་འཁོར་དེར་གདུགས་བཅུ་དང༌། རྒྱལ་མཚན་བཅུ་དང༌། བ་དན་བཅུ་དང༌། རྔ་བོ་ཆེ་བཅུ་དང༌། དྲིལ་བུ་བཅུ་དང༌། མེ་ཏོག་<line/>
</page>
<page index="56" id="361A">༄༅། །གི་ཕྲེང་བ་སུམ་བརྒྱ་དྲུག་ཅུ་དང༌། མར་མེ་སུམ་བརྒྱ་དྲུག་ཅུ་རྣམས་གཞག་པར་བྱའོ། །ལས་དེ་ལྟར་བྱས་པའི་རྗེས་ལ་དཀྱིལ་འཁོར་དེ་ཉིད་དུ་ཚེས་<line/>
བརྒྱད་ལ་བརྩམས་ཏེ། ཚེས་བཅོ་ལྔའི་བར་དུ་འཕགས་པ་སྤྱན་རས་གཟིགས་དབང་ཕྱུག་གི་ཆོ་ག་རྒྱས་པར་བརྩམ་ཞིང་བཟླས་བརྗོད་བྱའོ། །གང་གི་ཚེ་རྟ་གནས་ཀྱི་གཟུངས་<line/>
སྔགས་ཀྱི་ལས་དེ་དག་གིས་ལས་ཆེན་པོ་རྩོམ་མམ། ཡང་ན་གཡུལ་ཆེན་པོའི་ནང་དུ་འགྲོ་བར་འདོད་དམ། ཡང་ན་རྒྱལ་པོ་ཆེན་པོའི་དབང་ཕྱུག་གི་བདག་པོ་ཐོབ་པར་<line/>
འདོད་ན་རྟ་གནས་ཀྱི་གཟུངས་སྔགས་འདི་ཇི་ལྟར་འདི་ལས་ཆོ་ག་རྒྱས་པ་སྔར་སྨོས་པ་དེ་བཞིན་དུ་བཟླས་བརྗོད་བྱས་ནས། དེའི་ཚེ་ལྷ་རྣམས་དམ་པ་དང༌། དབང་བསྐུར་<line/>
བ་སྦྱིན་པར་བྱེད་དོ། །གང་གི་ཚེ་འཕགས་པ་སྤྱན་རས་གཟིགས་དབང་ཕྱུག་གི་ཆོ་ག་རྒྱས་པས་བཟླས་བརྗོད་བྱ་བར་རྩོམ་ན་དཀྱིལ་འཁོར་དེ་ཉིད་དུ་སྔ་མའི་ལུགས་བཞིན་<line/>
དུ་བྱས་ན། དེའི་ཚེ་སངས་རྒྱས་བཅོམ་ལྡན་འདས་སྔོན་འོད་ཟེར་བཏང་ཞིང་གཟུངས་སྔགས་བསྐུར་བ་གང་ཡིན་པ་དེ་དག་གི་ཐུགས་ལས་སྐྱེས་པས་སྐུ་བྱང་ཆུབ་སེམས་<line/>
དཔའ་འཕགས་པ་སྤྱན་རས་གཟིགས་དབང་ཕྱུག་དང༌། ལྷ་མང་པོ་དང་ཐབས་གཅིག་ཏུ་དེར་གཤེགས་ནས་དམ་པའང་སྩོལ་བར་མཛད་དེ། ལམ་འདི་ནི་ཇི་ལྟར་འདོད་པ་<line/>
</page>
<page index="57" id="361B">དེ་བཞིན་དུ་འགྲུབ་པ་ཡིན་ནོ། །གཟུངས་སྔགས་འདིའི་ལས་འདི་དག་ཆོ་ག་རྒྱས་པ་འདིའི་ལས་རྣམས་ནི་གང་གི་ཚེ་ལས་ཆེན་པོ་རྩོམ་མམ། ཡང་ན་དགྲ་མཐོང་ནས་གཡུལ་<line/>
དུ་འགྲོ་བ་དེའི་ཚེ་བཟླས་བརྗོད་བྱས་ཏེ། ལ་ལ་ད་ལ་བཟླས་བརྗོད་བྱས་ན་བདག་ཉིད་བསྲུང་བར་འགྱུར་རོ། །དགྲ་སྟ་ལ་བཟླས་བརྗོད་བྱས་སམ། གཞུ་ལ་བཟླས་བརྗོད་བྱས་<line/>
སམ། མདའ་ལ་བཟླས་བརྗོད་བྱས་ཏེ། དཀྱིལ་འཁོར་དེར་གུར་གུམ་ལ་ལན་བརྒྱ་རྩ་བརྒྱད་བཟླས་བརྗོད་བྱས་ནས་དམག་མི་ཐམས་ཅད་དང༌། རྟ་ཐམས་ཅད་ཀྱི་དཔྲལ་བར་ཐིག་<line/>
ལེ་བྱས་ལ་གྲོང་ཁྱེར་གྱི་སྒོ་རྣམས་སམ། རྒྱལ་པོའི་ཕོ་བྲང་ངམ། རྒྱལ་པོའི་ཁབ་ཀྱི་སྒོ་རྣམས་སུ་གུར་གུམ་དེས་བསྲུས་ན་ཐམས་ཅད་དུ་རྒྱལ་བར་འགྱུར་ཏེ། འཇིག་པ་ཐམས་<line/>
ཅད་ལས་ཡོངས་སུ་ཐར་བར་འགྱུར་རོ། །དེ་ནས་ཡང་ལྷ་རྣམས་ཀྱིས་གཟུངས་སྔགས་གཞན་བྱིན་ཏེ། ན་མོ་བྲཧྨ་མ་ནེ། ན་མ་སརྦ་དེ་བ་ནཱན། ཏདྱ་ཐཱ། བྲཧྨ་མ་ན། ཨིནྡྲི་དེ་བ་ནཱན།<line/>
པྲ་ཏིཥྛི་ཏེ། ཨ་ཤྭསྠཱ་ནེ། པ་ར་ཨིནྡྲེ་ས་ཏ་བ་པ་སྨ་བ། ཧ་ར། ཨཱ་མ་བྷ་ཀུ་པ་ག་ག་ཀྲི་ཤྲཱི་ལང་ཀ་ར། ས་ཐ་དེ་བ་གྲཱ་བཱ་སྭཱཧཱ། འདི་ནི་ཚོལ་བའི་གཟུངས་སྔགས་ཡིན་ཏེ། ཇི་ལྟར་འདོད་པ་<line/>
བཞིན་དུ་དཀྱིལ་འཁོར་དེར་བཟླས་བརྗོད་བྱའོ། །གུར་གུམ་ལ་ལན་བདུན་བཟླས་བརྗོད་བྱས་ན་རྟ་གནས་ཀྱི་གཟུངས་སྔགས་ཀྱི་སྐབས་སུ་སྔར་བཤད་པའི་ལས་དེ་དག་<line/>
</page>
<page index="58" id="362A">༄༅། །ཐམས་ཅད་ཀྱང་བྱེད་པར་འགྱུར་ཏེ། ལན་བདུན་བཟླས་བརྗོད་བྱེད་པའི་མཆོད་པའི་ཆོ་ག་ནི་སྔར་བཤད་པ་ཡིན་ནོ། །གང་གི་ཚེ་དམག་གི་ནང་དུ་<line/>
འགྲོ་བ་ན་དེའི་ཚེ་གསང་སྔགས་འདི་དང༌། རྟ་གནས་ཀྱི་གསང་སྔགས་ལན་བདུན་བདུན་བཟླས་བརྗོད་བྱས་ན་སྔར་བཤད་པའི་འོད་ཟེར་དང༌། གཟུངས་སྔགས་རྣམས་དང་<line/>
བཅས་པར་དམག་དཔོན་གྱི་རྒྱལ་མཚན་གྱི་རྩེ་མོ་ལ་གདགས་ཤིང་ལུས་ལ་ཡང་བཅང་བར་བྱའོ། །གང་གི་ཚེ་རྟ་གནས་ཀྱི་རིག་སྔགས་ཀྱི་བཟླས་བརྗོད་རྩོམ་པ་དེའི་ཚེ།<line/>
ཞག་བདུན་གྱི་བར་དུ་ལྷའི་གནས་སུ་འགྲོ་བ་བཞིན་དུ་གཙང་སྦྲ་བྱས་ཏེ། སྤོང་བ་རྣམས་འདི་ལྟར་བྱའོ། །ཚེས་བཅུ་གསུམ་ལ་རྩོམ་ན་ནི་ཀུན་སྤང་བར་བྱའོ། །ཚེས་བཅུ་བཞི་<line/>
ལ་རྩོམ་ན་ནི་ཤ་བཟའ་བར་མི་བྱའོ། །ཚེས་ལྔ་ལ་རྩོམ་ན་ནི་འབྲས་ཆན་འོ་མ་དང་སྦྱར་བའམ། འབྲས་ཀྱི་འོ་ཐུག་གམ། འབྲས་ཆན་དང་མར་བཟའ་བར་བྱ་སྟེ། ཆུ་བཏུང་བར་མི་<line/>
བྱའོ། །དེ་ནས་ཡང་སངས་རྒྱས་བཅོམ་ལྡན་འདས་ཀྱིས་གཟུངས་སྔགས་འདི་བྱིན་ནོ། །ན་མ་ཤྲཱི་སུ་ཝརྣོ་ཏ་ཏ་མ་པྲ་ཝ་བྷ་ས་སྱ། ཏ་ཐཱ་ག་ཏ་སྱ། ཏདྱ་ཐཱ། བུདྡྷ་དྷརྨེ། ཨ་སངྒ་<line/>
པྲ་ཏི། བ་སེ། བོ་དྷི་བོ་དྷི། དྲ་བེ་ཤྲཱི་ས་རེ་ས་རེ། བི་སརྦ་དུཿ་ཁ་ཤྲཱི་ལང་ཀ་ར་སརྦ་དུར་པྲ་བྷ་སེ་བ་ར་ཁྲི་ཏིཥྛི་ཏི་སྭཱཧཱ། གཟུངས་སྔགས་འདི་གང་དུ་རྟ་གནས་ཀྱི་རིག་སྔགས་བཟླས་<line/>
</page>
<page index="59" id="362B">བརྗོད་བྱེད་པ་དེར་བརྗོད་པར་བྱ་སྟེ། དངོས་གྲུབ་གང་འདོད་པ་དང༌། ལས་གཞན་གང་བྱེད་ཀྱང་རུང༌། ཡང་ན་གཏེར་འདོད་ནའང་གཟུངས་སྔགས་འདི་ལན་སུམ་ཅུ་རྩ་གསུམ་བཟླས་བརྗོད་<line/>
བྱའོ། །དེ་ནས་འཇིག་རྟེན་སྐྱོང་བ་བཞི་ལ་སོགས་པ་རྒྱལ་ཆེན་བཞིའི་རིགས་ཀྱི་ལྷ་ཐམས་ཅད་ཀྱིས་ཐལ་མོ་སྦྱར་ཏེ་འདི་སྐད་ཅེས་གསོལ་ཏོ། །གནོད་སྦྱིན་ནམ། འབྱུང་པོ་ཇི་སྙེད་<line/>
མཆིས་པ་དེ་དག་བཟློག་པའི་སླད་དུ་བདག་ཅག་གིས་གཟུངས་སྔགས་འདི་བཤད་པར་འཚལ་ཏེ། འབྱུང་པོ་དང༌། རིམས་དང༌། ནད་ཐམས་ཅད་ཞི་བར་བགྱིད་པ་དང༌། གཞན་ཡང་<line/>
སྐྱེས་པའམ། བྱིས་པ་རྣམས་ཀྱི་ནད་གང་ཅིའང་རུང་བ་དག་ལ་ལན་གསུམ་བསྲུང་བར་བགྱིའོ། །ཡང་ན་མདུད་པ་གསུམ་བགྱིས་ཏེ་བཏགས་ན་འབྱུང་པོས་བཏང་བའི་ནད་རྣམས་<line/>
ཞི་བར་འགྱུར་རོ། །གང་གི་བུ་བཙས་ནས་མི་འཚོ་བ་དེས་ནི་བདག་ཉིད་ཀྱིས་བསྒྲུབ་པར་བྱ་སྟེ། བུ་རྣམས་ཀྱང་བསྲུང་བར་བྱའོ། །དེ་ནས་རྒྱལ་པོ་ཆེན་པོ་བཞིས་བཅོམ་ལྡན་འདས་<line/>
ལ་འདི་སྐད་ཅེས་གསོལ་ཏོ། །བཅོམ་ལྡན་འདས་ཀྱིས་ཀྱང་གྲུབ་པ་སྩལ་པར་གསོལ། དེའི་ཚེ་སངས་རྒྱས་བཅོམ་ལྡན་འདས་རྡོ་རྗེ་རྒྱལ་མཚན་གྱིས་གཟུངས་སྔགས་འདི་གསུངས་<line/>
སོ༑ ༑ཏདྱ་ཐཱ། བད་ཀུ་དྲེ། བ་ཛ་ལ་ཕུ་སྭཱཧཱ། གཟུངས་སྔགས་འདི་བཅོམ་ལྡན་འདས་ཤཱཀྱ་ཐུབ་པ་དང༌། རྡོ་རྗེ་རྒྱལ་མཚན་གྱིས་རྒྱལ་ཆེན་བཞིའི་རིས་ཀྱི་ལྷ་རྣམས་དང༌། བྱང་<line/>
</page>
<page index="60" id="363A">༄༅། །ཆུབ་སེམས་དཔའ་སྤྱན་རས་གཟིགས་དབང་ཕྱུག་འགྲུབ་པར་བྱ་བའི་ཕྱིར་གསུངས་ཏེ། གང་གི་སྣ་ནས་ཁྲག་འབྱུང་བ་དང༌། གང་གི་ལུས་ལ་རྨ་བྱུང་<line/>
བ་དང༌། ཡང་ན་གཞི་གཞན་ལས་གྱུར་ཏེ། བུད་མེད་རྣམས་ཀྱི་ལུས་ལས་ཁྲག་འཛག་ཅིང་འབྱུང་བ་ལ་སྐུད་པ་དམར་པོ་ལ་སྔགས་ལ་སྤྱི་བོར་གདགས་པར་བྱས་ཏེ། རྨ་ལ་<line/>
ནི་བྱུག་པར་ཡང་བྱའོ། །ཇི་སྟེ་རིམས་སམ། འབྱུང་པོས་བཏང་བའི་ནད་དམ། སྐྲངས་པར་གྱུར་ན་དེ་ལ་སྐུད་པ་ལ་སྔགས་ནས་མདུད་པ་བཅུ་བྱས་ཏེ་མགུལ་དུ་གདགས་<line/>
སོ༑ ༑གང་ལ་འཁྲུ་བའམ། མཁྲིས་པ་ལས་གྱུར་པའི་འཁྲུ་བ་ཡོད་པ་དེ་ལ་ནི་སྐུད་པ་སེར་པོ་ལ་མདུད་པ་བཅུ་བྱས་ཏེ་རྐེད་པ་ལ་གདགས་སོ། །དེའི་ཚེ་བྱང་ཆུབ་སེམས་<line/>
དཔའ་སྤྱན་རས་གཟིགས་དབང་ཕྱུག་གིས་གཟུངས་སྔགས་འདི་བཤད་དོ། །ན་མོ་རཏྣ་ཏྲ་ཡཱ་ཡ། ན་མོ་ཨཱཪྻཱ་ཝ་ལོ་ཀི་ཏེ་ཤྭ་རཱ་ཡ། བོ་དྙི་སཏྭ་ཡ། མ་ཧཱ་སཏྭ་ཡ། ཏདྱ་ཐཱ། ས་རེ་<line/>
ས་རེ། བི་ས་རེ་བི་ས་རེ། བི་ཤན་ཤ་ནི་ཡེ་སྭཱཧཱ། འབྱུང་པོས་བཏང་བའི་ནད་ཐམས་ཅད་དང༌། རིམས་ནད་ཐམས་ཅད་རབ་ཏུ་ཞི་བར་བྱེད་པ་སྟེ། གང་གི་ཚེ་ནད་པ་ཤི་ལ་ཐུག་པར་<line/>
གྱུར་ཏེ། མདངས་ཕྲོག་པས་སྲོག་གི་ཕྱེད་འཕྲོགས་པ་དེ་ལ་གཟུངས་སྔགས་འདི་བརྗོད་པར་བྱའོ། །ཏདྱ་ཐཱ། བོ་དྷ་བོ་དྷ། ཨཱཪྻཱ་ཝ་ལོ་ཀི་ཏེ་ཤྭ་ར། རཤྨི་པྲ་བྷ་སེ་བྷུ་ཏ་ཛ་མ་བྷེ། ཕུ་ཕུ་<line/>
</page>
<page index="61" id="363B">ཕུ་ཕུ། ཀ་རུ་ལེ་ཕུ་སྭཱཧཱ། གཟུངས་སྔགས་འདི་རིམས་ནད་ཐམས་ཅད་དང༌། འབྱུང་པོའི་གདོན་ཐམས་ཅད་ཞི་བར་བྱ་བ་ལ་ལན་གསུམ་བརྗོད་ལ་སྐུད་པ་ལ་མདུད་པ་གསུམ་བོར་<line/>
ཏེ་གདགས་སོ། །བཟླས་བརྗོད་ནི་ཟ་ན་ཟོས་པའི་འོག་ཏུ་བྱའོ། །གཟུངས་འདི་ནི་སངས་རྒྱས་ཐམས་ཅད་དང༌། སྤྱན་རས་གཟིགས་དབང་ཕྱུག་གིས་གསུངས་སོ། །ན་མོ་ཨསྟི་ཀ་རཱ་ཛ་<line/>
ཀ་རི་བུདྡྷ་སྱ། ཏ་ཐཱ་ག་ཏ་སྱ། ཏདྱ་ཐཱ། ཨང་ག་རེ། མང་ག་རེ་ཕུ་བ་ཙ་ག་རེ། ཕུ་བཛྲ། ཕུ་བུདྡྷ་ར་ཛ་ཕུ་ཧྱ་རེ་ཏེ་ཕུ་དྲི་བ་རེ་ཕུ་སྭཱཧཱ། དུག་གི་གསང་སྔགས་ཡིན་ཏེ། གང་གིས་དུག་<line/>
འཐུངས་སམ། ཕོལ་མིག་བྱུང་ངམ། རྨ་རེངས་པ་ལ་ཁ་ཟས་སམ། ཡང་ན་ཆུའམ། སྨན་ནམ། ས་ལ་ལན་བདུན་བཟླས་བརྗོད་བྱས་ན་ཐམས་ཅད་ཞི་བར་འགྱུར་རོ། །དེའི་ཚེ་རྒྱལ་<line/>
ཆེན་བཞིའི་རིས་ཀྱི་ལྷ་རྣམས་ཀྱིས་གཟུངས་སྔགས་བཤད་དེ། སྔར་གང་གི་ཡོན་ཏན་གསུངས་པ་དེ་དག་གི་མཚན་མས་བཤད་པའི་གཟུངས་སྔགས་བདག་ཅག་གིས་སྩལ་བར་<line/>
བགྱིའོ། །ཏདྱ་ཐཱ། ཤཱ་ན་ཏ་མུ་ཁི་བི་མུ་ཁི་བི་མ་ལེ། བི་མ་ཁེ། ཌ་ཌྷ་ཁ་མུ་ལ་སྭཱཧཱ། གཟུངས་སྔགས་འདི་ནི་འབྱུང་པོའི་རིམས་ཐམས་ཅད་དང༌། ནད་བཞིའི་རིམས་རྣམས་དང༌། ནད་<line/>
འགོ་བ་ཞི་བར་བགྱིད་པ་སྟེ། གཟུངས་སྔགས་འདི་ནི་འབྱུང་པོ་རྣམས་ཀྱིས་འགལ་བ་བགྱིར་མི་རུང་བ་ལགས་སོ། །གང་གི་ཚེ་རྟ་གནས་ཀྱི་རིག་སྔགས་བཟླས་བརྗོད་བགྱིད་པ་ན་<line/>
</page>
<page index="62" id="364A">༄༅། །ཐོག་མར་གསང་སྔགས་འདི་དག་གིས་སྐུད་པ་གདགས་པར་བགྱིའོ། །དཀྱིལ་འཁོར་གྱི་ནང་དུ་མཆི་བའི་ཚེའང་དེར་མཚམས་འཛིན་པ་འདི་དག་<line/>
གཞག་པར་བགྱི་སྟེ། གཟུངས་སྔགས་རེ་རེའང་ལན་གསུམ་གསུམ་བརྗོད་ལ་མདུད་པ་གསུམ་བོར་ཏེ། སངས་རྒྱས་ཀྱི་སྤྱན་སྔར་བདུག་པ་ཐམས་ཅད་ཀྱིས་བདུག་པར་བྱའོ།།<line/>
དཀྱིལ་འཁོར་གྱི་མདུན་དེར་བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་གི་རི་མོའི་གཟུགས་བྲིས་པ་བཞག་ལ་དུ་རུ་ཀའམ། ཨ་ཀ་རུ་ནག་པོའི་བདུག་པ་<line/>
བསྲེག་པར་བགྱིའོ། །ལྷ་རྣམས་ལ་ནི་སྲ་རྩི་པོག་དང༌། གུ་གུལ་གྱི་བདུག་པ་བསྲེག་པར་བྱ་སྟེ། དེའི་ཚེ་འདི་སྐད་སྨོན་ལམ་གདབ་པར་བགྱིའོ། །ཇི་ལྟར་བདག་སངས་<line/>
རྒྱས་བཅོམ་ལྡན་འདས་རྣམས་ཀྱི་ཡུལ་གྱི་ཡུལ་འཁོར་བསྲུང་བའི་ཕྱིར་ལས་སུ་བཀའ་སྩལ་པ་དང༌། ཇི་ལྟར་ལྷ་རྣམས་ཀྱིས་བདག་གི་གྲོགས་སུ་བགྱིའོ་ཞེས་དམ་བཅས་<line/>
པ་དང༌། སངས་རྒྱས་རྣམས་ཀྱིས་བཀའ་སྩལ་པ་དང༌། ལྷ་རྣམས་ཀྱིས་དམ་བཅས་པ་བཞིན་དུ་བདག་གི་ལས་འདི་དེ་བཞིན་དུ་དེས་གྲུབ་ཅིང་མཐར་ཕྱིན་པར་གྱུར་<line/>
ཅིག་ཅེས་བགྱིའོ། །དེའི་ཚེ་སངས་རྒྱས་བཅོམ་ལྡན་འདས་ཐམས་ཅད་དང༌། བྱང་ཆུབ་སེམས་དཔའ་ལག་ན་རྡོ་རྗེས་དེ་བཞིན་གཤེགས་པ་རྣམས་ཀྱི་མཚན་འདི་དག་<line/>
</page>
<page index="63" id="364B">བཤད་དོ། །དེ་བཞིན་གཤེགས་པ་གསེར་མཆོག་ལ་ཕྱག་འཚལ་ལོ། །དེ་བཞིན་གཤེགས་པ་ཀུན་ཏུ་གཟིགས་པ་ལ་ཕྱག་འཚལ་ལོ། །དེ་བཞིན་གཤེགས་པ་དྲི་མ་མེད་པར་<line/>
སྣང་བ་ལ་ཕྱག་འཚལ་ལོ། །དེ་བཞིན་གཤེགས་པ་དགོངས་པ་ཐམས་ཅད་ཡོངས་སུ་རྫོགས་པ་ལ་ཕྱག་འཚལ་ལོ། །དེ་བཞིན་གཤེགས་པ་རབ་ཏུ་འཇིགས་ཤིང་བག་ཚ་བ་<line/>
དང་བྲལ་བ་དྲང་སྲོང་ཆེན་པོར་གྲགས་པ་ལ་ཕྱག་འཚལ་ལོ། །ཏདྱ་ཐཱ། ཀ་ར་བ་ར། ཨི་རི་བ་ར། ས་སུ་ར་ས་མ་ར། བ་བ་ར། བུདྡྷ་ཨ་དྷིཥྛི་ཏེ། དྷརྨ་ཨ་དྷིཥྛི་ཏེ། སངྒ་ཨ་དྷི་ཥྛི་<line/>
ཏེ༑ བྲཧྨ་ཨ་དྷིཥྛི་ཏེ། ཤ་ཀྲ་ཨ་དྷིཥྛི་ཏེ། བཛྲ་པཱ་ཎི་གུ་ཧྱ་ག་ཨ་དྷིཥྛི་ཏེ། བི་ད་ཏྱཱ་དྷིཥྛི་ཏེ། སརྦ་དེ་བ་ཨ་དྷིཥྛི་ཏེ་སྭཱཧཱ། གཟུངས་སྔགས་འདི་ནི་ལག་ན་རྡོ་རྗེའི་གསང་བའི་ཡེ་ཤེས་<line/>
ཆེན་པོའི་མདོ་ལས་གསུངས་ཏེ། ནད་ཐམས་ཅད་དང༌། འཇིགས་པ་ཐམས་ཅད་རབ་ཏུ་ཞི་བར་བྱེད་པ་ཡིན་ནོ། །དེ་བཞིན་གཤེགས་པ་གནོད་པ་ཐམས་ཅད་གཅོད་པ་ལ་<line/>
ཕྱག་འཚལ་ལོ། །དེ་བཞིན་གཤེགས་པ་ཤཱཀྱ་ཐུབ་པ་ལ་ཕྱག་འཚལ་ལོ། །ཏདྱ་ཐཱ། བཛྲ་ཀ་ར། ད་ར་མ་ར། ས་ར་བ་ཏ་ཪྻ། ཨ་ཥ་ཥ། བི་བི་སུ་ཁ་ཀ་རཱ་སྭཱཧཱ། གཟུངས་སྔགས་<line/>
འདི་ནི་དབང་བསྐུར་བའི་ཕྱིར་སངས་རྒྱས་བཅོམ་ལྡན་འདས་ཀྱིས་གསུངས་སོ། །སྱདྱ་ཐེ་ད་ན། དེ་བ་ཙ་ར་པ་ད་མཱ་ར། མཎྜལ་ས་མཱ་སེ་དེ་བ་ནཱ་ན། བུདྡྷ་དེ་བ་ནཱ་ན། པུརྞྱཱ་ཀ་ར། སརྦ་<line/>
</page>
<page index="64" id="365A">༄༅། །པཪྵ་ཀཪྻ་པྲཛྙཱ་ནཱ་ན། ཨཱ་ཧ་ར་མི་ཀ་ར་སིདྡྷ་ན་སྭཱཧཱ། དབང་བསྐུར་བའི་ཕྱིར་འཁོར་ཐམས་ཅད་ཀྱིས་སྨྲས་སོ། །ཏདྱ་ཐཱ། ཚད་ཙ་ར་ཙ་ར་ཙ་ར། ཀ་ར་ཧུ་རུ་<line/>
ར༑ ཀྵེ་ཧོ་ར་ར། ད་ད་ད་ད། ཀ་ར་ཀྵ་སྭཱཧཱ། ཇི་ལྟར་བདུད་ཀྱི་དཔུང་གིས་སངས་རྒྱས་བཅོམ་ལྡན་འདས་རྡོ་རྗེའི་གདན་ལས་བསྐྱོད་མ་ནུས་པ་དེ་བཞིན་དུ་གསང་སྔགས་འདིས་གཞོན་<line/>
ནུ་རྡོ་རྗེ་སྡེ་ཉིད་ཀྱིས་དམ་བཅས་པ་ལས་སུས་ཀྱང་བསྐྱོད་པའམ། བཟློག་པར་མི་ནུས་སོ། །དེ་ནས་འཁོར་དེའི་ནང་ནས་དམོད་པས་ཕོག་པའི་ལྷ་མོ་དང༌། བུད་མེད་འཁོད་པ་<line/>
གང་ཡིན་པ་དེ་དག་ཐམས་ཅད་ཀྱིས་ལྷ་མོ་དྲི་མ་མེད་པའི་འོད་ལ་འདི་སྐད་ཅེས་སྨྲས་སོ། །ཁྱོད་ཀྱིས་བུད་མེད་དུ་སྐྱེ་བ་ལས་ཐར་བར་འགྱུར་བའི་གཟུངས་སྔགས་བཅོམ་<line/>
ལྡན་འདས་ལས་མནོས་ལ་བདག་ཅག་ལ་བྱིན་ཅིག་དང༌། བདག་ཅག་གིས་ཁྱོད་ལས་གཟུངས་སྔགས་གཟུང་བར་བྱའོ། །དེ་ནས་དེའི་ཚེ་ལྷ་མོ་དྲི་མ་མེད་པའི་འོད་ཀྱིས་<line/>
སངས་རྒྱས་བཅོམ་ལྡན་འདས་ལ་གཟུངས་སྔགས་གསོལ་ནས་བྱིན་ནོ། །ཏདྱ་ཐཱ། ཛ་ལོ་ཀ་མ་ན་ཏ་པ། སརྦ་བྷུ་ཡ་སྲ་ཀ་ར་སྭཱཧཱ། གཟུངས་སྔགས་འདི་ཅི་སུས་བརྗོད་<line/>
པ་ནི་བུད་མེད་དུ་སྐྱེ་བ་ལས་ཐར་བར་འགྱུར་རོ། །ཏདྱ་ཐཱ། སརྦ་བྷུ་དྷ་ནཱ་ན། སརྦ་དེ་ག་མ་ར། ག་ན་པ་ཤ་ར་ར་སྭཱཧཱ། སངས་རྒྱས་ཐམས་ཅད་དང༌། ལྷ་ཐམས་ཅད་ཀྱིས་<line/>
</page>
<page index="65" id="365B">གཟུངས་སྔགས་འདི་བཤད་དེ། འདིས་ནི་བར་ཆད་བྱེད་པར་མི་ནུས་སོ། །དེའི་ཚེ་ལྷ་མོ་དྲི་མ་མེད་པའི་འོད་ཀྱིས་སངས་རྒྱས་བཅོམ་ལྡན་འདས་རྣམས་དང༌། ལྷ་རྣམས་ལ་འདི་<line/>
སྐད་ཅེས་གསོལ་ཏོ། །གཟུངས་སྔགས་གང་གིས་ཤེས་རབ་འཐོབ་པར་འགྱུར་བ་དང༌། གང་གིས་སངས་རྒྱས་བཅོམ་ལྡན་འདས་རྣམས་ཀྱིས་བཀའ་སྩལ་པ་དེ་བཞིན་དུ་སུག་<line/>
ལས་དེ་དག་བགྱིད་ནུས་པར་འགྱུར་བ་དང༌། བདག་ཅག་ལ་བར་ཆད་བགྱིད་མི་ནུས་པ་དང༌། བདག་གི་བར་ཆད་བགྱིད་པར་སྨོན་ལམ་འདེབས་པ་དེ་དག་གིས་ཀྱང་བདག་ལ་<line/>
གཙེ་བར་མི་ནུས་པ་དང༌། བདག་གིས་རིམ་གྱིས་སངས་རྒྱས་ཀྱི་འཕྲིན་ལས་བགྱིད་པར་འགྱུར་བ་དང༌། སེམས་ཅན་ཐམས་ཅད་ཀྱི་ཆོས་དང་ལྡན་པའི་བསམ་པ་ཡོངས་སུ་<line/>
རྫོགས་པར་བགྱིད་པར་འགྱུར་བའི་གཟུངས་སྔགས་དེ་བདག་ལ་སྩལ་དུ་གསོལ། དེའི་ཚེ་སངས་རྒྱས་བཅོམ་ལྡན་འདས་རྣམས་དང༌། ལྷ་རྣམས་ཀྱིས་འདི་སྐད་ཅེས་<line/>
གསུངས་སོ། །སུས་ཀྱང་སེམས་འཁྲུག་པར་བྱེད་མི་ནུས་པར་ངེད་ཀྱིས་གྲོགས་བྱའོ། དེ་བཞིན་གཤེགས་པ་ཆོས་མངོན་པའི་དབང་ཕྱུག་ལ་ཕྱག་འཚལ་ལོ། །སངས་<line/>
རྒྱས་ལ་ཕྱག་འཚལ་ལོ། །ཆོས་ལ་ཕྱག་འཚལ་ལོ། །དགེ་འདུན་ལ་ཕྱག་འཚལ་ལོ། །དེ་བཞིན་གཤེགས་པ་ཤཱཀྱ་ཐུབ་པ་ལ་ཕྱག་འཚལ་ལོ། །ཏདྱ་ཐཱ། ཨ་བྷི་ཥེ་ཀྱ། བིད་<line/>
</page>
<page index="66" id="366A">༄༅། །ད་བྷི། ཨ་ར་བི་ཪྻ་ཛ་པར། ཀུ་མ་ས་སརྦ་ཨ་བ་པྲི་ཡ་ད་སྭཱ་ཧཱ། གཟུངས་སྔགས་འདི་སངས་རྒྱས་ཐམས་ཅད་ཀྱིས་དྲི་མ་མེད་པའི་འོད་ཀྱི་ཕྱིར་<line/>
གསུངས་སོ། །ཏདྱ་ཐཱ། བྲཧྨ་ཤཀྲ་ཙ་ས་བ་ཧི། པུ་ར་མྲ་ག་ག་མ་ན། ཀུ་ས་མ་ན་ཛ་ནཱ་དཱ་ནུ། པ་ར་མ་ཛི་ན་ན་ཛྭ་ར་ཛ་ར་ནི། ཛི་ན་བི་བ་ན་ཀ་ར། ཀརྠཱ་ད་ར་སྭཱཧཱ། གཟུངས་སྔགས་འདི་<line/>
སངས་རྒྱས་བཅོམ་ལྡན་འདས་རྣམས་ཀྱིས་དྲི་མ་མེད་པའི་འོད་ལ་སྡང་བ་རྣམས་ཀྱིས་ཅི་ནས་ཀྱང་སྡིག་པའི་ལས་བྱེད་མི་ནུས་པར་བྱ་བའི་ཕྱིར་གསུངས་ཏེ་སྐུད་པ་ལ་མདུད་<line/>
པ་བདུན་པོར་ལ་མགུལ་དུ་བཏགས་ན་བར་ཆད་བྱེད་པའམ། ཕམ་པར་བྱེད་མི་ནུས་སོ། །ཏདྱ་ཐཱ། ཧ་དེ་བྷཱི་ཧཱ་ཏེ། ཡ་ཀུ་ན་མ་སྭཱཧཱ། འཕགས་པ་སྤྱན་རས་གཟིགས་དབང་ཕྱུག་<line/>
གིས་ལྷ་མོ་དྲི་མ་མེད་པའི་འོད་ཀྱི་སྡིག་པ་བསལ་བའི་ཕྱིར་བཤད་དོ། །བསྲུང་བའི་ཕྱིར་སྐུད་པ་ལ་མདུད་པ་བདུན་པོར་ནས་མགུལ་དུ་བཏགས་ཏེ་ཟན་ཟོས་པའི་འོག་ཏུ་<line/>
བརྗོད་པར་བྱའོ། །དེའི་ཚེ་ལྷ་མོ་དྲི་མ་མེད་པའི་འོད་ཀྱིས་འདི་སྐད་ཅེས་གསོལ་ཏོ། །གཟུངས་གང་གིས་མིག་ནད་ཞི་བར་འགྱུར་བ་དེའང་བདག་ལ་སྩལ་དུ་གསོལ། དེ་<line/>
བཞིན་གཤེགས་པ་མིག་ནད་རྣམ་པར་སྦྱོང་བ་ལ་ཕྱག་འཚལ་ལོ། །དེ་བཞིན་གཤེགས་པ་མིག་གི་རབ་རིབ་ཀྱི་མུན་པ་ཞི་བར་མཛད་པ་ལ་ཕྱག་འཚལ་ལོ། །དེ་བཞིན་གཤེགས་<line/>
</page>
<page index="67" id="366B">པ་ཆོས་ཀྱི་སྤྱན་ལ་གནས་པ་ལ་ཕྱག་འཚལ་ལོ། །ཏདྱ་ཐཱ། ཏ་ཏ་ཙཀྵུ་ར་མ་ལ་བ། མ་བྷི་ས་ར་མ་མ་ཙཀྵུཿ། ཤྲོ་ད་ཏྲ། པྲ་བྷ་ཀ་ས་ཀ་ར་སྭཱཧཱ། གཟུངས་སྔགས་འདི་སངས་རྒྱས་བཅོམ་ལྡན་<line/>
རྣམས་ཀྱི་སྤྱན་སྔར་ལན་བརྒྱ་རྩ་བརྒྱད་བཟླས་བརྗོད་བྱས་ནས་ཉིན་གཅིག་བཞིན་དུ་ཆུ་ལ་ལན་བདུན་བཟླས་བརྗོད་བྱས་ཏེ་མིག་ལ་ཕྱི་བར་བྱའོ། །མིག་སྨན་ལ་ལན་ལྔ་བཟླས་<line/>
བརྗོད་བྱས་ཏེ་བྱུག་པར་བྱའོ། །ན་མོ་བཛྲ་དྷ་ར་སྱ། ཏ་ཐཱ་ག་ཏ་སྱ། ཏདྱ་ཐཱ། ཨི་ན་ཊི་ནི་ཨི་ཊི་ནི། ནི་ག་ར་ཨ་ག་རེ། བ་ཁ་རེ་ཕུ། ཀ་ཁ་ཁཱ་རེ་ཕུ་སྭཱཧཱ། གཟུངས་སྔགས་འདི་ནི་འཇིགས་<line/>
པ་ཐམས་ཅད་བསལ་བ་དང༌། གྲོང་ཁྱེར་བསྲུང་བའི་ཕྱིར་བྱ་བ་ཡིན་ནོ། །སངས་རྒྱས་བཅོམ་ལྡན་འདས་ཀྱིས་ལྷ་མོ་དྲི་མ་མེད་པའི་འོད་དང༌། བྱང་ཆུབ་སེམས་དཔའ་རྡོ་རྗེ་སྡེ་ལ་<line/>
དེ་སྐད་ཅེས་བཀའ་སྩལ་ནས། དེའི་ཚེ་རྒྱལ་པོ་མ་སྐྱེས་དགྲའི་བུ་གཞོན་ནུ་རྡོ་རྗེ་སྡེ་གང་གི་ཚེ་བཙས་པ་དེའི་ཚེ་བདག་གི་བུ་ས་ཕྱིར་རྒྱལ་སྲིད་ཀྱི་དབང་ཕྱུག་ཅི་ནས་ཀྱང་ཐོབ་པར་བྱ་<line/>
བའི་ཕྱིར་དེའི་ནུ་བོ་རྒྱལ་པོའི་བུ་གཞོན་ནུ་རྒྱལ་པོ་མ་སྐྱེས་དགྲའི་ནུ་བོའི་མཐེ་བོང་བུ་ཕོས་གཅོད་དུ་བཅུག་པའི་རྒྱལ་པོའི་བུ་གཞོན་ནུ་འཁོར་དེའི་ནང་ན་འདུག་པ་དེས་སྨོན་ལམ་<line/>
འདི་སྐད་ཅེས་བཏབ་བོ། །གང་གི་ཚེ་གཞོན་ནུ་རྡོ་རྗེ་སྡེ་སྐར་རྡོའི་རྒྱལ་སྲིད་འཛིན་པར་འགྱུར་བ་དེའི་ཚེ་བདག་ལི་ཡུལ་གྱི་རྒྱལ་པོར་གྱུར་ཏེ། ཡུལ་གཉིས་ཀ་གཟུང་བའི་ཕྱིར་བདག་<line/>
</page>
<page index="68" id="367A">༄༅། །དེའི་གྲོགས་སུ་གྱུར་ལ། དེ་ཕྱིན་ཆད་གཅིག་ལ་གཅིག་དགྲ་བྱེད་པ་མེད་པར་གྱུར་ཅིག་ཅེས་བྱས་སོ། །དེའི་ཚེ་བྲམ་ཟེ་ཀཽཎྜི་ནྱཱ་ས་སློབ་མ་བྲམ་ཟེའི་བུ་ཞིག་<line/>
ཡོད་པ་ལས་དེས་བྲམ་ཟེ་སངས་རྒྱས་ལ་མ་དད་པ་གཞན་ཞིག་གི་སློབ་མར་བྱིན་ནས། བྲམ་ཟེ་དེའང་རབ་ཏུ་བྱུང་བ་མ་ཡིན་ཏེ། འཁོར་དེའི་ནང་ན་འདུག་པ་དེས་སངས་རྒྱས་<line/>
བཅོམ་ལྡན་འདས་དཔའ་བར་འགྲོ་བའི་ཏིང་ངེ་འཛིན་ལ་སྙོམས་པར་ཞུགས་པ་མཐོང་ངོ༌། །དེ་ནས་སྨོན་ལམ་བཏབ་པ། བདག་དཔའ་བར་འགྲོ་བའི་ཏིང་ངེ་འཛིན་ངེས་པ་ཁོ་<line/>
ནར་བསླབས་ཏེ། རྟོགས་པར་བྱས་ལ་ལྷ་མོ་དྲི་མ་མེད་པའི་འོད་དེ་ལ་རྟ་གནས་ཀྱི་གཟུངས་སྔགས་སྦྱིན་པར་གྱུར་ཅིག་ཅེས་བྱས་སོ། །གང་གིས་སངས་རྒྱས་བཅོམ་ལྡན་<line/>
འདས་རྣམས་བདུད་ཀྱི་དཔུང་ལས་རྒྱལ་བར་འགྱུར་བའི་གཟུངས་སྔགས་འདིས་གཞོན་ནུ་རྡོ་རྗེ་སྡེ་རྒྱལ་སྲིད་ཀྱི་བྱ་བ་ཆོས་བཞིན་དུ་ཡོངས་སུ་རྟོགས་པར་བྱེད་པར་འགྱུར་<line/>
རོ༑ ༑དེ་བཞིན་གཤེགས་པ་ཤཱཀྱ་ཐུབ་པ་ལ་ཕྱག་འཚལ་ལོ། །དེ་བཞིན་གཤེགས་པ་རིགས་མཆོག་ཀུན་ཏུ་དཔལ་ལ་ཕྱག་འཚལ་ལོ། །ཏདྱ་ཐཱ། སརྦ་ཀ་ར་ཎི། སརྦ་མ་<line/>
ར་ཧ་ར་ཎེ། ཛ་ལི་ཛ་ཙ་ལི། མ་ར་བ་ར་ས་པ་བ་ར་སྭཱཧཱ། བདུད་ཀྱིས་མི་ཐུབ་པའི་གཟུངས་སྔགས་འདི་ཟན་ཟོས་པའི་འོག་ཏུ་ལན་བདུན་བརྗོད་པར་བྱ་སྟེ། ཇི་ལྟར་སངས་རྒྱས་<line/>
</page>
<page index="69" id="367B">བཅོམ་ལྡན་འདས་རྣམས་ཀྱིས་བདུད་བཅོམ་པ་དེ་བཞིན་དུ་གཞོན་ནུ་རྡོ་རྗེ་སྡེ་རྒྱལ་བར་འགྱུར་ཞིང་མཚམས་ཀྱང་གཅོད་པར་འགྱུར་རོ། །རྟ་གནས་ཀྱི་རིག་སྔགས་ཇི་ལྟ་བ་དེ་བཞིན་<line/>
དུ་ལས་ཐམས་ཅད་བྱེད་པར་འགྱུར་རོ། །གུར་གུམ་ལ་བསྔགས་ཏེ་ཐིག་ལེ་བྱས་སམ། སྐུད་པ་ལ་མདུད་པ་བདུན་པོར་ཏེ། དཀྱིལ་འཁོར་གྱི་སྟེང་དུ་བཞག་ལ། ནམ་དམག་གི་ནང་དུ་<line/>
འགྲོ་བ་དེའི་ཚེ་ལུས་ལ་བཏགས་ཏེ་བཅངས་ན་རྒྱལ་བ་འཐོབ་པར་འགྱུར་ཏེ། གཟུངས་སྔགས་སྔ་མ་རྣམས་ཇི་ལྟ་བ་དེ་བཞིན་དུ་བཟླས་བརྗོད་བྱའོ། །གང་གི་ཚེ་སངས་རྒྱས་བཅོམ་<line/>
ལྡན་འདས་རྣམས་ཀྱིས་རྟ་གནས་ཞེས་བྱ་བའི་གཟུངས་སྔགས་གསུངས་པ་དེའི་ཚེ། བཅོམ་ལྡན་འདས་ཀྱིས་ལྷ་རྣམས་དང༌། འཁོར་དེ་དག་ཐམས་ཅད་ལ་བཀའ་སྩལ་པ།<line/>
ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མིའམ་ཅི་དང༌། ལྟོ་འཕྱེ་ཆེན་པོ་དང༌། མི་དང༌། མི་མ་ཡིན་པ་འདིར་འདུས་པ་གང་<line/>
ཡིན་པ་ཁྱོད་ཀྱིས་ཇི་ལྟར་ལྷ་མོ་དྲི་མ་མེད་པའི་འོད་དང༌། གཞོན་ནུ་རྡོ་རྗེ་སྡེ་ལ་རྟ་གནས་ཞེས་བྱ་བའི་གཟུངས་སྔགས་བྱིན་པ་བཞིན་དུ་ངས་ཀྱང་ཁྱེད་ལ་གསང་སྔགས་སྦྱིན་པར་<line/>
བྱ་སྟེ། གང་གིས་དགྲ་ཐམས་ཅད་དང་བར་འགྱུར་བ་དང༌། གང་གིས་བདག་ཉིད་ཤིན་ཏུ་བྱིན་དང་ལྡན་ཞིང་གཟི་བརྗིད་དང་རབ་ཏུ་ལྡན་པར་འགྱུར་བ་དང༌། གཞལ་མེད་ཁང་<line/>
</page>
<page index="70" id="368A">༄༅། །དང༌། ཁྱིམ་གྱི་ནང་ན་གནས་པ་གང་ཡིན་པ་དག་ལ་བདེ་ལེགས་སུ་འགྱུར་བ་དང༌། འཐབ་པ་དང༌། གཡུལ་འགྱེད་པ་གང་ཡིན་པ་རྣམས་མེད་པར་འགྱུར་<line/>
བའི་གཟུངས་སྔགས་འདི་ལྷ་མོ་དྲི་མ་མེད་པའི་འོད་དང༌། གཞོན་ནུ་རྡོ་རྗེ་སྡེ་དང༌། ལི་ཡུལ་གྱི་དོན་གྱི་ཕྱིར་འཁོར་བཞི་པོ་ཁྱེད་རྣམས་ལ་སྦྱིན་པར་བྱ་སྟེ། ཅི་ནས་ཀྱང་<line/>
གཟུངས་སྔགས་འདིས་ཁྱེད་བྱིན་དང་ལྡན་པ་དང༌། གཟི་བརྗིད་དང་ལྡན་པར་འགྱུར་བ་དང༌། དེ་བཞིན་དུ་གཞོན་ནུ་རྡོ་རྗེ་སྡེ་གནོད་པ་ཐམས་ཅད་ལས་ཐར་བར་བྱའོ། །དེ་<line/>
ནས་དེའི་ཚེ་སའི་དབང་ཕྱུག་སུམ་ཅུ་རྩ་གཉིས་པོ་དེ་དག་དང༌། འཇིག་རྟེན་སྐྱོང་བ་བཞི་དང༌། གནོད་སྦྱིན་གྱི་དབང་པོ་ཀུན་ཏུ་རྒྱལ་དང༌། ཀླུའི་རྒྱལ་པོ་མ་དྲོས་པ་དང༌། འཕྲོག་<line/>
མ་བུ་དང་འཁོར་དུ་བཅས་པ་དང༌། ལི་ཡུལ་གྱི་སྲུང་མ་གང་ཡིན་པ་དེ་དག་ཐམས་ཅད་སྟན་ལས་ལངས་ཏེ། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་<line/>
ལྡན་འདས། བདག་ཅག་གིས་ལི་ཡུལ་སུག་པར་བླང་བར་འཚལ་ཏེ། གང་གི་ཚེ་དྲི་མ་མེད་པའི་འོད་དང༌། རྡོ་རྗེ་སྡེ་དེར་སྐྱེ་བ་ལེན་པར་འགྱུར་བ་དང༌། གང་གི་ཚེ་སངས་<line/>
རྒྱས་བཅོམ་ལྡན་འདས་རྣམས་ཀྱིས་དེ་གཉིས་ཀྱི་སྟེང་དུ་འོད་ཟེར་གཏོང་ཞིང་དམ་པ་སྩོལ་བར་མཛད་པ་ན་དེར་བདག་ཅག་མཆི་ཞིང་དམ་པའང་སྩལ་བར་འཚལ་ན།<line/>
</page>
<page index="71" id="368B">བཅོམ་ལྡན་འདས། བདག་ཅག་ལ་གཟུངས་སྔགས་བཤད་དུ་གསོལ། བདག་ཅག་གིས་གཟུང་བར་འཚལ་ལོ། །དེའི་ཚེ་སངས་རྒྱས་བཅོམ་ལྡན་འདས་ཤཱཀྱ་ཐུབ་པ་དང༌།<line/>
སངས་རྒྱས་བཅོམ་ལྡན་འདས་འོད་ཟེར་གཏོང་བ་གང་ཡིན་པ་དེ་དག་དང༌། དེ་བཞིན་གཤེགས་པ་ཚིག་གི་བརྗོད་པ་གཏོང་བ་གང་ཡིན་པ་དེ་དག་གིས་གཟུངས་སྔགས་<line/>
འདི་གསུངས་ཏེ། དེ་བཞིན་གཤེགས་པ་སྤོང་བའི་རྒྱལ་སྲིད་ལ་གནས་པ་ལ་ཕྱག་འཚལ་ལོ། །དེ་བཞིན་གཤེགས་པ་ཤིན་ཏུ་འཕགས་པ་སངས་རྒྱས་ཀྱི་རྒྱལ་སྲིད་ལ་གནས།<line/>
པ་ལ་ཕྱག་འཚལ་ལོ། །དེ་བཞིན་གཤེགས་པ་སེངྒེའི་ཆོས་ཀྱི་རྒྱལ་སྲིད་ལ་གནས་པ་ལ་ཕྱག་འཚལ་ལོ། །དེ་བཞིན་གཤེགས་པ་བྱང་ཆུབ་ཀྱི་ཡན་ལག་གི་མེ་ཏོག་མཉམ་<line/>
པ་ཉིད་ཀྱི་རྒྱལ་སྲིད་ལ་གནས་པ་ལ་ཕྱག་འཚལ་ལོ། །དེ་བཞིན་གཤེགས་པ་རྣམ་པར་སྣང་བྱེད་རྒྱལ་པོ་ལ་ཕྱག་འཚལ་ལོ། །དེ་བཞིན་གཤེགས་པ་རྣམ་པར་སྣང་བྱེད་<line/>
སྙིང་རྗེའི་རྒྱལ་པོ་ལ་ཕྱག་འཚལ་ལོ། །དེ་བཞིན་གཤེགས་པ་རྣམ་པར་སྣང་བྱེད་འོད་ཀྱི་རྒྱལ་པོ་ལ་ཕྱག་འཚལ་ལོ། །དེ་བཞིན་གཤེགས་པ་རྣམ་པར་སྣང་བྱེད་ཡོན་ཏན་བསྔགས་<line/>
པ་དཔལ་གྱིས་བརྒྱན་པའི་འོད་ཀྱི་རྒྱལ་པོ་ལ་ཕྱག་འཚལ་ལོ། །ཏདྱ་ཐཱ། བ་ར་ཨིནྡྲེ། པ་ར་ཨ་པ་ར། ཨིནྡྲེ་རེ་ནུ་མ་བྷེ། ཨ་ཀཱ་ཤ་ཀ་པ་ཀེ། ཨིནྡྲེ། སྟ་སྐྲ་བ་ཀ་ར་ཊ། བ་ད་ཀྲ་བ་བྷེ། ཥ་བ་སུ་ར་<line/>
</page>
<page index="72" id="369A">༄༅། །པྲ་ཏེ། ཏ་ཐ་ཐ་ཏ་ན་དུ་རུ་ཨིནྡྲ་དུ་སྭཱཧཱ། གཟུངས་སྔགས་འདི་ནི་རྣམ་པར་སྣང་བྱེད་ཅེས་བྱ་སྟེ། གཟུངས་སྔགས་འདིས་མི་དང༌། མི་མ་ཡིན་པ་ཐམས་ཅད་ཀྱི་<line/>
སྙིང་དུ་སྡུག་པར་འགྱུར་ཏེ། གཟི་བརྗིད་དང་ལྡན་པར་འགྱུར་རོ། །སེམས་ཅན་རྣམས་ཀྱི་ངག་མཉན་པར་འགྱུར་ཞིང་བསྒོ་བ་མི་གཅོག་པར་འགྱུར་རོ། །མར་ཡང་འདིས་<line/>
བཙོ་བར་བྱ་སྟེ་སྲ་རྩི་པོག་དང༌། ཙནྡན་སྣ་གསུམ་དང༌། ཛ་མ་ཀ་དང༌། ཕ་བོང་གི་དྲེག་པ་དང༌། འབུ་སུག་ཧང་དང༌། ཀར་ཀོ་ཏ་དང༌། ཤུག་པ་དང༌། སུག་སྨེལ་དང༌། པི་པི་<line/>
ལིང་དང༌། རྨ་ཤིང་དང༌། ཨ་བ་ཡག་དང༌། པུ་ཤེལ་ཙེ་དང༌། སྣ་མ་དཀར་པོའི་མེ་ཏོག་རྣམས་ལས་སྨན་གཞན་རྣམས་བསྡོམས་པའི་ཚད་ཇི་ཙམ་ཡོད་པ་སྣ་མ་དཀར་པོའི་<line/>
མེ་ཏོག་ཀྱང་དེ་ཙམ་དུ་བྱས་ཏེ། དེ་རྣམས་མར་དང༌། ཆུའི་ནང་དུ་བཙོས་ལ། གཟུངས་སྔགས་འདི་དང༌། དཀྱིལ་འཁོར་འདིར་སྔར་བཤད་པའི་རྟ་གནས་ཀྱི་རིག་སྔགས་ཀྱིས་<line/>
བཏབ་པར་བྱའོ། །དེ་ལྟར་བྱས་ན་ལེགས་པར་སྒྲུབ་པ་ཡིན་ཏེ། གང་གི་ཚེ་དེ་ཚོས་པར་གྱུར་པ་ན་ལན་སུམ་ཅུ་རྩ་གསུམ་བཟླས་བརྗོད་བྱས་ཏེ་འཐུངས་ན། ནད་ཀྱི་འཇིགས་<line/>
པ་ཐམས་ཅད་ལས་ཐར་བར་འགྱུར་ཏེ། དེའི་ཚེ་ལྷ་རྣམས་ལ་བསྟོད་པ་བརྗོད་པར་བྱའོ། །རྣམ་པར་སྣང་བྱེད་ཅེས་བྱ་བའི་མར་འདི་དང༌། རྣམ་པར་སྣང་བྱེད་ཅེས་བྱ་བའི་གཟུངས་<line/>
</page>
<page index="73" id="369B">སྔགས་འདི་ནི་ལྷ་དང༌། མི་རྣམས་དགའ་བར་བྱེད་པ་ཡིན་ནོ། །གང་གི་ཚེ་གཟུངས་སྔགས་འདི་བརྗོད་པ་དེའི་ཚེ་ལྷ་རྣམས་ཀྱི་དགའ་བའི་སྐྱེད་མོས་ཚལ་ཤིན་ཏུ་མཛེས་པར་གྱུར་ཏ། སེམས་<line/>
དང་ཞིང་དགའ་བར་གྱུར་ནས་དེའི་ཚེ་ལྷ་དེ་དག་གིས་སངས་རྒྱས་ཀྱི་བཀའ་དྲན་པར་གྱུར་ཏེ། ལྷ་མོ་དྲི་མ་མེད་པའི་འོད་གང་ན་འདུག་པ་དེར་ལྷགས་ནས་དེ་དག་གིས། འདི་སྐད་<line/>
དུ། གང་གི་ཚེ་ཁྱོད་ཀྱིས་རྣམ་པར་སྣང་བྱེད་ཀྱི་གཟུངས་སྔགས་བརྗོད་པ་དེའི་ཚེ་ཁོ་བོ་ཅག་གི་དགའ་བའི་སྐྱེད་མོས་ཚལ་ཤིན་ཏུ་མཛེས་པར་འགྱུར་ཏེ། ཤིན་ཏུ་ལྷག་པར་བརྩེགས་<line/>
ཀྱིས་གང་བདག་ཅག་གིས་གཞོན་ནུ་རྡོ་རྗེ་སྡེའི་ཕྱིར་སྔོན་བཅོམ་ལྡན་འདས་ལ་གསོལ་པ་བཞིན་དུ་ཁྱོད་ཅི་འདོད་པའི་དམ་པ་ཐམས་ཅད་ཁྱོད་ལ་བྱིན་ནོ་ཞེས་ཟེར་རོ། །གང་གི་<line/>
ཚེ་གཞོན་ནུ་རྡོ་རྗེ་སྡེ་དང༌། ལྷ་མོ་དྲི་མ་མེད་པའི་འོད་ཀྱིས་བཅོམ་ལྡན་འདས་དང༌། ལྷ་རྣམས་ཀྱི་ཚིག་དེ་དག་ཐོས་པ་དེའི་ཚེ་པུས་མོའི་ལྷ་ང་ས་ལ་བཙུགས་ཏེ་ཐལ་མོ་སྦྱར་ནས་འདི་<line/>
སྐད་ཅེས་གསོལ་ཏོ། །བཅོམ་ལྡན་འདས་ཀྱིས་བདག་ཅག་ལ་གང་བཀའ་སྩལ་བའི་སུག་ལས་འདི་ནི་ཤིན་ཏུ་ཆེ་བ་ལགས་ཏེ། ཅི་ནས་བཅོམ་ལྡན་འདས་དང༌། ལྷ་རྣམས་ཀྱིས་<line/>
གྲོགས་མཛད་ན། ལི་ཡུལ་གྱི་ཡུལ་འཁོར་བདག་ཅག་གིས་སུག་པར་བླང་བར་འཚལ་ལོ། །དེའི་ཚེ་དྲི་མ་མེད་པའི་འོད་ཀྱིས་སྨྲས་པ། གང་གི་ཚེ་ཡུལ་དེ་བསྲུང་བའི་<line/>
</page>
<page index="74" id="370A">༄༅། །དུས་ལ་བབ་པ་དེའི་ཚེ་སངས་རྒྱས་བཅོམ་ལྡན་འདས་ཉིད་ཀྱིས་བདག་གི་སྟེང་དུ་འོད་ཟེར་གཏོང་བར་གྱུར་ཅིག །ཅི་ནས་ཀྱང་བདག་གི་གཟུངས་<line/>
རྟོགས་པར་གྱུར་པའི་བཟོད་པ་དེའང་ཐོབ་པར་གྱུར་ཅིག །དེ་ནས་དེའི་ཚེ་སངས་རྒྱས་བཅོམ་ལྡན་འདས་ཤཱཀྱ་ཐུབ་པ་དང༌། སངས་རྒྱས་བཅོམ་ལྡན་འདས་སྔོན་འོད་ཟེར་<line/>
གཏོང་བ་གང་ཡིན་པ་དང༌། འོད་ཟེར་དག་ལས་ཚིག་རྣམས་གསུངས་པ་གང་ཡིན་པ་དེ་དག་གིས་འདི་སྐད་ཅེས་བཀའ་སྩལ་ཏོ། །དྲི་མ་མེད་པའི་འོད། ལེགས་སོ། །ལེགས་<line/>
སོ༑ ༑གང་གི་དུས་ལ་བབ་ན། དེའི་ཚེ་ཁྱོད་འདི་ལྟ་བུར་མྱ་ངན་བྱེད་ཅིང་སྐྱོ་བར་གྱུར་པ་ཡོད་དེ། གང་གི་ཚེ་སྔོན་གྱི་དགེ་བྱེད་དང༌། སྡིག་བྱེད་ཀྱི་གྲོགས་པོ་གང་ཡིན་པ་དེ་དག་<line/>
ཡུལ་འགྱེད་པར་ཆ་བ་དེའི་ཚེ་ཁྱོད་མིང་པོ་གཞོན་ནུ་རྡོ་རྗེ་སྡེ་འབྱུང་བར་འགྱུར་ལ་ཡུལ་དེའི་ནང་དུ་གཏོགས་པར་འགྱུར་ཏེ། དེའི་ཚེ་ཁྱོད་མྱ་ངན་བྱེད་ཅིང་སྐྱོ་བར་གྱུར་པ་དེ་ན་<line/>
འདི་སྙམ་དུ་བདག་ནི་ཤིའང་སླའོ་སྙམ་དུ་སེམས་པར་གྱུར་ཏེ། དེའི་ཚེ་ཁྱོད་གནས་གཅིག་ཏུ་འདུག་ནས་དེ་བཞིན་གཤེགས་པ་འོད་དཔག་མེད་ཀྱི་གཟུངས་སྔགས་བདུད་<line/>
རྩི་རྡ་དབྱངས་ཞེས་བྱ་བ་བརྗོད་ཅིང༌། དེར་བཅོམ་ལྡན་འདས་ལ་གསོལ་བ་འདེབས་ཏེ། འདི་སྐད་དུ་ཡིད་ལ་བསམ་པ་སྣ་གསུམ་ལས་གཅིག་མ་གྲུབ་ཀྱི་བར་དུ་བདག་མྱ་<line/>
</page>
<page index="75" id="370B">ངན་གྱི་ཁང་བུ་ནས་མི་འབྱུང་སྟེ། ཡང་ན་ནི་མིང་པོ་དང་ཕྲད་པར་གྱུར་ཅིག །ཡང་ན་ནི་བདག་འཆི་བར་གྱུར་ཅིག །ཡང་ན་ནི་འཁོར་བ་ལས་མཐར་བྱེད་པར་གྱུར་ཅིག་ཅེས་ཟེར་བར་<line/>
འགྱུར་རོ། །དེའི་ཚེ་སངས་རྒྱས་བཅོམ་ལྡན་འདས་རྣམས་ཀྱིས་འདི་སྐད་ཅེས་བཀའ་སྩལ་ཏོ། །ཁྱོད་ཀྱི་མྱ་ངན་གྱི་ཁང་བུ་དེར་གང་གིས་གཟུངས་སྔགས་རྟོགས་པར་འགྱུར་བའི་<line/>
བཟོད་པ་ཐོབ་པར་འགྱུར་ཏེ། དེའི་ཚེ་སངས་རྒྱས་བཅོམ་ལྡན་འདས་དེ་དག་གིས་ཁྱོད་ཀྱི་སྟེང་དུ་འོད་ཟེར་གཏོང་བར་འགྱུར་ཏེ། ལྷའི་རོལ་མོའི་སྒྲའང་ཐོས་པར་འགྱུར་རོ། །ལྷའི་<line/>
འཁོར་གྱི་སྒྲའང་ཐོས་པར་འགྱུར་རོ། །ལྷའི་རྔ་སྒྲའང་ཐོས་པར་འགྱུར་ཏེ། དེའི་ཚེ་སངས་རྒྱས་བཅོམ་ལྡན་འདས་རྣམས་དང༌། ལྷ་རྣམས་ཀྱིས་ལེགས་སོ་ཞེས་བྱ་བ་བྱིན་པར་<line/>
འགྱུར་རོ། །ཕྱིར་མི་ལྡོག་པའི་འཁོར་ལོའི་གཟུངས་སྔགས་ཀྱང་རྟོགས་པར་འགྱུར་ཏེ། དེ་ནས་གང་གིས་ཁྱོད་སེམས་ཅན་རྣམས་ལ་ཕན་འདོགས་པར་འགྱུར་བའི་གཟུངས་<line/>
དེ་དག་ཀྱང་ཐོབ་པར་འགྱུར་རོ།། །།དྲི་མ་མེད་པའི་འོད་ཀྱིས་ཞུས་པ། བམ་བོ་གསུམ་པ། སངས་རྒྱས་བཅོམ་ལྡན་འདས་ཀྱིས་བྱང་ཆུབ་སེམས་དཔའ་<line/>
འཕགས་པ་སྤྱན་རས་གཟིགས་དབང་ཕྱུག་ལ་བཀའ་སྩལ་པ། སྡུག་པའི་ནུ་བོ། དུས་འདི་དྲན་པར་གྱིས་ཤིག །གང་གི་ཚེ་སངས་རྒྱས་བཅོམ་ལྡན་འདས་རིན་ཆེན་སྙིང་པོ་<line/>
</page>
<page index="76" id="371A">༄༅། །གྲོང་ཁྱེར་གྱི་ནང་དུ་གཤེགས་པ་དེའི་ཚེ། འུ་བུ་ཅག་གཉིས་ཀྱིས་ལུང་བསྟན་པ་ཐོས་ནས་དེ་ན་འདུག་སྟེ། ཁྱོད་ཀྱིས་སྨོན་ལམ་ཆེན་པོ་བཏབ་པ།<line/>
བདག་སེམས་ཅན་འཇིགས་ཤིང་སྐྲག་པ་ཇི་སྙེད་ཡོད་པ་དེ་དག་ཐམས་ཅད་ཐར་པར་བྱེད་པར་གྱུར་ཅིག་ཅེས་བྱས་ཀྱི། ཁྱོད་ཀྱིས་ངའི་ལི་ཡུལ་དང༌། ལྷ་མོ་དྲི་མ་མེད་<line/>
པའི་འོད་དང༌། གཞོན་ནུ་རྡོ་རྗེ་སྡེ་སྐྱོངས་ཤིག་ཅེས་ལག་ཏུ་གཏད་ནས། དེ་ནས་དེའི་ཚེ་བཅོམ་ལྡན་འདས་ཀྱིས་བྱང་ཆུབ་སེམས་དཔའ་ཀུན་ཏུ་བཟང་པོ་དང༌། འཇམ་<line/>
དཔལ་གཞོན་ནུ་དང༌། ནམ་མཁའི་སྙིང་པོ་དང༌། མཐུ་ཆེན་པོ་ཐོབ་པ་དང༌། སྨན་གྱི་རྒྱལ་པོ་དང༌། རབ་ཏུ་སྦྱིན་པ་ལ་དཔའ་བ་དང༌། སའི་སྙིང་པོ་དང༌། བྱང་ཆུབ་སེམས་<line/>
དཔའ་སྤྱན་རས་གཟིགས་དབང་ཕྱུག་ལ་བཀའ་སྩལ་པ། སྔོན་མཛའ་བོ་དང༌། སྤུན་དུ་གྱུར་པ་གང་ཡིན་པ་དང༌། གང་དག་བདག་ཅག་འགྲོགས་པར་འགྱུར་བ་དབང་<line/>
ཕྱུག་གི་ལྷ་དང༌། ལྗོན་ཤིང་གི་དབང་ཕྱུག་རྒྱལ་པོ་དང༌། སྙིང་རྗེ་ཐ་སྐར་དབང་ཕྱུག་དང༌། གཅོད་པའི་དབང་ཕྱུག་དང༌། དྲིའི་དབང་ཕྱུག་དང༌། ཚོགས་ཀྱི་དབང་ཕྱུག་དང༌།<line/>
འཇིག་རྟེན་དབང་ཕྱུག་དང༌། འོད་ཀྱི་དབང་ཕྱུག་དང༌། སྐྱེ་བའི་དབང་ཕྱུག་དང༌། ཐམས་ཅད་ཀྱི་ལྷ་དང༌། འདི་དག་ནི་བྱང་ཆུབ་སེམས་དཔའ་འཕགས་པ་སྤྱན་རས་གཟིགས་<line/>
</page>
<page index="77" id="371B">དབང་ཕྱུག་གི་གྲོགས་ཡིན་ཏེ། བྱང་ཆུབ་སེམས་དཔའ་དེ་དག་ཐམས་ཅད་ཀྱི་ལག་ཏུ་སངས་རྒྱས་བཅོམ་ལྡན་འདས་ཀྱིས་ལི་ཡུལ་སྲུང་བ་བཞིན་དུ་གཞོན་ནུ་རྡོ་རྗེ་སྡེ་དང༌། ལྷ་<line/>
མོ་དྲི་མ་མེད་པའི་འོད་ལ་གཏད་དེ། དེ་ནས་བྱང་ཆུབ་སེམས་དཔའ་འཇམ་དཔལ་གྱིས་འདི་སྐད་ཅེས་གསོལ་ཏོ། །བདག་ནི་སངས་རྒྱས་བཅོམ་ལྡན་འདས་སྔོན་བྱུང་བ་གང་<line/>
ལགས་པ་རྣམས་དང༌། ཕྱིས་འབྱུང་བ་དེ་དག་གིས་སངས་རྒྱས་ཀྱི་བྱང་ཆུབ་ཐོབ་པར་བགྱི་བའི་སླད་དུ་གྲོགས་སུ་གྱུར་པ་ལགས་ཏེ། ཆོས་ཀྱང་མཉན། བདག་གིས་ཀྱང་ལི་<line/>
ཡུལ་ཡོངས་སུ་སྲུང་བའི་སླད་དུ་མནོད་པར་འཚལ་ཏེ། དེར་སྐྱེ་བ་བླངས་ནས་རིང་བསྲེལ་བགོ་བར་བགྱིའོ། །ལྷ་མོ་འདི་ལའང་གཟུངས་སྔགས་གང་གིས་ཚེ་རབས་དྲན་པར་<line/>
འགྱུར་བ་དང༌། སངས་རྒྱས་བཅོམ་ལྡན་འདས་ལས་ཆོས་ཅི་ཐོས་པ་དེ་དག་ཐམས་ཅད་དྲན་པར་འགྱུར་བའི་གཟུངས་སྔགས་སྩལ་བར་བགྱིའོ། །དེ་བཞིན་གཤེགས་པ་<line/>
སྣང་བ་ལ་ཕྱག་འཚལ་ལོ། །བྱང་ཆུབ་སེམས་དཔའ་གླང་པོ་ཆེ་བྱེད་པ་ལ་ཕྱག་འཚལ་ལོ། །བྱང་ཆུབ་སེམས་དཔའ་འཇམ་དཔལ་གཞོན་ནུ་ལ་ཕྱག་འཚལ་ལོ། །ཏདྱ་<line/>
ཐཱ། བུ་ས་དྷ་རེ། བྷ་ཤ་ད་ཙེ། བཱ་ཛ་རཤྨི་སྭཱཧཱ། འདི་ཉིན་ལན་གསུམ་མཚན་ལན་གསུམ་བཟླས་བརྗོད་བྱས་ན་ཚེ་རབས་དྲན་པར་འགྱུར་ཏེ། སྔོན་ཆོས་ཅི་ཐོས་པ་དེ་ཐམས་<line/>
</page>
<page index="78" id="372A">༄༅། །ཅད་དྲན་པར་འགྱུར། དེ་ནས་ཡང་བྱང་ཆུབ་སེམས་དཔའ་འཇམ་དཔལ་གྱིས་གཟུངས་སྔགས་འདི་བཤད་དོ། །ཏདྱ་ཐཱ། པྲ་ཏྱུ་ད་ན་རུ་རེ། པྲ་ཏྱུ་ད་ས་<line/>
རཱ་ཀཱ་ར་ན་རི་ཀྵ་ནི་སྭཱཧཱ། གང་གི་ཚེ་རྣལ་འབྱོར་སྤྱོད་པ་ལ་ཕྱོགས་གཅིག་ཏུ་འདུག་པ་དེའི་ཚེ་བཟླས་བརྗོད་བྱས་ན་རྣམ་པར་རྟོག་པ་རྣམས་ཀྱང་བྱང་བར་འགྱུར་ལ་དགེ་བའི་<line/>
ཕྱོགས་རྣམས་འཕེལ་བར་འགྱུར་རོ། །གང་གི་ཚེ་རྟ་གནས་ཀྱི་རིག་སྔགས་ཀྱིས་ལས་བྱེད་པ་དེའི་ཚེ་ཡང་ལན་གསུམ་བཟླས་བརྗོད་བྱའོ། །དེའི་ཚེ་བྱང་ཆུབ་སེམས་དཔའ་<line/>
ཀུན་ཏུ་བཟང་པོས་འདི་སྐད་ཅེས་གསོལ་ཏོ། །གང་གི་ཚེ་ལྷ་མོ་འདིས་ཐོག་མར་གཟུངས་སྔགས་རྟོགས་པར་འགྱུར་བ་དེའི་ཚེ། བདག་གིས་གྲོགས་བགྱིས་ཏེ། ཅི་ནས་ཡང་<line/>
དག་པ་ཇི་ལྟ་བ་བཞིན་དུ་རྟོགས་པ་དང༌། གང་གིས་སེམས་ཅན་ཐམས་ཅད་ཀྱི་ལས་བགྱིད་པ་དམ་པའི་ཆོས་པདྨ་དཀར་པོའི་ཆོས་ཀྱི་རྣམ་གྲངས་ལས་ཀློང་འཁྱིལ་བ་ཞེས་བྱ་<line/>
བའི་གཟུངས་སྔགས་ཐོབ་ནས་རྟོགས་པར་འགྱུར་བ་དང༌། གང་གི་ཆེ་གཟུངས་སྔགས་རྟོགས་ནས་སེམས་ཅན་ཐམས་ཅད་ལ་སྦྱིན་པར་བྱ་བ་དང༌། ཅི་ནས་གཞོན་ནུ་རྡོ་<line/>
རྗེ་སྡེ་ལ་སངས་རྒྱས་ཀྱི་བཀའ་དྲན་པར་བགྱིད་པ་དང༌། གཟུངས་སྔགས་འདི་དག་གིས་ཆོས་དྲན་པར་བྱ་སྟེ། སངས་རྒྱས་བཅོམ་ལྡན་འདས་རྣམས་ཀྱིས་ད་ལྟར་ཅི་<line/>
</page>
<page index="79" id="372B">གསུང་བའི་སངས་རྒྱས་ཀྱི་གསུང་དེ་དག་ཐམས་ཅད་དྲན་པར་འགྱུར་བ་དང༌། དེར་འདོད་ཆགས་ཟད་པར་འགྱུར་བར་བགྱིས་སོ། །དེ་ནས་དེའི་ཚེ་སངས་རྒྱས་བཅོམ་ལྡན་འདས་ཀྱིས་<line/>
བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་ལ་བོས་ཏེ་འདི་སྐད་ཅེས་བཀའ་སྩལ་ཏོ། །སྡུག་པའི་ནུ་བོ། དུས་འདི་དྲན་པར་གྱིས་ཤིག །གང་གི་ཚེ་སངས་རྒྱས་བཅོམ་<line/>
ལྡན་འདས་རིན་ཆེན་སྙིང་པོ་གྲོང་ཁྱེར་དུ་གཤེགས་པའི་ཚེ་གྲོང་ཁྱེར་གྱི་སྒོ་དྲུང་དེ་ན་བུད་མེད་ལོང་མ། འཐེང་མོ། མཛེ་ནད་ཀྱིས་ཤིན་ཏུ་གཟིར་བ་ཞིག་འདུག་སྟེ། དེ་ནས་བུད་མེད་<line/>
ལོང་མའི་དམིགས་བུ་བྱེད་པའི་ཁྱེའུ་ཞིག་ཀྱང་འདུག་སྟེ། གང་གི་ཚེ་བཅོམ་ལྡན་འདས་རིན་ཆེན་སྙིང་པོ་གྲོང་ཁྱེར་དུ་གཤེགས་པར་ཆས་པ་དེའི་ཚེ་སེམས་ཅན་རྣམས་བཅོམ་<line/>
ལྡན་འདས་ལ་མཆོད་པ་བགྱི་བའི་ཕྱིར་མྱུར་ཞིག་ཏུ་ཡན་མན་དུ་རྒྱུག་པས་བུད་མེད་དེ་ཤིན་ཏུ་འཇིགས་ཤིང་སྐྲག་ནས། འདི་སྙམ་དུ། ཅི་གྲོང་ཁྱེར་འདིར་དམག་གི་དཔུང་ཆེན་པོ་<line/>
འོངས་སམ། ཡང་ན་རི་དྭགས་དང༌། གླང་པོ་ཆེ་དང༌། སེང་གེ་དང༌། སྟག་ལ་སོགས་པ་མང་པོ་ཞིག་རབ་ཏུ་རྒྱུག་པ་ཞིག་འོངས་སྙམ་དུ་སེམས་ཏེ། དེའི་ཚེ་སྨྲས་པ། སྙིང་རྗེའི་<line/>
བདག་ཉིད་ཅན་སུ་ལ་ལ་ཞིག་མཆིས་པ་བདག་ལ་སྨྲོས་ཏེ། བདག་ནི་རབ་ཏུ་འཇིགས་ཏེ། དམག་གི་དཔུང་གིས་གསོད་དུ་འོངས་སམ། ཡང་ན་ནི་གཅན་གཟན་དག་བདག་ལ་<line/>
</page>
<page index="80" id="373A">༄༅། །བརྫིས་སུ་འོངས་སོ་ཞེས་བྱས་སོ། །དེའི་ཚེ་ན་སྤྱན་རས་གཟིགས་དབང་ཕྱུག་ཁྱོད་བྲམ་ཟེ་རྒད་པོ་ཞིག་ཏུ་གྱུར་ཏེ། ཁྱོད་ཀྱིས་བུད་མེད་ནད་པ་དེ་ལ་འདི་<line/>
སྐད་དུ། ཁྱོད་མ་འཇིགས་ཤིག །གྲོང་ཁྱེར་འདི་ན་དམག་གི་དཔུང་གི་འཇིགས་པའམ། གཅན་གཟན་མང་པོའི་འཇིགས་པའམ། གཞན་ཅིའང་མེད་ཀྱི་བཅོམ་ལྡན་འདས་རིན་པོ་<line/>
ཆེ་སྙིང་པོ་གྲོང་ཁྱེར་དུ་གཤེགས་པ་དེ་ལ་མཆོད་པ་བྱ་བའི་ཕྱིར་སྐྱེ་བོ་མང་པོ་དག་ཕན་ཚུན་དུ་རབ་ཏུ་རྒྱུག་པ་ཡིན་ནོ་ཞེས་སྨྲས་སོ། །དེ་ནས་བུད་མེད་དེས་ཁྱེའུ་དེ་ལ་སྨྲས་པ།<line/>
བུ་ངའི་ལག་ནས་དྲོང་ས་ལ་མདུན་དུ་སོང་སྟེ་གང་ན་བཅོམ་ལྡན་འདས་བཞུགས་པ་དེར་ཁྲིད་ཅིག་ཅེས་བྱས་སོ། །བྱིས་པ་དེའང་སངས་རྒྱས་ཀྱི་འོད་ཟེར་གྱི་མཐུས་མ་དང་<line/>
ལྷན་ཅིག་ཏུ་གྲོང་ཁྱེར་གྱི་སྒོ་དེར་ཕྱིན་ཏོ། །གང་གི་ཚེ་བཅོམ་ལྡན་འདས་གྲོང་ཁྱེར་དུ་གཤེགས་པའི་ཚེ་དེ་ན་སེམས་ཅན་ནད་པ་དང༌། ལོང་བ་དང༌། འོན་པ་དང༌། འཐེང་པོ་དང༌།<line/>
སྒུར་པ་དང༌། སྨྱོན་པ་ལ་སོགས་པ་འདུག་པ་དེ་དག་ཐམས་ཅད་སོས་པར་གྱུར་ཏོ། །གང་གི་ཚེ་བུད་མེད་དེ་གང་དུ་བྲམ་ཟེ་ཆེན་པོ་རྒྱ་མཚོའི་རྡུལ་ཞེས་བྱ་བས་སྨོན་ལམ་བཏབ་<line/>
པ་དང༌། གང་དུ་བྱང་ཆུབ་སེམས་དཔའ་མང་པོ་དག་གིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་བསྟན་པ་ཐོབ་པ་དེར་ཕྱིན་པ་དེའི་ཚེ་བུད་མེད་དེའང་སོས་<line/>
</page>
<page index="81" id="373B">པར་གྱུར་ཏེ། དེར་སངས་རྒྱས་ཉིད་དུ་སྨོན་ལམ་བཏབ་པ་གང་གི་ཚེ་བྲམ་ཟེ་རྒྱ་མཚོའི་རྡུལ་འདི་འཚང་རྒྱ་བར་འགྱུར་བ་དེའི་ཚེ་བདག་དེའི་བསྟན་པ་ལ་གནས་ཏེ། གང་གིས་བདག་<line/>
སྐྱེས་པའི་ཕུང་པོ་བླངས་ཏེ། སངས་རྒྱས་བསྟན་པའི་ཕྱིར་ཁྲིད་པའི་བྲམ་ཟེ་དེ་ཇི་ལྟར་ལུང་བསྟན་པ་བཞིན། བདག་གིས་ཀྱང་དེར་སངས་རྒྱས་ཉིད་དུ་ལུང་བསྟན་པ་ཐོབ་པར་<line/>
གྱུར་ཅིག་ཅེས་བྱས་ནས། བུད་མེད་དེ་ལ་སངས་རྒྱས་ལེགས་པར་སྟོན་པའི་བྲམ་ཟེ་གང་ཡིན་པ་དེས། འདི་སྐད་དུ་བདག་སེམས་ཅན་འཇིགས་ཤིང་སྐྲག་པ་ཇི་སྙེད་ཡོད་<line/>
པ་དེ་དག་ཐམས་ཅད་ཀྱི་སྐྱབས་སུ་གྱུར་ཅིག་ཅེས་སྨོན་ལམ་བཏབ་པ་དེའི་ཚེ་བུད་མེད་དེས་ཀྱང༌། འདི་སྐད་དུ་།ཁྱོད་སེམས་ཅན་འཇིགས་ཤིང་སྐྲག་པ་ཇི་སྙེད་ཡོད་པ་གང་དག་<line/>
གི་སྐྱབས་སུ་གྱུར་པ་དེའི་ཚེ་ང་དྲན་པར་གྱིས་ཤིག །འོན་ཏང་བདག་གིས་ཀྱང་གྲོགས་བགྱིའོ་ཞེས་སྨྲས་ནས། དེའི་ཚེ་བུད་མེད་ཀྱིས་དེར་སངས་རྒྱས་ཉིད་དུ་སྨོན་ལམ་བཏབ་<line/>
པ༑ གང་གི་ཚེ་ལྷ་མོ་དྲི་མ་མེད་པའི་འོད་ཀྱིས་སངས་རྒྱས་བཅོམ་ལྡན་འདས་ལས་སྔོན་སྐྱེས་པའི་རྒྱུད་ཐོས་པ་དེའི་ཚེ་སྨོན་ལམ་ཆེན་པོ་བཏབ་ནས་འདི་སྐད་ཅེས་སྨྲས་སོ།<line/>
དེ་ལྟར་བྱང་ཆུབ་སེམས་དཔའ་དེ་དག་ཐམས་ཅད་སངས་རྒྱས་པར་གྱུར་ལ། བདག་ནི་ད་དུང་དུ་བུད་མེད་ཀྱི་གཟུགས་སུ་སྣང་བ་ནི་བདག་ཤིན་ཏུ་ངོ་ཚ་མོད་ཀྱི། འོན་ཀྱང་<line/>
</page>
<page index="82" id="374A">༄༅། །བཅོམ་ལྡན་འདས་ཀྱིས་ལས་ཆེན་པོ། ཇི་སྐད་དུ། བཀའ་སྩལ་པ་ནི་གཞན་དུ་མི་འགྱུར་ཏེ། བདག་གིས་བུད་མེད་དུ་སྐྱེ་བ་མ་བླངས་ན། བཅོམ་<line/>
ལྡན་འདས་ཀྱིས་བཀའ་སྩལ་པའི་ལས་དེ་དག་ཀྱང་ཇི་ལྟར་བྱེད་པར་འགྱུར། དེ་བས་ན་འདོད་ཆགས་དང༌། ཞེ་སྡང་དང༌། གཏི་མུག་དང་ལྡན་པའི་བུད་མེད་གཞན་<line/>
དག་ཇི་ལྟ་བ་བཞིན་དུ་དེར་བདག་བུད་མེད་ཀྱི་གཟུགས་སུ་སྣང་བར་བྱས་ལ། གང་གི་ཚེ་བདག་གི་སངས་རྒྱས་ཀྱི་འཕྲིན་ལས་ཐམས་ཅད་དང༌། སྨོན་ལམ་རྣམས་དྲན་<line/>
པར་འགྱུར་བ་དེའི་དུས་ལ་བབ་པ་ན་གཞོན་ནུ་འདི་དང་ལྷན་ཅིག་ཏུ་ལི་ཡུལ་དུ་སྐྱེ་བ་བླངས་ཏེ། བཅོམ་ལྡན་འདས་ཀྱིས་ཇི་སྐད་བཀའ་སྩལ་པ་དེ་བཞིན་དུ་གྱུར་ཅིག །<line/>
གང་གི་ཚེ་ལི་ཡུལ་དུ་གནོད་པ་བྱུང་བར་གྱུར་པ་ན་དེར་བདག་ཅག་སྒྲོལ་བ་པོར་གྱུར་ཅིག །དེ་ནས་ཐམས་ཅད་མི་མཇེད་ཀྱི་འཇིག་རྟེན་གྱི་ཁམས་འདིར་འོངས་ནས་ལྷ་<line/>
དང༌། མིའི་ནང་དུ་བུད་མེད་ཀྱི་སྐྱེ་བ་ལེན་པ་ན་བདག་གང་དུ་སོང་ཡང་རུང་སྟེ་ཐམས་ཅད་དུ་ཚེ་རབས་དྲན་པར་གྱུར་ཅིག །གང་གི་ཚེ་སངས་རྒྱས་ཀྱིས་བཀའ་སྩལ་པ་འདི་བྱས་<line/>
ཏེ༑ འཆི་བའི་དུས་བྱས་ནས་ཀྱང་གང་ན་བུད་མེད་ཀྱི་མིང་ཡང་མེད་པའི་འཇིག་རྟེན་གྱི་ཁམས་བདེ་བ་ཅན་དུ་སྐྱེ་བར་གྱུར་ཅིག། དེར་ཡང་རིང་པོར་མི་ཐོགས་པར་ཕྱིར་འདིར་<line/>
</page>
<page index="83" id="374B">འོངས་ནས་འགྲོ་བ་ལྔར་གཏོགས་པའི་སེམས་ཅན་སྡུག་བསྔལ་བ་རྣམས་ཡོངས་སུ་གྲོལ་བར་བྱེད་པར་གྱུར་ཅིག། གང་གི་ཆེ་བྱམས་པ་འདིར་གཤེགས་པའི་ཚེ་ཡང་བྱང་ཆུབ་<line/>
སེམས་དཔའ་ནམ་མཁའི་ཚིག་ཇི་ལྟ་བ་བཞིན་དུ་ཚུལ་བཞིན་དུ་བལྟ་བའི་ཕྱིར་འགྲོ་བར་གྱུར་ཅིག །ཚེ་རབས་ཐམས་ཅད་དུ་སེམས་ཅན་ཇི་སྙེད་ཀྱིས་བདག་དང་ལྷན་ཅིག་ཏུ་<line/>
བསོད་ནམས་བགྱིས་པའམ། བགྱིད་པར་འགྱུར་བའམ། ཡང་ན་མཐོང་བའམ། མིང་ཐོས་ཀྱང་རུང་སྟེ། དེ་དག་ཐམས་ཅད་བདག་གིས་ཡོངས་སུ་གྲོལ་བར་བྱེད་པར་གྱུར་ཅིག་<line/>
ཅེས་སྨོན་ལམ་བཏབ་བོ། །གང་གི་ཚེ་ལྷ་མོ་དྲི་མ་མེད་པའི་འོད་ཀྱིས་དེ་སྐད་སྨྲས་པ་དེའི་ཚེ་བཅོམ་ལྡན་འདས་ཀྱིས་འདི་སྐད་ཅེས་བཀའ་སྩལ་ཏོ། །སྔོན་གྱི་ཚེ་བྲམ་ཟེ་རྒྱ་མཚོའི་རྡུལ་<line/>
ཞེས་བྱ་བར་གྱུར་པ་གང་ཡིན་པ་དེ་ནི། བཅོམ་ལྡན་འདས་ཤཱཀྱ་ཐུབ་པ་ང་ཡིན་ནོ། །གང་གིས་བུད་མེད་དེ་སངས་རྒྱས་བཅོམ་ལྡན་འདས་བསྟན་པའི་བྲམ་ཟེ་རྒད་པོར་གྱུར་པ་གང་<line/>
ཡིན་པ་དེ་ནི་བྱང་ཆུབ་སེམས་དཔའ་འཕགས་པ་སྤྱན་རས་གཟིགས་དབང་ཕྱུག་འདི་ཡིན་ནོ། །བུད་མེད་ནད་པར་གྱུར་པ་གང་ཡིན་པ་དེ་ནི་རྒྱལ་པོ་མ་སྐྱེས་དགྲའི་བུ་མོ་ལྷ་མོ་དྲི་<line/>
མ་མེད་པའི་འོད་འདི་ཡིན་ནོ། །དེའི་བུ་ཁྱེའུར་གྱུར་པ་གང་ཡིན་པ་དེ་ནི་གཞོན་ནུ་རྡོ་རྗེ་སྡེ་འདི་ཡིན་ནོ། །ཕྱིར་འབྱུང་བ་གང་ཡིན་པ་དེ་དག་ཀྱང་བཤད་པར་བྱ་སྟེ། སྐར་རྡོ་རྣམས་<line/>
</page>
<page index="84" id="375A">༄༅། །དང༌། གསེར་གྱི་རིགས་ཀྱི་ནང་ན་ནི། ཐོག་མ་ཁོ་ནར་དགེ་བསྙེན་མ་ཧུ་ཤ་ལས་ཟུག་སྟེ། མིའི་རྒྱུད་ཆགས་པར་གྱུར་ནས། དགེ་བསྙེན་མ་ཧུ་ཤ་གསེར་<line/>
གྱི་རིགས་ཀྱི་ཡུལ་དེ་ན་གནས་པར་གྱུར་ཏོ། །དགེ་བསྙེན་མ་ཧུ་ཤ་དེ་ནི་ལྷའི་རིགས་ཡིན་ཏེ། ལྷ་རྣམས་ཀྱི་ནང་ནས་ལྷ་མོ་ཞིག་ལ་སྐྱོན་བྱུང་བར་གྱུར་ནས། དེ་ཆད་པས་གཅད་དེ་<line/>
གསེར་གྱི་རི་ལ་བཏང་ངོ༌། །དམོད་པའང་བོར་ཏེ་ཁྱོད་དེར་མི་ལ་ཟ་བའི་སྲིན་མོར་གྱུར་ཅིག་ཅེས་བྱས་སོ། །དེ་ནས་ཚོང་པ་མང་པོ་གསེར་འདོད་པའི་ཕྱིར་གསེར་གྱི་རིགས་ཀྱི་<line/>
རི་དེར་སོང་པ་གང་ཡིན་པ་རྣམས་ལ་བསྟེན་ཏེ། སྲིན་མོ་དེར་ཚོང་པ་དེ་དག་དང་ལྷན་ཅིག་ཏུ་འདོད་པའི་བདེ་བ་ཉམས་སུ་མྱོང་ངོ༌། །གང་གི་ཚེ་དུས་གཞན་ཞིག་ན་མགྲོན་<line/>
པོ་གཞན་དག་དེར་ལྷགས་པར་གྱུར་པ་ན་སྔར་འོངས་པ་གང་དག་དང་ལྷན་ཅིག་ཏུ་འདོད་པའི་བདེ་བ་ཉམས་སུ་མྱོང་བར་གྱུར་པ་དེ་དག་ནི་ཟོས་སོ། །ལྷས་དམོད་པ་བོར་<line/>
བའི་སྲིན་མོ་དེའང་སྲིན་མོ་གཞན་གང་དག་དང་མགྲོན་དུ་མགྲོན་པ་དེ་དག་དང་འདོད་པའི་བདེ་བ་ཉམས་སུ་མྱོང་བ་ལྔ་བརྒྱ་པོ་དག་དང་གྲོགས་མོར་གྱུར་ཏོ། །དེ་ན་བྱང་ཆུབ་<line/>
སེམས་དཔའ་འོག་པག་ཅན་ཞེས་བྱ་བ་ཞིག་དེད་དཔོན་དུ་གྱུར་ཏོ། །གང་གི་ཚེ་ལྷ་རྣམས་ཀྱིས་དེ་ཉེས་པ་ལས་ཚངས་པར་བྱེད་པ་དེའི་དུས་ལ་བབ་པ་ན་དེའི་ཚེ་དེ་ལས་<line/>
</page>
<page index="85" id="375B">བུ་མོ་ཞིག་བཙས་ཏེ་ཧུ་ཤ་ཞེས་བྱ་བར་མིང་བཏགས་སོ། །ཧུ་ཤ་དེའང་སྔོན་དེ་བཞིན་གཤེགས་པ་པདྨའི་འདབ་མ་དྲི་མ་མེད་པའི་རྒྱུ་སྐར་གྱི་རྒྱལ་པོ་མངོན་པར་ཤེས་པའི་མེ་ཏོག་<line/>
ཀུན་ཏུ་རྒྱས་པའི་སངས་རྒྱས་ཀྱི་ཞིང་ན་གནས་པ་ལས། འདི་སྐད་དུ། སྔོན་ལྷ་ལས་གྱུར་པའི་སྲིན་མོ་འདི་ནི་ཚེ་རབས་མང་པོར་བདག་གི་མར་གྱུར་པ་ཡིན་ན། ད་ལྟར་བྱང་ཆུབ་སེམས་<line/>
དཔའ་འོག་པག་ཅན་བཟའ་བར་ཆས་ཀྱི། བདག་འདིའི་བུ་མོར་གྱུར་ལ་དེའི་སྡིག་པའི་ལས་དགག་པར་བྱའོ་ཞེས་སྙིང་རྗེ་རྗེ་སྐད་དུ་ཟློས་པར་བྱེད་དོ། །དེའི་ཚེ་མགྲོན་པ་<line/>
གཞན་དག་དེར་ལྷགས་སོ། །དེ་ནས་འོག་པག་ཅན་འཁོར་དང་བཅས་པའི་སྒོ་རྣམས་བཅད་ནས། བཟའ་བར་ཆས་སོ། །གསར་དུ་ལྷགས་པ་རྣམས་དང་ནི་འདུས་སོ། །དེ་ནས་<line/>
འོག་པག་ཅན་དེ་དང༌། སྲིན་མོར་འདུས་པར་གྱུར་པ་ཧུ་ཤ་ཞེས་བྱ་བ་བུ་མོ་ཆུང་དུ་དེས་ཕ་འོག་པག་ཅན་ལ་འདི་སྐད་དུ། ཕ་ཇོ་བོ། ཅི་ནས་བདག་ཅག་སྲིན་མོ་འདི་དག་གིས་<line/>
མ་ཟོས་པར་བྲོས་ཏེ་བཞུད་དོ་ཞེས་སྨྲས་སོ། །དེའི་ཚེ་འོག་པག་ཅན་དེ་རང་གི་བུ་མོ་དེས་ཐར་པར་བྱས་སོ། །འོག་པག་ཅན་གྱིས་ཀྱང་མགྲོན་པོ་ལྔ་བརྒྱ་པོ་ཐམས་ཅད་ཐར་<line/>
བར་བྱས་ཏེ་ཀུན་ཏུ་ལྷན་ཅིག་ཏུ་བྲོས་སོ། །དེའི་ཚེ་སྲིན་མོ་དེ་དེར་སོང་ནས་འོག་པག་ཅན་དེ་མ་རྙེད་ནས། དེར་གསར་དུ་ལྷགས་པའི་མགྲོན་པ་གང་ཡིན་པ་དེ་དག་བོར་ཏེ།<line/>
</page>
<page index="86" id="376A">༄༅། །འོག་པག་ཅན་ལ་སོགས་པ་མགྲོན་པ་རྣམས་ཚོལ་བའི་ཕྱིར་རྒྱུག་གོ །དེ་སྔོན་ལྷའི་འཇིག་རྟེན་ན་གནས་པའི་ཚེ་ཕྱི་ལ་ཕྱིན་པས་དེའི་ཕྱིར་ཆད་<line/>
པས་བཅད་དེ། ལྷ་རྣམས་ཀྱི་རྣ་བ་བཅད་ནས་གསེར་གྱི་རིགས་ཀྱི་རི་ལ་བཞག་སྟེ། དེ་ལ་ལྷ་རྣམས་ཀྱིས། འདི་སྐད་དུ། དམོད་པ་བོར་ཏེ། གང་གིས་ཁྱོད་ལ། འདི་སྐད་དུ། ཁྱོད་<line/>
ཀྱི་རྣ་བ་སུས་བཅད་ཅེས་ཐེ་ཚོམ་འདྲི་བར་འགྱུར་རོ། །དེས་ཁྱོད་དམོད་པ་ལས་ཐར་བར་གྱུར་ཏེ། ཕྱིར་ལྷའི་འཇིག་རྟེན་དུ་སོང་ནས་སྔོན་བཞིན་དུ་ལྷར་འགྱུར་རོ་ཞེས་བྱས་སོ། །<line/>
དེ་ནས་དེའི་ཚེ་ལྷའི་འཇིག་རྟེན་དུ་ཕྱིར་འགྲོ་བའི་དུས་ལ་བབ་སྟེ། དེ་མགྲོན་པོ་མང་པོ་དག་ཚོལ་བའི་ཕྱིར་རྒྱུག་པ་ན། ཞབ་མ་རིང་པོ་བགོས་པ་བསྙིལ་ནས་དེ་སྔོན་རི་དྭགས་<line/>
ཀྱི་སྤུ་ལས་གོས་བྱས་པ་གང་ཡིན་པ་གྱོན་ཏེ། སྐྲ་སྤྱི་བོར་བཅིངས་ནས། གང་གི་ཚེ་ཚོང་པ་བྲོས་པ་དེ་དག་གི་ཕྱི་བཞིན་དུ་འོངས་པ་དེའི་ཚེ། དེད་དཔོན་འོག་པག་ཅན་<line/>
དེ་དང༌། ཚོང་པ་ལྔ་བརྒྱ་པོ་དེ་དག་བཟུང་ནས་ཞབ་མའི་ནང་དུ་བྲུབས་ཏེ་ཕྲག་པ་ལ་བཀལ་ལོ། །དེའི་ཚེ་འོག་པག་ཅན་གྱིས་བགད་པ་དང༌། སྲིན་མོ་དེས་དྲིས་པ། མིའི་<line/>
བུ། ཁྱོད་ཅིའི་ཕྱིར་དགོད། ཇི་སྟེ་དྲང་པོར་མ་སྨྲས་ན་ཁྱོད་ཀྱི་ཁྲག་ས་ལ་ཕོ་སྟེ་བཏང་ངོ༌། །དེ་ནས་དེད་དཔོན་འོག་པག་ཅན་གྱིས་དེ་ལ། འདི་སྐད་དུ། འདི་ལྟར་མཐུ་ཆེ་བ་ཁྱོད་<line/>
</page>
<page index="87" id="376B">ཀྱི་རྣ་བ་མི་སུས་ཇི་ལྟར་བཅད་ཅེས་སྨྲས་པ་ན། དེའི་ཚེ་དེས་མགྲོན་པ་དེ་དག་བཏང་ནས་བར་སྣང་ལ་གནས་ཏེ། འདི་སྐད་དུ། ཡུལ་འདིའི་མིང་ནི་རྣ་བའི་ཕྱིར་གསེར་གྱི་རིགས་<line/>
ཞེས་བྱ་བར་འགྱུར་རོ་ཞེས་སྨྲས་ནས། རྣ་བ་སྔམ་ཁོ་ན་བཞིན་དུ་བྱུང་བར་གྱུར་ཏེ། ལྷའི་འཇིག་རྟེན་དུ་སོང་ནས་ཕྱིར་ལྷར་གྱུར་ཏོ། །དེད་དཔོན་འོག་པག་ཅན་དེའང་མགྲོན་པ་<line/>
དེ་དག་དང་ལྷན་ཅིག་ཕྱིར་གསེར་གྱི་རིགས་ཀྱི་རི་ལ་ལོག་སྟེ། དེ་ན་བུ་མོ་དེ་གསོ་ཞིང་འདུག་གོ །སྲིན་མོ་དེ་དག་ཐམས་ཅད་ཀྱང་སྦྲུམ་པར་གྱུར་ཏེ། དེ་དག་གི་ནང་ན་གང་དང་ལྷན་<line/>
ཅིག་ཏུ་འདོད་པའི་དགའ་བ་ཉམས་སུ་མྱོང་ནས་དེའི་འོག་ཏུ་སེམས་ཅན་དེ་ཉིད་མི་གསོད་པ་ནི་འགའ་ཡང་མེད་དོ། །དེ་ནས་སྲིན་མོ་དེ་དག་ཐམས་ཅད་ངོ་ཚ་བར་གྱུར་ནས་བུ་དེ་<line/>
རྣམས་གསོས་ཏེ། ཧུ་ཤཱང་ལྷ་བཞིན་དུ་མཆོད་པའི་གནས་སུ་བྱས་སོ། །དེར་དེ་ངག་གི་བུ་གཞོན་ནུ་ཐོག་མར་བཙས་པ་དེ་ནི་ཧུ་ཤའི་ཁྱིམ་ཐབ་ཏུ་གྱུར་ཏེ། དེ་ཕྱིན་ཚད་གསེར་གྱི་<line/>
རིགས་ཀྱི་མིའི་རྒྱུད་བྱུང་བར་གྱུར་ཏོ། །མགྲོན་པོ་དེ་དག་གི་བུ་བྱུང་ངོ་ཅོག་དང་ལྷན་ཅིག་ཏུ་འདོད་པའི་དགའ་བ་བྱས་ཀྱང་དེ་དག་ཐམས་ཅད་མགུ་བར་བྱེད་མ་ནུས་ཏེ། དེ་ལྟར་<line/>
ངས་དེའི་ཚེ་འདོད་པའི་བདེ་བ་དམ་བཅས་པ་ལས་ཐམས་ཅད་མགུ་བར་བྱེད་མ་ནུས་པས་དེའི་ལས་ཀྱིས་རྟག་ཏུ་བུད་མེད་དུ་སྐྱེ་བར་གྱུར་ཏོ། །ཧུ་ཤ་ལས་བུ་གཅིག་བྱུང་ནས་<line/>
</page>
<page index="88" id="377A">༄༅། །དགེ་བསྙེན་མ་ཧུ་ཤར་གྱུར་ཏེ། ཧུ་ཤ་དེའི་བུར་གྱུར་པ་གང་ཡིན་པ་དེ་དེར་རྒྱལ་པོར་གྱུར་ཏེ། དེ་ཕྱིན་ཆད་མིའི་རྒྱུད་ཆགས་པར་གྱུར་ནས། དགེ་བསྙེན་<line/>
མ་ཧུ་ཤ་གསེར་གྱི་རིགས་ཀྱི་རི་དེ་ལ་ལྷའི་གཞལ་མེད་ཁང་གི་ནང་ན་གནས་ཤིང་ལྷ་དང༌། མི་རྣམས་དང༌། སྲིན་མོ་རྣམས་ལ་ཆོས་སྟོན་ཏོ། །གང་གི་ཚེ་ཧུ་ཤ་འཆི་<line/>
བའི་དུས་བྱེད་པ་ན་སྲིན་མོ་ལྔ་བརྒྱ་པོ་གང་ཡིན་པ་དེ་དག་དང༌། ལྷ་དང༌། སྲིན་མོ་དེ་ལས་ཆོས་ཐོས་པ་གང་ཡིན་པ་དེ་དག་ད་ལྟར་གསེར་གྱི་རིགས་ཀྱི་ཡུལ་གྱི་སྲུང་མར་<line/>
གྱུར་ཏོ༑ ༑དེའི་ཚེ་ན་དགེ་བསྙེན་མ་ཧུ་ཤར་གྱུར་པ་གང་ཡིན་པ་དེ་ནི་ད་ལྟར་དྲི་མ་མེད་པའི་འོད་འདི་ཡིན་ནོ། །ཨུ་རྒྱན་གྱི་རྒྱལ་པོར་གྱུར་པ་གང་ཡིན་པ་དེ་ནི་ལི་ཡུལ་གྱི་<line/>
རྒྱལ་པོ་ཐོག་མར་བྱུང་བ་དང་གཉེན་བྱེད་ཅིང་བདག་ཉིད་དང༌། ཡུལ་འབུལ་བར་བྱེད་པ་གང་ཡིན་པ་སྐར་རྡོའི་རྒྱལ་པོར་གྱུར་པ་འདི་ཡིན་ནོ། །ཀས་པ་རའི་རྒྱལ་པོར་<line/>
གྱུར་པ་གང་གིས་བཅོམ་ལྡན་འདས་ཀྱི་སྤྱན་སྔར་བདག་ནི་ཕར་གྱུར་ཅིག་ཅེས་སྨྲས་པ་གང་ཡིན་པ་དེ་ནི་སྐར་རྡོའི་རྒྱལ་པོ་དབང་ཕྱུག་གོ་ཆ་ཞེས་བྱ་བ་དྲི་མ་མེད་པའི་<line/>
འོད་ཀྱི་ཕར་འགྱུར་རོ། །ཀས་པ་རའི་རྒྱལ་པོའི་བཙུན་མོར་གྱུར་བས། འདི་སྐད་དུ། བདག་ནི་མར་གྱུར་ཅིག་ཅེས་སྨྲས་པ་གང་ཡིན་པ་འདི་ནི་རྒྱལ་པོ་དབང་ཕྱུག་གོ་ཆ་དེའི་<line/>
</page>
<page index="89" id="377B">བཙུན་མོ་དམ་པར་འགྱུར་རོ། །ལྷ་མོ་དེའི་མིང་པོར་གྱུར་པ་གང་གིས་བདག་ནི་སྡུག་པའི་མིང་པོར་གྱུར་ཏེ། གང་གི་ཕྱིར་སྐྱོ་བ་ཆེན་པོ་ཐོབ་ནས་སྐྱོ་བ་དེ་ལ་མི་གཙང་བའི་<line/>
ཏིང་ངེ་འཛིན་ཐོབ་པར་གྱུར་ཅིག་ཅེས་སྨོན་ལམ་འདེབས་པ་གང་ཡིན་པ་འདི་ནི་མིང་པོར་འགྱུར་རོ། །ནུ་མོ་ཐ་ཆུང་དུ་གྱུར་པ་གང་གིས། འདི་སྐད་དུ། གང་གི་ཚེ། མྱ་ངན་གྱི་འཆི་<line/>
བར་འགྱུར་བ་དེའི་ཚེ་ཁྱོད་དགེ་བའི་བཤེས་གཉེན་དགེ་སློང་གི་ཐད་དུ་སོང་ནས་དེར་འཁོར་བ་ལས་གྲོལ་བར་གྱུར་ཅིག་ཅེས་སྨོན་ལམ་འདེབས་པ་གང་ཡིན་པ་འདི་ནི་ནུ་མོ་ཐ་<line/>
ཆུང་དུ་འགྱུར་རོ། །རྡོ་རྗེ་སྡེའི་ནུ་བོ་ཐ་ཆུང་གང་གིས་ལི་ཡུལ་གྱི་ཕྱིར་དེ་དང་ལྷན་ཅིག་ཏུ་སྨོན་ལམ་བཏབ་པ་གང་ཡིན་པ་འདི་ནི་མིང་པོར་གྱུར་ཏེ། སྐར་རྡོའི་རྒྱལ་པོར་འགྱུར་<line/>
རོ༑ ༑རྒྱལ་པོ་མ་སྐྱེས་དགྲའི་གྲོང་ཁྱེར་སྐྱོང་བ་གང་ཡིན་པ་འདི་ནི་གསེར་གྱི་རིགས་ཀྱི་རྒྱལ་པོར་འགྱུར་རོ། །བུད་མེད་གང་གིས་སྦྱིན་པ་ནི་བྱིན་ལ་ཚུལ་ཁྲིམས་ནི་མ་བསྲུང་<line/>
བ་གང་ཡིན་པ་འདི་ན་རྒྱལ་པོ་དེའི་བཙུན་མོར་འགྱུར་རོ། །དེ་ནས་དེའི་ཚེ་སངས་རྒྱས་བཅོམ་ལྡན་འདས་ཀྱི་ས་ལྷ་རྣམས་ལ་བཀའ་སྩལ་པ། གང་གི་ལྷ་མོ་འདི་ལི་ཡུལ་<line/>
དུ་དང་པོར་སྐྱེ་བའི་དུས་ལ་བབ་པ་ན་བྱང་ཆུབ་སེམས་དཔའ་བྱམས་པ་དགའ་ལྡན་ན་གནས་པ་ལྷ་དང་བཅས་པས་བསྐུལ་ཏེ། སྔོན་རྡོ་རྗེ་སྡེ་ལས་གྱུར་པའི་ལྷ་གང་ཡིན་པ་<line/>
</page>
<page index="90" id="378A">༄༅། །དེ་དང༌། སྔོན་དྲི་མ་མེད་པའི་འོད་ལས་གྱུར་པའི་ལྷ་མོ་གང་ཡིན་པ་དེ་དང༌། གྲོགས་མོར་གྱུར་པས་ཐོབ་པ་གང་དང་ལྷན་ཅིག་ཏུ་སྨོན་ལམ་བཏབ་པར་གྱུར་<line/>
པ་གང་ཡིན་པ་དེ་ལ་ལྷ་དེ་དག་གིས་བསྐུལ་ཏེ། ལྷའི་སྐྱེ་བ་བོར་ལ་མིའི་སྐྱེ་བ་ལོངས་ཤིག་ཅེས་ཐམས་ཅད་ལ་དྲན་པར་བྱེད་དོ། །རྒྱལ་པོ་མ་སྐྱེས་དགྲའི་གྲོང་ཁྱེར་སྐྱོང་བར་གྱུར་<line/>
པ་གང་ཡིན་པ་དེ་དང༌། གྲོང་ཁྱེར་སྐྱོང་བ་དེའི་བུར་གྱུར་པ་ལའང་ལྷའི་འཇིག་རྟེན་ནས་ལྷ་རྣམས་ཀྱིས་སྐུལ་བར་བྱེད་དོ། །ཕ་དང༌། མར་གྱུར་པ་གང་ཡིན་པ་དང་ལྷན་ཅིག་ཏུ་སྨོན་<line/>
ལམ་འདེབས་འདེབས་པ་གང་ཡིན་པ་རྣམས་ལའང་དེའི་ཚེ་ལྷ་རྣམས་ཀྱིས་བསྐུལ་ཏེ། སངས་རྒྱས་ཀྱིས་བཀའ་སྩལ་པ་གང་ཡིན་པ་དང༌། སྨོན་ལམ་བཏབ་པ་གང་ཡིན་<line/>
པ་རྣམས་ཀྱི་དུས་ནི་ད་བབ་ཀྱི། ལི་ཡུལ་དུ་སྐྱེ་བ་ལོངས་ཤིག་ཅེས་དྲན་པར་བྱེད་དོ། །དེ་ལ་བྱང་ཆུབ་སེམས་དཔའི་རྡོ་རྗེ་སྡེ་ཞེས་བྱ་བའི་ལྷ་གང་ཡིན་པ་དེ་ནི་ལི་ཡུལ་གྱི་རྒྱལ་<line/>
པོར་འགྱུར་རོ། །ས་ཐོབ་པའི་རིགས་ཀྱི་བུད་མེད་གང་ཡིན་པ་དེ་ནི་ཚེ་རབས་ལྔའི་བར་དུ་ལི་ཡུལ་གྱི་རྒྱལ་མོར་འགྱུར་རོ། །ལི་ཡུལ་དུ་ནི་ཚེ་རབས་དྲུག་ཏུ་སྐྱེ་བ་ལེན་ཏེ། རྒྱལ་པོ་<line/>
བྱང་ཆུབ་སེམས་དཔའི་བཙུན་མོར་འགྱུར་རོ། །གང་གི་ཚེ་འཕགས་སྐྱེས་པོའི་ཕྱོགས་བྱས་པའི་ལས་དེའི་དུས་ལ་བབ་པ་ན་དེའི་རྒྱུད་དུ་གྱུར་པ་ཇི་སྙེད་པ་རྣམས་སུམ་<line/>
</page>
<page index="91" id="378B">པར་འགྱུར་རོ། །གང་གི་ཚེ་ལི་ཡུལ་དུ་ཐོག་མར་སུམ་པ་འོངས་པ་དེའི་ཚེ་ལྷ་མོ་འདི་ལྷའི་ནང་ནས་ཤི་འཕོས་ནས་སྐར་རྡོའི་རྒྱལ་པོའི་བུ་མོར་འགྱུར་རོ། །གང་གི་ཚེ་འ་ཞ་དང༌། སུམ་<line/>
པ་འོང་བའི་དུས་ལ་བབ་པའི་ཚེ་ལྷ་མོ་དྲི་མ་མེད་པའི་འོད་འདིས་རྒྱལ་པོ་མ་སྐྱེས་དགྲའི་གྲོང་ཁྱེར་སྐྱོང་བ་ཁྱིམ་ཐབ་ཏུ་གྱུར་པ་འདི་ཁྲིད་ནས་གསེར་གྱི་ཡུལ་དུ་ཁྲིད་དེ་འོང་བར་<line/>
འགྱུར་རོ། །དེའི་ཚེ་དེར་དམག་གི་དཔུང་དེ་དག་འོངས་ནས་དེའི་ཕ་སྐར་རྡོའི་རྒྱལ་པོ་དེ་དང༌། མིང་པོ་རབ་གཉིས་གཡུལ་དེར་འཆི་བར་འགྱུར་ཏེ། དེའི་ཚེ་དྲི་མ་མེད་པའི་<line/>
འོད་མྱ་ངན་གྱིས་གཟིར་ནས་མྱ་ངན་གྱི་ཁང་བུར་ཞུགས་ཏེ། གཞན་ལ་དྲི་མི་དགོས་པར་མི་གཙང་བའི་ཏིང་ངེ་འཛིན་ཐོབ་པར་འགྱུར་རོ། །གང་གི་ཚེ་གདོང་དམར་རྣམས་<line/>
ཀྱིས་ལི་ཡུལ་གྱི་བྲན་དུ་འགྱུར་བའི་དུས་ལ་བབ་པ་ན། རྒྱལ་པོ་རྣམ་པར་རྒྱལ་བའི་རྩལ་དེ་ཡུལ་དེར་གསོད་པར་འགྱུར་རོ། །དེའི་བུ་རྒྱལ་པོ་རྣམ་པར་རྒྱལ་བའི་གྲགས་པ་ཞེས་<line/>
བྱ་བ་ཞིག་འབྱུང་བར་འགྱུར་རོ། །སྐར་རྡོའི་རྒྱལ་པོ་དབང་ཕྱུག་གོ་ཆ་ཞེས་བྱ་བ་ནི་བུ་དང་བཅས་ཏེ། ལིའི་རྒྱལ་པོ་དང་ལྷན་ཅིག་ཏུ་གཡུལ་གྱི་ནང་དུ་འཆི་བར་འགྱུར་རོ། །དེ་<line/>
ལྟར་གྱི་རྡོ་རྗེ་སྡེ་འདི་ནི་དེའི་བུ་རྣམ་པར་རྒྱལ་བའི་གོ་ཆ་ཞེས་བྱ་བར་འགྱུར་ཏེ། སྐར་རྡོའི་རྒྱལ་པོར་འགྱུར་རོ། །ངེས་ཀྱང་ལོ་གཅིག་རྒྱལ་སྲིད་ཐོབ་པར་འགྱུར་ཏེ། དེ་ལ་རྣམ་<line/>
</page>
<page index="92" id="379A">༄༅། །པར་རྒྱལ་བའི་གྲགས་པ་ནི་ལི་ཡུལ་དུ་འབྱུང་ངོ༌། །རྣམ་པར་རྒྱལ་བའི་གོ་ཆ་ནི་སྐར་རྡོའི་འབྱུང་ངོ༌། །གང་གི་ཚེ་དྲི་མ་མེད་པའི་འོད་ལ་སངས་རྒྱས་བཅོམ་<line/>
ལྡན་འདས་རྣམས་ཀྱིས་འོད་ཟེར་བཏང་སྟེ། བཟོད་པ་ཐོབ་པར་འགྱུར་བ་དེའི་དུས་ལ་བབ་པ་དེའི་ཚེ་དགེ་བྱེད་ཀྱི་ཕྱོགས་དང༌། སྡིག་བྱེད་ཀྱི་ཕྱོགས་དེ་དག་ཀྱང་སོ་སོར་སྡེར་འཆའ་<line/>
བར་འགྱུར་རོ། །དེའི་ཚེ་དགེ་བྱེད་དང༌། སྡིག་བྱེད་གཉིས་ཀྱི་ཕ་སྔོན་ཆོམ་རྐུན་པ་ལྔ་བརྒྱ་སྦྱུག་པར་བྱེད་པ་གང་ཡིན་པ་དེ་རྒྱལ་པོར་འགྱུར་ཏེ། བློན་པོ་ཆེན་པོ་ནི་གཉིས་<line/>
འབྱུང་བར་འགྱུར་རོ། །རྒྱལ་པོའི་བུ་རྣམ་པར་རྒྱལ་བའི་གྲགས་པ་ཞེས་བྱ་བ་ནི་ལི་ཡུལ་གྱི་རྒྱལ་པོར་འགྱུར་རོ། །རྣམ་པར་རྒྱལ་བའི་གོ་ཆ་ཞེས་བྱ་བ་ནི་སྐར་རྡོའི་རྒྱལ་<line/>
པོར་འགྱུར་རོ། །གཞོན་ནུ་དེ་གཉིས་ལས་དགེ་བྱེད་ནི་བློན་པོ་ཆེན་པོ་གཙོ་བོ་ཤོས་ཀྱིས་གསོས་སོ། །གཅིག་ཤོས་ནི་སྡིག་བྱེད་གྱིས་གསོས་སོ། །གང་གི་ཚེ་དགེ་བྱེད་བཙས་<line/>
པ་དེའི་ཚེ་ཚོང་པ་ལྔ་བརྒྱ་འོངས་ཏེ། ལི་ཡུལ་དུ་སྐྱེས་ནས་ཡུལ་དེ་ན་དགེ་བ་བྱེད་དོ། །གང་གི་ཚེ་སྡིག་བྱེད་བཙས་པ་ན་ཆོམ་རྐུན་ལྔ་བརྒྱ་སྦྱུགས་པ་དེ་དག་ལི་ཡུལ་དུ་སྐྱེས་<line/>
ཏེ་སྡིག་པ་བྱེད་དོ། །གང་གི་ཚེ་གཞོན་ནུ་སྡིག་བྱེད་བཙས་པ་ན་ཆོམ་པོ་ལྔ་བརྒྱ་པོ་དེ་དག་རྒྱལ་པོའི་ཕའི་ཐད་དུ་བཏང་ངོ་དེ་ནས་དེའི་ཚེ་གཞན་དག་ཅིག་ལ་བྱ་བ་གང་ཡིན་<line/>
</page>
<page index="93" id="379B">བ་འདི་ཁྱོད་ཀྱིས་བྱོས་ཤིག་ཅེས་བསྒོ་ནས་བློན་པོ་ཆེན་པོ་དེའི་གཙོ་བོ་དེའི་ལག་པ་བཅད་དོ། །ཅིག་ཤོས་ནི་བསད་དོ། །དེའང་སྔོན་གང་གི་ཆེ་སྡིག་བྱེད་ཀྱིས་དགེ་བྱེད་ཀྱི་མིག་ཕྱུང་<line/>
བ་དེའི་ཚེ་བློན་པོ་ཆེན་པོ་དེ་དག་ཕན་ཚུན་ཁོན་བྱུང་ནས་དེ་ཕྱིན་ཆད་ཚེ་རབས་ཐམས་ཅད་དུ་གཅིག་གི་དགྲར་གཅིག་གྱུར་ཏོ། །དེ་ལ་བློན་པོ་ཆེན་པོ་གཙོ་བོ་ནི་སྐར་རྡོའི་རྒྱལ་<line/>
བོར་འགྱུར་རོ། །གཅིག་ཤོས་ནི་ལི་ཡུལ་གྱི་རྒྱལ་པོར་འགྱུར་རོ། །དེ་གཉིས་ཀྱང་ཕྱིས་ཕན་ཚུན་འཐབ་པར་འགྱུར་རོ། །སྡིག་བྱེད་ཀྱི་ཕྱོགས་སྔོན་དགེ་བྱེད་ཀྱི་མིག་འབྱིན་པ་གང་<line/>
ཡིན་པ་དེ་དག་གིས་ལིའི་རྒྱལ་པོ་གསོད་པར་འགྱུར་ཏེ། གང་གི་ཚེ་གདོང་དམར་རྣམས་ལི་ཡུལ་འཛིན་པར་འགྱུར་བའི་དུས་ལ་བབ་པ་དེའི་ཚེ་དེ་གཉིས་ཕན་ཚུན་འཐབ་<line/>
པར་འགྱུར་རོ། །དེའི་ཚེ་ལྷ་མོ་དྲི་མ་མེད་པའི་འོད་ཀྱི་མིང་པོ་ད་ལྟར་རྡོ་རྗེ་སྡེ་ཞེས་བྱ་བ་འདི་སྐར་རྡོའི་རྒྱལ་པོ་རྣམ་པར་རྒྱལ་བའི་གོ་ཆ་ཞེས་བྱ་བར་གྱུར་ཏེ། མིང་པོ་དེའི་ཕྱིར་མྱ་<line/>
ངན་གྱིས་གཟིར་བར་འགྱུར་རོ། །གང་གི་ཚེ་སངས་རྒྱས་ཀྱི་འོད་ཟེར་དེའི་སྟེང་དུ་གནས་པར་འགྱུར་བའི་དུས་ལ་བབ་པ་ན་དེའི་སྐར་རྡོའི་རྒྱལ་པོ་ཕམ་པར་འགྱུར་རོ། །ཅི་སྟེ་<line/>
བསོད་ནམས་དང་མི་ལྡན་ན་ནི་དྲི་གཙང་ཁང་དང་དགེ་འདུན་གྱི་ཀུན་དགའ་ར་བ་གཤིག་པར་བྱའོ་ཞེས་སངས་རྒྱས་བཅོམ་ལྡན་འདས་ལ་སྨོན་ལམ་འདེབས་འདེབས་<line/>
</page>
<page index="94" id="380A">༄༅། །པ་གང་ཡིན་པ་དེ་རྣམས་ཀྱང་དེ་དག་གི་གྲོགས་བྱེད་པར་མི་འགྱུར་རོ། །གང་གི་ཚེ་གདོང་དམར་དག་གི་གྲོགས་བྱེད་ཅིང་ལི་ཡུལ་འཛིན་པར་འགྱུར་<line/>
ལ༑ དགེ་འདུན་གྱི་ཀུན་དགའ་ར་བ་དང༌། དྲི་གཙང་ཁང་རྣམས་འཇིག་པར་བྱེད་པ་དེའི་ཚེ་སྐར་རྡོའི་རྒྱལ་པོ་ཕམ་པར་འགྱུར་རོ། །གང་གི་ཚེ་རིང་པོར་མི་ཐོགས་པར་གདོང་<line/>
དམར་རྣམས་འོད་བའི་དུས་ལ་བབ་པ་དེའི་ཚེ་དྲི་མ་མེད་པའི་འོད་ཤིན་ཏུ་མྱ་ངན་སྐྱེ་བར་འགྱུར་ཏེ། དེའི་ཚེ་སངས་རྒྱས་བཅོམ་ལྡན་འདས་དེ་དག་དང༌། ལི་ཡུལ་གྱི་སྲུང་<line/>
མའི་ལྷ་གང་ཡིན་པ་དེ་དག་གིས་དགོངས་པར་འགྱུར་རོ། །དེ་ན་དྲི་མ་མེད་པའི་འོད་གཅིག་པུ་མྱ་ངན་གྱི་ཁང་བུའི་ནང་ན་འདུག་ཅིང་སངས་རྒྱས་རྣམས་ལ་གསོལ་བ་<line/>
འདེབས་སོ། །བདུད་རྩི་རྔ་སྒྲ་ཞེས་བྱ་བའི་གཟུངས་སྔགས་ཀྱང་བརྗོད་ནས། དེ་བཞིན་གཤེགས་པ་འོད་དཔག་མེད་ལ་གསོལ་བ་འདེབས་ཏེ། འདི་སྐད་དུ། ཡང་ན་ནི་མིང་<line/>
པོ་དང་མཇལ་བར་གྱུར་ཅིག །ཡང་ན་ནི་འགུམ་པར་གྱུར་ཅིག །ཡང་ན་ནི་འཁོར་བ་ལས་མཐར་ཕྱིན་པར་གྱུར་ཅིག་ཅེས་ཟེར་རོ། །དེ་ནས་ནང་པར་གྱི་དུས་སུ་སངས་རྒྱས་<line/>
བཅོམ་ལྡན་འདས་དེ་དག་གིས་དེའི་སྟེང་དུ་འོད་ཟེར་བཏང་སྟེ། གཟུངས་སྔགས་དང༌། བཟོད་པའང་ཐོབ་པར་འགྱུར་རོ། །དེའི་ཚེ་སངས་རྒྱས་རྣམས་དང༌། ལྷ་རྣམས་<line/>
</page>
<page index="95" id="380B">ཀྱིས་ལེགས་སོ་ཞེས་བྱ་བ་བྱིན་ཏེ། ལྷའི་བུ་རྣམས་དྲིལ་བུའི་སྒྲ་སྒྲོགས་ཤིང་རྔ་བོ་ཆེ་དང༌། རོལ་མོའི་སྒྲ་རྣམས་སྒྲོགས་ཏེ། འདི་སྐད་དུ། ཕྱིར་མི་ལྡོག་པའི་བྱང་ཆུབ་སེམས་དཔའ་<line/>
ལས་ཆེན་པོ་བྱས་སོ་ཞེས་ཟེར་རོ། །དེའི་ཚེ་འདི་སྙམ་དུ་ཕ་མ་ལ་དྲིན་དུ་གཟོ་བར་བྱས་པས་ན་བདག་ལ་མཆོད་པ་བྱེད་སྙམ་དུ་བདག་ཉིད་ཀྱིས་ཤེས་ནས་ལས་དང་པོ་བྱེད་<line/>
པར་འགྱུར་ཏེ། སྔོན་གང་གི་ཚེ་དགེ་བྱེད་ཀྱིས་ཡིད་བཞིན་གྱི་ནོར་བུ་རིན་པོ་ཆེ་ལས་རིན་པོ་ཆེའི་ཆར་ཕབ་པ་ན། བློན་པོ་ཆེན་པོ་དང༌། དགེ་བྱེད་ཀྱི་ཕྱིར་ཐོག་མ་སྨོན་ལམ་<line/>
བཏབ་པ་དེའི་ཚེ་གཞན་དག་ཅིག་གིས། འདི་སྐད་དུ། གང་གི་ཚེ་བདག་ཅག་སྨོན་ལམ་བཏབ་པ་དེ་དག་ཐམས་ཅད་ལས་ལྡོག་པར་མ་གྱུར་ན། ཕྱིས་ཅི་ནས་བསྟན་པ་ཅུང་<line/>
ཟད་ཀྱང་འཇིག་པར་མི་འགྱུར་བར་གྲོགས་བགྱིའོ། །གཞོན་ནུ་རྣམ་པར་རྒྱལ་བའི་གོ་ཆ་ཞེས་བྱ་བ་སྐར་རྡོའི་རྒྱལ་པོར་འགྱུར་བ་དེས་ཀྱང་གྲོགས་བྱེད་པར་འགྱུར་རོ། །སྡིག་<line/>
བྱེད་ཀྱི་ཕྱོགས་གང་དག་གི་བློན་པོ་ཆེན་པོ་དང༌། དགེ་བྱེད་ཀྱི་ཕྱིར་སྨོན་ལམ་བཏབ་པའང་ཕྱིས་ལྡོག་པར་འགྱུར་རོ། །གང་གི་ཚེ་བཅོམ་ལྡན་འདས་ཀྱིས་ཚིག་དེ་སྐད་ཅེས་<line/>
བཀའ་སྩལ་པ་དེའི་ཚེ་སྤྱན་རས་གཟིགས་དབང་ཕྱུག་གིས་འདི་སྐད་ཅེས་གསོལ་ཏོ། །བདག་གིས་ཀྱང་དེའི་ཚེ་བསྐུལ་བར་བགྱིའོ། །དེ་དག་ཐམས་ཅད་ལ་བདག་གིས་ཆོས་<line/>
</page>
<page index="96" id="381A">༄༅། །ཀྱང་བཤད་པར་བྱ་སྟེ། ཅི་ནས་ཐམས་ཅད་འཛིན་པར་འགྱུར་ཞིང་གཞན་དག་ལའང་འཆད་པར་འགྱུར་བ་དེ་ལྟར་བགྱིའོ། །བདག་གི་སྲིང་མོ་འདིའང་<line/>
བདག་དང་ལྷན་ཅིག་ཏུ་བྱང་ཆུབ་ཀྱི་སྤྱད་པ་ལྷན་ཅིག་ཏུ་སྤྱོད་སྤྱོད་པ་ལགས་སོ། །དེ་ནས་དེའི་ཚེ་ལྷ་ཐམས་ཅད་ལངས་ཏེ། འདི་སྐད་དུ། བདག་ཅག་ཀྱང་དེར་མཆི་བར་འཚལ་ལོ་<line/>
ཞེས་གསོལ་ཏོ། །དེའི་ཚེ་སངས་རྒྱས་བཅོམ་ལྡན་འདས་ཀྱི་སྟེང་དུ་ལྷའི་མེ་ཏོག་གི་ཆར་བབ་བོ། །ལྷའི་སིལ་སྙན་རྣམས་ཀྱང་དཀྲོལ་ལོ། །དེ་ནས་སངས་རྒྱས་བཅོམ་ལྡན་འདས་ཀྱིས་<line/>
འདི་སྐད་ཅེས་བཀའ་སྩལ་ཏོ། །སངས་རྒྱས་བཅོམ་ལྡན་འདས་དེ་དག་གིས་དེའི་སྟེང་དུ་འོད་ཟེར་རྣམས་བཏང་སྟེ། འོད་ཟེར་དེ་དག་ལས་དགོས་པའི་དོན་ཇི་ལྟ་བ་བཞིན་དུ་ཚིག་<line/>
བརྗོད་པ་རྣམས་བྱུང་སྟེ། ཅི་ནས་གཟུངས་སྔགས་ཀྱི་ཚིག་ཐོབ་པར་འགྱུར་བ་དང༌། གང་གི་ཚེ་མིང་པོ་རྣམ་པར་རྒྱལ་བའི་གོ་ཆ་གཡུལ་ལས་ཕམ་པ་དེའི་དོན་གྱི་ཕྱིར་<line/>
གཟུངས་སྔགས་ཐོབ་པར་འགྱུར་བ་དང༌། གཟུངས་སྔགས་དེ་དག་ཐོབ་པས་གཞན་རྣམས་ཀྱང་ཐོབ་པར་འགྱུར་བ་དང༌། གང་གིས་བཅོམ་ལྡན་འདས་ཀྱིས་ལི་ཡུལ་གྱི་<line/>
དོན་དུ་བཀའ་སྩལ་བའི་ལས་དེ་དག་བྱེད་པར་འགྱུར་བའི་ཕྱིར་མྱ་ངན་གྱི་ཁང་བུ་གང་ན་ཞུམ་ཞིང་འདུག་པ་དེར་སངས་རྒྱས་བཅོམ་ལྡན་འདས་དེ་དག་ལས་གཟུངས་སྔགས་<line/>
</page>
<page index="97" id="381B">ཐོབ་པར་འགྱུར་རོ། །དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མི་གནས་པའི་བློའི་རྒྱལ་པོ་གནོད་པ་ཞི་བར་མཛད་པ་ལ་ཕྱག་འཚལ་ལོ། །དེ་<line/>
བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤེས་པའི་བློ་ཅན་རབ་རིབ་ཀྱི་མུན་པ་རབ་ཏུ་ཞི་བར་མཛད་པ་ལ་ཕྱག་འཚལ་ལོ། །དེ་བཞིན་གཤེགས་པ་<line/>
དགྲ་བཅོམ་པ་ཡང་དག་པར་རྫོགས་པའི་སངས་རྒྱས་གླང་པོ་ཆེའི་བདག་པོ་ལ་ཕྱག་འཚལ་ལོ། །དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་<line/>
རྡོ་རྗེ་ལྟར་གཅོད་པ་ལ་ཕྱག་འཚལ་ལོ། །དེ་བཞིན་གཤེགས་པ་ལྷའི་རྒྱལ་པོ་ལ་ཕྱག་འཚལ་ལོ། །དེ་བཞིན་གཤེགས་པ་མུ་སྟེགས་ཐམས་ཅད་ལས་ཤིན་ཏུ་འཕགས་པའི་རྒྱལ་<line/>
པོ་ལ་ཕྱག་འཚལ་ལོ། །དེ་བཞིན་གཤེགས་པ་ཏིང་ངེ་འཛིན་གྱི་མཆོག་ལ་ཕྱག་འཚལ་ལོ། །དེ་བཞིན་གཤེགས་པ་མཚན་གྱི་རྒྱལ་པོ་ལ་ཕྱག་འཚལ་ལོ། །དེ་བཞིན་གཤེགས་<line/>
སྣང་བས་སྣང་བར་མཛད་པ་ལ་ཕྱག་འཚལ་ལོ། །དེ་བཞིན་གཤེགས་པ་མུ་སྟེགས་ཐམས་ཅད་ཀྱི་རྒྱལ་པོ་ལ་ཕྱག་འཚལ་ལོ། །དེ་བཞིན་གཤེགས་པ་སྦྱིན་བྱེད་ཀྱི་རྒྱལ་པོ་ལ་<line/>
ཕྱག་འཚལ་ལོ། །དེ་བཞིན་གཤེགས་པ་རྡོ་རྗེ་ལྟར་འགྲོ་བ་ཡོན་ཏན་གྱི་དབང་ཕྱུག་རྒྱལ་པོ་ལ་ཕྱག་འཚལ་ལོ། །དེ་བཞིན་གཤེགས་པ་ཡེ་ཤེས་ལ་འཇུག་པ་ལ་ཕྱག་འཚལ་<line/>
</page>
<page index="98" id="382A">༄༅། །ལོ༑ ༑དེ་བཞིན་གཤེགས་པ་ཏ་ལ་ལྟར་རབ་ཏུ་བརྟན་པ་ལ་ཕྱག་འཚལ་ལོ། །སངས་རྒྱས་བཅོམ་ལྡན་འདས་དེ་དག་གི་མཚན་རྣམས་འཛིན་པ་<line/>
གང་ཡིན་པ་དེ་ནི་སྡུག་བསྔལ་ལས་ཡོངས་སུ་ཐར་བར་འགྱུར་རོ། །སྔོན་བྱས་པའི་སྡིག་པ་རྣམས་ཀྱང་བཤགས་པར་འགྱུར་རོ། །ཚེ་འདི་ལའང་ཕྱུག་པོར་འགྱུར་རོ།།<line/>
མུ་གེའི་ནང་དུ་སྐྱེ་བར་མི་འགྱུར་རོ། །གནོད་པ་ཐམས་ཅད་ལས་ཡོངས་སུ་ཐར་བར་འགྱུར་རོ། །ཏདྱ་ཐཱ། ཏཱརྐེ། ཏཱརྐེ་རྐེ། ཏེ་རྐཱ་ཙཀྲེ། ཏརྐ་བ་ཧུ་ལེ། ཏརྐཱ་ཏིཥྛི་ཏེ་སྭཱཧཱ། གཟུངས་<line/>
སྔགས་འདི་ནི་ཕྱིར་མི་ལྡོག་པའི་འཁོར་ལོ་ཞེས་བྱ་སྟེ། སུ་འདི་བརྗོད་པ་ནི་ཕྱིར་མི་ལྡོག་པར་འགྱུར་རོ། །སྒྲུབ་པའི་ཐབས་ནི་འདི་ཡིན་ཏེ། ཁ་ཟས་མི་ཟ་བར་གཡེང་བ་མེད་<line/>
པའི་སེམས་ཀྱིས་འཆག་བཞིན་དུ་ཉིན་མཚན་དུ་བཟླས་བརྗོད་བྱས་ན་རྣམ་པར་རྟོག་པ་འབྱང་བར་འགྱུར་ཞིང་དྲན་པ་དང་ལྡན་པར་འགྱུར་ཏེ། བསླབ་པའི་གཞི་འཛིན་པས་<line/>
བཟླས་བརྗོད་བྱའོ། །ཏདྱ་ཐཱ། ཨོ་ཧ་ནི་ཨོ་ཧ་ནི། མོ་ཧ་ནི། ཧུ་ཧུ་རེ། ཧུ་ཧུ་རེ། ནུ་བ་ཏེ། ཛམྦྷ་ནི། སྟམྦྷ་ནི་སྭཱཧཱ། གཟུངས་སྔགས་འདིས་ནི་སྐྱེ་བ་མེད་པའི་བཟོད་པ་ཐོབ་པར་འགྱུར་<line/>
ཏེ༑ ཞག་གསུམ་གྱི་བར་དུ་བསླབ་པ་འཛིན་པས་གཡེང་བ་མེད་པའི་སེམས་ཀྱིས་འཆག་བཞིན་དུ་བཟླས་བརྗོད་བྱས་ན་ཚེ་འདི་ལ་མ་གྲུབ་ནའང་ཚེ་ཕྱི་མ་ལ་ངེས་པར་<line/>
</page>
<page index="99" id="382B">འགྲུབ་པར་འགྱུར་རོ། །ཏདྱ་ཐཱ། ཙ་རེ་ཙ་རེ། ཡཀྵེ་ཡཀྵེ། ཡཀྵ་ཡཀྵ། ནུད་དྷིཥྛི་ཏེ། ཀཱ་ལ་པ། ཨ་ཏིཥྛི་ཏེ། ལོ་ཀ་ཨ་དྷི་ཥྛི་ཏེ། བུདྡྷ་ཨ་དྷིཥྛི་ཏེ་སྭཱཧཱ། སཏྭ་ཨ་དྷིཥྛ་ཏེ་སྭཱཧཱ། གཟུངས་<line/>
སྔགས་འདིས་ནི་སྡིག་པ་ཐམས་ཅད་བཤགས་པར་འགྱུར་ཏེ། ཟླ་བ་བདུན་གྱི་བར་དུ་ཉིན་ལན་གསུམ། མཚན་ལན་གསུམ་བཟླས་བརྗོད་བྱའོ། །ཏདྱ་ཐཱ། མཻ་ཏྲེ། མཻ་ཏྲེ། རག་ཏྲེ་<line/>
རག་ཏྲཻ། མུག་ཏྲེ། མུག་ཏྲེ། ཀྵ་ཡེ་ཀྵ་ཡེ། མུ་བ་ཏེ། མཻ་ཏྲེ། བུདྡྷ་ཨ་དྷིཥྛི་ཏེ་སྭཱཧཱ། གཟུངས་སྔགས་འདིས་ནི་མཐུན་པའི་བཟོད་པ་ཐོབ་པར་འགྱུར་རོ། །སྒྲུབ་པའི་ཐབས་ནི་འདི་<line/>
ཡིན་ཏེ། ནང་གསུམ་བཟླས་བརྗོད་བྱས་ན། ལན་གཅིག་ཀྱང་སྟོང་སྟོང་བྱའོ། །རྟག་ཏུ་གཉིད་མི་ལོག་པ་དང༌། ཁྲུས་བྱ་བ་དང༌། གཙང་བ་དང༌། གོས་གཙང་མ་གྱོན་པས་<line/>
ཟན་ཟོས་པའི་འོག་ཏུ་སྐུ་གདུང་དང་ལྡན་པའི་མཆོད་རྟེན་དང༌། སངས་རྒྱས་ཀྱི་སྐུ་གཟུགས་ཀྱི་སྤྱན་སྔར་གཡེང་བ་མེད་པའི་སེམས་ཀྱིས་བཟླས་བརྗོད་བྱས་ཏེ། དུ་རུ་ཀའི་<line/>
འདུག་པ་བསྲེགས་ན་ནད་ཆེན་པོ་རྣམས་ཞི་བར་འགྱུར་རོ། །གསང་སྔགས་དེ་དག་གིས་མར་ལ་ལན་སྟོང་བཟླས་བརྗོད་བྱས་ཏེ། ནད་པ་ལ་བླུད་པ་དང༌། ལུས་ལ་བསྐུ་བར་བྱའོ།།<line/>
འདི་ལས་སྨན་གྲགས་པ་ཇི་ལྟ་བུའང་རུང་བ་དེ་དག་ལ་ནད་པས་ནང་གསུམ་དུ་ཉིན་གཅིག་བཞིན་དུ་ལན་སྟོང་སྟོང་བཟླས་བརྗོད་བྱ་སྟེ། སྲ་རྩི་པོག་སྲེག་ཅིང༌། དྲི་ཆུ་དང༌། དྲི་<line/>
</page>
<page index="100" id="383A">༄༅། །ཞིམ་པོས་བསྒོས་པའི་འབྲུ་མར་གྱི་མར་མེ་དང༌། རོ་སྣ་གཅིག་དབུལ་བར་བྱའོ། །གང་གི་ཚེ་ཆོ་ག་འདི་བཞིན་དུ་བཟླས་བརྗོད་བྱས་ན། ནང་ཚ་བས་<line/>
ཆེན་པོ་རྣམས་ཀྱང་མེད་པར་འགྱུར་ཏེ། ཏདྱ་ཐཱ། ཤུདྡྷེ་བུདྡྷེ། ཨཱ་ར་ཛེ། ཨཱ་ར་ཛེ། ཨ་ནུ་བ་དེ། སངྒ་ལ་བེ། མེ་ཏྲེ་བུདྡྷ་ཨ་དྷི་ཥྛི་ཏེ་སྭཱཧཱ། ནང་བདུན་གྱི་བར་དུ་ཉིན་གཅིག་བཞིན་<line/>
དུ་ལན་སྟོང་སྟོང་བཟླས་བརྗོད་བྱས་ཏེ། སེམས་ཞི་བར་བྱས་ན་མཐུན་པའི་བཟོད་པ་འཐོབ་པར་འགྱུར་ཏེ། བསླབ་པ་འཛིན་པས་བཟླས་བརྗོད་བྱའོ། །ཏདྱ་ཐཱ། ས་ས་ས་ས། མི་<line/>
མི་མི་མི། གི་ར་ཨ་དྷི་ཥྛི་ཏེ། ཛམྦྷ་ཀོ་ཏི། ཨ་པ་ར་ཛི་ཏེ། ཀ་ལ་པ་བ་ཏི། ཛམྦྷ་ཀོ་ཊི། ཀ་ཀཱ་མི་ལེ། པ་ན་ཛི་ནི་བི་ཏི་ནི། ས་ན་ས་ར། ཀི་ཊི་བཛྲ་ལེ། པ་ལཱ་ཏཻ། མ་མུ་ཤེ་ས་ཀ་ལཱ་<line/>
བཻ་ནཽ་ཛ་རེ། ཨ་ཡི་ཥྛ་ཀ་ཀ་ལེ་སྭཱ་ཧཱ། གཟུངས་སྔགས་འདི་ནི་མེ་གནས་ཞེས་བྱ་སྟེ། འདིས་ས་ཐོབ་པར་འགྱུར་རོ། །སྒྲུབ་པའི་ཐབས་ནི་འདི་ཡིན་ཏེ། གཙང་ཞིང་ཁྲུས་བྱས་<line/>
པ་དང༌། གོས་གསར་པ་གྱོན་ཅིང་བསླབ་པ་འཛིན་པས། སྐུ་གདུང་དང་ལྡན་པའི་མཆོད་རྟེན་ནམ། སངས་རྒྱས་ཀྱི་སྐུ་གཟུགས་ཀྱི་སྤྱན་སྔར་བཟླས་བརྗོད་བྱས་ན་རྒྱལ་<line/>
པོའི་འཇིགས་པ་དང༌། འཇིགས་པ་གཞན་ཐམས་ཅད་ལས་ཐར་བར་འགྱུར་ཏེ། ཁ་ཟས་མི་ཟ་བར་ལན་སྟོང་བཟླས་བརྗོད་བྱའོ། །དེ་ལ་དྲི་ནི་འདི་ཡིན་ཏེ། ཨ་ག་རུ་དང༌།<line/>
</page>
<page index="101" id="383B">འབུག་སུ་གཏང་དང༌། ག་བུར་དང༌། ཤུག་པ་དང༌། ཙནྡན་རྣམས་སོ། །བདུག་པའང་འདི་དག་ལས་སྦྱར་བར་བྱ་སྟེ། དེར་བདུག་པར་བྱའོ། །མར་མེའང་དེ་དག་གི་ཕྱེ་མ་དང་<line/>
སྦྱར་རོ། །ཡང་ན་དེ་དག་གི་དྲིས་ཀྱང་བསྙེན་བཀུར་བྱ་ཞིང་ཆུ་དང་སྦྱར་ཏེ། དེས་གཏོང་བར་བྱའོ། །རོ་སྣ་གཅིག་ཀྱང་དེར་གཞག་པར་བྱ་སྟེ། དེས་བསྒོས་པའི་ཆུ་ལ་བཟླས་བརྗོད་<line/>
བྱས་པས་སྟེང་དུ་གཏོར་བར་བྱའོ། །གང་གིས་ཆོ་ག་འདི་བཞིན་དུ་བྱས་ན་ཉེས་པ་སྣ་ཚོགས་ལས་གྲོལ་བར་འགྱུར་ཞིང་འཇིགས་པ་ཐམས་ཅད་ལས་ཐར་བར་འགྱུར་ཏེ། འཇིགས་<line/>
པ་དེ་ལས་ཐར་བར་མ་གྱུར་གྱི་བར་དུ་སྔ་དྲོ་ཞིང་ལན་སུམ་ཅུ་གསུམ་གསུམ་བཟླས་བརྗོད་བྱའོ། །ཆོ་ག་འདི་བཞིན་དུ་བཟླས་བརྗོད་བྱས་པ་གང་ཡིན་པ་དེ་ནི་འཇིགས་པའམ།<line/>
གནོད་པ་གང་ལས་ཀྱང་གྲོལ་བར་མི་འགྱུར་བ་མེད་དོ། །ཅི་སྟེ་བསྒྲུབས་ན་ལས་གང་བརྩམས་ཀྱང་རུང་སྟེ་མི་འགྲུབ་པ་མེད་དོ། །གང་ཞིག་སྒྲུབ་པའམ། ཡང་ན་སྐུད་པ་འདོགས་<line/>
སམ། ཡང་ན་བྲིས་ཏེ་འཆང་ན་གནོད་པ་ཐམས་ཅད་ལས་ཐར་བར་འགྱུར་ཏེ། མི་བསོད་ནམས་དང་ལྡན་པ་ཞིག་ནི་ཚེ་འདི་ཉིད་ལ་འཐོབ་པར་འགྱུར་རོ། །ཇི་སྟེ་དེས་ཐོབ་<line/>
པར་མ་གྱུར་ནའང་ཚེ་ཕྱི་མ་ལ་གདོན་མི་ཟ་བར་འཐོབ་པར་འགྱུར་རོ། །ཏདྱ་ཐཱ། ཀ་པི་ལི། ཀ་པི་ལི། པིན་ཊེ་བྷཱུ་ན་ཛ་ར་སྟུ། མི་ལ་ཏ་ལ་མི་ལ་ཏ་ལ། ཨད་དྭ་རེ་སྭཱ་ཧཱ། གཟུངས་<line/>
</page>
<page index="102" id="384A">༄༅། །སྔགས་འདི་བཟླས་བརྗོད་བྱེད་པ་གང་ཡིན་པ་དེས་ནི་སེམས་ཅན་ཐམས་ཅད་ལ་བྱམས་པར་བྱའོ། །སྒྲུབ་པའི་ཐབས་ནི་འདི་ཡིན་ཏེ། ཁྲུས་<line/>
ལེགས་པར་བྱས་ཤིང་གོས་གཙང་མ་བགོས་པ་ཁ་ཟས་མི་བཟའ་བར། སྐུ་གདུང་དང་ལྡན་པའི་མཆོད་རྟེན་ནམ། སངས་རྒྱས་ཀྱི་སྐུ་གཟུངས་ཀྱི་སྤྱན་སྔར་ལན་<line/>
སུམ་སྟོང་བཟླས་བརྗོད་བྱའོ། །འདི་ལ་བདུག་པ་ནི་འདི་ཡིན་ཏེ། འབུག་སུག་ཧང་དང༌། ག་པུར་དང༌། དུ་རུ་ཀ་དང༌། ཀཱ་ལ་ནུ་ས་རི་དང༌། ཤའི་ལེ་ཡ་ཀ་རྣམས་ཀྱིས་<line/>
བདུག་སྟེ། གང་གིས་ཆོ་ག་དེ་བཞིན་དུ་བཟླས་བརྗོད་བྱས་པ་ལ་ནི་ཁྲོ་ཞིང་སྡང་བ་ཐམས་ཅད་དང་བར་འགྱུར་རོ། །ཙནྡན་དང༌། གུར་གུམ་དང༌། ཤིང་མངར་དང༌།<line/>
ཀར་ཀོ་ཏི་དང༌། ཤུག་པ་དང༌། སྨན་འདི་རྣམས་གསོག་པ་ལ་གཟུངས་སྔགས་འདི་ལན་སུམ་སྟོང་བཟླས་བརྗོད་བྱས་ཏེ། ལུས་ལ་བཏགས་ན་དེ་ལ་བྱད་སྟེམས་<line/>
ཀྱིས་ཚུགས་པར་མི་ནུས་ལ། བྱས་ཟིན་པའང་འཇིག་པར་འགྱུར་ཏེ། བྱམས་པའི་སེམས་དང་ལྡན་པ་དང༌། བསླབ་པ་འཛིན་པས་བཟླས་བརྗོད་བྱའོ། །ཏདྱ་ཐཱ། ར་<line/>
རེ་ར་རཱ་ཕུ་ཕན་ཎེ་ལེ་བི་ལི་ཕ་བ་ཀཱ་རཱ་མུག་ཏེ་མུན་དྷ་རེ་སྭཱ་ཧཱ། གཟུངས་སྔགས་འདི་ནི་ཏིང་ངེ་འཛིན་ཡོངས་སུ་རྫོགས་པར་བྱེད་པ་སྟེ། མཛོད་ཇི་ལྟ་བུ་དང༌། ཏིང་ངེ་འཛིན་<line/>
</page>
<page index="103" id="384B">གྱི་རྣམ་པ་ཇི་ལྟ་བུ་འདོད་པ་དེ་ལྟ་བུ་འཐོབ་པར་འགྱུར་ཏེ། བསམ་པ་ཐམས་ཅད་ཡོངས་སུ་རྫོགས་པར་བྱེད་པ་ཡིན་ནོ། །སྒྲུབ་པའི་ཐབས་ནི་འདི་ཡིན་ཏེ། གཙང་བ་དང༌།<line/>
ཁྲུས་བྱས་པ་དང༌། གོས་གཙང་མ་གྱོན་པ་དང༌། བསླབ་པ་འཛིན་པས་སྐུ་གདུང་དང་ལྡན་པའི་མཆོད་རྟེན་ནམ། སངས་རྒྱས་ཀྱི་སྐུ་གཟུགས་ཀྱི་སྤྱན་སྔར་བཟླས་བརྗོད་<line/>
བྱ་སྟེ། ཕྱོགས་བཅུའི་སངས་རྒྱས་རྣམས་ཀྱི་མཚན་ཕྱོགས་རེ་རེར་ལན་སུམ་ཅུ་རྩ་གསུམ་གསུམ་བརྗོད་པར་བྱའོ། །ཕྱོགས་རེ་རེར་གཟུངས་སྔགས་ལན་བརྒྱ་རྩ་བརྒྱད་<line/>
བཟླས་བརྗོད་བྱའོ། །འདི་ལ་བདུག་པ་ནི་འབུག་སུག་ཧང་དང༌། ག་པུ་ར་དང༌། ཀ་ལ་ནུ་ས་རི་དང༌། ཤའི་ལེ་ཡ་ཀ་དང༌། དུ་རུ་ཀ་རྣམས་བསྲེག་པར་བྱ་ཞིང་དེ་དག་གིས་<line/>
བསྒོས་པའི་མར་མེ་སྦར་བར་བྱའོ། །སྨན་དེ་དག་དང་སྦྱར་བའི་ཆུ་བཞག་སྟེ། རོ་སྣ་གཅིག་ཀྱང་བཞག་ནས་ཡིད་ལ་གང་འདོད་པ་དེ་སངས་རྒྱས་རྣམས་ལ་གསོལ་ན་ཇི་<line/>
ལྟར་འདོད་པ་དེ་བཞིན་དུ་འགྱུར་རོ། །ཏདྱ་ཐཱ། ཏི་ལི་ག་ཛེ་ཤྭ་ར་ཤཱ་ར། ཨཱ་ཏི་བ་ཏི་ཥཱ་བ་ཏཱ་རཱ་ཀེ་ལེ་ཥི་བ་ཏ་གུ་ལེ་སྭཱ་ཧཱ། གཟུངས་སྔགས་འདིས་ལྷའི་མིག་འཐོབ་པར་འགྱུར་རོ། །<line/>
མིག་ནད་ཀྱང་མེད་པར་འགྱུར་རོ། །སྒྲུབ་པའི་ཐབས་ནི་འདི་ཡིན་ཏེ། གོས་གཙང་མ་བགོས་ལ་སྐུ་གདུང་དང་ལྡན་པའི་མཆོད་རྟེན་ནམ། སངས་རྒྱས་ཀྱི་སྐུ་གཟུངས་<line/>
</page>
<page index="104" id="385A">༄༅། །ཀྱི་སྤྱན་སྔར་ལན་བརྒྱ་རྩ་བརྒྱད་བཟླས་བརྗོད་བྱས་ནས། མིག་སྨན་འདིའང་སྦྱོར་བར་བྱ་སྟེ། གུར་གུམ་དང༌། ཀ་ར་དཀར་པོ་སྦྲང་རྩི་དང་སྦྱར་ཏེ་མིག་<line/>
ཏུ་བསྐུས་ན་མིག་མ་རུང་བར་མི་འགྱུར་རོ། །མིག་ནད་ཐམས་ཅད་ཀྱང་མེད་པར་འགྱུར་རོ། །བདུག་པ་ནི་སྦྱར་བ་བསྲེག་གོ །མིག་སྨན་དེ་ལ་ནི་ལན་བརྒྱ་རྩ་བརྒྱད་བཟླས་<line/>
བརྗོད་བྱའོ། །ཉིན་གཅིག་བཞིན་དུ་ཆུ་ལ་ལན་བདུན་བཟླས་བརྗོད་བྱས་ཏེ་མིག་བཀྲུ་བར་བྱའོ། །ཏདྱ་ཐཱ། བ་རད་ཙེ། བི་རད་ཙེ། ཀུ་ཐ་ལེ། མིག་ཏྲེ་ལེ། ཨཻ་ལཻ་མཻ་ལཻ།<line/>
ཊད་གཱ་ཊད་གུ་ལེ་སྭཱ་ཧཱ། གཟུངས་སྔགས་འདི་ནི་སངས་རྒྱས་རྗེས་སུ་དྲན་པར་བྱ་བ་ཡིན་ནོ། །སྒྲུབ་པའི་ཐབས་ནི་འདི་ཡིན་ཏེ། བསླབ་པ་འཛིན་པ་དང༌། གཙང་མས་<line/>
སངས་རྒྱས་ཀྱི་སྐུ་གཟུགས་ཀྱི་སྤྱན་སྔར་ལན་དགུ་བརྒྱ་བཟླས་བརྗོད་བྱ་སྟེ། བདུག་པ་སྦྱར། བསྲེག་ཅིང་དྲི་ཞིམ་པོས་བསྒོས་པའི་འབྲུ་མར་གྱི་མར་མེ་དང༌། པོག་ཕོར་<line/>
དང༌། དྲི་ཞིམ་པོས་བསྒོས་པའི་ཆུ་དང༌། རོ་སྣ་གཅིག་གཞག་པར་བྱ་སྟེ། མར་ལ་བཟླས་བརྗོད་བྱས་ནས་མགོ་བོ་དང་ཁར་བསྐུས་ན་མགོ་བོའི་ནད་ཐམས་ཅད་ལས་ཐར་<line/>
བར་འགྱུར་རོ། །འཐུངས་ན་དྲན་པ་སྐྱེ་བར་འགྱུར་རོ། །ཆོས་སློབ་པར་འདོད་པས་མར་དེ་འཐུངས་ན་དབང་པོ་རྣོན་པོར་འགྱུར་རོ། །གཟུངས་སྔགས་གང་བསྒྲུབས་ཀྱང་རུང་<line/>
</page>
<page index="105" id="385B">སྟེ༑ འདི་ལས་སྨོས་པ་བཞིན་དུ་ཡོངས་སུ་རྫོགས་པར་བཟླས་བརྗོད་བྱ་སྟེ། གཟུང་སྔགས་ཐམས་ཅད་དང༌། སངས་རྒྱས་ཀྱི་མཚན་རྣམས་ཕྱོགས་བཅུའི་ཕྱོགས་རེ་རེར་ལན་<line/>
སུམ་ཅུ་རྩ་གསུམ་གསུམ་བརྗོད་པར་བྱའོ། །གང་གི་ཚེ་གཟུངས་སྔགས་བརྗོད་པ་ན་ཉིན་ལན་གསུམ་མཚན་ལན་གསུམ་དུ་ཕྱོགས་བཅུར་ཚེ་དཔག་མེད་ཀྱི་སྙིང་པོའི་གཟུངས་<line/>
སྔགས་བརྗོད་པར་བྱའོ། །སངས་རྒྱས་བཅོམ་ལྡན་འདས་དེ་དག་གི་མཚན་ཕྱོགས་རེ་རེར་བརྗོད་པར་བྱའོ། །སངས་རྒྱས་ཐམས་ཅད་ཀྱི་སྙིང་པོ་ཞེས་བྱ་བའི་གཟུངས་སྔགས་འདི་<line/>
དག་ནི་ཡིད་བཞིན་གྱི་ནོར་བུ་རིན་པོ་ཆེ་ཇི་ལྟར་ཆོས་དང་ལྡན་པའི་དམ་པ་ཇི་ལྟ་བུར་འདོད་པ་བཞིན་དུ་ཐམས་ཅད་ཐོབ་པར་བྱེད་པ་དེ་བཞིན་དུ་སུས་བརྗོད་པ་དེས། སངས་རྒྱས་<line/>
ཉིད་ཀྱང་འཐོབ་པར་འགྱུར་ལ་སྡུག་བསྔལ་ཐམས་ཅད་ལས་ཐར་པར་འགྱུར་རོ། །དེས་འདི་སྐད་དུ་བདག་གིས་གང་གི་ཚེ་སངས་རྒྱས་ཀྱི་བྱང་ཆུབ་ཐོབ་ནས་དགྲོལ་བར་བྱའོ་<line/>
ཞེས་བྱས་སོ། །དེའི་ཚེ་ལྷ་མོ་དྲི་མ་མེད་པའི་འོད་ཀྱིས། འདི་སྐད་དུ། ཇི་ལྟར་བདག་གིས་གཟུངས་སྔགས་འདི་དག་གིས་མིང་པོ་ཐར་པར་བྱས་པ་དེ་བཞིན་དུ་སེམས་ཅན་ཐམས་<line/>
ཅད་ཀྱང་གཟུངས་སྔགས་འདི་དག་གིས་ཡོངས་སུ་ཐར་བར་བྱེད་པར་ཤོག་ཅིག་ཅེས་བྱས་སོ། །ནམ་ཞིག་ན་སུམ་པ་རྣམས་དེར་འོང་བ་དང༌། གདོང་དམར་གྱིས་ཡུལ་<line/>
</page>
<page index="106" id="386A">༄༅། །འཛིན་པར་འགྱུར་བའི་དུས་འོང་བར་འགྱུར་ཏེ། དེའང་ལས་འདི་ལྟ་བུ་ལས་འགྱུར་རོ། །གང་གི་ཚེ་གཞོན་ནུ་སྡིག་ཅན་བྱུང་བ་ན་མི་རྒོད་བྱུང་བ་དེ་<line/>
དག་རྒྱལ་པོའི་ཐད་དུ་བཏང་སྟེ། བློན་པོ་ཆེན་པོ་གཙོ་བོའི་ཁྱིམ་དུ་སོང་ནས་ནོར་རྣམས་ཁྱེར་རོ། །དེ་ནས་དེའི་མཛོད་སྒོ་ན་དེའི་ཆུང་མ་བུད་མེད་ཅིག་ཉལ་བ་དེ་དག་སང་ཤོར་<line/>
གྱིས་དོགས་པའི་ཕྱིར་ཁྲིད་དེ་བསད་དོ། །དེ་ནས་མི་རྒོད་དེ་དག་བཟུང་ནས་བློན་པོ་དག་གི་ལག་ཏུ་བྱིན་ནོ། །མི་རྒོད་དེ་དག་གི་བུ་དང༌། ཆུང་མ་དང༌། ནོར་རྣམས་ཀྱང་བློན་པོ་ཆེན་<line/>
པོ་དེ་དག་གི་མདུན་དུ་བཞག་གོ །དེ་ནས་བློན་པོ་ཆེན་པོ་གཙོ་བོ་དེ་ཁོང་དགེ་བ་ཞིག་སྟེ། བདག་གི་ནོར་ཉི་ཚེའི་ངོ་བླངས་སོ། །དེ་ནས་བློན་པོ་ཆེན་པོ་གཙོ་བོ་དེའི་སྲིང་མོ་མཚན་<line/>
མོ་མི་ཉལ་བར་འཆགས་ན་འཆགས་པས་དེར་མི་རྒོད་འོངས་པ་ཚོར་ནས། རྒྱལ་པོའི་གན་དུ་ཁྲིད་པའང་དེས་མཐོང་ངོ༌། །དེ་ནས་དེ་དག་བུ་དང༌། ཆུང་མ་རྣམས་ནི་བློན་པོ་<line/>
ཆེན་པོ་གཅིག་ཤོས་ཀྱིས་ཁྱེར་རོ། །ནོར་རྣམས་ནི་རྒྱལ་པོའི་དཀོར་དུ་བསྡུས་ནས། བློན་པོ་ཆེན་པོ་གཅིག་ཤོས་ཀྱིས་བུ་དང༌། ཆུང་མ་ཁྱེར་བ་དེའང་རྒྱལ་པོས་མ་རྨས་སོ། །<line/>
དེ་ནས་བློན་པོ་ཆེན་པོ་གཅིག་ཤོས་ཀྱི་ནུ་བོ་དང༌། བུ་ལ་མི་རྒོད་གཙོ་བོའི་ཆུང་མ་བྱིན་ནས་ཆེན་པོ་གཅིག་གིས་དེའི་བུ་དང༌། ཆུང་མ་རྣམས་ཀྱང་མི་རྒོད་དེ་དག་གིས་མཚན་མོ་<line/>
</page>
<page index="107" id="386B">བརྐུས་ཏེ་རང་གི་བུ་དང༌། ཆུང་མ་ནི་ཕྱིར་མ་ཐོབ་བོ། །དེ་ནས་དེའི་ཚེ་དེ་དག་གིས་སྨོན་ལམ་བཏབ་པ། གང་གི་ཚེ་ཁྱོད་ཀྱིས་མིའི་ལུས་ཐོབ་པར་གྱུར་བ་དེའི་ཚེ། ངེད་ཀྱིས་ཁྱེད་ཀྱི་ཆུང་མ་<line/>
འཕྲོག་པར་གྱུར་ཅིག་ཅེས་བྱས་སོ། །མི་རྒོད་ཀྱི་གཙོ་བོ་གང་གིས་མཛོད་ཀྱི་སྒོ་ནས་བུད་མེད་ཁྲིད་དེ་སོང་བ་དེས་སྨོན་ལམ་བཏབ་པ། བདག་བློན་པོ་ཆེན་པོ་ཁྱེད་ཀྱི་འཁོར་དུ་སྐྱེས་ཏེ་<line/>
གང་གི་ཚེ་ཁྱོད་ལས་བྱེད་པ་དེའི་ཚེ། ངས་ཁྱོད་ཀྱི་སེམས་དཀྲུག་ཅིང་གཏམ་ངན་ཆེན་པོ་སྒྲོགས་པར་གྱུར་ཅིག་ཅེས་བྱས་སོ། །དེ་ནས་རིགས་དང་ལྡན་པའི་བུད་མེད་གང་གིས་མི་<line/>
རྒོད་འོང་བ་ཚོར་བ་དེ་ལ་དྲིས་པ། ངས་ཚོར་རོ་ཞེས་ཁྱོད་ཀྱིས་བྱ་སྟེ། ཅི་བྱ་ཞེས་དེས་སྨྲས་པ་རྫུན་དུ་སྨྲ་བར་གྱུར་གྱིས་དོགས་པ་དང༌། དེའི་སྡིག་པ་དག་གི་ལུས་ཀྱིས་མྱོང་བར་འགྱུར་དུ་<line/>
དོགས་པའི་ཕྱིར་རོ་ཞེས་བྱས་སོ། །དེ་ན་མི་རྒོད་ཀྱི་གཙོ་བོ་དེས་སྨོན་ལམ་འདི་སྐད་ཅེས་བཏབ་སྟེ། དུས་ཐམས་ཅད་དུ་བདག་བློན་པོ་ཆེན་པོ་དེའི་མཛའ་བོའི་ཚུལ་དུ་འདུག་ཅིང་<line/>
དགར་བྱེད་པར་གྱུར་ཅིག་ཅེས་བྱས་སོ། །དེ་ལ་བློན་པོ་ཆེན་པོ་གཙོ་བོ་དེ་ནི་སྐར་རྡོའི་རྒྱལ་པོར་འགྱུར་རོ། །གཅིག་ཤོས་ནི་ལི་ཡུལ་གྱི་རྒྱལ་པོར་འགྱུར་རོ། །བློན་པོ་ཆེན་པོ་གཅིག་ཤོས་ཀྱི་<line/>
ནུ་བོ་ནི་ཤད་ཀུ་ལ་ཞེས་བྱ་བར་འགྱུར་རོ། །བུར་གྱུར་པ་དེ་ནི་བསོད་ནམས་འཕེལ་ཞེས་བྱ་བར་འགྱུར་རོ། །མི་རྒོད་ཀྱི་གཙོ་བོར་གྱུར་པ་དེ་ནི་ས་བི་ཏེ་ཀུ་ལ་ཞེས་བྱ་བར་འགྱུར་རོ། །བློན་པོ་<line/>
</page>
<page index="108" id="387A">༄༅། །ཆེན་པོ་དེའི་ཆུང་མ་གསོད་གསོད་པའི་མི་དེ་གཉིས་ལས་གཅིག་ནི་ཨ་ཀུན་ཞེས་བྱ་བར་འགྱུར་རོ། །གཅིག་ནི་ཏུ་པ་ལ་ཞེས་བྱ་བར་འགྱུར་རོ། །དེའི་ཆུང་<line/>
མ་སྨོན་ལམ་འདེབས་པ་གཉིས་ལས་གཅིག་ནི་མྱ་ངན་དང་བྲལ་བ་ཞེས་བྱ་བར་འགྱུར་རོ། །གཅིག་ནི་རབ་སྡུག་ཅེས་བྱ་བར་འགྱུར་རོ། །བློན་པོ་ཆེན་པོ་དེའི་ཆུང་མ་མཛོད་ཀྱི་སྒོ་ན་<line/>
ཉལ་ཉལ་བ་དེ་ནི་པི་ད་ཀུ་ལའི་ཆུང་མ་ལས་སྐར་རྡོའི་རྒྱལ་པོས་ཁྱེར་བ་ཡིན་ནོ། །མི་རྒོད་རྣམས་ཀྱི་མར་གྱུར་པ་དེ་ནི་མི་རྒོད་འཛིན་པ་རྣམས་ཀྱི་མར་གྱུར་ཏེ། དེའང་དེའི་<line/>
གྲོགས་སུ་འགྱུར་རོ། །རྒྱལ་པོ་གསོད་པ་དེས་ནི་སྨོན་ལམ་འདི་སྐད་ཅེས་བཏབ་སྟེ། ཅི་ནས་བདག་པག་མར་བཏང་ནས་ཁྱོད་ལ་གསོད་པར་གྱུར་ཅིག་ཅེས་བྱས་སོ། །དེའི་ཕྱིར་ན་<line/>
ལིའི་རྒྱལ་པོས་མྱ་ངན་མེད་པའི་ཨ་ཀུན་ལ་བྱིན་ནོ། །སྐར་རྡོའི་རྒྱལ་པོས་ཀྱང་པིད་ཀུ་ལའི་ཆུང་མ་ཁྱེར་བར་འགྱུར་ཏེ། དེ་ཕྱིན་ཆད་གཅིག་ལ་གཅིག་དགྲར་འགྱུར་རོ། །<line/>
དགེ་བྱེད་ཀྱི་ཕྱོགས་གང་ཡིན་པ་དེ་དག་ནི་ལི་ཡུལ་ན་དགེ་བ་བྱེད་པར་འགྱུར་རོ། །མི་རྒོད་དུ་གྱུར་པ་དེ་དག་ནི་ལི་ཡུལ་དུ་སྡིག་བྱེད་པར་འགྱུར་རོ། །ཆུང་མ་འཕྲོག་པར་བྱེད་པའི་<line/>
མི་རྒོད་དེ་དག་གིས་ཀྱང་བློན་པོ་ཆེན་པོ་དེ་ལ་འདི་སྐད་ཅེས་སྨྲས་ཏེ་སྨོན་ལམ་བདབ་བ། །ཁྱོད་ཀྱིས་ཆོས་བཞིན་དུ་བྱས་ཏེ་ཡུས་ཡོད་བཞིན་དུ་བཏང་ནས་རང་གི་ནོར་ཉི་<line/>
</page>
<page index="109" id="387B">ཚེའི་ངོ་བླངས་པས་ན་ཁྱོད་དགེ་བ་ཅི་རྩོམ་ཡང་རུང་སྟེ། དེར་བདག་ཅག་ཁྱོད་ཀྱི་གྲོགས་སུ་གྱུར་ཅིག་ཅེས་བྱས་སོ། །སྔོན་དུ་པ་ལ་ལིའི་རྒྱལ་བའི་མིར་གྱུར་པའི་ཚེ་སྨོན་ལམ་བཏབ་<line/>
པས་ན་སྐར་རྡོའི་རྒྱལ་པོའི་གྲོགས་སུ་གྱུར་ཏེ། ནམ་དེའི་དུས་ལ་བབ་པ་ན་སྐར་རྡོའི་རྒྱལ་པོའི་པིད་ཀུ་ལིའི་ཆུང་མ་ཁྱེར་བར་འགྱུར་ཏེ། དེའི་ཚེ་པིད་ཀུ་ལས་གཏམ་ངན་ཆེན་<line/>
པོ་བསྒྲགས་ནས་མི་དེའི་བསམས་པ་ལས་ན་ལུས་འདི་ཅི་ཞིག་བྱ་སྙམ་ནས་དེའི་ཚེ་སྐྱོ་བ་ཆེན་པོ་སྐྱེ་བར་འགྱུར་རོ། །དེའི་ཚེ་སྔོན་གྱི་དགེ་བའི་རྩ་བ་དྲན་པར་འགྱུར་ཏེ། འདི་ནི་<line/>
བུད་མེད་དུ་སྐྱེ་བའི་ཐ་མ་ཡིན་ཏེ། སངས་རྒྱས་ཀྱི་བཀའ་འདི་དྲན་པར་བྱའོ་སྙམ་མོ། །དེ་ནས་ནམ་འཚོའི་བར་དུ་དགེ་བསྙེན་མའི་བསླབ་པའི་གཞི་འཛིན་པར་འགྱུར་ཏེ། དེའི་<line/>
ཚེ་ཀུན་ཏུ་དགའ་བ་ཞེས་བྱ་བའི་གཟུངས་སྔགས་བརྗོད་ནས། དེར་གང་གིས་ཚེ་རབས་དྲན་པར་གྱུར་པའི་ཏིང་ངེ་འཛིན་དང༌། བཟོད་པ་འཐོབ་པར་འགྱུར་རོ། །དེ་ནས་རིང་པོ་མི་ཐོགས་<line/>
པར་[?] དཔལ་[?] དེ་གདོང་དམར་རྣམས་འཛིན་པར་འགྱུར་ཏེ། དེ་དག་ཐོག་<span class="conversion-problem" title="128: Cannot convert ACIP {IPMA} because I is a &quot;vowel&quot; without an associated consonant.">IPMA</span>་ལི་ཡུལ་དུ་འགྲོ་འདོད་པ་དེའི་ཚེ་སངས་རྒྱས་བཅོམ་ལྡན་འདས་འདས་དེ་དག་དང༌། ལི་ཡུལ་གྱི་སྲུང་མའི་ལྷ་དེ་དག་<line/>
དང་ཁྲུལ་པོ་ཆེན་པོ་བཞི་དང༌། གནོད་སྦྱིན་ཀུན་ཏུ་རྒྱལ་དང༌། འཕྲོག་མ་བུ་དང་བཅས་པ་དང༌། བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་རྣམས་ཀ་པི་ལ་ནའི་<line/>
</page>
<page index="110" id="388A">༄༅། །མཆོད་རྟེན་དུ་ཐམས་ཅད་འོང་བར་འགྱུར་ཏེ། དེར་བཅོམ་ལྡན་འདས་ཀྱི་སྤྱན་སྔར་གཟུངས་སྔགས་བཤད་དོ། །དེའི་ཚེ་དེར་མཆོད་རྟེན་དེ་ཉིད་ལས་འདི་<line/>
ལྟར་བྱང་ཕྱོགས་པ་ལ་སོགས་པའི་དམག་འོང་བར་འགྱུར་ཏེ། ཤིན་ཏུ་མི་བཟད་པ་ཡིན་ནོ་ཞེས་སྒྲ་རང་འབྱུང་བར་འགྱུར་རོ། །དེའི་ཚེ་བྱང་ཆུབ་སེམས་དཔའ་སྤྱན་རས་གཟིགས་<line/>
དབང་ཕྱུག་དང༌། ལྷ་རྣམས་དང༌། འཕྲོག་མ་བུ་དང་བཅས་པ་དེ་དག་ཐམས་ཅད་མྱ་ངན་གྱི་གོ་བགོས་ནས། དེར་འོངས་ཏེ། འདི་སྐད་དུ། གདོང་དམར་རྣམས་ཀྱི་དམག་འོངས་<line/>
ཏེ༑ དྲི་གཙང་ཁང་དང༌། མཆོད་རྟེན་དང༌། དགེ་འདུན་གྱི་ཀུན་དགའ་ར་བ་རྣམས་ཀྱང་འཇིག་པར་བྱེད་ཀྱི། ཅི་ནས་ཡུལ་ཀུན་འཇིག་པར་མི་འགྱུར་བར་གྲོགས་གྱིས་ཤིག་ཅེས་<line/>
ཟེར་རོ། །དེ་ནས་དེའི་ཚེ་ན་དྲི་མ་མེད་པའི་འོད་ཀྱིས་འདི་སྐད་ཅེས་སྨྲས་སོ། །བདག་གིས་བགྱི་བ་གང་ལགས་པ་དེ་བཀའ་སྩོལ་ཅིག་དང༌། ཡུལ་གྱི་ཕྱིར་ཅི་སྟེ་བདག་གི་སྲོག་ཡལ་<line/>
དུ་ཟིན་ཀྱང་དེ་ལ་ཆགས་པ་མེད་དོ། །དེ་ནས་ལྷ་རྣམས་ཀྱིས་འདི་སྐད་ཅེས་སྨྲས་སོ། །འདི་ལ་ཐབས་གཅིག་ཁོ་ན་ཞིག་ཡོད་དེ། ཅི་ནས་ཡུལ་གྱི་མི་ཐམས་ཅད་ཀྱིས་ཐེག་པ་ཆེན་<line/>
པོའི་མདོ་དམ་པའི་ཆོས་པདྨ་དཀར་པོའི་མདོ་ཉི་ཤུ་རྩ་གཅིག་བྲིས་ལ་དམ་པའི་ཆོས་པདྨ་དཀར་པོ་ཆོས་ཀྱི་རྣམ་གྲངས་ཀྱི་སྲུང་མའི་ལྷ་དེ་དག་དང༌། མདོ་དེ་ལས་མིང་སྨོས་<line/>
</page>
<page index="111" id="388B">པའི་སྲིན་པོ་དང༌། སྲིན་མོ་གང་ཡིན་པ་དེ་དག་ལ་ཆོས་ཀྱི་སྦྱིན་པ་བྱ་བའི་ཕྱིར་ཨ་ཤྭ་དམ་པའི་མཆོད་རྟེན་ཆེན་པོ་བཀླག་པར་བྱ་སྟེ། རོ་དང་ལྡན་པའི་ཟས་རྣམས་ཀྱང་གཞག་པར་བྱའོ།།<line/>
མར་མེ་དེ་དག་ཀྱང་སྦྱར་བར་བྱའོ། །དེ་ནས་དྲི་མ་མེད་པའི་འོད་ཀྱིས་འདི་སྐད་ཅེས་སྨྲས་སོ། །བདག་གིས་ཡུལ་གྱི་ཕྱིར་ཐམས་ཅད་ལ་འདྲིར་གཞུག་པ་དང༌། ཀློག་ཏུ་གཞུག་པར་བསྒོ་<line/>
བའི་མཐུ་དེ་ལྟ་བུ་བདག་ལ་མེད་ཀྱི། ཡུལ་གྱི་ཕྱིར་བདག་ཉིད་ཀྱིས་ཀློག་ཅིང་རོ་དང་ལྡན་པའི་ཟས་རྣམས་ཀྱང་གཞག་གོ །མར་མེ་དེ་དག་ཀྱང་སྦྱར་རོ། །གང་གི་ཚེ་དྲི་མ་མེད་པའི་འོད་<line/>
ཀྱིས་དམ་པའི་ཆོས་པདྨ་དཀར་པོ་ཀློག་པ་དང༌། རོ་དང་ལྡན་པའི་ཟས་རྣམས་གཞག་པར་རྩོམ་པ་དེའི་ཚེ་གདོང་དམར་དེ་དག་ལོ་དང་པོ་ལ་ལི་ཡུལ་དུ་འགྲོ་བར་རྩོམ་པར་འགྱུར་རོ།།<line/>
དེ་ནས་ལོ་གསུམ་པའི་ཚེ་འགྲོ་ནུས་པར་འགྱུར་རོ། །དེའི་ཚེ་སྡིག་བྱེད་ཀྱི་གྲོགས་པོར་གྱུར་པའི་མི་རྒོད་ལྔ་བརྒྱ་པོ་གང་ཡིན་པ་དེ་དག་ཀྱང་དེའི་ཚེ་མི་རྒོད་ཀྱིས་འཛིན་པར་འགྱུར་རོ། །<line/>
དེའི་ཚེ་དྲི་མ་མེད་པའི་འོད་གཡེངས་པར་འགྱུར་ཏེ། དམ་པའི་ཆོས་པདྨ་དཀར་པོ་དག་ཀྱང་ཀློག་པར་མི་བྱེད། རོ་དང་ལྡན་པའི་ཟས་རྣམས་ཀྱང་འགྲེམས་པར་མི་བྱེད་དོ། །དེ་ནས་<line/>
གདོང་དམར་རྣམས་རང་གི་ཡུལ་ནས་འཕགས་ཏེ་སྟོན་ཟླ་ར་བ་ལ་ལི་ཡུལ་དུ་འགྲོ་བར་ཆས་སོ། །དེའི་ཚེ་ལིའི་རྒྱལ་པོ་སྲིན་མོ་དྲི་མ་མེད་པའི་འོད་ལ་མི་དགའོ། །དུ་བ་ལ་དང༌། ཨ་ཀུན་<line/>
</page>
<page index="112" id="389A">༄༅། །གཉིས་ཀྱང་དེའི་ཚེ་གཡེངས་པར་འགྱུར་ཏེ། ཀློག་པར་མི་བྱེད། རོ་དང་ལྡན་པའི་ཟས་རྣམས་ཀྱང་འགྲེམས་པར་མི་བྱེད། མར་མེའང་སྦྱར་བར་མི་བྱེད་དོ།།<line/>
དེ་ནས་ལྷ་རྣམས་ཙར་མིན་དྷའི་ཡུལ་དུ་གཡུལ་འགྱེད་དེ་ཕམ་པར་འགྱུར་རོ། །དེའི་ཚེ་དྲི་མ་མེད་པའི་འོད་ཀྱིས་དགག་དབྱེའི་ཚེས་བཅུ་བཞི་ལ་གཟུངས་སྔགས་བརྗོད་ནས་དེར་ལྷ་<line/>
རྣམས་ཀྱིས་ཡིད་དུ་མི་འོང་བའི་ཚིག་སྨྲས་པ། ཁྱོད་ཀྱིས་དམ་པའི་ཆོས་པདྨ་དཀར་པོའི་ཆོས་ཀྱི་རྣམ་གྲངས་བདག་གིས་ཉིན་གཅིག་བཞིན་དུ་ཆོ་ག་བཞིན་བཀླག་པར་བྱའོ་ཞེས་<line/>
གང་སྨྲས་པ་དེ་ཁྱོད་ཀྱིས་མ་བཀླགས་པའི་ཕྱིར་ཁོ་བོ་ཅག་ཕམ་པར་གྱུར་པས་སུམ་པ་རྣམས་འདིར་འོང་བར་འགྱུར་རོ་ཞེས་ཟེར་རོ།། །།དྲི་མ་མེད་པའི་འོད་ཀྱིས་ཞུས་<line/>
པ༑ བམ་པོ་བཞི་པ་སྟེ་ཐ་མ། དེ་ནས་དེའི་ཚེ་ལྷ་མོ་དྲི་མ་མེད་པའི་འོད་ཀྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། སྔོན་འབྱུང་བ་གང་ལགས་པ་<line/>
དང༌། སླད་ཀྱིས་ཇི་ལྟར་འགྱུར་བ་དང༌། ཅི་ནས་བདག་གིས་ཇི་ལྟར་དྲན་པར་འགྱུར་བ་བཤད་དུ་གསོལ། དེ་ནས་བཅོམ་ལྡན་འདས་ཀྱིས་འདི་སྐད་ཅེས་བཀའ་སྩལ་ཏོ། །མ་འོངས་<line/>
པའི་དུས་ན་ཡུལ་འདིར་འདི་ལྟ་བུ་འབྱུང་བར་འགྱུར་ཏེ། དེ་ལ་འདི་སྐད་ཅེས་བྱའོ། །ལི་ཡུལ་གྱི་རྒྱལ་སྲིད་སུམ་པས་འཛིན་པར་འགྱུར་ཏེ། དེ་ནའང་གང་གི་ཚེ་རྒྱལ་པོ་འཕགས་<line/>
</page>
<page index="113" id="389B">སྐྱེས་པོས་ཤཱཀྱའི་ཡུལ་དུ་དམག་དྲངས་པ་དེའི་ཚེ་ཤཱཀྱའི་ཡུལ་གྱིས་རྒྱལ་པོའི་འཁོར་དུ་གྱུར་པ་ཞིག་ཤཱཀྱ་དག་གི་ཟླ་ལ་གཡུལ་བཀྱེ་ནས། དེའི་ཕྱི་བཞིན་དུ་མི་གཞན་ཞིག་བྱུང་བ་དེས་<line/>
དེར༑ འདི་སྐད་དུ། ཁྱོད་ཀྱིས་ཤཱཀྱ་ཐམས་ཅད་ལ་བསླབ་པ་འཛིན་དུ་བཅུག་ནས། དེ་དག་གི་ཡུལ་དུ་དག་བྱུང་ནའང་འཐབ་མོ་མ་བྱས་པས་ན་མ་འོངས་པའི་དུས་སུ་གང་དུ་ཁྱོད་ཀྱི་སྐུ་གདུང་<line/>
དང༌། བསྟན་པ་འབྱུང་པ་དེར་ངས་དགེ་འདུན་གྱི་ཀུན་དགའ་ར་བ་རྣམས་དང༌། མཆོད་རྟེན་ཆེན་པོ་རྣམས་ཅི་ནས་ཀྱང་གཞིག་པར་བྱའོ་ཞེས་སྨོན་ལམ་བཏབ་བོ། །དེ་ནས་བཅོམ་ལྡན་<line/>
འདས་ཀྱིས་སྤྱན་རས་གཟིགས་དབང་ཕྱུག་ལ་པོས་ཏེ་བཀའ་སྩལ་པ། ནུ་སྡུག །གང་གི་ཚེ་བཅོམ་ལྡན་འདས་རིན་ཆེན་སྙིང་པོ་གྲོང་ཁྱེར་དུ་གཤེགས་པ་དེར་འུ་བུ་ཅག་གཉིས་ཀྱིས་<line/>
ལྷན་ཅིག་ཏུ་སངས་རྒྱས་སུ་ལུང་བསྟན་པ་ཐོབ་པ་དྲན་པ་གྱིས་ཤིག །དེ་ནས་ཡང་བཅོམ་ལྡན་འདས་ཀྱིས་སྤྱན་རས་གཟིགས་དབང་ཕྱུག་ལ་བཀའ་སྩལ་པ། ནུ་སྡུག །ལི་ཡུལ་དེར་<line/>
དེ་ལྟ་བུ་འོང་བའི་དུས་ལ་བབ་པ་ན་ཇི་ལྟར་ཡང་ཡུལ་དེ་ཅུང་ཟད་ཀྱང་འཇིག་པར་མི་འགྱུར་རོ། །དེ་ནས་དེའི་ཚེ་བཅོམ་ལྡན་འདས་ཀྱིས་ནོར་བུ་བཟང་ལ་འདི་སྐད་ཅེས་བཀའ་སྩལ་ཏོ། །བྱང་<line/>
ཆུབ་སེམས་དཔའ་སྤྱན་རས་གཟིགས་དབང་ཕྱུག་དང༌། ངས་དགོངས་ཏེ། ཨུ་རྒྱན་གྱི་ཡུལ་དེར་ལུང་ཇི་ལྟར་བསྒོ་བ་དེ་བཞིན་དུ་འདིའང་ཟུངས་ཤིག །དེ་ནས་གང་གི་ཚེ་བཅོམ་ལྡན་<line/>
</page>
<page index="114" id="390A">༄༅། །འདས་ཀྱིས་ལི་ཡུལ་དུ་སུམ་པ་འོངས་པ་དེ་ལྟར་ཐུགས་སུ་ཆུད་པ་དེའི་ཚེ་སྤྱན་རས་གཟིགས་དབང་ཕྱུག་ལ་འདི་སྐད་ཅེས་བཀའ་སྩལ་ཏོ། །ནུ་སྡུག།<line/>
ཁྱོད་ཀྱིས་ལི་ཡུལ་འདི་ལྟ་བུར་འགྱུར་བའི་དུས་ལ་བབ་པ་དེའི་ཆེ་སྐབས་ཕྱེ་ཞིག །དེ་ནས་དེའི་ཚེ་སྤྱན་རས་གཟིགས་དབང་ཕྱུག་གི་ཆ་ལུགས་ཀྱི་གཟུགས་བྱས་ནས་དགེ་སློང་ཞིག་<line/>
ལ་བྱིན་ཏེ། དེས་ལི་ཡུལ་དེར་ཁྱེར་ཏེ་འོང་བར་འགྱུར་རོ། །དེའི་ཚེ་བྱང་ཆུབ་སེམས་དཔའ་འཕགས་པ་སྤྱན་རས་གཟིགས་དབང་ཕྱུག་གིས་ལི་ཡུལ་དང༌། དམག་གི་དཔུང་འཛིན་<line/>
པའི་ལྷ་གང་ཡིན་པ་དེ་དག་ལ་སྐུལ་བར་བྱེད་དོ། །དགེ་སློང་དེའང་ཕྱིས་གསེར་གྱི་ཡུལ་དུ་སྐྱེ་བར་འགྱུར་ཏེ། བསོད་ནམས་ལ་དགའ་བ་ཞེས་བྱ་བར་འགྱུར་རོ། །གང་གི་ཚེ་ཤི་<line/>
འཕོ་བར་འགྱུར་བ་དེའི་ཚེ་ཡང་སངས་རྒྱས་ཀྱི་ཞིང་ཡོངས་སུ་དག་པར་འགྲོ་བར་འགྱུར་རོ། །གང་གི་ཚེ་སུམ་པ་འོང་བར་འགྱུར་བ་དེའི་ཚེ་དགུན་ཟླ་ཐ་ཆུང་ཚེས་བཅོ་ལྔ་ཉའི་ནམ་<line/>
ཕྱེད་ན་དེ་དག་གིས་དྲི་མ་མེད་པའི་འོད་དེ་ལ་བོས་ཏེ། འདི་ལྟ་སྟེ། ཀྱེ་རབ་ངེས། ལི་ཡུལ་དུ་དམག་འོངས་སོ། །རྒྱལ་པོའང་ཕྱིར་བྱུང་སྟེ། ཡུལ་ཡང་ཤིན་ཏུ་མི་བཟད་པའི་དུས་<line/>
ལ་བབ་པོ་ཞེས་ཟེར་རོ། །གནོད་སྦྱིན་སེར་སྐྱས་ཀྱང༌། འདི་སྐད་དུ། ཁྱོད་དང་ལྷན་ཅིག་ཏུ་ལི་ཡུལ་བསྲུང་བའི་ཕྱིར་ལག་ཏུ་མནོས་པའི་ལྷ་དང༌། གནོད་སྦྱིན་གང་ཇི་སྙེད་ཡོད་པ་དེ་<line/>
</page>
<page index="115" id="390B">དག་ལ་ཅི་ནས་གསེར་གྱི་ཡུལ་སྲུང་བ་དང༌། ཅི་ནས་སུམ་པ་དག་གིས་གཤིག་པ་མི་འགྱུར་བ་དེ་ལྟ་བུར་བསྒོ་ཞིག་ཅེས་ཟེར་རོ། །དེ་དག་ཀྱང༌། འདི་སྐད་དུ་།བདག་ཅག་གིས་ཡིད་བཞིན་གྱི་ནོར་བུ་<line/>
རིན་པོ་ཆེ་གང་གིས་ཁྱོད་ལས་བྱེད་ནུས་པར་འགྱུར་བ་དང༌། ཅི་ནས་སུམ་པ་རྣམས་ཕྱིར་ལྡོག་པར་འགྱུར་བ་དང༌། རྒྱལ་པོའང་ཕྱིར་རང་གི་ཡུལ་དུ་འོང་བར་འགྱུར་བ་དེ་ལྟ་བུ་སྦྱིན་པར་<line/>
བྱའོ་ཞེས་ཟེར་རོ། །དེའི་ཚེ་ཅི་ནས་སངས་རྒྱས་དེ་དག་གི་ཆོས་བཤད་པ་ཐམས་ཅད་དེར་ཡོངས་སུ་ཤེས་པར་འགྱུར་བའི་གཟུངས་སྔགས་དེའང་བྱིན་ནོ། །ཏདྱ་ཐཱ། ཨུ་ཀ་སེ་མུ་ཀ་སེ།<line/>
ཨུ་ཀུ་རུ་མུ་ཀུ་ཕུ་རུ་སྭཱཧཱ། ཏདྱ་ཐཱ། ནི་ཛི་ཏེ་བི་རྫི་ཏེ། བྷ་ཤི་ཏེ། དྷརྨ་སྐན་དྷ། ཨ་པ་ར་ཛི་ཏ། ཨིནྡྲ་བརྫི་ཏེ་ཕུཿ་སྭཱཧཱ། འདི་སྐད་དུ་།གཟུངས་སྔགས་འདི་དག་ཟླ་བ་གཅིག་གི་བར་དུ་ཕྱེ་མ་རེད་ཀྱི་དུས་<line/>
སུ་ལན་བརྒྱ་རྩ་བརྒྱད་བརྒྱད་རྗོད་ཅིག་དང༌། ཇི་ལྟར་འགྱུར་བ་བདག་གིས་ཁྱོད་ལ་བསྟན་པར་བྱ་སྟེ། གཟུངས་སྔགས་དེ་དག་བསྟན་པར་བྱའོ་ཞེས་ཀྱང་ཟེར་རོ། །གང་གི་ཚེ་རབས་ངེས་ཀྱིས་ཟླ་བ་<line/>
གཅིག་གི་བར་དུ་གཟུངས་སྔགས་བཟླས་བརྗོད་ནས་དེའི་དབྱིད་ཟླ་ར་བ་ཚེས་བཅུ་བཞི་ལ་ལྷ་རྣམས་ཀྱིས་བརྗོད་དུ་བཅུག་པའི་གཟུངས་སྔགས་གང་ཡིན་པ་དེ་བརྗོད་ན་དེའི་ཚེ་བསམ་<line/>
གཏན་གྱི་མདུན་ཁང་གི་སྟེང་ཁང་དུ་དེ་བཞིན་གཤེགས་པ་ཤཱཀྱ་ཐུབ་པ་དང༌། དེ་བཞིན་གཤེགས་པ་མི་འཁྲུགས་པ་དང༌། དེ་བཞིན་གཤེགས་པ་རིན་པོ་ཆེའི་ཏོག་དང༌། དེ་བཞིན་<line/>
</page>
<page index="116" id="391A">༄༅། །གཤེགས་པ་འོད་དཔག་མེད་དང༌། དེ་བཞིན་གཤེགས་པ་རྔ་སྒྲ་དང༌། སངས་རྒྱས་བཅོམ་ལྡན་འདས་ཇི་སྙེད་དེར་འདུག་པར་འགྱུར་བའི་སངས་རྒྱས་<line/>
བཅོམ་ལྡན་འདས་དེ་དག་ཐམས་ཅད་ཐབས་གཅིག་ཏུ་ཆོས་བགྲོ་བ་མཛད་མཛད་པ་དེར་སངས་རྒྱས་བཅོམ་ལྡན་འདས་ཆོས་ཀྱི་འབྱུང་གནས་ཞེས་བྱ་བ་གངྒཱའི་ཀླུང་གི་བྱེ་མ་<line/>
སྙེད་གཤེགས་སོ། །ལྷའི་རྒྱལ་པོ་སུམ་ཅུ་རྩ་གཉིས་ཀྱང་དེར་འོངས་ཏེ། དྲི་མ་མེད་པའི་འོད་ལས་རབ་ངེས་ཞེས་བྱ་བར་འགྱུར་བ་དེའི་ཐད་དུ་ཚེས་བཅུ་བཞིའི་ཉིན་པར་འོང་བར་<line/>
འགྱུར་ཏེ། བ་ལང་བ་སུམ་པ་རྣམས་དཔྱིད་ཟླ་ཐ་ཆུང་ལ་ངེས་པར་ཕྱིར་ལྡོག་པར་འགྱུར་རོ། །དེའི་ཚེ་གཟུངས་སྔགས་གང་གིས་སུམ་པ་རྣམས་ཕྱིར་ལྡོག་པར་འགྱུར་བ་དང༌། མུ་<line/>
གེའང་འབྱུང་བར་མི་འགྱུར་བ་དང༌། དེ་བཞིན་གཤེགས་པ་ཆོས་ཀྱིས་འབྱུང་གནས་ཞེས་བྱ་བ་དེ་དག་གཤེགས་པར་འགྱུར་བའི་གཟུངས་སྔགས་དེ་དག་ཀྱང་བྱིན་ནོ། །དེ་<line/>
བཞིན་གཤེགས་པ་ཆོས་འཛིན་ལ་ཕྱག་འཚལ་ལོ། །དེ་བཞིན་གཤེགས་པ་ཆོས་དཔའ་བའི་རིགས་ལ་ཕྱག་འཚལ་ལོ། །དེ་བཞིན་གཤེགས་པ་ཆོས་སྣང་ལ་ཕྱག་<line/>
འཚལ་ལོ། །དེ་བཞིན་གཤེགས་པ་ཆོས་དགྱེས་ལ་ཕྱག་འཚལ་ལོ། །དེ་བཞིན་གཤེགས་པ་ཆོས་གནས་ལ་ཕྱག་འཚལ་ལོ། །དེ་བཞིན་གཤེགས་པ་ཆོས་ཀྱི་ཏོག་ལ་ཕྱག་<line/>
</page>
<page index="117" id="391B">འཚལ་ལོ། །དེ་བཞིན་གཤེགས་པ་ཆོས་ཀྱི་གཟི་བརྗིད་ལ་ཕྱག་འཚལ་ལོ། །དེ་བཞིན་གཤེགས་པ་ཆོས་དབང་ལ་ཕྱག་འཚལ་ལོ། །དེ་བཞིན་གཤེགས་པ་ཆོས་བརྟན་ལ་ཕྱག་<line/>
འཚལ་ལོ། །དེ་བཞིན་གཤེགས་པ་ཆོས་བརྩེགས་ལ་ཕྱག་འཚལ་ལོ། །ཏདྱ་ཐཱ། བུ་བུ་བུ་བུ། དྷ་རྨ་ཨ་དྷི་ཥྛི་ཏེ་ཕུཿ། ཨ་ཨ་ཨ་ཨ། ད་ཀུ་ལ་ཨ་དྷི་ཥྛི་ཏེ། བ་ན་ཛ་རཻ་ཕུག་ཙ་རཻ་ཕུཿ། བི་<line/>
བི་བི་བི་ཕུཿ། ས་ས་ས་ས་ཕུཿ། ཀཽ་ཀཽ་ཀཽ་ཀཽ་ཕུཿ། ཧཱ་ཧཱ་ཧཱ་ཧཱ་ཕུཿ་སྭཱཧཱ། གཟུངས་སྔགས་འདི་ནི་ས་འཛིན་པ་ཞེས་བྱ་སྟེ། བབ་ཅོལ་ལ་ཞུགས་པའི་སེམས་ཅན་གང་ཡིན་པ་དེས་ལན་<line/>
བརྒྱ་རྩ་བརྒྱད་བཟླས་བརྗོད་བྱས་ན་དེ་ལས་ཐར་བར་འགྱུར་རོ། །གང་གི་ཚེ་དམག་བྱུང་ན་དེའི་ཚེ་ཡང་བཟླས་བརྗོད་བྱའོ། །དེ་ནས་དེའི་ཚེ་སངས་རྒྱས་བཅོམ་ལྡན་འདས་རྣམས་<line/>
ཀྱིས་གཞོན་ནུ་རྡོ་རྗེ་སྡེ་དང༌། ལྷ་མོ་རབ་དེས་ཞེས་བྱ་བར་འགྱུར་བ་གང་ཡིན་པ་དེའི་དོན་གྱི་ཕྱིར་དེར་ཚེས་བཅུ་བཞིའི་ཉིན་པར་སྐར་རྔོའི་རྒྱལ་པོ་རྣམ་པར་རྒྱལ་བའི་གོ་ཆ་ལ་དམ་<line/>
པ་སྩོལ་བར་མཛད་དོ། །གང་གི་ཚེ་དེར་རྒྱ་དང༌། སུམ་པ་འོང་བར་འགྱུར་བ་དེའི་ཚེ་དེ་ལི་ཡུལ་དུ་རྒྱལ་སྲིད་འཛིན་པར་འགྱུར་ཏེ། ཡུལ་གྱི་ཕྱིར་བླུས་འཇལ་བར་འགྱུར་རོ། །དྲི་གཙང་<line/>
ཁང་དང༌། དགེ་འདུན་གྱི་ཀུན་དགའ་ར་བ་དང༌། མཆོད་རྟེན་རྣམས་གདོང་དམར་དག་གིས་བསྲེགས་པའང་ཕྱིར་འཆོས་པར་བྱེད་དོ། །ལོ་དུ་མར་མུལ་བདེ་བ་དང༌། ལོ་ལེགས་པ་<line/>
</page>
<page index="118" id="392A">༄༅། །དང༌། ཡིད་དུ་འོང་བར་གནས་པར་འགྱུར་ཏེ། དེའི་ཚེ་གཟུངས་འདིའང་སྩོལ་བར་མཛད་དོ། །ན་མོ་དྷརྨ་ཙིན་ཏ་ཀུ་ལ་སྱ། ཏ་ཐཱ་ག་ཏ་སྱ། ཏ་དྱ་ཐཱ། ཙ་ཙ་ཙ་<line/>
ཙ༑ ཨཱ་ཨཱ་ང་ཨཱ། རུ་ཙ་ན་གནྡྷེ། པ་རུ་ར་གནྡྷེ། རོ་དྷ་ནཱ་ཏིཥྛི་ཏེ་ཀུ་ལ་ཨ་དྷིཥྛི་ཏེ་སྭཱཧཱ། གཏེར་རྙེད་པར་འདོད་པའམ། ཡང་ན་ནོར་མང་པོ་རྙེད་པར་འདོད་ན་ཁ་ཟས་མི་ཟ་བར་གཟུངས་<line/>
སྔགས་འདི་ལན་བརྒྱ་རྩ་བརྒྱད་བཟླས་བརྗོད་བྱའོ། །སྒྲུབ་པའི་ཐབས་ནི་འདི་ཡིན་ཏེ། ཞག་བདུན་གྱི་བར་དུ་བསླབ་པ་བཟུང་ལ་ཤ་མི་བཟའ་བར་འོ་ཐུག་གམ། འབྲས་ཆན་བཟའ་<line/>
བར་བྱའོ། །ཞག་བདུན་པའི་ཉིན་པར་ནི་ཁ་ཟས་མི་བཟའ་བར་ནང་པར་ཁྲུས་བྱས་ལ་གཟུངས་སྔགས་འདིའང་བཟླས་བརྗོད་བྱས་ཏེ། རིའི་རྩེ་མོར་འཕགས་པ་སྤྱན་རས་གཟིགས་<line/>
དབང་ཕྱུག་གི་མདུན་དུ་ལན་སྟོང་བཟླས་བརྗོད་བྱའོ། །པདྨ་སྟོང་གི་སྟེང་དུ་གསེར་གྱི་པདྨ་བདུན་བཞག་སྟེ། བྱང་ཆུབ་སེམས་དཔའི་མདུན་དུ་གུར་གུམ་གྱིས་དཀྱིལ་འཁོར་བྱས་ལ་<line/>
རོ་དང་ལྡན་པའི་ཟས་སྣ་བརྒྱད་གུར་གུམ་གྱིས་བསྒོས་པ་དང༌། གུར་གུམ་གྱིས་ཆུས་བཀང་བའི་སྣོད་བཞི་བཞག་སྟེ། དེར་སྦྱིན་སྲེག་འདིའང་བྱ་སྟེ། ཨ་ག་རུ་ནག་པོ་དང༌། ཙནྡན་<line/>
དཀར་པོ་དང༌། ཙནྡན་དམར་པོ་དང༌། ཙནྡན་སེར་པོ་རྣམས་ཀྱི་ཡམ་སྲེག་ཤིང་དང༌། འབྲས་མ་དྲུས་པ་དང༌། ཤ་རི་བ་རྣམས་བསྲེག་པར་བྱའོ། །ཆོ་ག་ནི་འདི་ལྟར་བྱ་སྟེ། དཀྱིལ་<line/>
</page>
<page index="119" id="392B">འཁོར་དུས་སུ་རྔ་ཡབ་སྟོང་ལ་ལན་རེ་བཟླས་བརྗོད་བྱ་སྟེ་སྦྱིན་སྲེག་བྱའོ། །ཨ་ག་རུ་དང༌། རྒྱ་སྤོས་དང༌། ཀ་ལི་ཡ་ཀ་དང༌། ག་པུར་དང༌། ཤི་ལི་ཡ་ཀ་དང༌། གུར་གུམ་དང༌། དུ་རུ་ཀ་<line/>
རྣམས་ཀྱི་བདུག་པས་ཀྱང་དེར་བདུག་པར་བྱའོ། །དེའི་ཚེ་གཟུངས་སྔགས་འདིའང་ཇི་ལྟར་རྟ་གནས་ཀྱི་རིག་སྔགས་བཤད་པའི་ཆོ་ག་རྒྱས་པ་བཞིན་དུ་བཟླས་བརྗོད་བྱའོ། །གནས་དེར་<line/>
རིའང་འདྲི་བར་བྱའོ། །ཡང་ན་རིའི་སྟེང་དུ་བཟླས་བརྗོད་བྱའོ། །དེ་ནས་དེའི་ཚེ་བཅོམ་ལྡན་འདས་ཀྱིས་བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་ལ་འདི་སྐད་ཅེས་བཀའ་སྩལ་<line/>
ཏོ༑ །དེའི་ཚེ་ཁྱོད་ཀྱིས་རབ་ངེས་དེ་ལ་དྲན་པར་གྱིས་ལ་ཆོ་ག་རྒྱས་པར་འདིའང་ཤོད་ཅིག་དང༌། སངས་རྒྱས་ཀྱི་བཀའ་བཞིན་དུ་བྱེད་པ་གང་ཡིན་པའི་བྱང་ཆུབ་སེམས་དཔའ་སྤྱན་རས་<line/>
གཟིགས་དབང་ཕྱུག་དང༌། དབང་ཕྱུག་གི་ལྷ་དང༌། ལྗོན་པའི་དབང་ཕྱུག་རྒྱལ་པོ་དང༌། སྙིང་རྗེའི་དབང་ཕྱུག་དང༌། སྤོང་བའི་འོད་ཀྱི་དབང་ཕྱུག་དང༌། དྲི་ཟའི་དབང་ཕྱུག་དང༌། ཚོགས་<line/>
ཀྱི་དབང་ཕྱུག་དང༌། འཇིག་རྟེན་དབང་ཕྱུག་དང༌། འོད་ཀྱི་དབང་ཕྱུག་དང༌། རིགས་ཀྱི་དབང་ཕྱུག་དང༌། ཆོས་ཀྱི་དབང་ཕྱུག་དང༌། བྱང་ཆུབ་སེམས་དཔའ་དེ་དག་དེར་འོང་བར་འགྱུར་རོ།།<line/>
གསང་སྔགས་འདིའང་བཤད་དེ། རབ་ངེས། གསང་སྔགས་འདི་བརྗོད་ཅིག་ཟེར་རོ། །སངས་རྒྱས་ལ་ཕྱག་འཚལ་ལོ། །ཆོས་ལ་ཕྱག་འཚལ་ལོ། །དགེ་འདུན་ལ་ཕྱག་འཚལ་<line/>
</page>
<page index="120" id="393A">༄༅། །ལོ༑ ༑བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ལ་ཕྱག་འཚལ་ལོ། །སྔོན་གྱི་ཚེ་ན་བསམ་པ་ཡི། །གསང་<line/>
སྔགས་རབ་ཏུ་བཤད་པ་འདི། །སེམས་ཅན་རྣམས་ལ་སྙིང་བརྩེའི་ཕྱིར། །ཆོ་ག་འདི་ནི་བཤད་པར་བྱ། །བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་<line/>
གཟིགས་དབང་ཕྱུག་སྙིང་རྗེ་ཆེན་པོ་དང་ལྡན་པ་ལ་ཕྱག་འཚལ་ལོ། །བཅིང་བ་ཐམས་ཅད་ཚར་གཅོད་པར་མཛད་པ་ལ་ཕྱག་འཚལ་ལོ། །འཇིགས་པ་ཐམས་ཅད་རབ་ཏུ་ཞི་བར་<line/>
མཛད་པ་ལ་ཕྱག་འཚལ་ལོ། །སེམས་ཅན་ཐམས་ཅད་ལ་བྱམས་པར་སེམས་པ་ལ་ཕྱག་འཚལ་ལོ། །སེམས་ཅན་ཐམས་ཅད་བདེ་བྱེད་པའི། །རིག་སྔགས་འདི་ནི་རབ་ཏུ་<line/>
བཤད། །ཏདྱ་ཐཱ། ཙ་ར་ཙ་ར་ཎི། ས་ར་ས་ར་ཏེ། ས་ར་བི་ས་ར། བུདྡྷ་བུདྡྷ། བོ་དྷ་ཡ་བོ་དྷ་ཡ། སརྦ་སཏྭ་ཧི་ཏ། ཨ་ནུ་ཀ་མ་བི། བོ་དྷ་ཡ་བོ་དྷ་ཡ། མི་ཏེ་ཨཱཪྻཱ་བ་ལོ་ཀེ་ཏེ་ཤྭ་རཱ་ཡ། སྨ་<line/>
ར་སྨ་ར་ས་མ་ཡ་ན། སརྦ་སཏྭ་ནཱན། མཻ་ཏྲེ་ཙི་ད་ཏཱ་ནཱན། ཡ་ས་སརྦ་སཏྭ་ནཱན། མོར་ཤ་ར། ཀི་རི་ཀི་རི་ཀི་རི་ཀི །ཀི་རི་ཀི་རི་ཀི་རི། ཀི་ཀི་རི་ཀི་རི། ཏུ་རུ་ཏུ་རུ་ཏུ་རུ་ཏུ་རུ། བོ་དྷི་ཡ་བོ་དྷ་ཡཱ་<line/>
མཻ་ཏྲེ། ཧུ་རུ་ཧུ་རུ། མུ་རུ་མུ་རུ། ཤཱིགྷྲནྣ་ཨ་གཙྪ། ཨ་གཙྪ། སརྦ་སཏྭ་ཧི་ཏ། རུ་ཀ་མ་བཱི་སརྦ་སིད་དྷེ་ཥུ་མ་ཧཱ་ཀ་རུ་ཎི་ཀ །དཪྴ་ཡུ་རུ་པ་ན། སཱ་དྷ་ཡ་སཱ་དྷ་ཡ། བི་དྷྱ་ན་དེ་ཧི། དེ་ཧི་<line/>
</page>
<page index="121" id="393B">མེ་བར་ན། དྷ་ནན། གྷ་ནན་གྷ་ནན། སུ་རུ་མི་སུ་རུ་མི། མཧཱ་སུ་རུ་མེ་སྭཱཧཱ༑ ན་མོ་ཨཱཪྻཱ་བ་ལོ་ཀེ་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། སི་ད་དྷྱ་ན་ཏུ་མནྟྲ་པ་ད་སྭཱཧཱ། ན་མོ་རཏྣ་ཏྲ་<line/>
ཡཱ་ཡ། ན་མོ་ཨཱཪྻ་བ་ལོ་ཀེ་ཏེ་ཤ་ར་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། དྷུ་རུ་དྷུ་རུ། ཨི་སི་ལི་མི་ལི་ནི། ཧུ་ཧུ་མ་མ་ལི་ནི། དུ་དུ་བེ་ན་མ་ན་མཱ་སྭཱཧཱ། ན་མོ་རཏྣ་ཏྲ་ཡཱ་ཡ།<line/>
ན་མོ་ཨཱཪྻཱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭ་ཡ། མཧཱ་སཏྭ་ཡ། ཏདྱ་ཐཱ། མུག་ཏེ་བི་མུག་ཏེ། ཙྪེ་ད་ནི་ཙྪེ་ད་ནི། བིད་ཙྪེ་ད་ནི་བིད་ཙྪེ་ད་ནི། ནིར་མ་ལེ། མངྒ་ལྱེ། སུ་མུ། ཁེ་བི་མུ་ཁཻ།<line/>
འཇིགས་པ་ཐམས་ཅད་ལས་རྣམ་པར་ཐར་བར་བྱེད་པ། གནོད་པ་ཐམས་ཅད་ལས་རྣམ་པར་ཐར་བར་བྱེད་པ་ནི་རྒྱལ་པོའི་འཇིགས་པ་དང༌། ཆོམ་རྐུན་གྱི་འཇིགས་པ་དང༌། འཆི་<line/>
བའི་འཇིགས་པ་དང༌། མི་མཛའ་བའི་འཇིགས་པ་དང༌། དུག་གི་འཇིགས་པ་དང༌། མཚོན་གྱི་འཇིགས་པ་དང༌། མེའི་འཇིགས་པ་དང༌། ཆུའི་འཇིགས་པ་དང༌། ཕ་རོལ་གྱི་དམག་<line/>
ཚོགས་ཀྱི་འཇིགས་པ་དང༌། དམག་གི་ནང་ན་འདུག་པ་དང༌། ཆོམ་རྐུན་གྱི་ནང་ན་འདུག་པ་དང༌། སེངྒེའི་ནང་ན་འདུག་པ་དང༌། སྟག་གི་ནང་ན་འདུག་པ་དང༌། དོམ་གྱི་ནང་ན་<line/>
འདུག་པ་དང༌། གཟིག་གི་ནང་ན་འདུག་པ་དང༌། གཅན་གཟན་ཁྲོ་བོའི་ནང་ན་འདུག་པ་དང༌། སྤྲུལ་ནག་པོའི་ནང་ན་འདུག་པ་དང༌། ལྕགས་སྒྲོག་ཏུ་བཅུག་པ་དང༌། ཤིང་སྒྲོག་ཏུ་<line/>
</page>
<page index="122" id="394A">༄༅། །བཅུག་པ་དང༌། ཀོ་དྲར་བཅུག་པ་དང༌། སྤྲུལ་པོ་ཆེའི་ནང་ན་འདུག་པ་དང༌། གླང་པོ་ཆེའི་ནང་ན་འདུག་པ་དང༌། རྒྱ་མཚོའི་ནང་ན་འདུག་པ་དང༌། དུས་<line/>
ཀྱི་ཞགས་པས་ཟིན་པ་དང༌། སྡུག་བསྔལ་ཐམས་ཅད་ལས་ཐར་པར་འགྱུར་ཞིང་གནོད་པ་ཐམས་ཅད་ལས་ཐར་བར་འགྱུར་རོ། །འཕགས་པ་སྤྱན་རས་གཟིགས་དབང་ཕྱུག་<line/>
བདག་ལ་བསྲུང་དུ་གསོལ། བསྲུང་དུ་གསོལ། ཧ་ཏེ་བི་ཧ་ཏེ། ཧ་རེ་བི་ཧ་རེ། སརྦ་བི་དྷ་ན་ས་ཡ་པྲ་ཏྱཱརྠ་ཀ་མ་མོཀྴ་ཎི་བཱིཪྻ་ཎི་སྭཱཧཱ། དཀོན་མཆོག་གསུམ་ལ་ཕྱག་འཚལ་<line/>
ལོ༑ ༑བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་སྙིང་རྗེ་ཆེན་པོ་དང་ལྡན་པ་སེམས་ཅན་ཐམས་ཅད་ལ་སྙིང་བརྩེ་བ་ལ་ཕྱག་<line/>
འཚལ་ལོ། །སེམས་ཅན་ཐམས་ཅད་ལ་བྱམས་པར་སེམས་པ་ལ་ཕྱག་འཚལ་ལོ། །སེམས་ཅན་ཐམས་ཅད་སྡུག་བསྔལ་ལས་རབ་ཏུ་ཐར་བར་མཛད་པ་ལ་ཕྱག་འཚལ་<line/>
ལོ༑ ༑བཅིངས་པ་ཐམས་ཅད་གཅོད་པར་བྱ་མཛད་པ་ལ་ཕྱག་འཚལ་ལོ། །འཇིགས་པ་ཐམས་ཅད་རབ་ཏུ་ཞི་བར་མཛད་པ་ལ་ཕྱག་འཚལ་ལོ། །དེ་ལ་ཕྱག་འཚལ་ནས་<line/>
འཕགས་པ་སྤྱན་རས་གཟིགས་དབང་ཕྱུག་གི་སྙིང་པོ་ལས་དང༌། དོན་ཐམས་ཅད་སྒྲུབ་པ། ནད་ཐམས་ཅད་ལས་རྣམ་པར་ཐར་བར་བྱེད་པ་འདི་བརྗོད་པར་བྱའོ། །ཏདྱ་<line/>
</page>
<page index="123" id="394B">ཐཱ༑ སུ་རུ་སུ་རུ་སུ་རུ། ཏུ་རུ་ཏུ་རུ། ཧི་ལི་མི་ལི། སི་ལི་སི་ལི། དི་སི་ལི། ཛཱ་ལེ་ཛཱ་ལེ་ནཻ། ཨུ་ཁཻ་མུ་ཁེ། པུཀྐ་སི་གཽ་རི་གནྡྷ་རི། ཌོམྦི་ནི་མ་ཏང་གི་པུག་ཀ་སེ། དྷུ་རེ་དྷུ་རེ་དྷུ་རེ་དྷུ་རེ།<line/>
དྷརྨེ་དྷརྨེ། དྷརྨི་ནེ། ཤཱནྟེ་ཤཱནྟ་ནི་མཱ་སེ་མུག་ཏེ། བི་མུག་ཏཻ། ཛ་ཡེ་བི་ཛ་ཡེ། ཧི་ལི་ཧི་ལི་མི་ཧ་ལི་མཧཱ་ལི་མེ། ཧི་ལི་མི་ལི། སུ་བ་ནེ་སུ་མ་ནེ། སུ་ར་སེ། ཨ་པྲི་ཏ་སཱ་དྷ་ནི། ན་དྷེ་ན་དྷེ་<line/>
མུ་ཁཻ། ཙནྡྲེ་ཙནྡྲེ་མུ་ཁེ། པདྨེ་པདྨ་མུ་ཁེ། ཤུདྡྷ་ཀན་ཋེ། སཱུཪྻ་པྲ་བྷེ་སཱུཪྻ་རཤྨཱི་ས་ཏྲི་ཤི་བྲམ་ཤེ་བྲཧྨ་སྭཱ་རེ་ཨིནྡྲི། ཨནྡྲ་ཀྲ་མཻ། བྷ་ཡ་ཨ་ར་ཛེ། ཨ་མྲྀ་ཏ་མ་ཧཱ་པྲ་བྷེ་དུནྡུ་བྷི་སྭཱ་རེ། མ་<line/>
དྷུ་རེ་སྭཱ་རེ། སརྦ་སཏྭ། ཨ་ནུ་ཀམ་བྷ་ཡ། སཱ་དྷ་ཡ་སཱ་དྷ་ཡ། བུདྡྷ་མ་ནུ་སྨ་རཱ་ཧཱི། དྷརྨ་མ་ནུ་སྨ་རཱ་ཧཱི། སངྒ་མ་ནུ་སྨ་རཱ་ཧཱི། བུདྡྷྱ་བུདྡྷྱ། ཧྲྀ་ད་ཡ་མ་ནུ་སྨ་ར། བོ་དྷ་ཡ་བོ་དྷ་ཡ། བོ་དྷི་སཏྭ་མེ་<line/>
ཀརྨ་སཱ་དྷ་ཡ། བར་སཏྭཱ་ཡ་སྭཱཧཱ། ཀཱ་རུ་ནི་ཀཱ་ཡ་སྭཱཧཱ། ཀརྨ་མེ་ས་དྷཱ་ཡ་སྭཱཧཱ། ན་མོ་ཨཱཪྻཱ་ཝ་ལོ་ཀི་ཏེ་ཤྭ་རཱ་ཡ། སིདྡྷྱན་དུ་མནྟྲ་པ་དཻཿ་སྭཱཧཱ། གང་གི་ཚེ་འདི་དག་ལན་བརྒྱ་རྩ་བརྒྱད་<line/>
བཟླས་བརྗོད་བྱས་ན། པདྨའི་སྦྱིན་སྲེག་བྱས་པར་འགྱུར་ཏེ། དེའི་ཚེ་གསང་སྔགས་འདི་དག་བཟླས་བརྗོད་བྱའོ། །ན་མོ་རཏྣ་ཏྲ་ཡཱ་ཡ། ན་མོ་ཨཱཪྻཱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་<line/>
ཡ༑ མཧཱ་སཏྭཱ་ཡ། ཏདྱ་ཐཱ། ཁི་རི་ཁི་རི། ཙི་རི་ཙི་རི། སུ་རུ་སུ་རུ། གཙྪ་གཙྪ། ཡ་ཐཱ་སུ་ཁན། ཨཱཪྻཱ་བ་ལོ་ཀེ་ཏེ་ཤྭ་རཱ་ཡ་སྭཱཧཱ། ལན་གསུམ་བརྗོད་པར་བྱའོ། །མེ་ཏོག་དང༌། བདུག་<line/>
</page>
<page index="124" id="395A">༄༅། །པ་ལའང་ལན་གསུམ་བཟླས་བརྗོད་བྱ་སྟེ། ཨ་ག་རུའི་བདུག་པ་བསྲེགས་ལ་འཕགས་པ་སྤྱན་རས་གཟིགས་དབང་ཕྱུག་ལ་སླར་གཏང་བར་བྱའོ། །<line/>
འདིའི་ཆོ་གར་བྱ་བ་ཐམས་ཅད་ནི་སྔར་བཤད་པའི་ཆོ་ག་རྒྱས་པའི་ནང་དུ་འདུས་སོ། །རྟ་གནས་ཀྱི་རིག་སྔགས་ཀྱི་དཀྱིལ་འཁོར་ལས་བཟླས་བརྗོད་ཇི་ལྟར་བྱ་བ་བཞིན་དུ་འཕགས་<line/>
པ་སྤྱན་རས་གཟིགས་དབང་ཕྱུག་གི་ཆོ་ག་འདིའང་དེ་བཞིན་དུ་བཟླས་བརྗོད་བྱ་སྟེ། ཆོ་ག་དེ་ཉིད་དང་འདྲའོ། །དེའི་ཚེ་གཟུངས་སྔགས་འདིའང་གསེར་གྱི་པདྨའི་ཆོ་ག་མཆོད་<line/>
པའི་སྐབས་སུ་བཤད་པ་དེ་བཞིན་དུ་བརྗོད་པར་བྱའོ། །དེའི་ཚེ་མདོ་འདིའང་གསེར་གྱི་རིགས་ཀྱི་ཡུལ་དུ་བསྐུར་བར་བྱའོ། །དེའི་ཚེ་སངས་རྒྱས་བཅོམ་ལྡན་འདས་དེ་དག་<line/>
གིས་འདི་སྐད་ཅེས་གསུངས་སོ། །བཅོམ་ལྡན་འདས་ཤཱཀྱ་ཐུབ་པའི་ཕྱག་མཚན་ལིའི་ཡུལ་འཁོར་དེར་མི་ཇི་སྙེད་སྐྱེ་བར་འགྱུར་བ་དེ་དག་ཐམས་ཅད་ནི། བླ་ན་མེད་པ་ཡང་<line/>
དག་པར་རྫོགས་པའི་བྱང་ཆུབ་ཏུ་ངེས་པར་གྱུར་པ་དང༌། ཕྱིར་མི་ལྡོག་པ་ཤ་སྟག་སྟེ། དེར་རྒན་པོ་དང༌། བྱིས་པ་རྣམས་ཀྱིས་བསོད་ནམས་ཇི་སྙེད་བྱེད་པ་ཐམས་ཅད་ཀྱང་<line/>
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོ་བར་བྱེད་དོ། །དེ་ལ་ལིའི་ཡུལ་འཁོར་དེ་ཅིའི་ཕྱིར་ཡང་དང་ཡང་དུ་གཞིག་པར་འདོད་ལ། གཞིག་ནུས་<line/>
</page>
<page index="125" id="395B">པར་ཡང་མི་འགྱུར་ཞེས་ཐེ་ཚོམ་འབྱུང་སྟེ། དེས་ན་སངས་རྒྱས་བཅོམ་ལྡན་འདས་ཀྱིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་བསྟན་པའི་བྱང་ཆུབ་སེམས་<line/>
དཔའ་ལྔ་བརྒྱ་སངས་རྒྱས་ཀྱི་བསྟན་པ་ཇི་སྲིད་གནས་ཀྱི་བར་དུ་རྟག་ཏུ་ཡུལ་དེར་སྐྱེ་བ་ལེན་པར་འགྱུར་ཏེ། སུམ་བརྒྱ་ནི་དགེ་སློང་དང༌། དགེ་སློང་མའི་ཚུལ་དུ་གནས་སོ། །<line/>
ཉིས་བརྒྱ་ནི་དགེ་བསྙེན་དང༌། དགེ་བསྙེན་མ་དང༌། རྒྱལ་པོའི་འཁོར་དང༌། སྐྱེས་པ་དང༌། བུད་མེད་དང༌། རྒན་པོ་དང༌། བྱིས་པའི་ཚུལ་དུ་གནས་ཏེ། བྱང་ཆུབ་སེམས་<line/>
དཔའ་དེ་དག་ལི་ཡུལ་འཁོར་དེར་སེམས་ཅན་ལ་ཕན་པ་དང༌། བསྟན་པ་ཡོངས་སུ་བསྲུང་བའི་ཕྱིར་ལི་ཡུལ་དུ་གནས་སོ། །གང་གིས་བཅོམ་ལྡན་འདས་ལ་ཐེག་པ་ཆེན་<line/>
པོའི་མདོ་སྡེ་ཤེས་རབ་ཀྱི་ཕ་རོལ་ཏུ་ཕྱིན་པའི་མདོ་ཞུ་བར་བྱེད་པའི་གནས་བརྟན་རབ་འབྱོར་འདི་ནི་དགེ་སློང་བརྩོན་འགྲུས་ལས་བྱུང་བ་དེ་ཡིན་པར་རིག་པར་བྱའོ། །དེའི་ཚེ་<line/>
ཅིའི་ཕྱིར་ལི་ཡུལ་དེ་འཇིག་པར་མི་འགྱུར་ཞེ་ན། དེ་བཞིན་གཤེགས་པ་ཤཱཀྱ་ཐུབ་པ་དང༌། དེ་བཞིན་གཤེགས་པ་ཆོས་ཀྱི་འབྱུང་གནས་དེ་དག་དང༌། བྱང་ཆུབ་སེམས་<line/>
དཔའ་སྤྱན་རས་གཟིགས་དབང་ཕྱུག་གིས་ཅི་ནས་དེར་བདག་ཅག་སུམ་པ་རྣམས་ཀྱི་མཆོད་རྟེན་དང༌། དྲི་གཙང་ཁང་དང༌། དགེ་འདུན་གྱི་ཀུན་དགའ་ར་བ་རྣམས་འཇིག་<line/>
</page>
<page index="126" id="396A">༄༅། །པར་མི་འགྱུར་བར་ཡུལ་དེ་བྱིན་གྱིས་བརླབས་པའི་ཕྱིར་རོ། །དེ་བཞིན་གཤེགས་པ་ཤཱཀྱ་ཐུབ་པས་ཀ་པི་ལ་ནའི་མཆོད་རྟེན་ལ་བཞུགས་པའི་<line/>
དེ་བཞིན་གཤེགས་པའི་དྲི་མ་མེད་པའི་དཔལ་ཙནྡན་གྱི་སྙིང་པོ་དང་ཐབས་གཅིག་ཏུ་སངས་རྒྱས་ཀྱི་འཕྲིན་ལས་མཛད་དོ་ཞེས་དེ་ལྟར་མཁྱེན་ཏོ། །དེའི་ཚེ་གྲོང་ཁྱེར་<line/>
དེར་མིར་གྱུར་པ་དགེ་སློང་དང༌། རྒྱལ་པོའི་འཁོར་དང༌། གཞན་ཡང༌། སྐྱེ་བོ་མང་པོ་འབྱུང་བ་དེ་དག་སུམ་པ་རྣམས་ཀྱིས་སངས་རྒྱས་ཀྱི་མཆོད་རྟེན་དང༌། དགེ་འདུན་གྱི་<line/>
ཀུན་དགའ་ར་བ་རྣམས་གཞིག་ཏུ་འོང་ངོ་སྙམ་སྟེ་ཤིན་ཏུ་ཡིད་མི་བདེ་བར་འགྱུར་རོ། །དེ་ནས་སངས་རྒྱས་བཅོམ་ལྡན་འདས་དེ་དག་གིས་ཀ་པི་ལ་ནའི་མཆོད་རྟེན་དེའི་<line/>
སྲུང་མའི་མིར་འགྱུར་བ་གང་ཡིན་པ་དེ་དག་འདི་སྙམ་དུ་བདག་ཅག་གིས་སངས་རྒྱས་བཅོམ་ལྡན་འདས་གྲོང་ཁྱེར་དུ་གཤེགས་པར་བྱའོ་སྙམ་དུ་སེམས་ཀྱི་རྟོག་པ་<line/>
སྐྱེས་པར་མཛད་དོ། །གང་གི་ཚེ་སངས་རྒྱས་བཅོམ་ལྡན་འདས་གྲོང་ཁྱེར་གྱི་ནང་དུ་གཤེགས་པ་དེའི་ཚེ་ཀ་པི་ལ་ནའི་མཆོད་རྟེན་དུ་སངས་རྒྱས་བཅོམ་ལྡན་འདས་<line/>
ཆོས་ཀྱི་འབྱུང་གནས་རྣམས་གཤེགས་པར་འགྱུར་ཏེ། ལྷ་རྣམས་ཀྱི་མྱ་ངན་བསལ་བའི་ཕྱིར་འདུལ་བར་མཛད་དོ། །དེའི་ཚེ་དེའི་ནུབ་མོ་དྲི་མ་མེད་པའི་འོད་ལས་རབ་<line/>
</page>
<page index="127" id="396B">ངེས་ཞེས་བྱ་བར་གྱུར་པ་ལྷ་རྣམས་དུ་བའི་སྒྲ་ཐོས་སོ། །དུ་བའི་སྒྲ་ཐོས་ནས་གྲོང་ཁྱེར་འདིར་སྡིག་ཅན་གྱི་མི་འོང་སླར་སྙམ་ནས་འཇིགས་ཤིང་སྐྲག་པར་གྱུར་ཏེ་གཟུངས་སྔགས་བརྗོད་<line/>
དོ༑ ༑དེ་ནས་བཅོམ་ལྡན་འདས་རྣམས་ཀྱིས་འདི་སྐད་ཅེས་གསུངས་སོ། །སངས་རྒྱས་བཅོམ་ལྡན་འདས་ཆོས་བཞིན་དུ་གྲོང་ཁྱེར་དུ་གཤེགས་སུ་གསོལ་ཅིག །དེ་ནས་བཅོམ་ལྡན་<line/>
འདས་མངོན་སུམ་དུ་བཞུགས་པ་ཇི་ལྟ་བ་བཞིན་དུ་གྲོང་ཁྱེར་གྱི་སྒོ་ནས་གཤེགས་སུ་གསོལ་བར་བྱེད་དོ། །གང་གི་ཚེ་སངས་རྒྱས་བཅོམ་ལྡན་འདས་གྲོང་ཁྱེར་དུ་གཤེགས་པར་<line/>
གྱུར་པ་དེ་ན་སངས་རྒྱས་བཅོམ་ལྡན་འདས་གང་དག་གིས་འོད་ཟེར་བཏང་བ་དང༌། དེ་དག་ལས་ཚིག་དེ་དག་འབྱུང་བ་དེ་དག་གིས་རབ་ངེས་དེ་ལ་ཁྱོད་མ་འོངས་པའི་དུས་ན་འཇིག་<line/>
རྟེན་གྱི་ཁམས་བུད་མེད་དུ་གྲགས་པ་ཞེས་བྱ་བར་སངས་རྒྱས་བཅོམ་ལྡན་འདས་ཆོས་རྣམ་པར་སྒྲོགས་པ་ཕྱག་ན་རིན་ཆེན་མཛོད་བསྣམས་ཞེས་བྱ་བར་འགྱུར་རོ་ཞེས་ལུང་<line/>
བསྟན་པ་ཐོབ་པར་འགྱུར་རོ། །དེའི་ཚེ་རབ་ངེས་ཞེས་བྱ་བར་གྱུར་པ་དང༌། ཀ་བི་ལ་ནའི་མཆོད་རྟེན་གྱི་དྲུང་དུ་སངས་རྒྱས་བཅོམ་ལྡན་འདས་འོད་ཟེར་གཏོང་བ་དེ་དག་གསེར་གྱི་ཡུལ་<line/>
གྱི་དགེ་སློང་གི་དགེ་འདུན་རྣམས་དང་ཐབས་གཅིག་ཏུ་འོངས་པར་འགྱུར་ཏེ། ཅི་ནས་སུམ་པ་རྣམས་ཀྱི་ཕྲན་བྱེད་པ་དེ་ལས་ཐར་བར་བྱ་བའི་ཕྱིར་དེ་སྔོན་གྱི་མ་བྱིན་པ་ལེན་པ་<line/>
</page>
<page index="128" id="397A">༄༅། །ལས་གྲོལ་བར་མཛད་དོ། །དེ་ནས་གཏམ་དེ་གྲགས་པར་གྱུར་ནས་སུམ་པ་རྣམས་ཕྱིར་ནི་ལྡོག་པར་འགྱུར་རོ། །དེ་ནས་དེའི་ཚེ་དེར་རབ་ངེས་དེས་ཕྱིས་<line/>
འཁོར་དུ་འགྱུར་བ་གང་ཡིན་པའི་སེམས་ཅན་ཕལ་པོ་ཆེ་རྣམས་འདུལ་བར་འགྱུར་རོ། །དེ་ནས་སངས་རྒྱས་བཅོམ་ལྡན་འདས་ཀྱིས་འདི་སྐད་ཅེས་བཀའ་སྩལ་ཏོ། །ཁྱེད་རྣམས།<line/>
མ་འོངས་པ་ན་ཅིའི་ཕྱིར་ན་བདག་སུམ་པས་ལིའི་ཡུལ་དུ་དྲི་གཙང་ཁང་དང༌། དགེ་འདུན་གྱི་ཀུན་དགའ་རབ་རྣམས་གཤིག་པར་འགྱུར་སྙམ་དུ་ཐེ་ཚོམ་ཟ་བར་གྱུར་ཏམ་།<line/>
ཡང་ན་སུམ་པ་འདི་དག་ལ་ཅིའི་ཕྱིར་བདག་ཅེས་བྱ་ཞེས་ན། འདས་པའི་དུས་ན་རྒྱལ་པོ་ཚངས་པས་བྱིན་ཞེས་བྱ་བ་ཞིག་བྱུང་སྟེ། དེའི་ཡུལ་དུ་ཀུན་ཏུ་རྒྱུ་བྱང་ཆུབ་ཅེས་བྱ་བ་<line/>
ཞིག་བྱུང་སྟེ། རྒྱལ་པོ་ཚངས་བྱིན་དེས་ཡུལ་ནས་བསྐྲད་ནས་རྒྱལ་པོ་གཞན་ཞིག་གི་ཡུལ་དུ་ཕྱིན་ཏེ། བདག་འདིར་ཕན་ཚུན་དུ་རྩ་བ་དང་འབྲས་བུ་བཟའོ་སྙམ་སྟེ། དེར་ལོ་མའི་<line/>
སྤྱིལ་པོ་ཞིག་བྱས་ནས་འདུག་གོ །དེ་ནས་བུད་མེད་གཞན་ཞིག་ཇོ་བོའི་བ་འཚོ་ཞིང་འདུག་པ་དེས་ཀུན་ཏུ་རྒྱུ་དེ་མཐོང་ནས་སེམས་དང་བ་ཐོབ་སྟེ། ཉིན་གཅིག་བཞིན་དུ་བདག་གི་<line/>
ཁ་ཟས་ལ་ལོངས་སྤྱོད་ཅིག་ཅེས་ཁ་ཟས་ལ་མགྲོན་དུ་གཉེར་ཏོ། །བ་དེ་དག་བུད་མེད་དེ་ཉིད་དབང་བ་མ་ཡིན་ཏེ། ངོ་བོའི་ཡིན་པས་ན་ཀུན་ཏུ་རྒྱུ་ལ་ཁ་ཟས་བྱིན་པ་གང་ཡིན་<line/>
</page>
<page index="129" id="397B">པ་དེ་ནི་དེར་སྦྱར་བར་གྱུར་ཏོ། །བདག་མི་དབང་བའི་འོ་མ་ཀུན་ཏུ་རྒྱུ་ལ་བྱིན་པ་གང་ཡིན་པ་དེ་ནི་མ་བྱིན་པར་བླང་བར་གྱུར་ཏོ། །དེ་ནས་བ་ལང་དེ་དག་གི་བདག་པོར་གྱུར་པའི་མི་གང་<line/>
ཡིན་པ་དེ་ནི་ཤཱཀྱའི་ཡུལ་དུ་སྐྱེ་བ་བླངས་ཏེ། དེས་འདི་སྐད་དུ། མ་འོངས་པའི་དུས་ན་བཅོམ་ལྡན་འདས་ཁྱོད་ཀྱི་བསྟན་པ་བདག་གིས་གཤིག་པར་གྱུར་ཅིག་ཅེས་སྨོན་ལམ་བཏབ་<line/>
སྟེ། དེའང་གཞན་ཡིན་པར་མི་ལྟ་ཡི། སུམ་པའི་རྒྱལ་པོ་གང་ལི་ཡུལ་འཇིག་པར་བྱེད་པ་དེ་ཡིན་ནོ། །ཀུན་ཏུ་རྒྱུར་གྱུར་པ་གང་ཡིན་པ་དེ་ནི་བཅོམ་ལྡན་འདས་ཤཱཀྱ་ཐུབ་པ་ང་<line/>
ཡིན་ནོ༑ ༑བུད་མེད་གང་གིས་ཀུན་ཏུ་རྒྱུ་ལ་འོ་མ་བྱིན་པ་དེ་ནི་རིགས་དང་ལྡན་པའི་བུད་མེད་གང་གིས་སངས་རྒྱས་དཀའ་བ་སྤྱོད་པ་སྤྱད་ནས་བཞེངས་པ་ལ་ཐོག་མར་ཞལ་ཟས་<line/>
འབུལ་བ་འདི་ཡིན་ནོ། །དེ་ནས་དེའི་ཚེ་སངས་རྒྱས་བཅོམ་ལྡན་འདས་ཀྱིས་འདི་སྐད་ཅེས་བཀའ་སྩལ་ཏོ། །ངའི་ཡུལ་དེར་སུམ་པ་དང༌། གདོང་དམར་དག་འོང་བ་དེའི་རྒྱུ་ནི་འདི་<line/>
ཡིན་ཏེ། རྒྱལ་པོ་གཟུགས་ཅན་སྙིང་པོ་ཞེས་བྱ་བ་ཞིག་བྱུང་སྟེ། དེའི་ཚེ་རྒྱལ་པོ་ངའི་ཡུལ་ན་བུད་མེད་གཞན་ཞིག་ལ་བུ་ཞིག་ཡོད་པ་དེ་ཞིང་རྨོ་བའི་ཕྱིར་ཕྱི་རོལ་ཏུ་བྱུང་ངོ༌། །དེར་<line/>
མི་གཞན་ཞིག་གིས་ཀྱང་དེའི་འདབ་ཏུ་ཞིང་རྨོས་སོ། །དེ་ནས་བུད་མེད་དེའི་བུས་མི་དེའི་རྐྱལ་པ་དང༌། ཤིང་གཞོང་དང༌། ཕྱེ་དང༌། ཟོང་དག་ཅིག་བརྐུས་ཏེ། ཕྱེ་དང༌། ཟོང་ལ་སོགས་<line/>
</page>
<page index="130" id="398A">༄༅། །པ་བརྐུས་པའི་ཕྱིར། བ་བདག་སུམ་པ་དང༌། གདོང་དམར་རྣམས་ལི་ཡུལ་དུ་འོང་བར་འགྱུར་རོ། །བུད་མེད་དེའི་བུ་གང་གིས་ཕྱེ་དང༌། རྐྱལ་པ་དང༌།<line/>
ཤིང་གཞོང་དང༌། ཟོང་ཁྱེར་བ་དེ་ནི་ལིའི་རྒྱལ་པོར་འགྱུར་རོ། །མི་གང་གིས་རྐྱལ་པ་ལ་སོགས་པ་རྫས་ཕྲོགས་པ་དེ་ནི་དེའི་ཚེ་གདོང་དམར་གྱི་རྒྱལ་པོར་འགྱུར་རོ། །བ་དེ་དག་ནི་<line/>
དེའི་ཚེ་དམག་མིར་འགྱུར་རོ། །མི་དེའི་མར་གྱུར་པའི་བུད་མེད་དེ་ནི་དེའི་ཚེ་ལི་ཡུལ་གྱི་རྒྱལ་པོའི་མར་འགྱུར་རོ། །མ་བྱིན་པར་ལེན་པ་བྱེད་པའི་མི་དེའི་མས་ནི་ཕྱེ་དེ་བླངས་ཏེ་།<line/>
སངས་རྒྱས་ཀྱི་ཉན་ཐོས་ཀྱི་དགེ་སློང་གྲོང་ཁྱེར་མཛེས་ཞེས་བྱ་བ་ལ་བསོད་སྙོམས་སུ་ཕུལ་ཏེ། དགེ་བའི་རྩ་བ་དེས་ནའང་མིར་སྐྱེ་བ་ཐོབ་པར་འགྱུར་རོ། །མི་དེ་ནི་མ་ལ་ཕྱེ་<line/>
བྱིན་པ་དང༌། མས་ཀྱང་དགེ་སློང་གྲོང་ཁྱེར་མཛེས་ལ་ཕུལ་བ་དེ་དེའི་བསོད་ནམས་བསགས་པས་མ་འོངས་པའི་དུས་ན་ལི་ཡུལ་དུ་དཔའ་སྦྱེད་ཅེས་བྱ་བར་འགྱུར་ཏེ། རྒྱུ་དེས་<line/>
ན་རྣམ་པར་རྒྱལ་བའི་གོ་ཆ་ཞེས་བྱ་བར་ཡང་གྱུར་ནས་རྒྱལ་སྲིད་ཐོབ་པར་གྱུར་ཏེ། སྐར་རྡོར་གཡུལ་འགྱེད་པར་འགྱུར་རོ། །ཕྱེ་སྦྱིན་པར་བྱེད་པ་དེ་ནི་རྒྱུ་དེས་ན་མིར་སྐྱེ་བ་ཐོབ་<line/>
པར་འགྱུར་ཏེ། མི་དེས་ལམ་གྱི་འགྲམ་ན་འབྲས་རྨོས་སོ། །དེར་མི་གང་དག་གིས་འབྲས་ཆན་ཆུད་གཟན་པར་བྱས་པ་དེ་དག་ནི་དེའི་ཚེ་དགེ་སློང་དུ་འགྱུར་ཏེ། དེས་ན་དེ་དག་<line/>
</page>
<page index="131" id="398B">གིས་དགེ་འདུན་གྱི་ནོར་ཡུལ་གྱི་གླུད་དུ་འཇལ་བར་འགྱུར་རོ། །དེར་བྱ་སྣ་ཚོགས་ཀྱིས་འབྲས་ཟོས་པ་གང་ཡིན་པ་དེ་དག་ནི་དེའི་ཚེ་ལིའི་རྒྱལ་པོའི་བྲན་དུ་འགྱུར་རོ། །དེའི་ཚེ་བཅོམ་ལྡན་<line/>
འདས་ཀྱིས་འདི་སྐད་ཅེས་བཀའ་སྩལ་ཏོ། །འདི་ལྟར། ལི་ཡུལ་དུ་མི་རྒོད་མང་པོ་འབྱུང་བར་འགྱུར་ཏེ། དེ་དག་གིས་ནི་གང་གི་ཚེ་གཞོན་ནུ་དགེ་བྱེད་སྐྱེས་པ་དེ་ལ་ཕན་འདོགས་<line/>
པར་འགྱུར་རོ། །གང་གི་ཚེ་སྡིག་བྱེད་སྐྱེས་པ་ན་དེ་ལ་གནོད་པ་བྱེད་པར་འགྱུར་ཏེ། དེའི་ཚེ་མི་རྒོད་ལྔ་བརྒྱ་པོ་དེ་དག་རྒྱལ་པོ་ཡབ་ཀྱི་ཐད་དུ་གཏོང་བར་འགྱུར་རོ། །མི་རྒོད་དེ་<line/>
དག་ཀྱང་ལི་ཡུལ་དེར་སྐྱེ་བ་ལེན་པར་འགྱུར་ཏེ། དགེ་འདུན་གྱི་ནོར་དང༌། མཆོད་རྟེན་གྱི་ནོར་ཆུད་གཟོན་པར་བྱེད་དོ། །མི་རྒོད་དེ་དག་ཀྱང་སྔོན་མ་བྱིན་པར་ལེན་པ་བྱེད་བྱེད་པའི་<line/>
ཕྱིར་ཡན་ལག་བཅང་ནས་བསད་པ་དེས་ན་དེ་དག་གིས་ཀྱང་ལིའི་རྒྱལ་པོ་རྣམ་པར་རྒྱལ་བའི་གྲགས་པ་གསོད་པར་འགྱུར་རོ། །མ་འོངས་པའི་དུས་སུ་མི་རྒོད་དེ་དག་འཁོར་བ་<line/>
ལས་གྲོལ་བར་བྱེད་པའི་དགེ་སློང་ཟླ་བ་དག་པ་ཞེས་བྱ་བ་ཞིག་ཀྱང་འབྱུང་བར་འགྱུར་ཏེ། དེའང་བྱང་ཆུབ་སེམས་དཔའ་འཇམ་དཔལ་སྔོན་གྱི་སངས་རྒྱས་རྣམས་ཀྱི་ཡབ་ཀྱི་བྱ་བ་<line/>
བྱེད་བྱེད་པ་འདི་ཡིན་ཏེ། དེ་བཞིན་དུ་བྱང་ཆུབ་སེམས་དཔའ་འཇམ་དཔལ་འདི་ནི་མ་འོངས་པའི་དུས་ན་སངས་རྒྱས་བཅོམ་ལྡན་འདས་རྣམས་འབྱུང་བར་འགྱུར་བའི་བསྐལ་<line/>
</page>
<page index="132" id="399A">༄༅། །པ་བཟང་པོའི་སངས་རྒྱས་དེ་དག་གི་སྐུ་གདུང་ཡང་འཛིན་པར་འགྱུར་རོ། །གང་གི་ཚེ་སངས་རྒྱས་བཅོམ་ལྡན་འདས་ཡོངས་སུ་མྱ་ངན་ལས་འདས་པ་<line/>
དེའི་ཚེའང་བྱང་ཆུབ་སེམས་དཔའ་འཇམ་དཔལ་བྲམ་ཟེ་དྲོ་ན་ས་གོ་ཏྲ་ཞེས་བྱ་བ་ཆོས་དང་ལྡན་པ་ཞིག་ཏུ་འགྱུར་རོ། །གང་གི་ཚེ་རྒྱལ་པོ་རྣམས་ཕན་ཚུན་དུ་གཡུལ་འགྱེད་པར་<line/>
ཆས་པ་དེའི་ཚེ་བྲམ་ཟེ་དྲོ་ན་ས་གོ་ཏྲས་བུམ་པ་བཟང་པོ་བླངས་ནས་སྐུ་གདུང་བགེད་པར་བྱེད་དོ། །གང་གི་ཚེ་ལི་ཡུལ་དུ་བྱང་ཆུབ་སེམས་དཔའ་ཕལ་པོ་ཆེ་མ་བྱུང་བ་དང༌།<line/>
མཆོད་རྟེན་ཕལ་པོ་ཆེ་དང༌། སངས་རྒྱས་ཀྱི་སྐུ་གཟུགས་དང༌། དགེ་འདུན་གྱི་ཀུན་དགའ་ར་བ་མཛེས་པ་དག་མ་བྱུང་བ་དེའི་ཚེ་བྱང་ཆུབ་སེམས་དཔའ་འཇམ་དཔལ་གྲོང་ཁྱེར་<line/>
དུ་འབྱུང་བར་འགྱུར་ཏེ། རིགས་དང་ལྡན་པའི་བུད་མེད་དུ་འགྱུར་རོ། །བྱང་ཆུབ་སེམས་དཔའ་འཇམ་དཔལ་གྱི་སྤྱོད་པ་ཇི་ལྟ་བུ་ཞེ་ན། ཐམ་ཅད་དུ་འདོད་དགུར་སྒྱུར་བའི་<line/>
གཟུགས་ཅན་ཡིན་ཏེ། བྱང་ཆུབ་སེམས་དཔའི་རང་བཞིན་ཇི་ལྟ་བ་བཞིན་དུའང་སྣང༌། རྒྱལ་པོ་ཇི་ལྟ་བ་བཞིན་དུའང་སྣང༌། རྒྱལ་མོ་ཇི་ལྟ་བ་དང༌། དགེ་སྦྱོང་དང༌། བྲམ་ཟེའི་<line/>
གཟུགས་ཇི་ལྟ་བུ་དང༌། འདོད་པའི་ཁམས་སུ་གཏོགས་པའི་སེམས་ཅན་རྣམས་ཀྱི་བར་དུ་ཐམས་ཅད་དུ་འཇུག་པར་འགྱུར་ཏེ། རོལ་མོ་མཁན་རོལ་མོའི་གནས་ལ་མཁས་<line/>
</page>
<page index="133" id="399B">པ་གཟུགས་རྣམ་པ་སྣ་ཚོགས་ཐམས་ཅད་སྟོན་པ་བཞིན་ནོ། །ཆགས་པའི་སེམས་དང་ལྡན་པའི་སེམས་ཅན་གྱི་ཐད་དུའང་ཤིན་ཏུ་ལྷག་པར་སྟོན་ཏོ། །ཅིའི་ཕྱིར་བྱང་ཆུབ་སེམས་<line/>
དཔའ་འཇམ་དཔལ་བུད་མེད་ཀྱི་གཟུགས་སུ་སྟོན་ཅེ་ན། གང་གི་ཕྱིར་བུད་མེད་ལྷག་པར་འདོད་པའི་འདོད་ཆགས་ལ་ཆགས་པའི་སེམས་དང་ལྡན་པ་ནི་ཤིན་ཏུ་གླེན་ཞིང་ཤིན་<line/>
ཏུ་སེར་སྣ་ཆེ་བས་ན་དེའི་ཕྱིར་བྱང་ཆུབ་སེམས་དཔའ་འཇམ་དཔལ་ལྷག་པར་བུད་མེད་དུ་སྟོན་ཏོ། །བུད་མེད་བྱང་ཆུབ་ཀྱི་སྤྱད་པ་སྤྱོད་པ་དག་ཀྱང་ཡོད་པས་ན་དེའི་ཕྱིར་ཡང་བྱང་<line/>
ཆུབ་སེམས་དཔའ་འཇམ་དཔལ་དེ་ལྟ་བུར་བྱེད་དོ། །བུད་མེད་དུ་སྐྱེས་ནས་སྙིང་རྗེ་ཆེན་པོ་ཐོབ་པར་འགྱུར་བའི་དུས་ཀྱང་ཡོད་དོ། །བུད་མེད་རྣམས་ཀྱང་འཛེམ་པར་འགྱུར་བ་དང༌།<line/>
འཁོར་བའི་སྐྱོན་རྟོགས་པར་འགྱུར་བ་དང༌། སྐྱེས་པ་གཞན་སྤོང་བར་འགྱུར་བ་དག་ཀྱང་ཡོད་དོ། །གང་གི་ཚེ་བདག་སུམ་པ་དེར་འོངས་ཏེ། མཆོད་རྟེན་ཆེན་པོ་རྣམས་དང༌།<line/>
དྲི་གཙང་ཁང་མང་པོ་དང༌། དགེ་འདུན་གྱི་ཀུན་དགའ་ར་བ་བཟང་པོ་རྣམས་བསྲེག་པར་འགྱུར་བར་ལྷ་མོ་དྲི་མ་མེད་པའི་འོད་ཀྱིས་རྟོགས་པ་དེའི་ཚེ་བྱང་ཆུབ་སེམས་དཔའ་<line/>
སྤྱན་རས་གཟིགས་དབང་ཕྱུག་གིས་ལྷ་མོ་དེ་ལ་འདི་སྐད་ཅེས་སྨྲས་ཏེ། སྲིང་མོ་སྡུག་པ། གང་གི་ཚེ་བཅོམ་ལྡན་འདས་རིན་ཆེན་སྙིང་པོ་གྲོང་ཁྱེར་དུ་གཤེགས་པ་དེ་ནི་ང་<line/>
</page>
<page index="134" id="400A">༄༅། །ཁྱོད་ཀྱི་དགེ་བའི་བཤེས་གཉེན་དུ་གྱུར་ཏེ། དེར་འུ་བུ་ཅག་གཉིས་ཀྱིས་བྱང་ཆུབ་ཀྱི་ཕྱིར་དང༌། སེམས་ཅན་འཇིགས་ཤིང་སྐྲག་པ་ཇི་སྙེད་ཡོད་པ་དེ་དག་<line/>
ཐམས་ཅད་བདག་གིས་ཡོངས་སུ་བསྐྱང་བར་བྱའོ་ཞེས་སྨོན་ལམ་བཏབ་པའི་དུས་དེ་དྲན་པར་གྱིས་ཤིག །སྲིང་མོ་སྡུག་པ། ཇི་ལྟར་དྲི་མ་མེད་པའི་འོད་ཅེས་བྱ་བར་གྱུར་པའི་<line/>
ཚེ༑ རྡོ་རྗེ་སྡེ་དང་གཉིས་ཀྱིས་བཅོམ་ལྡན་འདས་ཀྱིས་བཀའ་མནོས་པ་དྲན་པར་གྱིས་ཤིག །གཟུངས་སྔགས་དེ་དག་དང༌། སངས་རྒྱས་ཀྱི་མཚན་དེ་དག་དང༌། འོད་ཟེར་གང་<line/>
དག་ཁྱོད་ཀྱིས་བྱང་ཆུབ་སེམས་དཔའི་སྤྱད་པ་སྤྱོད་པའི་ཚེ་འདིར་མཐོང་བ་དེ་དག་སངས་རྒྱས་པར་བཤད་ཀྱི། ཁྱོད་ཀྱིས་གཟུང་ལ་བྲིས་ཏེ། དེ་མིང་པོའི་ཐད་དུ་ཁྱེར་ཅིག །མི་མཇེད་<line/>
ཀྱི་འཇིག་རྟེན་གྱི་ཁམས་སུ་སངས་རྒྱས་དེ་དག་གིས་འོད་ཟེར་བཏང་བའང༌། ལི་ཡུལ་འདི་བཅོམ་ལྡན་འདས་ཤཱཀྱ་ཐུབ་པའི་ཕྱག་མཚན་ཡིན་ལ་བསྐལ་པ་བཟང་པོའི་བྱང་<line/>
ཆུབ་སེམས་དཔའ་དེ་དག་སེམས་ཅན་རྣམས་ལ་ཕན་པའི་ཕྱིར་དེར་སྐྱེ་བ་ལེན་པར་འགྱུར་བའི་ཕྱིར་རོ། །ཆོས་ཀྱི་རྒྱལ་པོའི་མཆོད་རྟེན་དེ་དག་ལ་སངས་རྒྱས་བཅོམ་ལྡན་<line/>
འདས་ཕལ་པོ་ཆེ་དེ་དག་གི་སྐུ་གདུང་མང་པོ་གནས་པ་དེ་དག་ལྷ་མོ་དེའི་ལག་ཏུ་འོང་བར་འགྱུར་ཏེ། མཆོད་པའི་ཕྱིར་སེམས་ཅན་དེ་དག་ལ་བགེད་པར་བྱེད་དོ། །ཡུལ་དེར་ལྷ་<line/>
</page>
<page index="135" id="400B">མོ་དེ་སྙིང་རྗེ་སྐྱེ་བར་འགྱུར་ཏེ། ཅི་ནས་མཆོད་པའི་གནས་སུ་འགྱུར་བར་བྱེད་དོ། །དེ་ནས་གྲོང་ཁྱེར་གྱི་ནང་དུ་ཁང་པ་ཤིན་ཏུ་མཛེས་པར་བྱ་སྟེ། གྲོང་ཁྱེར་དེ་ན་མི་ཇི་སྙེད་གནས་པ་དེ་དག་དེར་<line/>
ཅི་ནས་བསོད་ནམས་བྱེད་པར་འགྱུར་ཞིང་འཛིན་པ་དང༌། མཆོད་པ་དང༌། རྩེ་བར་བྱེད་པར་འགྱུར་བ་དང༌། ཅི་ནས་སྤྱོད་པ་དེ་ལ་འཇུག་པར་འགྱུར་བར་བྱའོ། །ཅིའི་ཕྱིར་སངས་རྒྱས་བཅོམ་<line/>
ལྡན་འདས་རྣམས་ཀྱིས་ལི་ཡུལ་གྱི་ཕྱིར་ཆོས་ཡང་དག་པར་བགྲོ་བ་མཛད་ཅེ་ན། ལི་ཡུལ་བཅོམ་ལྡན་འདས་ཤཱཀྱ་ཐུབ་པའི་ཕྱག་མཚན་ཡིན་པ་དང༌། བསྐལ་པ་བཟང་པོའི་<line/>
སངས་རྒྱས་བཅོམ་ལྡན་འདས་ཇི་སྙེད་པ་དེ་དག་ཐམས་ཅད་ཀྱི་ཕྱག་མཚན་ཡིན་པ་དང༌། རི་གླང་མགོ་དང༌། གོ་མ་ས་ལ་གན་དྷའི་མཆོད་རྟེན་དུ་བསྐལ་པ་བཟང་པོའི་སངས་རྒྱས་<line/>
ཐམས་ཅད་འདུ་བར་འགྱུར་བ་དང༌། ལི་ཡུལ་བྱང་ཆུབ་སེམས་དཔའི་གནས་སུ་འགྱུར་བའི་ཕྱིར་རོ། །དེ་ནས་སངས་རྒྱས་བཅོམ་ལྡན་འདས་ཀྱིས་བྱང་ཆུབ་སེམས་དཔའ་འཕགས་<line/>
པ་སྤྱན་རས་གཟིགས་དབང་ཕྱུག་ལ་བཀའ་སྩལ་པ། གང་གི་ཚེ་གདོང་དམར་དང་རྒྱ་འཐབ་པའི་དུས་ལ་བབ་པ་དེའི་ཚེ་ནུ་བོ་ཁྱོད་ཀྱིས་བྱ་བའི་དུས་ལ་བབ་བོ། །རབ་ངེས་ཀྱང་སེམས་<line/>
ཅན་ལ་ཕན་པའི་ཕྱིར་ཤེས་བཞིན་དུའང་སྐྱེ་བ་ལེན་པར་འགྱུར་རོ། །སངས་རྒྱས་བཅོམ་ལྡན་འདས་དེ་དག་གིས་འདིར་འོད་ཟེར་བཏང་ནས། བཅོམ་ལྡན་འདས་ཤཱཀྱ་ཐུབ་པ་ལ་<line/>
</page>
<page index="136" id="401A">༄༅། །སྐྱེས་བསྐུར་ཏེ། སྐྱེས་དེ་དག་ཀྱང་བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་གིས་འདིར་ཁྱེར་ཏེ་འོངས་ནས། སེམས་ཅན་འཇིགས་<line/>
ཤིང་སྐྲག་པ་རྣམས་ཀྱི་དོན་གྱི་ཕྱིར་སྙིང་རྗེས་སངས་རྒྱས་ཀྱི་ཞིང་རྣམས་ཀྱང་བྱུང་ངོ༌། །གཟུངས་སྔགས་དེ་དག་དང༌། འོད་ཟེར་དེ་དག་ཀྱང་ལི་ཡུལ་གྱི་དོན་དུ་སངས་རྒྱས་ཀྱིས་<line/>
བཞེས་ནས་དེ་དག་གི་གྲོགས་སུ་འགྱུར་རོ། །བྱང་ཆུབ་སེམས་དཔའ་དག་ཀྱང་ཅི་ནས་ལི་ཡུལ་དེ་འཇིག་པར་མི་འགྱུར་བར་བྱ་བའི་ཕྱིར་སངས་རྒྱས་ཀྱི་ཞིང་སྣ་ཚོགས་ནས་ཤི་<line/>
འཕོས་ནས་དེར་སྐྱེ་བ་ལེན་པར་འགྱུར་རོ། །གང་གི་ཚེ་ལི་ཡུལ་དུ་གནོད་པ་བྱུང་ན་དེའི་ཚེ་སངས་རྒྱས་དེ་དག་གི་མཚན་དང༌། གཟུངས་སྔགས་དེ་དག་དང༌། འོད་ཟེར་<line/>
གྱི་མིང་དེ་དག་བྲིས་ཏེ། གྲོང་ཁྱེར་གྱི་སྒོ་རྣམས་སུ་བཞག་ལ། དམག་གི་ནང་དུའང་བྲིས་ཏེ། རྒྱལ་མཚན་ལ་གདེགས་སོ། །ཡང་ན་མིང་དེ་དག་འཛིན་དུ་གཞུག་ཅིང་བཀླག་<line/>
པ་དང་བཅང་བར་བྱའོ། །ཕ་རོལ་གྱི་དམག་ཚོགས་དང༌། མུ་གེ་རབ་ཏུ་ཞི་བར་བྱ་བ་དང༌། དགེ་བའི་ཕྱོགས་འཕེལ་བར་བྱ་བ་དང༌། སྡིག་པ་འབྱང་བར་བྱ་བ་དང༌། ནད་ལས་<line/>
ཐར་བར་བྱ་བ་རྣམས་ལའང་ཕན་པར་བྱེད་པ་ཡིན་ནོ། །གང་ལ་སྡིག་པ་ལྕི་བ་ཡོད་ན་དེས་ཞག་ཉི་ཤུ་རྩ་གཅིག་གི་བར་དུ་ཕྱོགས་བཅུའི་སངས་རྒྱས་རྣམས་ལ་རིམ་གྲོ་བྱས་<line/>
</page>
<page index="137" id="401B">ཏེ༑ སྐུ་གདུང་དང་ལྡན་པའི་མཆོད་རྟེན་ནམ། སངས་རྒྱས་ཀྱི་སྐུ་གཟུགས་ཀྱི་སྤྱན་སྡང་དུས་གསུམ་དུ་བཟླས་བརྗོད་བྱས་ན་དགེ་བའི་ཕྱོགས་ལས་གང་འདོད་པ་མྱུར་དུ་ཐོབ་པར་<line/>
འགྱུར་ཏེ། འོད་ཟེར་དེ་དག་ཀྱང་དེའི་སྟེང་དུ་གནས་པར་འགྱུར་རོ། །ཕ་རོལ་གྱི་དམག་ཚོགས་འོང་བ་ལའང་བཟླས་བརྗོད་བྱའོ། །ཡང་ན་ཉིན་གཅིག་བཞིན་དུ་ལན་བདུན་བདུན་བཀླག་<line/>
པར་བྱའོ། །གང་སྡུག་བསྔལ་བར་གྱུར་པའམ། ནད་པའམ། ཡང་ན་ཇི་ལྟ་བུར་འདོད་ཀྱང་རུང་སྟེ་བཟླས་བརྗོད་བྱའོ། །ཡང་ན་བཀླག་པར་བྱའོ། །ཅི་སྟེ་མི་ཀློག་ནའང་སྐུད་པ་ལ་མདུད་<line/>
པ་བདུན་བོར་ཏེ་ལན་བདུན་བདུན་བཟླས་བརྗོད་བྱས་ནས་བཏགས་ན་སྡུག་བསྔལ་ལས་ཐར་བར་འགྱུར་རོ། །གྲོང་ཁྱེར་གང་གི་སྒོ་ལ་བཏགས་ན་གྲོང་ཁྱེར་དེར་དགྲ་འོང་མི་ནུས་པར་<line/>
འགྱུར་རོ། །དེ་ནས་བཅོམ་ལྡན་འདས་ཀྱིས་འདི་སྐད་ཅེས་བཀའ་སྩལ་ཏོ། །གང་གི་ཚེ་གདོང་དམར་དང༌། རྒྱ་འཐབ་པའི་དུས་ལ་བབ་པ་དེའི་ཚེ་གཞོན་ནུ་རྡོ་རྗེ་སྡེ་བཅོམ་ལྡན་འདས་<line/>
ཀྱིས་ལས་སུ་བསྐོས་པ་དེ་རྣམ་པར་རྒྱལ་བའི་གོ་ཆ་ཞེས་བྱ་བར་གྱུར་པ་ན་ཕྲིན་ཡིག་འདི་གསེར་གྱི་རིགས་ཀྱི་ཡུལ་དུ་ཁྱེར་ལ་ཕྲིན་ཡིག་འདི་གསེར་གྱི་རིགས་ཀྱི་རྒྱལ་པོ་ལ་<line/>
བསྟན་པར་བྱ་སྟེ། མི་མང་པོའི་མིག་སྔར་ནི་བསྟན་པར་མི་བྱའོ། །ཡུལ་དེའི་གླུང་ཀྱང་ཁྱེར་ལ་ཁ་ཅིག་ནི་དེར་བསྐུར་བར་བྱའོ། །ཁ་ཅིག་ནི་སྐར་རྡོར་གཞག་པར་བྱའོ། །གང་གི་<line/>
</page>
<page index="138" id="402A">༄༅། །ཚེ་སངས་རྒྱས་བཅོམ་ལྡན་འདས་ཀྱིས། འདི་སྐད་དུ། སྔོན་བྱུང་བ་ནི་འདི་ལྟ་བུའོ། །མ་འོངས་པའི་དུས་ན་ནི་འདི་ལྟར་འགྱུར་རོ་ཞེས་བཀའ་སྩལ་པ། དེའི་ཚེ་<line/>
བཅོམ་ལྡན་འདས་རྡོ་རྗེའི་དཀྱིལ་འཁོར་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་སོ། །ཟླ་བའི་ཏོག་ཅེས་བྱ་བའི་ཏིང་ངེ་འཛིན་དང༌། དྲི་མ་མེད་པའི་འོད་ཅེས་བྱ་བའི་ཏིང་ངེ་འཛིན་<line/>
དང༌། མི་གཡོ་བ་ཞེས་བྱ་བའི་ཏིང་ངེ་འཛིན་དང༌། རྣམ་པ་ཐམས་ཅད་མེད་པ་ཞེས་བྱ་བའི་ཏིང་ངེ་འཛིན་དང༌། དགའ་བའི་དབང་བསྐུར་བ་ཞེས་བྱ་བའི་ཏིང་ངེ་འཛིན་དང༌། ཐམས་<line/>
ཅད་ཀྱི་རྒྱན་ཅེས་བྱ་བའི་ཏིང་ངེ་འཛིན་དང༌། དཔའ་བའི་རྒྱལ་མཚན་ཞེས་བྱ་བའི་ཏིང་ངེ་འཛིན་དང༌། འོད་ཆེན་པོ་ཞེས་བྱ་བའི་ཏིང་ངེ་འཛིན་དང༌། དཔའ་བར་འགྲོ་བ་ཞེས་བྱ་བའི་<line/>
ཏིང་ངེ་འཛིན་དང༌། ཏིང་ངེ་འཛིན་བཅུ་པོ་འདི་དག་སངས་རྒྱས་བཅོམ་ལྡན་འདས་སྙོམས་པར་ཞུགས་ནས་སྨིན་མཚམས་ཀྱི་གསེབ་ནས་སྣང་བ་ཆེན་པོ་ཞེས་བྱ་བའི་འོད་<line/>
ཟེར་བྱུང་ངོ༌། །འོད་ཟེར་དེ་ལས་ཀྱང་འོད་ཟེར་བཅུ་བྱུང་ནས་སངས་རྒྱས་ཀྱི་ཞིང་ཐམས་ཅད་དུ་སོང་ངོ༌། །སོང་ནས་ཀྱང་སངས་རྒྱས་ཀྱི་ཞིང་གྲངས་མེད་པར་འཕྲོས་སོ། །སངས་<line/>
རྒྱས་བཅོམ་ལྡན་འདས་རྣམས་ཀྱི་སངས་རྒྱས་ཀྱི་ཞིང་ཇི་སྙེད་ཡོད་པའི་ཞིང་དེ་དག་ཐམས་ཅད་དུ་ཇི་ལྟར་ལི་ཡུལ་དུ་རྡོ་རྗེ་གཞོན་ནུ་རྡོ་རྗེ་སྡེ་དང༌། ལྷ་མོ་དྲི་མ་མེད་པའི་འོད་ཀྱི་<line/>
</page>
<page index="139" id="402B">ཕྱིར་སྔར་བཤད་པ་བཞིན་དུ་ཚིག་ཏུ་བརྗོད་པ་དེ་དག་བྱུང་ངོ༌། །དེ་ནས་དེའི་ཚེ་སངས་རྒྱས་བཅོམ་ལྡན་འདས་དེ་དག་དང༌། བཅོམ་ལྡན་འདས་ཤཱཀྱ་ཐུབ་པས་དགོངས་པ་མཐུན་པར་<line/>
རྡོ་རྗེའི་དཀྱིལ་འཁོར་ཞེས་བྱ་བའི་གཟུངས་སྔགས་འདི་གསུངས་སོ། །ཏདྱ་ཐཱ། བོ་དྷི་བོ་དྷི། སརྦ་ཨ་ལང་ཀཱ་ར་བ་ར་ག་ཏ། དྷ་རྨ་ཙཀྲ་བ་ར་ག་ཏ། མ་ར་སཻ་ནྱ་པ་ར་ག་ཏ། ཨ་བཱི་ཥ་ཡ་བ་<line/>
ར་གཱ་ཏཱ། ཨ་བིདྱཱ་པྲ་ཏྱཱ་ཡ། སཾ་སྐ་ར་པྲ་ཏྱཱ་ཡ། ནཱ་མ་རུ་པ་པྲ་ཏྱཱ་ཡ། བྷ་བ་པྲ་ཏྱཱ་ཡ། ནི་རུད་དྷ་པྲ་ཏྱཱ་ཡ། ཏ་ཐཱ་ག་ཏ། མ་ར་ཎ་ཧ་ར། བུད་དྷྱ་སད་ཏྱེ་ན། དེ་བ་སད་ཏྱེ་ན། ནཱ་ག་སད་ཏྱེ་ན།<line/>
རཱ་ཀྵ་ས་སད་ཏྱེ་ན། ཨ་སུ་ར་སད་ཏྱེ་ན། སརྦ་བ་ར་སད་ཏྱེ་ན། རྡོ་རྗེའི་དཀྱིལ་འཁོར་ཞེས་བྱ་བའི་གཟུངས་སྔགས་འདི་ནི་སངས་རྒྱས་ཐམས་ཅད་ཀྱིས་གསུངས་ཏེ། གང་གི་ཚེ་ལྷ་<line/>
མོ་དྲི་མ་མེད་པའི་འོད་ཀྱིས་ཐོས་པ་དེའི་མོད་ལ་རྡོ་རྗེའི་དཀྱིལ་འཁོར་གྱི་གཟུངས་སྔགས་རྟོགས་པར་འགྱུར་རོ། །གང་གི་ཚེ་ལི་ཡུལ་གྱི་དོན་གྱི་ཕྱིར་སངས་རྒྱས་རྣམས་ཀྱིས་ཆོས་འདི་<line/>
གསུངས་པ་དེའི་ཚེ། ལྷ་མོ་དྲི་མ་མེད་པའི་འོད་ཀྱིས་ཐལ་མོ་སྦྱར་ཏེ་འདི་སྐད་ཅེས་གསོལ་ཏོ། །བདག་ནི་སངས་རྒྱས་བཅོམ་ལྡན་འདས་ཉིད་ཀྱིས་མཁྱེན་པ་ལགས་ཏེ། བདག་<line/>
སངས་རྒྱས་ཀྱིས་ཞིང་ཡོངས་སུ་དག་པ། རྣམ་པར་སྣང་མཛད་ཀྱི་འོད་ཟེར་གྱིས་སོ་སོར་བརྒྱན་པའི་འཇིག་རྟེན་གྱི་ཁམས་སངས་རྒྱས་བཅོམ་ལྡན་འདས་པདྨའི་འདབ་མ་<line/>
</page>
<page index="140" id="403A">༄༅། །དྲི་མ་མེད་པའི་རྒྱུ་སྐར་གྱི་རྒྱལ་པོ་མངོན་པར་ཤེས་པའི་མེ་ཏོག་ཀུན་ཏུ་རྒྱས་པའི་སངས་རྒྱས་ཀྱི་ཞིང་ནས། མི་མཇེད་ཀྱི་འཇིག་རྟེན་གྱི་ཁམས་འདིར་<line/>
མའི་དོན་བགྱི་བ་དང༌། དམ་པའི་ཆོས་པདྨ་དཀར་པོ་དོན་དུ་གཉེར་བ་དང༌། དེ་བཞིན་གཤེགས་པ་ཤཱཀྱ་ཐུབ་པའི་དྲུང་དུ་སྨོན་ལམ་གདབ་པའི་སླད་དུ་མཆིས་ཏེ། དགེ་བསྙེན་<line/>
མ་ཧུ་ཤ་ཞེས་བྱ་བར་གྱུར་ནས་བྲམ་ཟེ་རྒྱ་མཚོའི་རྡུལ་དང་མཇལ་བ་སླན་ཆད་ལུང་བསྟན་པ་ཐོབ་སྟེ། དེའི་ཚེ་དེར་སྨོན་ལམ་བཏབ་པས། གང་དུ་ཁྱོད་སངས་རྒྱས་སུ་འགྱུར་བའི་<line/>
འཇིག་རྟེན་གྱི་ཁམས་དེར་བདག་བྱང་ཆུབ་ཀྱི་སྤྱད་པ་སྤྱོད་པར་གྱུར་ཅིག་ཅེས་བགྱིས་ནས། འཇིག་རྟེན་གྱི་ཁམས་རྣམ་པར་སྣང་མཛད་ཀྱི་འོད་ཟེར་གྱིས་སོ་སོར་བརྒྱན་པ་ཞེས་<line/>
བགྱི་བ་དེ་བཞིན་གཤེགས་པ་པདྨའི་འདབ་མ་དྲི་མ་མེད་པ་རྒྱུ་སྐར་གྱི་རྒྱལ་པོ་མངོན་པར་ཤེས་པའི་མེ་ཏོག་ཀུན་ཏུ་རྒྱས་པའི་སངས་རྒྱས་ཀྱི་ཞིང་དེ་ནས། མི་མཇེད་ཀྱི་འཇིག་<line/>
རྟེན་གྱི་ཁམས་འདིར་བཅོམ་ལྡན་འདས་ཤཱཀྱ་ཐུབ་པའི་ཐད་དུ་མཆིས་ནས། བཅོམ་ལྡན་འདས་ཀྱིས་བཀའ་སྩལ་པ། མི་མཇེད་ཀྱི་འཇིག་རྟེན་གྱི་ཁམས་ཀྱི་མི་རྣམས་ནི་ཆགས་<line/>
ཤིང་ཞེན་ལ་སྡང་ཞིང་ང་རྒྱལ་གྱིས་ཁེངས་པ་དང༌། འགྱིང་བ་སྟེ། དེ་དག་གི་དོན་དུ་བྱང་ཆུབ་སེམས་དཔའ་རྣམས་ཕན་ཚུན་ལས་ཆེན་པོ་ཉམས་སུ་ལེན་པར་བྱེད་དེ། དེ་དག་གི་<line/>
</page>
<page index="141" id="403B">སྡིག་པ་རྣམས་ཚེ་རབས་ཀུན་ཏུ་སེལ་བར་བྱེད་དོ་ཞེས་གསུངས་སོ། །དེའི་ཚེ་བདག་གིས་སྨོན་ལམ་བཏབ་པ་ཇི་ལྟ་བུའི་ཚུལ་དང་ཐབས་ཀྱིས་དེར་གཞན་དག་མ་ཆི་བ་དེ་བཞིན་དུ་<line/>
བདག་ཀྱང་མཆི་བར་གྱུར་ཅིག་ཅེས་བགྱིས་ནས། དེའི་ཚེ་ཚེ་རབས་སྔ་མ་ལ་བདག་གི་མར་གྱུར་པ་དེའི་དོན་བགྱི་བ་དང༌། ཅི་ནས་ངན་སོང་དུ་མ་མཆི་བར་བགྱི་བའི་སླད་དུ་སྐྱེ་བ་བླངས་<line/>
སོ༑ ༑སྔོན་གྱི་མི་མཇེད་ཀྱི་འཇིག་རྟེན་གྱི་ཁམས་སུ་དགེ་བསྙེན་མ་ཧུ་ཤ་ཞེས་བྱ་བར་གྱུར་པ་དང༌། གཞོན་ནུ་ནོར་བཟང་གིས་རྣམ་པར་ཐར་པ་བདག་ལ་དྲིས་པ་སླན་ཆད་བདག་<line/>
གིས་མིའི་ནང་དུ་མིའི་སྐྱེ་བ་བླངས་ཏེ། བདག་གིས་སེམས་ཅན་དག་དང་འདོད་ཆགས་སྤྱད་ནས་མི་གཞན་གྱིས་བདག་ལ་ཁོ་མོའང་གླེན་མར་མཐོང་ངོ༌། །སེམས་ཅན་རྣམས་<line/>
ཡོངས་སུ་གྲོལ་བའི་སླད་དུ་བུད་མེད་ཀྱི་ནང་དུ་མི་བཟད་པའི་སྐྱེ་བ་མང་པོ་བླངས་ཏེ། རྒྱལ་མོ་དང༌། རྒྱལ་པོའི་བུ་མོ་དང༌། བུད་མེད་ཕལ་དང༌། སྨད་འཚོང་མ་དང༌། སྡུག་<line/>
ཕོངས་པ་དང༌། བུད་མེད་དབུལ་མོ་དག་ཏུ་གྱུར་ཏེ། བུད་མེད་དུ་སྐྱེས་པ་རྣམས་ཀྱི་དོན་བགྱིད་པ་དང༌། བུད་མེད་རྣམས་ཡོངས་སུ་གྲོལ་བར་བགྱིད་དོ། །རང་གི་ལས་ཀྱི་<line/>
དབང་གྲིས་ཇི་ལྟར་འདོད་པའི་འདོད་ཆགས་སྤྱད་ཀྱང་སེམས་ཅན་དེ་དག་མགུ་བར་མ་ནུས་ཏེ། ཚེ་རབས་དུ་མར་མི་མཇེད་ཀྱི་འཇིག་རྟེན་གྱི་ཁམས་འདིར་སེམས་ཅན་གྱི་དོན་གྱི་<line/>
</page>
<page index="142" id="404A">༄༅། །སླད་དུ་སྡུག་བསྔལ་མང་པོ་ཉམས་སུ་མྱོང་སྟེ། བུད་མེད་དུ་སྐྱེ་བས་ཤིན་ཏུ་སྐྱོ་བར་གྱུར་ན་འོན་ཀྱང་བཅོམ་ལྡན་འདས་ཀྱིས་སུག་ལས་ཆེན་པོར་བཀའ་<line/>
སྩལ་ཏེ། ཚེ་རབས་གྲངས་མ་མཆིས་པར་བདག་གིས་སྡུག་བསྔལ་བཟོད་པར་བགྱི་འཚལ་ཏེ། བཅོམ་ལྡན་འདས་ཤཱཀྱ་ཐུབ་པ་མཉེས་པར་བགྱི་བ་དང༌། སངས་རྒྱས་ཉིད་<line/>
བསྒྲུབ་པའི་སླད་དུ་བདག་གིས་སྨོན་ལམ་ཆེན་པོ་བཏབ་པ། སེམས་ཅན་ཐམས་ཅད་ལ་ཕན་པའི་སླད་དུ་ཚེ་རབས་གཞན་དག་ཏུ་བདག་ལ་སྡུག་བསྔལ་འབྱུང་བར་འགྱུར་<line/>
བ་ཐམས་ཅད་བདག་གིས་བཟོད་པར་བགྱིའོ། །ཡུལ་དེ་སྲུངས་ཤིག་ཅེས་བཅོམ་ལྡན་འདས་ཀྱིས་བདག་ལ་བཀའ་སྩལ་པ་གང་ལགས་པ་དེ་ནད་དུང་མིའང་མ་མཆིས།<line/>
ཡུལ་ཡང་མ་བྱུང་མོད་ཀྱི་སངས་རྒྱས་བཅོམ་ལྡན་འདས་དེ་དག་དང༌། འཁོར་དེར་འདུས་པ་ལྷ་དང༌། ཀླུ་དང༌། གནོད་སྦྱིན་དང༌། ལྷ་མ་ཡིན་དང༌། ནམ་མཁའ་ལྡིང་དང༌།<line/>
དྲི་ཟ་དང༌། མིའམ་ཅི་དང༌། ལྟོ་འཕྱེ་ཆེན་པོ་དང༌། སྲིན་པོ་དང༌། མི་དང༌། མི་མ་ཡིན་པ་ཐམས་ཅད་ལས་དམ་པ་བླང་བར་བགྱིའོ། །ཇི་སྲིད་དུ་བདག་ཚེ་རབས་དེ་དག་ཏུ་སྐྱེ་<line/>
བ་ན་བདག་ལ་འདོད་ཆགས་དང༌། ཞེ་སྡང་གི་གཞིར་མཐོང་ནའང་བདག་ལ་སྡིག་པར་མ་གྱུར་ཅིག །ཅི་རིགས་པར་སྐྱེ་བའི་དུས་འཚལ་བར་གྱུར་ལ་འདི་ལྟ་བུ་ཡོངས་སུ་<line/>
</page>
<page index="143" id="404B">འཛིན་པར་གྱུར་ཅིག །གང་གི་ཚེ་ལི་ཡུལ་ཐོག་མར་བྱུང་བའི་དུས་ལ་བབ་པ་ན། དེའི་ཚེ་ཡུལ་བགྱིད་པའི་སླད་དུ་དེར་བདག་ཐོག་མར་རྒྱལ་པོར་གྱུར་ཅིག །ལི་ཡུལ་དུ་ནམ་རྒྱལ་པོ་<line/>
དེ་དག་གི་མིང་ཆགས་ཤིང་རྒྱལ་རབས་ཐོག་མར་བྱུང་བ་ན་ཚེ་རབས་བདུན་དུ་རྒྱལ་པོ་བྱེད་པར་གྱུར་ཅིག །གྲོང་ཁྱེར་དངར་ལྡན་ཞེས་བགྱི་བའང་བགྱིའོ། །བལ་པོ་སེའུ་ཚལ་དུ་<line/>
ནི་སངས་རྒྱས་ཀྱི་མཆོད་རྟེན་ཆེན་པོ་བགྱིའོ། །ཡུལ་རྟ་མཇུག་ཏུ་ནི་ཆོས་དང་ལྡན་པའི་རྒྱལ་པོའི་མཆོད་རྟེན་བགྱིའོ། །འགུམ་ཏི་རར་ནི་དགེ་འདུན་གྱི་ཀུན་དགའ་ར་བ་ཆེན་པོ་བགྱིའོ། །<line/>
རྩ་རྨ་པ་ནར་ཡང་དགེ་འདུན་གྱི་ཀུན་དགའ་ར་བ་ཆེན་པོ་བགྱིའོ། །པ་ཡ་དི་ཀར་ནི་དྲི་གཙང་ཁང་ཆེན་པོ་དང༌། མཆོད་རྟེན་ཆེན་པོ་བགྱི་སྟེ། ཇི་སྲིད་དུ་བདག་རྒྱལ་སྲིད་ལ་གནས་<line/>
པ་དེ་སྲིད་དུ་ལས་ཆེན་པོ་དག་བགྱིའོ། །གང་གི་ཚེ་རྒྱལ་པོ་ཤི་འཕོས་པར་གྱུར་ནའང་བྱང་ཆུབ་སེམས་དཔའ་བྱམས་པ་གང་ན་བཞུགས་པའི་ལྷའི་ནང་དུ་སྐྱེ་བར་གྱུར་ཏེ། བདག་<line/>
དེ་ན་མཆིས་པའི་ཏིང་ངེ་འཛིན་རྣམས་དྲན་པར་གྱུར་ཅིག །དེ་ནས་སླར་ཡང་ལི་ཡུལ་འདིར་སྐྱེ་བ་ལེན་ཅིང་ཇི་ལྟར་བཅོམ་ལྡན་འདས་ཀྱིས་བཀའ་སྩལ་པ་བཞིན་དུ་བུད་མེད་<line/>
ཀྱི་གཟུགས་སུ་གྱུར་ཏེ། ཡང་སྐར་རྡོའི་རྒྱལ་པོའི་བུ་མོ་རབ་ངེས་ཞེས་བྱ་བར་གྱུར་ནས། སངས་རྒྱས་བཅོམ་ལྡན་འདས་རྣམས་ཀྱིས་གཟུངས་སྔགས་ཇི་སྙེད་གསུངས་པ་དང༌།<line/>
</page>
<page index="144" id="405A">༄༅། །བདག་གིས་རྟོགས་པ་གང་ལགས་པའི་གཟུངས་སྔགས་དེ་དག་ཐམས་ཅད་དེའི་ཚེ་བདག་གིས་དྲན་པར་གྱུར་ཅིག །མདོ་སྡེ་འདིའང་ཤིན་ཏུ་དྲན་པར་<line/>
གྱུར་ཏེ། ཅི་ནས་ཐམས་ཅད་རྒྱས་པར་གྱུར་ཅིག །གང་གི་ཚེ་དམག་སྡེ་གཉིས་འཐབ་པར་འགྱུར་བ་དང༌། ལི་ཡུལ་གྱི་དོན་གྱི་ཕྱིར་ལས་སུ་བྱ་བ་ཡོད་པར་གྱུར་པ་དང༌། གང་གི་<line/>
ཚེ་གཞོན་ནུ་རྡོ་རྗེ་སྡེ་སྐར་རྡོའི་རྒྱལ་པོ་རྣམ་པར་རྒྱལ་བའི་གོ་ཆ་ཞེས་བྱ་བར་གྱུར་ནས་ལི་ཡུལ་གྱི་ཕྱིར་གླུད་འཇལ་བའི་དུས་ལ་བབ་པ་དེའི་ཚེ་བདག་རབ་ངེས་ཞེས་བྱ་བར་གྱུར་<line/>
པས་སངས་རྒྱས་བཅོམ་ལྡན་འདས་དེ་དག་ཐམས་ཅད་དང༌། འཁོར་དེའི་ནང་དུ་ཇི་སྙེད་འདུས་པར་གྱུར་པའི་ལྷ་དེ་དག་ཐམས་ཅད་གྲོགས་སུ་གྱུར་ཏེ། མདོ་འདི་དང༌།<line/>
གཟུངས་སྔགས་རྣམས་བཤད་པའི་གཟུངས་སྔགས་དེ་དག་ཐམས་ཅད་དང༌། ཏིང་ངེ་འཛིན་ཐམས་ཅད་བདག་གིས་ཚེ་རབས་ཐམས་ཅད་དུ་དྲན་པར་གྱུར་ཅིག་ཅེས་བྱས་<line/>
སོ༑ ༑གང་གི་ཚེ་ལྷ་མོ་དྲི་མ་མེད་པའི་འོད་ཀྱིས་ཚིག་དེ་སྐད་ཅེས་སྨྲས་པ་དེའི་ཚེ། དེས་ཏིང་ངེ་འཛིན་རྣམས་ཐོབ་སྟེ། ཅི་ནས་མདོ་འདི་ལ་སུས་ཀྱང་གནོད་པ་བྱེད་མི་ནུས་<line/>
པར་འགྱུར་བའི་ཏིང་ངེ་འཛིན་ཐེག་པ་ཆེན་པོའི་མདོ་དམ་པའི་ཆོས་པདྨ་དཀར་པོའི་ཀློང་འཁྱིལ་བ་ཞེས་བྱ་བ་ཐོབ་སྟེ། དེའི་ཚེ་སངས་རྒྱས་ཐམས་ཅད་ཀྱིས་ལེགས་སོ་ཞེས་<line/>
</page>
<page index="145" id="405B">བྱ་བ་བྱིན་ཏེ་འདི་སྐད་ཅེས་བཀའ་སྩལ་ཏོ། །གང་གི་ཚེ་ཁྱོད་ལས་རྩོམ་པ་དེའི་ཚེ་འོད་ཟེར་དེ་དག་སྟེང་དུ་གནས་པར་གྱུར་ཏེ། དེའི་ཚེ་གང་གིས་མདོ་འདི་དྲན་པར་འགྱུར་ཞིང་<line/>
ཤིན་ཏུ་ཉམས་སུ་ལེན་པར་འགྱུར་བའི་ཏིང་ངེ་འཛིན་སངས་རྒྱས་ཡིད་ལ་བྱེད་པ་ཞེས་བྱ་བ་རྟོགས་པར་འགྱུར་རོ། །སངས་རྒྱས་བཅོམ་ལྡན་འདས་རྣམས་ཀྱིས་རྡོ་རྗེའི་དཀྱིལ་<line/>
འཁོར་ཞེས་བྱ་བའི་གཟུངས་སྔགས་གསུངས་པ་དེའི་རང་བཞིན་གང་གིས་གཟུངས་སྔགས་རྟོགས་པར་འགྱུར་བ་དང༌། ཏིང་ངེ་འཛིན་སྦྱོང་བ་དང༌། སྔོན་སངས་རྒྱས་བཅོམ་<line/>
ལྡན་འདས་རྣམས་ལས་ཆོས་ཐོས་པ་དེ་དག་ཐམས་ཅད་ཀྱང་དྲན་པར་བྱེད་དོ། །ལྷ་མོ་དྲི་མ་མེད་པའི་འོད་དེས་ཀྱང་བྱང་ཆུབ་སེམས་དཔའ་དག་གིས་ཏིང་ངེ་འཛིན་དང༌། གཟུངས་<line/>
སྔགས་ཇི་ལྟར་རྟོགས་པ་དེ་བཞིན་དུ་རྟོགས་པར་བྱེད་དོ། །རྣམ་པར་རྒྱལ་བའི་གོ་ཆ་ཞེས་བྱ་བས་ཀྱང་རྒྱལ་སྲིད་ཐོབ་པར་འགྱུར་ཏེ། གཞན་གྱིས་བར་ཆད་བྱེད་མི་ནུས་སོ། །<line/>
དེ་དག་གི་ལས་ནི་ལན་བདུན་བཟླས་བརྗོད་བྱས་ལ་རྟ་གནས་ཀྱི་རིག་སྔགས་གང་གིས་སྡིག་པ་རྣམས་འབྱང་བར་འགྱུར་བའང་བརྗོད་པར་བྱ་སྟེ། ཉིན་ལན་གསུམ་མཚན་<line/>
ལན་གསུམ་བརྗོད་ན་ལོ་བདུན་གྱིས་རྡོ་རྗེའི་དཀྱིལ་འཁོར་གྱི་གཟུངས་སྔགས་རྟོགས་པར་འགྱུར་རོ། །སངས་རྒྱས་བཅོམ་ལྡན་འདས་ཀྱིས་རྡོ་རྗེའི་དཀྱིལ་འཁོར་གྱིས་གཟུངས་<line/>
</page>
<page index="146" id="406A">༄༅། །སྔགས་འདི་བཤད་པ་དེའི་ཚེ་བཅོམ་ལྡན་འདས་ཀྱི་སྟེང་དུ་ལྷ་རྣམས་ཀྱིས་ལྷའི་མེ་ཏོག་གི་ཆར་ཕབ་སྟེ། ལྷའི་རོལ་མོའི་སྒྲ་སྒྲགས་ནས་འདི་སྐད་<line/>
ཅེས་སྨྲས་སོ། །བདག་ཅག་གིས་ཀྱང་སྔོན་སངས་རྒྱས་བཅོམ་ལྡན་འདས་རྣམས་ལས་ཐོས་པའི་གཟུངས་སྔགས་རྣམས་སྩལ་བར་བགྱིའོ། །ན་མཿ་སརྦ་ཨ་ཏྱུ་ད་ག་ཏ། བཛྲ་<line/>
མཎྜ་ལོ་ད་ཏ་མ་སྱ། ཏ་ཐཱ་ག་ཏ་སྱ། ཀ་ན་ཀཱ་བྷ། སད་ཏྱ་སྱ། བོ་དྷི་ས་ཏྭ་སྱ། ཏདྱ་ཐཱ། བུདྡྷ་སད་ཏྱེ་ན། ད་ས་པི་རི། དེ་ན་ཧ་ཡ་རི། ཀུརྩི་རུ་པྲ་ཏི་པ་ད་རི་པ་བྷ་བ་ཏུ། ཅི་ཏུ་མ་ཏུ་ག་ལ་ར་<line/>
ཡ་ཀ་ད་མ་བ་ཏུ། ས་པ་ཛ་མ་ས་ར་ཏ་སྭཱཧཱ། གཟུངས་སྔགས་འདི་ནི་ལྷ་རྣམས་ཆད་པས་གཅོད་པའི་གཟུངས་སྔགས་ཞེས་བྱ་སྟེ། ལན་བརྒྱ་རྩ་བརྒྱད་བཟླས་བརྗོད་བྱས་ལ་རྩྭ་<line/>
དཱུར་བ་བརྒྱ་རྩ་བརྒྱད་སྤྱིན་སྲེག་བྱས་ན་གང་ཅི་བྱེད་ཀྱང་རུང་སྟེ་ལྷ་རྣམས་ཀྱིས་གཞིགས་པར་མི་ནུས་སོ། །དཀྱིལ་འཁོར་ཟླུམ་པོར་བྱས་ཏེ། ལན་བརྒྱ་རྩ་བརྒྱད་བཟླས་བརྗོད་<line/>
བྱས་ལ་མདུད་པ་བརྒྱ་རྩ་བརྒྱད་བོར་ནས་གང་དུ་བརྗོད་པ་དེར་འབྱུང་པོས་གནོད་པ་བྱེད་མི་ནུས་སོ། །བྱད་སྟེམས་བྱེད་པར་ཡང་མི་ནུས་སོ། །དེ་ནས་དེའི་ཚེ་འཁོར་དེ་དག་ཐམས་<line/>
ཅད་ཀྱིས་གཟུངས་སྔགས་འདི་བཤད་དོ། །ཏདྱ་ཐཱ། སརྦ་དེ་བ་ནན། སརྦ་བཪྵ་ནན། ནིརྫི་ཏ་བརྫི་ཏེ། སྐན་དྷ་ན་ཙ་པ་ན། ནད་ཏ་མ་ན་པ་ན་ག་ས་ར། ད་ད་ཙ་ཙ་པ་པ། ཙ་ད་མི་མ་<line/>
</page>
<page index="147" id="406B">བྷ་སྠི་མ། དན་ཊ་ཀ་ར་ན་ཧ་ར། ས་པ་ར། དེ་བ་མ་ར་སྭཱཧཱ། ས་ད་བ་བཪྵ་ཀ་ར་ན་སྭཱཧཱ། འཁོར་ཐམས་ཅད་ཀྱིས་བཤད་པའི་གཟུངས་སྔགས་འདི་ལན་བརྒྱ་རྩ་བརྒྱད་བཟླས་བརྗོད་བྱ་<line/>
སྟེ༑ མདུད་པ་བརྒྱ་རྩ་བརྒྱད་བྱས་ནས་སྐུད་པ་དེ་བསྲེགས་ན་ཁྱིམ་དེར་བྱད་སྟེམས་ཀྱིས་མི་ཚུགས་ལ་འབྱུང་པོའི་ནད་རྣམས་ཀྱང་མེད་པར་འགྱུར་རོ། །ཏདྱ་ཐཱ། རཱ་ཏི་ཐཱ་ཀ་ར།<line/>
དེ་བ་བར་ཕུ་ཛི་ཛི་རི་ཕུ་ཛི་ད་ཏི་ཕུ་སྭཱཧཱ། གཟུངས་སྔགས་འདི་ལྐོག་མ་ན་བ་ལ་ལན་བདུན་བཟླས་བརྗོད་བྱས་ནས་གཡག་རྔ་ལ་མདུད་པ་བདུན་པོར་ཏེ་གདགས་པར་བྱའོ། །ཏདྱ་<line/>
ཐཱ༑ སརྦ་བུདྡྷ་ད་མ་བ་ཥ་ཀ་ར་བ་བ་ར་ཙ་ཙ་ར་ས་ས་ར་སྭཱཧཱ། གཟུངས་སྔགས་འདི་ལུས་ལ་ནད་བྱུང་བ་ཐམས་ཅད་ལ་ལན་བདུན་བཟླས་བརྗོད་བྱས་ནས་སྐུད་པ་ལ་མདུད་པ་<line/>
བདུན་པོར་ཏེ་གདགས་སོ། །དེ་ནས་དེའི་ཚེ་འཁོར་དེ་དག་ཐམས་ཅད་ཀྱིས་པུས་མོའི་ལྷ་ང་ས་ལ་བཙུགས་ཏེ་འདི་སྐད་ཅེས་གསོལ་ཏོ། །གང་གི་ཚེ་གཞོན་ནུ་རྡོ་རྗེ་སྡེ་ཡུལ་སྐར་<line/>
རྡོ་ནས་ལི་ཡུལ་དུ་མཆི་བ་དེའི་ཚེ་གཟུངས་སྔགས་གང་གིས་ཤུལ་དུ་དཔའ་བོའི་ལས་བགྱིད་པར་འགྱུར་བའི་གཟུངས་སྔགས་བདག་ཅག་གིས་སྩལ་པར་འཚལ་ལོ། །ཏདྱ་ཐཱ། དེ་<line/>
བུ་བུ་དེ་དེ་བི་བི་ས་ས། བནྡྷ་བ་བ་ར་ཏི་ཀ་ར་སྭཱཧཱ། ཏདྱ་ཐཱ། ཤ་ར་ཀ་ར་བཱ། ཛྭ་ད་ཚེ་བ་ར། ཤད་ཏྲ་ཏྲ་ན་ཛི་སྭཱཧཱ། གཟུངས་སྔགས་འདི་འགྲོན་དུ་འགྲོ་བ་རྣམས་ཀྱིས་ལན་བདུན་<line/>
</page>
<page index="148" id="407A">༄༅། །བཟླས་བརྗོད་བྱས་ཏེ་ཁྲུས་བྱས་ལ་ལག་པར་བླུགས་ནས་ལན་བདུན་བཟླས་བརྗོད་བྱས་ཏེ། ཕྱོགས་བཞིར་འཐོར་རམ། བདག་ཉིད་ཀྱིས་འཐུངས་ན་དེ་<line/>
ལ་དགྲས་གནོད་པ་བྱེད་པར་མི་ནུས་ཏེ། དཔའ་བོའི་ལས་ཀྱང་བྱེད་པར་འགྱུར་རོ། །དེ་ནས་དེ་བཞིན་གཤེགས་པ་རྡོ་རྗེ་རྒྱལ་མཚན་གྱིས་འདི་སྐད་ཅེས་བཀའ་སྩལ་ཏེ། དེ་བཞིན་<line/>
དུ་རྣམ་ཐོས་ཀྱི་བུ་དང༌། དབང་ཕྱུག་ཆེན་པོ་དང༌། ཀུན་ཏུ་རྒྱལ་དང༌། འཕྲོག་མ་བུ་དང་བཅས་པ་རྣམས་ཀྱིས་ཀྱང་འདི་སྐད་ཅེས་སྨྲས་སོ། །བདག་ཅག་གིས་ཀྱང་གཞོན་ནུ་<line/>
རྡོ་རྗེ་སྡེ་དེ་ལ་ཅི་ནས་དགྲ་རྣམས་ཀྱིས་གནོད་པ་བྱེད་མི་ནུས་པར་གཟུངས་སྔགས་འདི་དག་སྦྱིན་ནོ། །ན་མོ་བཛྲ་དྷྭ་ཛ་སྱ། ཏ་ཐཱ་ག་ཏ་ཧྱ། ཏདྱ་ཐཱ། བཛྲ་བི་བི་བི་བི་མ་མ་ས་ཀ་<line/>
སུ་མ་ཏེ། ཨདྡྷ་རེ་ཨདྡྷ་རེ། ཨད་ཛྭ་ལ། བཱ་ད་ནི་སྭཱཧཱ། ན་མོ་མ་ཧེ་ཤྭ་ར་སྱ། ན་མོ་བི་ཤྭ་ར་མ་ཎ་སྱ། ན་མཿ་སན་ཙ་ཡ་སྱ། ན་མོ་ཧ་རི་ཏ་ཡི་བ་སུ་པུ་ཏྲ། བ་རི་བཱ་རཱ་ཡ། ཏདྱ་ཐཱ།<line/>
ས་ས་ས་ས། ཧཱ་ཧཱ་ཧཱ་ཧཱ། པྲི་ཡ་པྲི་ཡ་པྲི་ཡ་པྲི་ཡ། པུད་ཏྲ་པུད་ཏྲ་པུད་ཏྲ་པུད་ཏྲ། བ་ར་དད་ཏ་ཀ་ར། ཙྪནྡྷ་མུ་ལེ་བིད་ཏྭེ་ཤན་ཀཱ་རཱ་སྭཱཧཱ། དབང་ཕྱུག་ཆེན་པོ་དང༌། རྣམ་ཐོས་ཀྱི་བུ་<line/>
དང༌། ཀུན་ཏུ་རྒྱལ་དང༌། འཕྲོག་མ་བུ་དང་བཅས་པ་རྣམས་ཀྱིས་གཟུངས་སྔགས་འདི་བཤད་པ་ནས་འདི་སྐད་ཅེས་གསོལ་ཏོ། །ཇི་ལྟར་བཅོམ་ལྡན་འདས་ཀྱིས་བདག་<line/>
</page>
<page index="149" id="407B">ཅག་སུ་ག་ལས་ཆེན་པོར་བསྐོས་པའི་གཟུངས་སྔགས་གཞན་གྱིས་མི་ཚུགས་པ་དེ་དག་ཀྱང་བདག་ཅག་གིས་བཤད་པར་འཚལ་ལོ། །ལྷ་མོ་དྲི་མ་མེད་པའི་འོད་དེ་དང༌། གཞོན་<line/>
ནུ་རྡོ་རྗེ་སྡེ་སྐར་རྡོའི་རྒྱལ་པོ་རྣམ་པར་རྒྱལ་བའི་གོ་ཆར་འགྱུར་བ་གང་ལགས་པ་དེས་ཆད་པས་བཅད་པར་བགྱི་བ་དེའང་བདག་ཅག་གིས་བཤད་པར་བགྱིའོ། །གང་གི་ཚེ་དགྲའམ།<line/>
སུའང་རུང་བ་དག་སྡིག་པའི་ལས་རྩོམ་པ་ན་གཟུངས་སྔགས་བཤད་པ་འདི་གཉིས་ལན་བདུན་བཟླས་བརྗོད་བྱ་སྟེ། སྐུད་པ་སྔོན་པོ་ལ་མདུད་པ་བདུན་པོར་ནས་བསྲེགས་ཏེ་<line/>
སྲ་རྩི་པོག་གི་བདུག་པས་བསྲེག་ལ་མི་དེའི་མིང་ནས་བརྗོད་ན་གནོད་པ་བྱེད་མི་ནུས་སོ། །བདག་ཅག་གིས་ཡིད་དམ་དང་པོར་བཅས་པ་བཞིན་དུ་སྟེ་གཞོན་ནུ་རྡོ་རྗེ་སྡེ་དང༌། ལྷ་<line/>
མོ་དྲི་མ་མེད་པའི་འོད་ཀྱིས་བསམ་པ་ཡོངས་སུ་རྫོགས་པར་མ་བགྱིས་ན་དུས་གསུམ་དུ་གཤེགས་པའི་སངས་རྒྱས་བཅོམ་ལྡན་འདས་ཐམས་ཅད་ཀྱི་སྐུ་བསླུས་པར་གྱུར་ཅིག་<line/>
ཅེས་བྱས་སོ། །དེ་ནས་འཁོར་དེར་ཇི་སྙེད་འདུས་པའི་ལྷ་དང༌། ཀླུ་དང༌། གནོད་སྦྱིན་དང༌། ལྷ་མ་ཡིན་དང༌། ནམ་མཁའ་ལྡིང་དང༌། དྲི་ཟ་དང༌། མིའམ་ཅི་དང༌། ལྟོ་འཕྱེ་<line/>
ཆེན་པོ་དང༌། མི་དང༌། མི་མ་ཡིན་པ་དེ་དག་ཐམས་ཅད་ཀྱིས་ཀྱང་ཡྰྡི་སྐད་ཅེས་གསོལ་ཏོ། །བྱང་ཆུབ་སེམས་དཔའ་རྣམས་ཀྱིས་ཇི་ལྟར་དམ་བཅས་པ་བཞིན་དུ་བདག་ཅག་<line/>
</page>
<page index="150" id="408A">༄༅། །ཐམས་ཅད་ཀྱིས་ཀྱང་དམ་བཅས་ཏེ། དེ་ལྟར་མ་བགྱིས་ན་བདག་ཅག་གིས་དུས་གསུམ་གྱི་སངས་རྒྱས་བཅོམ་ལྡན་འདས་ཐམས་ཅད་ཀྱི་སྐུ་<line/>
བསླུས་པར་གྱུར་ཅིག །བདག་ཅག་ཐམས་ཅད་ཀྱིས་རྣམ་པར་རྒྱལ་བའི་གོ་ཆ་ཅི་ནས་ཀྱང་ལི་ཡུལ་གྱི་རྒྱལ་པོར་འགྱུར་བར་ཐམས་ཅད་སེམས་མཐུན་པས་ལྷན་ཅིག་ཏུ་<line/>
དབང་བསྐུར་བར་བགྱིའོ། །གང་གི་ཚེ་གདོང་དམར་དང༌། རྒྱ་འཐབ་པར་འགྱུར་བ་དེའི་ཚེ། ཅི་ནས་ལི་ཡུལ་འཇིག་པར་མི་འགྱུར་བ་དང༌། གང་གི་ཚེ་ཡུལ་གཞན་ནས་<line/>
ལི་ཡུལ་དུ་རབ་ཏུ་བྱུང་བ་རྣམས་འོངས་པ་ན་དེར་ཅི་ནས་རིམ་གྲོ་མེད་པར་མི་འགྱུར་བ་དང༌། ཡུལ་གཞན་ནས་དེར་སེམས་ཅན་བྲོས་པ་དེ་དག་དེར་གནས་འཐོབ་<line/>
པར་འགྱུར་ཞིང་གདོང་དམར་གྱིས་བསྲེགས་པ་གང་ཡིན་པའི་མཆོད་རྟེན་ཆེན་པོ་དེ་དག་དང༌། དགེ་འདུན་གྱི་ཀུན་དགའ་ར་བ་དག་འཆོས་བའི་གྲོགས་བྱེད་པར་འགྱུར་བར་<line/>
བྱ་བའི་ཕྱིར་ལི་ཡུལ་གྱི་གླུས་འཇལ་བ་དང༌། རྒྱ་དང༌། ཕན་ཚུན་དུ་བག་མ་གཏོང་བ་དང་ལེན་པར་བྱེད་དོ། །དེ་ནས་སངས་རྒྱས་བཅོམ་ལྡན་འདས་ཀྱིས་དེའི་ཚེ་ལྷ་མོ་དྲི་མ་<line/>
མེད་པའི་འོད་དང༌། གཞོན་ནུ་རྡོ་རྗེ་སྡེ་གཉིས་ལ་ལི་ཡུལ་གཏད་ནས། དེའི་ཚེ་སངས་རྒྱས་བཅོམ་ལྡན་འདས་ཀྱིས་གཞོན་ནུ་རྡོ་རྗེ་སྡེ་ལ་འདི་སྐད་ཅེས་བཀའ་སྩལ་ཏོ། །ཁྱོད་<line/>
</page>
<page index="151" id="408B">ལི་ཡུལ་གྱི་རྒྱལ་པོ་བྱེད་པ་དང༌། ལྷ་མོ་དྲི་མ་མེད་པའི་འོད་ཀྱིས་གྲོགས་བྱེད་པར་འགྱུར་གྱི། མདོ་འདི་ལས་ཇི་སྐད་བཤད་པ་བཞིན་དུ་ཁྱོད་ཀྱིས་ཐམས་ཅད་ཀྱིས་ཤིག །གང་གི་ཚེ་<line/>
ཁྱོད་གསེར་གྱི་རིགས་ཀྱི་ཡུལ་དུ་ཕྱིར་ལོག་པ་དེའི་ཚེ་རྒྱའི་དམག་ལི་ཡུལ་དུ་འོངས་སོ་ཞིས་དེ་སྐད་ཐོས་པ་དང༌། ཐེ་ཚོམ་མ་བྱེད་པར་ལི་ཡུལ་དུ་སོང་ལ་དེར་པོ་ཉ་བཏང་ན་དེར་<line/>
འོང་བར་མི་འགྱུར་ཏེ། ལི་ཡུལ་དང༌། གུ་ཟན་གྱི་ཡུལ་དུ་འགྲོ་བར་འགྱུར་རོ། །ང་ལ་ཕྲིན་ཡིག་ནི་ང་དང་གཉེན་དུ་བྱོས་ལ་ཡུལ་ང་ལ་བྱིན་ཅིག་ཅེས་སྤྲིངས་ཤིག །དེ་ནས་དེའི་ཚེ་ཁྱོད་ནི་<line/>
ལི་ཡུལ་གྱི་རྒྱལ་པོར་འགྱུར་རོ། །དབང་པོའི་གོ་ཆ་ནི་སྐར་རྡོའི་རྒྱལ་པོ་བྱེད་པར་འགྱུར་ཏེ། དེའང་ཁྱོད་ཅི་ནས་ལི་ཡུལ་གྱི་རྒྱལ་པོར་འགྱུར་བའི་གྲོགས་བྱེད་པར་འགྱུར་རོ། །སྐར་<line/>
རྡོའི་ཡུལ་དུ་གནོད་པ་འབྱུང་བ་དེའི་ཚེ་ཁྱོད་ཀྱིས་ཇི་ནས་ཀྱང་གནོད་པ་བྱེད་དུ་མ་བཞུག་ཅིག །དབང་པོའི་གོ་ཆ་དང་ཡང་ཐོག་མར་དུམ་པར་གྱིས་ཤིག །ལས་འདི་དག་བྱེད་པའི་<line/>
གྲོགས་སུ་འགྱུར་རོ། །སྐར་རྡོ་བ་ཇི་སྙེད་ཡོད་པ་ཐམས་ཅད་ཀྱང་གྲོགས་བྱེད་པར་འགྱུར་རོ། །ཨ་ཀུན་ཞེས་བྱ་བ་དཔའ་བོ་ཞིག་ཡོད་དེ། དེ་སྔོན་ཡེ་ཤེས་གྲགས་ཞེས་བྱ་བར་གྱུར་པ་<line/>
ན་དེས་དར་མ་ཏི་ར་ཞེས་བྱ་བའི་གཙུག་ལག་ཁང་བྱས་སོ། །དེ་ནས་ཁྱོད་ཀྱིས་ཨ་ཀུ་ན་ཚོལ་ཞིག་དང་ཡུལ་གཟུང་བའི་ཕྱིར་གྲོགས་བྱེད་པར་འགྱུར་རོ། །དེ་ཅིའི་ཕྱིར་ཞེ་ན། དེ་<line/>
</page>
<page index="152" id="409A">༄༅། །དང་ཁྱོད་སྔོན་སྨོན་ལམ་ལྷན་ཅིག་ཏུ་བཏབ་པའི་ཕྱིར་ཏེ། ཨ་ཀུན་ཞེས་བྱ་བའི་མི་དེ་ནི་སྔོན་རྒྱལ་པོར་གྱུར་ཏེ། མི་རྒོད་རྣམས་ཀྱིས་ཆུང་མ་བརྐུས་ཏེ་།<line/>
ཕྱིར་མ་རྙེད་པ་ཡིན་ནོ། །ཁྱོད་ནི་རྒྱལ་པོའི་བློན་པོ་ཆེན་པོ་ཡིན་ཏེ། དགའ་བྱེད་ཀྱི་ཕར་གྱུར་པ་ཡིན་ནོ། །དེ་ནས་དེའི་ཚེ་སངས་རྒྱས་བཅོམ་ལྡན་འདས་ཀྱིས་གཞོན་ནུ་རྡོ་རྗེ་སྡེ་ལ་<line/>
འདི་སྐད་ཅེས་བཀའ་སྩལ་ཏོ། །གཞོན་ནུ་རྡོ་རྗེ་སྡེ། ཁྱོད་ནི་ལི་ཡུལ་འཁོར་དུ་རྣམ་པར་རྒྱལ་པའི་གོ་ཆ་ཞེས་བྱ་བའི་རྒྱལ་པོར་གྱུར་ཏེ། ལོ་སུམ་ཅུའི་བར་དུ་རྒྱལ་སྲིད་འཛིན་པར་<line/>
འགྱུར་ལ། དགེ་བསྙེན་དུ་གྱུར་ནས་ལི་ཡུལ་གྱི་ཕྱིར་ལུས་ཡོངས་སུ་གཏོང་བའི་འབྲས་བུས་ཐོབ་པར་འགྱུར་རོ། །དེ་ནས་དེའི་ཚེ་བཅོམ་ལྡན་འདས་ཀྱིས་ལྷ་མོ་དྲི་མ་མེད་པའི་འོད་<line/>
ལ་འདི་སྐད་ཅེས་བཀའ་སྩལ་ཏོ། །ཁྱོད་ལི་ཡུལ་དུ་རབ་ངེས་ཞེས་བྱ་བར་གྱུར་པའི་ཚེ་མདོ་འདི་ཟུངས་ཤིག །འདི་ལ་འཇུག་པར་གྱིས་ཤིག །རྒྱས་པར་གྱིས་ཤིག །སྐར་རྡོའི་<line/>
ཡུལ་དུའང་མིང་པོ་ལ་སྐུར་ཅིག་དང༌། ཁྱོད་ཀྱི་སྟེང་དུ་འོད་ཟེར་རྣམས་གནས་པར་འགྱུར་རོ། །གང་གི་ཚེ་ཁྱོད་ཀྱིས་གཟུངས་སྔགས་རྣམས་རྟོགས་པར་གྱུར་པ་དེའི་ཚེ་ཁྱེད་ལ་<line/>
སངས་རྒྱས་བཅོམ་ལྡན་འདས་ཉིད་གསུང་བར་འགྱུར་ཞིང་ལྷ་རྣམས་ཀྱང་ཇི་ནས་ཁྱོད་ཀྱིས་ལས་བྱེད་ནུས་པར་འགྱུར་བ་དེ་ལྟ་བུ་རྒྱས་པར་སྨྲ་བར་འགྱུར་རོ། །དེ་ནས་དེའི་ཚེ་<line/>
</page>
<page index="153" id="409B">སངས་རྒྱས་བཅོམ་ལྡན་འདས་ཀྱིས་བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་ལ་འདི་སྐད་ཅེས་བཀའ་སྩལ་ཏོ། །ནུ་སྡུག །ཇི་ལྟར་བཅོམ་ལྡན་འདས་རིན་ཆེན་སྙིང་<line/>
པོ་གྲོང་ཁྱེར་དུ་གཤེགས་པའི་ཚེ་འུ་དུ་ཅག་གཉིས་སངས་རྒྱས་ཉིད་དུ་ལུང་བསྟན་པ་ཐོབ་ནས། དེར་དེ་སྐད་དུ་ཕྱོགས་བཅུ་ན་སེམས་ཅན་འཇིགས་ཤིང་སྐྲག་པ་ཇི་སྙེད་ཡོད་པ་<line/>
དེ་དག་ཐམས་ཅད་བདག་གིས་སྐྱབས་བྱེད་པར་གྱུར་ཅིག །དེ་སྐད་ཅེས་སྨོན་ལམ་བཏང་པའི་དུས་ལ་དེ་དྲན་པར་གྱིས་ལ། ད་ངའི་ལི་ཡུལ་འདི་དང༌། ལྷ་མོ་དྲི་མ་མེད་པའི་<line/>
འོད་དང༌། གཞོན་ནུ་རྡོ་རྗེ་སྡེ་གཏད་པ་འདི་ཁྱོད་ཀྱིས་ལོངས་ཤིག །དེ་ནས་བཅོམ་ལྡན་འདས་ཀྱིས་བྱང་ཆུབ་སེམས་དཔའ་ཀུན་ཏུ་བཟང་པོ་དང༌། འཇམ་དཔལ་དང༌། ནམ་མཁའི་<line/>
སྙིང་པོ་དང༌། མཐུ་ཆེན་ཐོབ་དང༌། སྨན་གྱི་རྒྱལ་པོ་དང༌། རབ་སྦྱིན་དཔའ་བོ་དང༌། སའི་སྙིང་པོ་དང༌། བྱམས་པ་དང༌། བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་ལ་<line/>
འདི་སྐད་ཅེས་བཀའ་སྩལ་ཏོ། །སྔོན་འདིའི་ཕུ་བོ་དང༌། གྲོགས་སུ་གྱུར་པ་དང༌། རྟག་ཏུ་འགྲོགས་འགྲོགས་པ་ནི་འདི་དག་ཡིན་ཏེ། སྣ་ཚོགས་ཀྱི་ལྷ་དང༌། དབང་ཕྱུག་གི་ལྷ་<line/>
དང༌། ལྗོན་ཤིང་གི་དབང་ཕྱུག་གི་རྒྱལ་པོ་དང༌། སྙིང་རྗེའི་དབང་ཕྱུག་དང༌། གཟུངས་ཀྱི་དབང་ཕྱུག་དང༌། སྤོང་བའི་དབང་ཕྱུག་དང༌། འོད་ཀྱི་དབང་ཕྱུག་དང༌། དྲིའི་དབང་ཕྱུག་<line/>
</page>
<page index="154" id="410A">༄༅། །དང༌། ཚོགས་ཀྱི་དབང་ཕྱུག་དང༌། འཇིག་རྟེན་གྱི་དབང་ཕྱུག་དང༌། འོད་གསལ་དང༌། རིགས་ཀྱི་དབང་ཕྱུག་རྣམས་སོ། །དེ་ནས་བཅོམ་ལྡན་འདས་<line/>
ཀྱིས་བྱང་ཆུབ་སེམས་དཔའ་ཀུན་ཏུ་བཟང་པོ་ལ་སོགས་པ་བྱང་ཆུབ་སེམས་དཔའ་དེ་དག་ཐམས་ཅད་ལ་བོས་ཏེ་བཀའ་སྩལ་ཏོ། །རིགས་ཀྱི་བུ་དག །ཁྱེད་ངའི་ཐེག་པ་ཆེན་པོའི་<line/>
མདོ་འདི་དང༌། གཞོན་ནུ་རྡོ་རྗེ་སྡེ་དང༌། ལྷ་མོ་དྲི་མ་མེད་པའི་འོད་ཡོངས་སུ་ཟུངས་ཤིག །དེ་ནས་གསང་བའི་བདག་པོ་ལག་ན་རྡོ་རྗེ་ལ་བོས་ཏེ་འདི་སྐད་ཅེས་བཀའ་སྩལ་ཏོ། །<line/>
ཁྱོད་རྟག་ཏུ་ངའི་ཕྱི་བཞིན་དུ་འབྲང་བ་ཡིན་གྱི། མདོ་འདི་དང༌། གཞོན་ནུ་རྡོ་རྗེ་སྡེ་དང༌། ལྷ་མོ་དྲི་མ་མེད་པའི་འོད་ཁྱོད་ལ་གཏད་དོ། །གནོད་སྦྱིན་དབང་པོ་རྣམ་ཐོས་ཀྱི་བུ་དང༌།<line/>
གནོད་སྦྱིན་ཀུན་ཏུ་རྒྱལ་དང༌། ལྷའི་བུ་བློ་གྲོས་བསྟན་པ་དང༌། ཀླུའི་རྒྱལ་པོ་མ་དྲོས་པ་དང༌། འཕྲོག་མ་བུ་དང་བཅས་པ་དང༌། ལྷའི་ཕོ་བྲང་སུམ་ཅུ་རྩ་གཉིས་ཀྱི་ལྷའི་རྒྱལ་པོ་རྣམས་<line/>
དང༌། འཁོར་དེར་འདུས་པ་ཐམས་ཅད་དང༌། སངས་རྒྱས་བཅོམ་ལྡན་འདས་འོད་ཟེར་གཏོང་བ་དེ་དག་དང༌། ཕྱོགས་བཅུ་ནས་འདུས་པའི་བྱང་ཆུབ་སེམས་དཔའ་དེ་དག་<line/>
ཐམས་ཅད་ལ་མདོ་འདི་དང༌། ལི་ཡུལ་དང༌། གཞོན་ནུ་རྡོ་རྗེ་སྡེ་དང༌། ལྷ་མོ་དྲི་མ་མེད་པའི་འོད་གཏད་དེ། ཡོངས་སུ་གཏད་པའི་དམ་པས་ཡོངས་སུ་གཏད་དོ། །དེ་ནས་<line/>
</page>
<page index="155" id="410B">ཡང་དེ་དག་ཐམས་ཅད་ལ་འདི་སྐད་ཅེས་བཀའ་སྩལ་ཏོ། །ངས་ཇི་སྐད་བཤད་པ་དང༌། ཁྱོད་ཀྱིས་ཇི་ལྟར་དམ་བཅས་པ་བཞིན་དུ་གྲོགས་གྱིས་ལ་ངས་དགོངས་པ་ཀུན་ཐམས་ཅད་<line/>
ནས་ཐམས་ཅད་དུ་མཐར་ཕྱིན་པར་གྱིས་ལ། ཅི་ནས་ཡོད་པར་མ་འགྱུར་བ་དེ་ལྟར་གྱིས་ཤིག །ངས་བསྐལ་པ་མང་པོར་འཁོར་བ་ན་དཀའ་ལས་ཤིན་ཏུ་མང་པོ་དང་ལྡན་པ་<line/>
དག་བྱས་པ་ལྟ་བུ་ནི་བྱང་ཆུབ་སེམས་དཔའ་གཞན་དག་གིས་ཀྱང་མ་བྱས་སོ། །ངའི་ལི་ཡུལ་འཁོར་དེར་སེམས་ཅན་ངས་ཡོངས་སུ་སྨིན་པར་མ་བྱས་པ་དེ་གང་ཡིན་པ་དེ་<line/>
དག་ཕྱིས་ལི་ཡུལ་འཁོར་དུ་གནས་པར་གྱུར་ཏེ། ངའི་ཆོས་ཀྱིས་ཡོངས་སུ་གྲོལ་བར་འགྱུར་རོ། །དེ་ནས་བཅོམ་ལྡན་འདས་ཀྱིས་བསྐལ་པ་བཟང་པོའི་བྱང་ཆུབ་སེམས་<line/>
དཔའ་རྣམས་ལ་བོས་ཏེ་འདི་སྐད་ཅེས་བཀའ་སྩལ་ཏོ། །ཁྱེད་ཐམས་ཅད་ལ་མདོ་འདི་དང༌། ལི་ཡུལ་དང༌། གཞོན་ནུ་རྡོ་རྗེ་སྡེ་དང༌། ལྷ་མོ་དྲི་མ་མེད་པའི་འོད་གཏད་དོ། །<line/>
གང་གི་ཚེ་སངས་རྒྱས་བཅོམ་ལྡན་འདས་ཀྱིས་སངས་རྒྱས་ཐམས་ཅད་དང༌། བྱང་ཆུབ་སེམས་དཔའ་ཐམས་ཅད་དང༌། ལྷ་ཐམས་ཅད་ལ་མདོ་འདི་དང༌། ལི་ཡུལ་དང་།<line/>
གཞོན་ནུ་རྡོ་རྗེ་སྡེ་དང༌། ལྷ་མོ་དྲི་མ་མེད་པའི་འོད་གཏད་པ་དེའི་ཚེ་སངས་རྒྱས་བཅོམ་ལྡན་འདས་ཤཱཀྱ་ཐུབ་པའི་སྟེང་དུ་ལྷའི་མེ་ཏོག་གི་ཆར་ཕབ་བོ། །ལྷ་རྣམས་ཀྱིས་ལྷའི་<line/>
</page>
<page index="156" id="411A">༄༅། །རོལ་མོའི་སྒྲ་བསྒྲགས་སོ། །ལྷའི་རྒྱན་གྱི་ཆར་ཡང་ཕབ་བོ། །དེ་བཞིན་དུ་འཁོར་དེ་དག་ཐམས་ཅད་ཀྱིས་ཀྱང་བཅོམ་ལྡན་འདས་ལ་ཇི་ལྟར་འོས་<line/>
པའི་མཆོད་པས་བཅོམ་ལྡན་འདས་ལ་མཆོད་པར་བྱས་སོ། །སངས་རྒྱས་བཅོམ་ལྡན་འདས་དེ་དག་གིས་ཀྱང་མི་མཇེད་ཀྱི་འཇིག་རྟེན་གྱི་ཁམས་འདིར་འོད་ཟེར་ཤིན་<line/>
ཏུ་མང་པོ་བཏང་ངོ༌། །མི་མཇེད་ཀྱི་འཇིག་རྟེན་གྱི་ཁམས་འདི་ན་གནས་པའི་སེམས་ཅན་རྣམས་ཀྱིས་ཀྱང་སངས་རྒྱས་བཅོམ་ལྡན་འདས་དེ་དག་འཁོར་གྱི་དཀྱིལ་<line/>
འཁོར་དང་བཅས་པ་མཐོང་ངོ༌། །དེ་ན་གནས་པ་རྣམས་ཀྱིས་ཀྱང་དེ་བཞིན་གཤེགས་པ་ཤཱཀྱ་ཐུབ་པ་འཁོར་གྱི་དཀྱིལ་འཁོར་དང་བཅས་པ་དང༌། མི་མཇེད་ཀྱི་འཇིག་རྟེན་<line/>
གྱི་ཁམས་མཐོང་སྟེ། འཁོར་ཐམས་ཅད་དང༌། ལྷ་དང༌། མི་རྣམས་གཅིག་གིས་གཅིག་མཐོང་བར་གྱུར་ཏོ། །དེ་ནས་དེའི་ཚེ་དགེ་སློང་ཀུན་དགའ་བོ་སྟན་ལས་ལངས་ཏེ་<line/>
ཐལ་མོ་སྦྱར་ནས་བཅོམ་ལྡན་འདས་ལ་ཞུས་པ། བཅོམ་ལྡན་འདས། མ་འོངས་པའི་དུས་ན་སུ་ལ་མདོ་འདི་ཀློག་པ་དང༌། སེམས་པ་དང༌། ཉན་པ་དང༌། ཀུན་<line/>
ཆུབ་པར་བགྱིད་པ་དང༌། འདྲི་བ་དང༌། འདྲིར་འཇུག་པ་དེའི་བསོད་ནམས་ཀྱི་ཕུང་པོ་ཇི་ཙམ་དུ་འཕེལ་བར་འགྱུར། བཅོམ་ལྡན་འདས་ཀྱིས་བཀའ་སྩལ་པ། སངས་རྒྱས་ཀྱི་<line/>
</page>
<page index="157" id="411B">ཞིང་བརྒྱད་ཁྲི་བཞི་སྟོང་གི་ནང་ན་སྐྱེ་བོ་ཇི་སྙེད་གནས་པ་རྣམས་ལ་སྦྱིན་པ་བྱིན་པ་པས་ནི། སུ་མདོ་འདི་འཆང་བའམ། ཁ་ཏོན་དུ་བྱེད་པའམ། ཀློག་པ་དེའི་བསོད་ནམས་<line/>
ཀྱི་ཕུང་པོ་ཆེས་མང་བར་འགྱུར་རོ། །མདོར་ན། ཇི་ལྟར་འབྲས་བུ་གསུམ་པ་རྟོགས་པ་དེའི་བསོད་ནམས་ཀྱི་ཕུང་པོ་ཇི་སྙེད་འཕེལ་བར་འགྱུར་རོ་ཞེས་ང་སྨྲ་འོ། །དེ་ནས་ལྷ་དང་<line/>
ཀླུ་དང༌། གནོད་སྦྱིན་དང༌། ལྷ་མ་ཡིན་དང༌། ནམ་མཁའ་ལྡིང་དང༌། དྲི་ཟ་དང༌། མིའམ་ཅི་དང༌། ལྟོ་འཕྱེ་ཆེན་པོ་དང༌། སྲིན་པོ་དང༌། འཁོར་དེ་དག་ཐམས་ཅད་ཀྱིས་འདི་<line/>
སྐད་ཅེས་གསོལ་ཏོ། །བདག་ཅག་འཁོར་འདིར་འདུས་པ་ཇི་སྙེད་མཆིས་པ་རྣམས་གང་དུ་མདོ་འདི་བརྗོད་པ་དེར་མ་མཆིས་སམ། གཞོན་ནུ་རྡོ་རྗེ་སྡེ་དང༌། ལྷ་མོ་དྲི་མ་མེད་<line/>
པའི་འོད་ལ་གཟུངས་སྔགས་མ་སྩལ་ཏམ། དམ་བཅས་པ་འདི་བསྐྱུད་པར་གྱུར་ན་བདག་ཅག་གིས་དུས་གསུམ་དུ་གཤིགས་པའི་སངས་རྒྱས་བཅོམ་ལྡན་འདས་རྣམས་ཀྱི་སྐུ་<line/>
བསླུས་པར་གྱུར་ཅིག །མཚམས་མ་མཆིས་པའི་ལས་བགྱིས་པའི་སྡིག་པ་ཇི་ཙམ་མཆིས་པ་བདག་ཅག་གིས་བགྱིས་པར་གྱུར་ཅིག །དེ་ནས་འོད་ཟེར་དེ་དག་ལས་ཚིག་ཏུ་བརྗོད་<line/>
པ་འདི་སྐད་ཅེས་འབྱུང་སྟེ། གང་ན་མདོ་འདི་བརྗོད་པ་དེར་བདག་ཅག་འོང་ངོ་ཞེས་སྒྲ་སྒྲོགས་པར་འགྱུར་རོ། །དེ་ནས་ཀུན་དགའ་བོ་དང༌། འཁོར་དེ་དག་ཐམས་ཅད་ཀྱིས་ཞུས་<line/>
</page>
<page index="158" id="412A">༄༅། །པ༑ བཅོམ་ལྡན་འདས་ཆོས་ཀྱི་རྣམ་གྲངས་འདིའི་མིང་ཅི་ལགས། ཅི་ལྟར་གཟུང་བར་བགྱི། བཀའ་སྩལ་པ། མདོ་འདིའི་མིང་ནི་ཆོས་ཀྱི་<line/>
སྤྱི་བོ་ཞེས་ཀྱང་བྱ། སངས་རྒྱས་ཐམས་ཅད་ཀྱི་ཆོས་ཀྱི་སྙིང་པོ་ཞེས་ཀྱང་བྱ། དྲི་མ་མེད་པའི་འོད་ཀྱིས་ཞུས་པ་ཞེས་ཀྱང་བྱའོ། །དེ་ནས་བཅོམ་ལྡན་འདས་ཤཱཀྱ་ཐུབ་པས་<line/>
འདི་སྐད་ཅེས་བཀའ་སྩལ་ཏོ། །ངས་ཆོས་གང་བཤད་པ་དེ་དག་ཐམས་ཅད་ནི་མདོ་འདི་ཉིད་ཀྱི་ནང་དུ་འདུས་སོ། །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ནས།<line/>
བྱང་ཆུབ་སེམས་དཔའ་དེ་དག་དང༌། ཚེ་དང་ལྡན་པ་ཀུན་དགའ་བོ་དང༌། འཁོར་དེ་དག་ཐམས་ཅད་དང༌། ལྷ་དང༌། མི་དང༌། ལྷ་མ་ཡིན་དུ་བཅས་པའི་འཇིག་རྟེན་ཡི་རངས་<line/>
ཏེ༑ བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །ཐེག་པ་ཆེན་པོའི་མདོ་དྲི་མ་མེད་པའི་འོད་ཀྱིས་ཞུས་པ་ཞེས་བྱ་བ་རྫོགས་སོ།། །།<line/>
<line/>
</page>
</pageset>
<copyright>Copyright &#169; 2012 by the Asian Classics Input Project. All rights reserved.</copyright>
</text>
