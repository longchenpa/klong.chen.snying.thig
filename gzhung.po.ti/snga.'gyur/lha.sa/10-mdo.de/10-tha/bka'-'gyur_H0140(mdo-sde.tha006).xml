<?xml-stylesheet href="../tibxml.css" type="text/css" version="1.0" encoding="UTF-8"?>
<text>
<info>
<location organization="acip" collection="k_lha_sa" volume="56" index="6"/>
<offset page="576" line="9" col="0"/>
<range start="1" end="286"/>
<title>འཕགས་པ་འདུས་པ་ཆེན་པོ་རིན་པོ་ཆེ་ཏོག་གི་གཟུངས་ཞེས་བྱ་བ་ཐེག་པ་ཆེན་པོའི་མདོ། </title>
<section>མདོ་སྡེ། </section>
<volume>ཐ</volume>
<status asof="31Jan2012">not checked</status>
</info>
<pageset>
<page index="1" id="289B">རྒྱ་གར་སྐད་དུ། ཨཱཪྻ་མ་ཧཱ་སན་ནི་པཱ་ཏ་རཏྣ་ཀེ་ཏུ་དྷཱ་ར་ཎཱི་ནཱ་མ་མ་ཧཱ་ཡཱ་ན་སཱུ་ཏྲ། བོད་སྐད་དུ། འཕགས་པ་འདུས་པ་ཆེན་པོ་རིན་པོ་ཆེ་ཏོག་གི་གཟུངས་ཞེས་བྱ་བ་ཐེག་པ་ཆེན་པོའི་མདོ་<line/>
མདོ༑ བམ་པོ་དང་པོ། དེ་བཞིན་གཤེགས་པ་འོད་ཞི་སྤོས་སྣང་དཔལ་ལ་ཕྱག་འཚལ་ལོ། །ཚངས་པ་ཆེན་པོ་དབྱངས་ཅན་ལ་ཕྱག་འཚལ་ལོ། །དེ་ལ་ཕྱག་བཙས་ཏེ་བདུད་ཀྱི་འཁོར་<line/>
གྱིས་མི་ཚུགས་པ་ཞེས་བྱ་བའི་ཟུངས་འདི་སྦྱོར་བར་བགྱིའི། བདག་གིས་རིག་སྔགས་འདི་གྲུབ་པར་གྱུར་ཅིག། འདི་ལྟ་སྟེ། ཨ་བཱ་མེ་ཨ་བཱ་མེ། ཨཾ་བ་རེ། ཨཾ་བ་རེ། པ་རུ་ཀུན་ཛ་<line/>
ན་ཊ་ན་ཊ་པུ་སྐ་ར་བ་ཧ་ཛ་ལུ་ཁ། ཁ་མ་ཁ་ཡ། ཨི་ལི་མི་ལི། ཀི་ལི་མི་ལི། ཀིརྟི་བ་ར། མུ་དྲེ་མུ་དྲ་མུ་ཁེ་སྭཱཧཱ། འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་<line/>
རྒྱལ་པོའི་ཁབ་ཀྱི་གྲོང་ཁྱེར་ཆེན་པོ་འོད་མའི་ཚལ་བྱ་ཀ་ལནྟ་ཀ་གནས་པ་ན་དགེ་སློང་སྟོང་དུ་ཚང་བའི་དགེ་སློང་གི་དགེ་འདུན་ཆེན་པོ་ཐམས་ཅད་ཀྱང་དགྲ་བཅོམ་པ། ཟག་པ་<line/>
</page>
<page index="2" id="290A">༄༅། །ཟད་པ༑ ཉོན་མོངས་པ་མེད་པ། དབང་དང་ལྡན་པར་གྱུར་པ། སེམས་ཤིན་ཏུ་རྣམ་པར་གྲོལ་བ། ཤེས་རབ་ཤིན་ཏུ་རྣམ་པར་གྲོལ་བ། ཅང་ཤེས་པ། གླང་པོ་ཆེན་<line/>
པོ༑ ༑བྱ་བ་བྱས་པ། བྱེད་པ་བྱས་པ། ཁུར་བོར་བ། བདག་གི་དོན་རབ་ཏུ་ཐོབ་པ། སྲིད་པར་ཀུན་ཏུ་སྦྱོར་བ་ཡོངས་སུ་ཟད་པ། ཡང་དག་པའི་ཤེས་པས་སེམས་ཤིན་ཏུ་རྣམ་པར་<line/>
གྲོལ་བ༑ སེམས་ཀྱི་དབང་ཐམས་ཅད་ཀྱི་དམ་པའི་ཕ་རོལ་ཏུ་སོན་པ་ཤ་སྟག་དང་ཐབས་ཅིག་ཏུ་བཞུགས་སོ། །བྱང་ཆུབ་སེམས་དཔའ་ཁྲིའི་བྱང་ཆུབ་སེམས་དཔའི་དགེ་འདུན་<line/>
ཆེན་པོ་ལ་འདི་ལྟ་སྟེ། ལྷུན་པོའི་རྩེ་འཛིན་གཞོན་ནུར་གྱུར་པ་དང༌། ཆུ་ལྷའི་བློ་གྲོས་གཞོན་ནུར་གྱུར་པ་དང༌། བཟང་པོའི་བློ་གྲོས་གཞོན་ནུར་གྱུར་པ་དང༌། རྒྱལ་བའི་བློ་གྲོས་<line/>
གཞོན་ནུར་གྱུར་པ་དང༌། འོད་ཀྱི་བློ་གྲོས་གཞོན་ནུར་གྱུར་པ་དང༌། ནམ་མཁའི་བློ་གྲོས་གཞོན་ནུར་གྱུར་པ་དང༌། གློག་གི་བློ་གྲོས་གཞོན་ནུར་གྱུར་པ་དང༌། འཇམ་དཔལ་<line/>
གཞོན་ནུར་གྱུར་པ་དང༌། ཐུབ་དཀའ་གཞོན་ནུར་གྱུར་པ་དང༌། ཆུ་ལྷ་གཞོན་ནུར་གྱུར་པ་དང༌། དྲི་མེད་གཞོན་ནུར་གྱུར་པ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་<line/>
བྱམས་པ་དང༌། དེ་དག་ལ་སོགས་པ་བྱང་ཆུབ་སེམས་དཔའ་ཁྲི་ཐམས་ཅད་ཀྱང་བཟོད་པ་དང༌། གཟུངས་དང༌། ཏིང་ངེ་འཛིན་ཐོབ་བོ། །ཆོས་ཐམས་ཅད་ལ་སྒྲིབ་པ་མེད་པའི་ཡེ་<line/>
</page>
<page index="3" id="290B">ཤེས་ཅན། སེམས་ཅན་ཐམས་ཅད་ལ་སེམས་མཉམ་པ། བདུད་ཀྱི་ཡུལ་ཐམས་ཅད་ལས་ཡང་དག་པར་འདས་པ། དེ་བཞིན་གཤེགས་པ་ཐམས་ཅད་ཀྱི་ཡུལ་ལ་འཇུག་པ། ཤེས་པ་ལ་<line/>
མཁས་པ། བྱམས་པ་ཆེན་པོ་དང༌། སྙིང་རྗེ་ཆེན་པོ་དང་ལྡན་པ། ཐབས་ཤེས་པ་ལ་མཁས་པ་ཤ་སྟག་དང་མང་ཐབས་ཅིག་གོ། དེའི་ཚེ་རྒྱལ་པོའི་ཁབ་ཀྱི་གྲོང་ཁྱེར་ཆེན་པོ་ན་ཀུན་ཏུ་རྒྱུ་<line/>
མཁས་པ། གསལ་བ། ཡིད་གཞུངས་པ། རིག་པའི་གནས་བཅོ་བརྒྱད་ཀྱི་ཕ་རོལ་ཏུ་ཕྱིན་པ། གཡོག་ལྔ་བརྒྱད་དང༌། གཅིག་གི་མིང་ནི། ཉེ་རྒྱལ། གཅིག་གི་མིང་ནི། པང་ནས་སྐྱེས་ཞེས་བྱ་བ་<line/>
གཉིས་ཤིག་འཁོད་དོ། །ཚོགས་ཀྱི་གཙོ་བོ། །གཡོག་གི་ཚོགས་ཅན་དེ་གཉིས་ཕན་ཚུན་འདི་ལྟར་བདག་ཅག་ལས་གང་གིས་ཐོག་མར་བདུད་རྩི་ཐོབ་པ་དེས་གཅིག་ལ་གཅིག་སྤྲན་ཏོ། །ཞེས་<line/>
དམ་ཚིག་བྱས་སོ། །དེ་ནས་ཚེ་དང་ལྡན་པ་རྟ་ཐུལ་སྔ་དྲོའི་དུས་ཀྱི་ཚེ་ཤམ་ཐབས་དང་ཆོས་གོས་བགོས། ལྷུང་བཟེད་ཐོགས་ནས་རྒྱལ་པོའི་ཁབ་ཀྱི་གྲོང་ཁྱེར་ཆེན་པོར་བསོད་སྙོམས་ཀྱི་<line/>
ཕྱིར་ཞུགས་པ་དང༌། ཀུན་ཏུ་རྒྱུ་ཉེ་རྒྱལ་གྱིས་ཚེ་དང་ལྡན་པ་རྟ་ཐུལ་སྤྱོད་ཡུལ་དུ་ཞུགས་ནས་རྒྱལ་པོའི་ཁབ་ཀྱི་གྲོང་ཁྱེར་ཆེན་པོར་བསོད་སྙོམས་ཀྱི་ཕྱིར་སོང་བ་མཐོང་ངོ༌། །མཐོང་ནས་དེ་<line/>
འདི་སྙམ་དུ་སེམས་ཏེ། ཇི་ལྟར་དགེ་སློང་འདི་སྤྱོད་ལམ་མཛེས་པ་དེ་ལྟ་བུ་ནི། བདག་གིས་སྔོན་ཆད་དགེ་སྦྱོང་ངམ། བྲམ་ཟེའམ། མིར་གྱུར་པ་གཞན་སུ་ལའང་གང་ལའང་སྔོན་མ་མཐོང་<line/>
</page>
<page index="4" id="291A">༄༅། །ན༑ བདག་དེའི་གན་དུ་སོང་སྟེ་ཚེ་དང་ལྡན་པ་ཁྱོད་ཀྱི་སྟོན་པ་གང་ཡིན། གང་ལས་རབ་ཏུ་བྱུང༌། གང་གི་ཆོས་ལ་དགའ་ཞེས་འདྲིའོ། །སྙམ་ནས་ཀུན་ཏུ་རྒྱུ་ཉེ་རྒྱལ་<line/>
ཚེ་དང་ལྡན་པ་རྟ་ཐུལ་ག་ལ་བ་དེར་སོང་སྟེ་ཕྱིན་ནས་ཚེ་དང་ལྡན་པ་རྟ་ཐུལ་དང་ལྷན་ཅིག་མངོན་དུ་ཡང་དག་པར་དགའ་བར་བྱ་བ་དང༌། ཡང་དག་པར་མགུ་བར་བྱ་བའི་གཏམ་སྣ་<line/>
ཚོགས་བྱས་ཏེ་ཕྱོགས་གཅིག་ཏུ་འདུག་གོ །ཕྱོགས་གཅིག་ཏུ་འདུག་ནས་ཀུན་ཏུ་རྒྱུ་ཉེ་རྒྱལ་གྱིས་ཚེ་དང་ལྡན་པ་རྟ་ཐུལ་ལ་འདི་སྐད་ཅེས་སྨྲས་སོ། །ཚེ་དང་ལྡན་པ། ཁྱོད་ཀྱི་སྟོན་<line/>
པ་གང༌། གང་ལས་རབ་ཏུ་བྱུང༌། གང་གི་ཆོས་ལ་དགའ། དེ་ནས་ཚེ་དང་ལྡན་པ་རྟ་ཐུལ་གྱིས་ཀུན་ཏུ་རྒྱུ་ཉེ་རྒྱལ་ལ་འདི་སྐད་ཅེས་སྨྲས་སོ། །ཤཱཀྱའི་སྲས་པོ་བརྟུལ་ཞུགས་དཀའ་<line/>
ཐུབ་ཆེན་པོ་ཀུན་གྱི་དམ་པ་དབང་དང་ལྡན། །འཁོར་བའི་རྒྱ་མཚོའི་ཕ་རོལ་ཕྱིན་ཅིང་གྲོལ་ལ་དེ་བཞིན་འགྲོ་བ་སྒྲོལ་མཛད་པ། །སངས་རྒྱས་ཞེས་བྱ་སད་མཛད་མི་མཉམ་<line/>
སྡུག་བསྔལ་མཚོ་སྐེམ་ད་ལྟར་འདི་ན་ཡོད། །དྲི་མ་མེད་པ་དེ་ཡི་སྐྱབས་སུ་རྟག་པར་ང་སོང་དེ་ཡི་ཆོས་ལ་དགའ། །ཉེ་རྒྱལ་གྱིས་སྨྲས་པ། ཁྱོད་ཀྱི་སྟོན་པ་ཇི་སྐད་སྨྲ། ཇི་<line/>
སྐད་སྟོན། ཚེ་དང་ལྡན་པ་རྟ་ཐུལ་གྱིས་སྨྲས་པ། དེའི་ཕྱིར་ཚེ་དང་ལྡན་པ་ལེགས་པར་རབ་ཏུ་ཉོན་ལ་ཡིད་ལ་ཟུངས་ཤིག་དང་ངས་བཤད་དོ། །ཇི་ལྟར་འཇིག་རྟེན་ལས་<line/>
</page>
<page index="5" id="291B">དང་ཉོན་མོངས་རྒྱུར་བཅས་བྱེད་རྒྱུ་ལྡན་འབྱུང་དང༌། །ལས་དང་ཉོན་མོངས་པ་དག་ལྡོག་རྒྱུ་དེའང་འདྲེན་པས་རབ་ཏུ་གསུངས། །གང་ན་སྐྱེ་དང་རྒ་དང་རྒུད་པའི་སྡུག་བསྔལ་ངེས་པར་<line/>
མི་གནས་པ། །ཐར་པ་མཆོག་དེ་སྨྲ་བའི་ཁྱུ་མཆོག་དེ་ཡིས་རང་གིས་མཁྱེན་ཏེ་གསུངས། །དེ་ནས་ཀུན་ཏུ་རྒྱུ་ཉེ་རྒྱལ་གྱིས་ཆོས་ཀྱི་རྣམ་གྲངས་འདི་ཐོས་ནས་ཆོས་རྣམས་ལ་ཆོས་ཀྱི་མིག་<line/>
རྡུལ་མེད་ཅིང་དྲི་མ་དང་བྲལ་ལ་ཉོན་མོངས་པ་མེད་པ་སྐྱེས་ཏེ། དེས་ན་རྒྱུན་དུ་ཞུགས་པའི་འབྲས་བུ་ཐོབ་ནས་དེའི་ཚེ་ཚིགས་སུ་བཅད་པ་འདི་སྐད་ཅེས་སྨྲས་སོ། །སངས་རྒྱས་ཀྱིས་<line/>
ནི་ཤིན་ཏུ་རྙེད་དཀའ་ཐོས་རྙེད་བདུད་རྩིའི་ཆོས་བཤད་པ། །འདི་ནི་རྟག་ཏུ་སྐྱེ་བའི་འབབ་ཆུ་སྐེམ་པར་བདེན་པ་ཁོང་དུ་ཆུད། །དེ་ནི་འགྲོ་བ་རྣམས་ཀྱི་སྡུག་བསྔལ་རབ་ཏུ་ཞི་བར་<line/>
འགྱུར་བ་སྟེ། །ལམ་འདི་དམ་པ་ཤེས་རབ་ཆོས་རྣམས་སྒོམ་པ་མི་ཉམས་བྱེད་པ་ཡིན། །དེ་ནས་ཀུན་ཏུ་རྒྱུ་ཉེ་རྒྱལ་གྱིས་ཚེ་དང་ལྡན་པ་རྟ་ཐུལ་ལ་འདི་སྐད་ཅེས་སྨྲས་སོ། །ཚེ་དང་<line/>
ལྡན་པ༑ དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དེ་ད་ལྟ་ག་ལ་བཞུགས། ཚེ་དང་ལྡན་པ་རྟ་ཐུལ་གྱིས་སྨྲས་པ། ཚེ་དང་ལྡན་པ། བཅོམ་ལྡན་<line/>
འདས་ནི། རྒྱལ་པོའི་ཁབ་འོད་མའི་ཚལ་བྱ་ཀ་ལནྟ་ཀ་གནས་པ་ན་འདི་ལྟ་སྟེ། རལ་པ་ཅན་སྟོང་རབ་ཏུ་བྱུང་བའི་དགེ་སློང་གི་དགེ་འདུན་ཆེན་པོ་དང་ཐབས་ཅིག་ཏུ་བཞུགས་<line/>
</page>
<page index="6" id="292A">༄༅། །སོ༑ ༑ཉེ་རྒྱལ་གྱིས་སྨྲས་པ། བདག་གི་གྲོགས་པོའི་མཆོག་དང༌། སློབ་མའི་འཁོར་ལ་བལྟས་ཏེ་བཅོམ་ལྡན་འདས་ཀྱི་ཐད་དུ་རབ་ཏུ་འབྱུང་ངོ༌། །དེ་ནས་ཀུན་ཏུ་<line/>
རྒྱུ་ཉེ་རྒྱལ་གྱིས་ཚེ་དང་ལྡན་པ་རྟ་ཐུལ་གྱི་རྐང་པ་ལ་མགོ་བོས་ཕྱག་བཙལ་ནས་ལན་གསུམ་དུ་བསྐོར་བ་བྱས་ཏེ་སླར་སོང་ནས་ཀུན་ཏུ་རྒྱུ་པང་ནས་སྐྱེས་ག་ལ་བ་དེར་སོང་བ་དང༌།<line/>
ཀུན་ཏུ་རྒྱུ་པང་ནས་སྐྱེས་ཀྱིས་ཀུན་ཏུ་རྒྱུ་ཉེ་རྒྱལ་རྒྱང་རིང་པོ་ནས་འོང་བ་མཐོང་སྟེ། མཐོང་ནས་ཀུན་ཏུ་རྒྱུ་ཉེ་རྒྱལ་ལ་འདི་སྐད་ཅེས་སྨྲས་སོ། །ཚེ་དང་ལྡན་པ། ཁྱོད་ཀྱི་དབང་པོ་<line/>
རྣམས་ནི། དྭངས། བཞིན་གྱི་མདངས་ནི། ཡོངས་སུ་དག །པགས་པའི་མདོག་ནི། ཀུན་ཏུ་དཀར་བ་ལས་ནི། ཚེ་དང་ལྡན་པ། ཁྱོད་ཀྱིས་བདུད་རྩི་རྙེད་དོ། །ཉེ་རྒྱལ་གྱིས་སྨྲས་པ།<line/>
ཚེ་དང་ལྡན་པ། དེ་དེ་བཞིན་ཏེ། ཁོ་བོས་བདུད་རྩི་རྙེད་ཀྱི། ཚེ་དང་ལྡན་པ། དེའི་ཕྱིར་ལེགས་པར་རབ་ཏུ་ཉོན་ལ་ཡིད་ལ་ཟུངས་ཤིག་དང༌། ཁོ་བོས་ཅི་རྙེད་པ་ཁྱོད་ལ་བཤད་དོ། །<line/>
དེ་ནས་ཀུན་ཏུ་རྒྱུ་པང་ནས་སྐྱེས་སྟན་ལས་ལངས་ནས་བླ་གོས་ཕྲག་པ་གཅིག་ཏུ་གཟར་ཏེ་པུས་མོ་གཡས་པའི་ལྷ་ང་ས་ལ་བཙུགས་ཏེ་ཀུན་ཏུ་རྒྱུ་ཉེ་རྒྱལ་ག་ལ་བ་དེ་ལོགས་སུ་ཐལ་<line/>
མོ་སྦྱར་བ་བཏུད་དེ་འདི་སྐད་ཅེས་སྨྲས་སོ། །གང་གིས་སྲིད་གསུམ་རྒྱ་མཚོ་མྱུར་རྒལ་ཞིང༌། །ཕུང་པོ་དགྲ་ཆེན་རྣམ་པར་གཞིག་བྱ་བ། །མྱ་ངན་མེད་ཞི་ལམ་དེ་ཤོད་ཅིག་<line/>
</page>
<page index="7" id="292B">དང༑ ༑ཡང་འབྱུང་མེད་པའི་ལམ་དུ་འཇུག་པར་བྱ། །དེ་ནས་ཀུན་ཏུ་རྒྱུ་ཉེ་རྒྱལ་གྱིས་འདི་སྐད་ཅེས་སྨྲས་སོ། །ཇི་ལྟར་འཇིག་རྟེན་ལས་དང་ཉོན་མོངས་རྒྱུར་བཅས་བྱེད་རྒྱུ་ལྡན་འབྱུང་དང༌།།<line/>
ལས་དང་ཉོན་མོངས་པ་དག་ལྡོག་རྒྱུ་དེའང་འདྲེན་པས་རབ་ཏུ་གསུངས། །གང་ན་སྐྱེ་དང་རྒ་དང་རྒུད་པའི་སྡུག་བསྔལ་ངེས་པར་མི་གནས་པ། །ཐར་པ་མཆོག་དེ་སྨྲ་བའི་ཁྱུ་མཆོག་དེ་<line/>
ཡིས་རང་གིས་མཁྱེན་ཏེ་གསུངས། །པང་ནས་སྐྱེས་ཀྱིས་སྨྲས་པ། སྡུག་བསྔལ་རབ་ཏུ་ཞི་བར་བྱ་ཕྱིར་དྲི་མ་མེད་པ་ཞི་བའི་ཆོས། །ཉོན་མོངས་ལྟ་ངན་ཉེས་པ་ཐམས་ཅད་ཞི་བྱེད་མི་ཤེས་<line/>
གཅོད་པ་དང༌། །འདི་ནི་འདུས་བྱས་གསོག་གསོབ་དེ་ཕྱིར་སྟོང་པ་སླུ་བར་ཐུབ་པས་གསུངས། །དེ་ཐོས་ཞི་བ་རེག་འགྱུར་དྲི་མ་མེད་པའི་ཚིག་དེ་ཟློས་ཏེ་གསུངས། །ཉེ་རྒྱལ་གྱིས་སྨྲས་པ།<line/>
ཇི་ལྟར་འཇིག་རྟེན་ལས་དང་ཉོན་མོངས་རྒྱུར་བཅས་བྱེད་རྒྱུ་ལྡན་འབྱུང་དང༌། །ལས་དང་ཉོན་མོངས་པ་དག་ལྡོག་རྒྱུ་དེའང་འདྲེན་པས་རབ་ཏུ་གསུངས། །གང་ན་སྐྱེ་དང་རྒ་དང་རྒུད་པའི་<line/>
སྡུག་བསྔལ་ངེས་པར་མི་གནས་པ། །ཐར་པ་མཆོག་དེ་སྨྲ་བའི་ཁྱུ་མཆོག་དེ་ཡིས་རང་གིས་མཁྱེན་ཏེ་གསུངས། །དེ་ནས་ཀུན་ཏུ་རྒྱུ་པང་ནས་སྐྱེས་ཀྱིས་དེ་ཉིད་དུ་ཆོས་རྣམས་ལ་ཆོས་ཀྱི་<line/>
མིག་རྡུལ་མེད་ཅིང་དྲི་མ་དང་བྲལ་ལ། ཉོན་མོངས་པ་མེད་པ་རྣམ་པར་སྦྱངས་ཏེ། དེ་ནས་རྒྱུན་དུ་ཞུགས་པའི་འབྲས་བུ་ཐོབ་ནས་འདི་སྐད་ཅེས་སྨྲས་སོ། །ཡང་དག་སྤྱོད་པ་འདི་ནི་ཆུ་<line/>
</page>
<page index="8" id="293A">༄༅། །བོ་སྒྲོལ་བ་ཞི་བ་མགྱོགས་པའི་གཟིངས། །ཡེ་ཤེས་མཆོག་འདི་སྡུག་བསྔལ་གསུམ་པོ་ཞི་བྱེད་འཁོར་ལོའི་ཕ་རོལ་འགྲོ། །འདི་ནི་ཡོངས་སུ་ཤེས་ན་ཉོན་མོངས་ཕུང་<line/>
པོ་འཇོམས་ཞིང་བདུད་འདུལ་འགྱུར། །ཐར་པ་འདི་ནི་དགྲ་དང་འཐབ་མོ་བསལ་ཅིང་སྡུག་བསྔལ་རྒྱ་མཚོ་སྐེམ། །པང་ནས་སྐྱེས་ཀྱིས་སྨྲས་པ། བཅོམ་ལྡན་འདས་དེ་བཞིན་གཤེགས་<line/>
པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དེ་ད་ལྟ་ག་ལ་བཞུགས། །ཉེ་རྒྱལ་གྱིས་སྨྲས་པ། ཚེ་དང་ལྡན་པ་བདག་གིས་བཅོམ་ལྡན་འདས་རྒྱལ་པོའི་ཁབ་ཀྱི་གྲོང་ཁྱེར་<line/>
ཆེན་པོ་འོད་མའི་ཚལ་བྱ་ཀ་ལནྟ་ཀ་གནས་པ་ན་དགེ་སློང་གི་དགེ་འདུན་ཆེན་པོ་དང༌། བྱང་ཆུབ་སེམས་དཔའི་དགེ་འདུན་ཆེན་པོ་དང་ཐབས་ཅིག་ཏུ་བཞུགས་ཞེས་ཐོས་ན།<line/>
བདག་ཅག་གཉིས་བཅོམ་ལྡན་འདས་ཀྱི་ཐད་དུ་རབ་ཏུ་འབྱུང་ངམ། པང་ནས་སྐྱེས་ཀྱིས་སྨྲས་པ། ཚེ་དང་ལྡན་པ། དེ་དེ་བཞིན་ཏེ། བདག་ཅག་གི་འཁོར་ལ་བལྟས་ཏེ་རབ་ཏུ་<line/>
འབྱུང་ངོ༌། །དེ་ནས་ཀུན་ཏུ་རྒྱུ་ཉེ་རྒྱལ་དང༌། པང་ནས་སྐྱེས་རང་གི་འཁོར་ག་ལ་བ་དེར་དོང་ངོ༌། །དེ་ནས་སྐད་ཅིག་ཐང་གཅིག་ཡུད་ཙམ་དེ་ལ་བདུད་སྡིག་ཅན་གྱིས་ཡུལ་ཨངྒ་མ་<line/>
ག་དྷ་ན་མཁས་ཤིང་སྙན་པ་དང༌། བརྗོད་པ་དང༌། གྲགས་པར་ལྡན་པ་སྐྱེས་བུ་དམ་པ་ཉེ་རྒྱལ་དང༌། པང་ནས་སྐྱེས་གཡོག་དང་བཅས་ཏེ་དགེ་སྦྱོང་གཽ་ཏ་མའི་བསྟན་པ་ལ་རབ་ཏུ་<line/>
</page>
<page index="9" id="293B">འབྱུང་བར་འདོད་དོ། །ཞེས་ཐོས་ནས་དེ་འདི་སྙམ་དུ་སེམས་སོ། །ཀྱི་ཧུད་དེ་གཉིས་གལ་ཏེ་དགེ་སྦྱོང་གཽ་ཏ་མའི་སློབ་མར་གྱུར་ན། བདག་གི་བདུད་ཀྱི་ཡུལ་སྟོངས་པར་བྱེད་པར་འགྱུར་གྱི།<line/>
བདག་དེར་སོང་སྟེ་སྐྱེས་བུ་དམ་པ་དེ་གཉིས་རབ་ཏུ་འབྱུང་བ་ལས་བཟློག་ལ། སྡིག་པ་ཅན་གྱི་ལྟ་བ་འཛིན་དུ་འཇུག་གོ །སྙམ་སྟེ། དེ་ནས་སྐད་ཅིག་ཐང་གཅིག་ཡུད་ཙམ་དེ་ལ་བདུད་<line/>
སྡིག་ཅན་མྱུར་དུ་བདག་གི་ཁང་པ་ནས་མི་སྣང་བར་བྱས་ཏེ་ཚེ་དང་ལྡན་པ་རྟ་ཐུལ་གྱི་ཆ་བྱད་དང༌། རྟགས་དང༌། སྤྱོད་ལམ་དུ་བསྒྱུར་ནས་སྐྱེས་བུ་དམ་པ་དེ་གཉིས་ཀྱི་མདུན་ན་ལམ་<line/>
གར་འདུག་སྟེ་འདི་སྐད་ཅེས་སྨྲས་སོ། །ཁོ་བོས་སྔར་སྨྲས་རྒྱུ་དང་བྱེད་རྒྱུ་ལྟ་བུ་དེ་ནི་ལོག་པ་སྟེ། །ཁྱེད་གཉིས་ཡིད་ཀྱི་སྤྱོད་པ་ཅི་ལ་ངེས་པ་བགམ་པར་བྱ་བའི་ཕྱིར། །སྨྲས་པ་དེ་དག་<line/>
ཐམས་ཅད་དོན་ཡོད་མ་ཡིན་འདི་ལ་རྒྱུ་ཡང་མེད། །དགེ་དང་མི་དགེའི་ལས་དེའི་འབྲས་བུ་ཐོབ་པ་འདི་ན་ག་ལ་ཡོད། །མྱུར་དུ་ཁྱེད་གཉིས་འདོད་པའི་ཡོན་ཏན་རྣམས་ལ་རབ་སྤྱོད་<line/>
རྩེད་མོ་བྱོས། །སྐྱེ་རྒ་ན་འཆི་མེད་ཅིང་སྡུག་བསྔལ་མེད་དེ་འཇིག་རྟེན་ཕ་རོལ་མེད། །བསོད་ནམས་བསོད་ནམས་མ་ཡིན་ལས་བསྐྱེད་འབྲས་མེད་རྒྱུ་དང་བྱེད་པ་མེད། །རྙེད་ཕྱིར་འདིར་<line/>
ནི་ཤཱཀྱའི་བུ་ཡིས་སྨྲས་ཀྱི་དད་པས་མ་འགྲོ་ཞིག །དེ་ནས་ཉེ་རྒྱལ་དང༌། པང་ནས་སྐྱེས་གཉིས་ཀ་འདི་སྙམ་དུ་སེམས་ཏེ། ཀྱེ་མ་བདུད་སྡིག་ཅན་བདག་ཅག་རབ་ཏུ་བྱུང་བ་ལས་བཟློག་<line/>
</page>
<page index="10" id="294A">༄༅། །པའི་ཕྱིར་འོངས་སོ། །སྙམ་ནས་དེ་ནས་ཉེ་རྒྱལ་རྒྱབ་ཀྱིས་ཕྱོགས་ཏེ་འདུག་ནས་རང་གི་འཁོར་ལ་བོས་ཏེ་འདི་སྐད་ཅེས་སྨྲས་སོ། །བྲམ་ཟེའི་ཁྱེའུ་ཁྱོད་ཉོན་<line/>
ཅིག་འཁོར་བའི་སྐྱོན། །དྲན་པར་གྱིས་ལ་འཇིག་རྟེན་རྒ་བ་ཡིས། །གཟིར་ཞིང་འཆི་བདག་གིས་ནི་རབ་བསྐོར་བ། །དེ་གཉིས་སྤང་ཕྱིར་རབ་བྱུང་ལེགས་པར་གཟུང༌། །དེ་ནས་<line/>
པང་ནས་སྐྱེས་ཀྱིས་བདུད་ལ་སླར་སྨྲས་པ། མཁས་པའི་བློ་འཆང་སྡུག་བསྔལ་གསུམ་མཐར་ཕྱིན་མཆོག་ཆོས་རྣམས་ཀུན་ཤེས་ཀྱི། །རྣམ་པ་ཀུན་ཏུ་བདག་ཅག་བློ་གྲོས་<line/>
འདི་ལས་བསྐྱོད་ནུས་སུ་ཡང་མེད། །སྲེད་པ་རབ་ཞི་བྱ་ཕྱིར་བདག་ཅག་བརྟན་པའི་ཡིད་ཀྱིས་རྟག་ཏུ་འབད། །སེངྒེའི་གཟུགས་ཅན་ཝ་ཡི་ཚིག་གིས་ངེད་ཀྱི་བློ་གྲོས་མ་སྒྱུར་<line/>
ཅིག། བདེན་པ་མཐོང་བའི་ལྷ་གང་དག་ནམ་མཁའ་ལ་འདུག་པ་དེ་དག་གིས་སྐྱེས་བུ་དམ་པ་དེ་གཉིས་ལ་ལེགས་སོ། །ཞེས་བྱ་བ་བྱིན་ཏེ། སྐྱེས་བུ་དམ་པ་ཁྱེད་གཉིས་ལེགས་<line/>
སོ༑ ༑ལེགས་སོ། །འདི་ལྟ་སྟེ། རབ་ཏུ་འབྱུང་བ་དང༌། མངོན་པར་འབྱུང་བ་འདི་ནི། འཇིག་རྟེན་ཐམས་ཅད་ལས་ཁྱད་པར་དུ་འཕགས་པའི་ལམ་ཡིན་ཏེ། ལམ་འདི་ནི། སྡུག་<line/>
བསྔལ་ཐམས་ཅད་ཞི་བའོ། །ལམ་འདི་ནི། དེ་བཞིན་གཤེགས་པ་ཐམས་ཅད་ཀྱི་སྤྱོད་ཡུལ་ལ་འཇུག་པའོ། །འདི་ལྟ་སྟེ། རབ་ཏུ་འབྱུང་བ་དང༌། མངོན་པར་འབྱུང་བ་འདི་ནི།<line/>
</page>
<page index="11" id="294B">སངས་རྒྱས་བཅོམ་ལྡན་འདས་དེ་དག་ཐམས་ཅད་ཀྱིས་རབ་ཏུ་བསྔགས་ཤིང་བསྟོད་པའི་ལམ་མོ། །དེ་ནས་ཡང་བདུད་སྡིག་ཅན་སྡུག་བསྔལ་ཞིང་ཡིད་མི་བདེ་སྟེ་ཡིད་ལ་གཅགས་<line/>
ནས་དེ་ཉིད་དུ་མི་སྣང་བར་སོང་ངོ༌། །དེ་ནས་ཀུན་དུ་རྒྱུ་ཉེ་རྒྱལ་དང༌། པང་ནས་སྐྱེས་གཉིས་ཀྱིས་རང་གི་འཁོར་ལ་བལྟས་ཏེ་འདི་སྐད་ཅེས་སྨྲས་སོ། །བྲམ་ཟེའི་ཁྱེའུ་དག །ངེད་ནི།<line/>
རྒ་བ་དང༌། ན་བ་དང༌། འཆི་བའི་རྒྱ་མཚོའི་ཕ་རོལ་ཏུ་འགྲོ་བར་བྱ་བའི་ཕྱིར་དེ་བཞིན་གཤེགས་པ་ལ་རབ་ཏུ་འབྱུང་བར་ཡང་དག་པར་ཆས་ཀྱི། ཁྱེད་ཀྱིས་ཤེས་པར་གྱིས་ཤིག །<line/>
ཁྱེད་རྣམས་ལས་གང་བཅོམ་ལྡན་འདས་ཀྱི་བསྟན་པ་ལ་རབ་ཏུ་འབྱུང་མི་འདོད་པ་དེ་ནི། འདི་ནས་ཕྱིར་ལོག་གཅིག། དེ་ནས་བྲམ་ཟེའི་ཁྱེའུ་ལྔ་བརྒྱ་པོ་དེ་དག་ཐམས་ཅད་ཀྱིས་འདི་<line/>
སྐད་ཅེས་སྨྲས་སོ། །བདག་ཅག་ཅུང་ཟད་ཤེས་པ་དེ་ཀུན་ཀྱང་ཁྱེད་ཀྱི་མཐུན། ཁྱེད་རྒྱ་ཆེན་པོའི་གནས་སུ་རབ་ཏུ་འབྱུང་ན། ཁྱེད་གང་ལས་རབ་ཏུ་འབྱུང་བ་དེ་ལས་བདག་ཅག་<line/>
ཀྱང་རབ་ཏུ་འབྱུང་ངོ༌། །དེ་ནས་ཀུན་ཏུ་རྒྱུ་ཉེ་རྒྱལ་དང༌། པང་ནས་སྐྱེས་གཡོག་ལྔ་བརྒྱ་དང་བཅས་པ་བཅོམ་ལྡན་འདས་ལས་རབ་ཏུ་འབྱུང་བར་ཆས་པར་བདུད་སྡིག་ཅན་གྱིས་<line/>
རིག་ནས་ཅི་ནས་དེ་གཉིས་དགེ་སྦྱོང་གཽ་ཏ་མའི་གན་དུ་འགྲོ་མི་ནུས་པར་བྱ་བའི་ཕྱིར་རྒྱལ་པོའི་ཁབ་ཀྱི་གྲོང་ཁྱེར་ཆེན་པོའི་ཕྱི་ལོགས་སུ་གཡང་ས་ཆེན་པོ་ཟབས་སུ་དཔག་ཚད་<line/>
</page>
<page index="12" id="295A">༄༅། །བརྒྱ་པ་ཞིག་སྤྲུལ་ཏོ། །དེ་ནས་བཅོམ་ལྡན་འདས་ཀྱིས་ཀྱང་འདི་འདྲ་བའི་རྫུ་འཕྲུལ་མངོན་པར་འདུ་བྱ་བ་མངོན་པར་འདུ་མཛད་དེ། ཅི་ནས་ཀུན་དུ་རྒྱུ་<line/>
ཉེ་རྒྱལ་དང༌། པང་ནས་སྐྱེས་གཉིས་གཡང་ས་ཆེན་པོ་དེ་མི་མཐོང་ཞིང་ལམ་དྲང་པོར་འགྲོ་བར་མཛད་དོ། །ཡང་བདུད་སྡིག་ཅན་གྱིས་དེ་གཉིས་ཀྱི་མདུན་དུ་རི་ཆེན་པོ་བརྟན་པ།<line/>
སྲ་བ་མ་བསྙིལ་བ། སུལ་མེད་པ། གཅིག་ཏུ་སྟུག་པོར་གྱུར་པ། མཁྲེགས་པ། འཕང་དུ་དཔག་ཚད་སྟོང་ཡོད་པ་ཞིག་མངོན་པར་སྤྲུལ་ཏེ། སེངྒེ་ཁྲོ་ཞིང་གདུག་ལ་གཏུམ་པ། སྒྲ་<line/>
ཆེན་པོ་འབྱིན་པ་སྟོང་ཡང་མངོན་པར་སྤྲུལ་ན། བཅོམ་ལྡན་འདས་ཀྱིས་གཟི་བརྗིད་དང་རྫུ་འཕྲུལ་གྱི་མཐུས་སྐྱེས་བུ་དམ་པ་དེ་གཉིས་ཀྱིས་རི་དེའང་མ་མཐོང༌། སེངྒེའང་མ་<line/>
མཐོང༑ སེངྒེའི་སྐད་ཀྱང་མ་ཐོས་ཏེ་ལམ་དྲང་པོར་བཅོམ་ལྡན་འདས་ག་ལ་བ་དེ་ལོགས་སུ་སོང་ངོ༌། །བཅོམ་ལྡན་འདས་ནི། འཁོར་བརྒྱ་སྟོང་དུ་མས་ཡོངས་སུ་བསྐོར་ཅིང་<line/>
མདུན་གྱིས་བལྟས་ནས་ཆོས་སྟོན་ཏེ། དེ་ནས་བཅོམ་ལྡན་འདས་ཀྱིས་དགེ་སློང་རྣམས་ལ་བཀའ་སྩལ་པ། དགེ་སློང་དག །ཁྱེད་སྐྱེས་བུ་དམ་པ། ཚོགས་ཀྱི་གཙོ་བོ། གཡོག་<line/>
གི་ཚོགས་ཅན་འདི་གཉིས་ལ་ལྟོས། དེ་དག་གིས་གསོལ་པ། བཅོམ་ལྡན་འདས། མཐོང་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། སྐྱེས་བུ་དམ་པ་འདི་གཉིས་<line/>
</page>
<page index="13" id="295B">གཡོག་དང་བཅས་པ་ངའི་ཐད་དུ་རབ་ཏུ་བྱུང་ནས་གཅིག་ནི། ངའི་ཉན་ཐོས་ཐམས་ཅད་ཀྱི་ནང་ན་ཤེས་རབ་ཅན་གྱི་མཆོག་ཏུ་འགྱུར་རོ། །གཅིག་ནི། རྫུ་འཕྲུལ་ཅན་གྱི་མཆོག་ཏུ་འགྱུར་<line/>
རོ༑ ༑དེ་ནས་དགེ་སློང་ཞིག་གིས་དེའི་ཚེ་ཚིགས་སུ་བཅད་པ་འདི་སྨྲས་སོ། །སྐྱེས་བུ་མཁས་པ་གཡོག་ལྡན་འདི་གཉིས་ནི། །རྫུ་འཕྲུལ་ལྡན་དང་ཤེས་རབ་འཇིགས་མེད་པར། །མི་མཆོག་<line/>
ཕན་པ་མཛད་པས་ལུང་བསྟན་ཏེ། །བདག་གིས་དེ་གཉིས་བསྟི་སྟང་བསྐྱེད་ནས་བསུ། །དེ་ནས་དགེ་སློང་དེ་སྟན་ལས་ལངས་ནས་དགེ་སློང་མང་པོ་དང༌། །ཁྱིམ་ན་གནས་པ་དང༌། རབ་<line/>
ཏུ་བྱུང་བ་མང་པོ་དང་ལྷན་ཅིག་ཏུ་སྐྱེས་བུ་དམ་པ་དེ་གཉིས་བསུས་ནས་བསྙེན་བཀུར་བྱས་སོ། །དེ་ནས་སྐྱེས་བུ་དམ་པ་དེ་གཉིས་བཅོམ་ལྡན་འདས་ག་ལ་བ་དེར་སོང་སྟེ་ཕྱིན་ནས་བཅོམ་<line/>
ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ཏེ་ལན་གསུམ་བསྐོར་བ་བྱས་ནས་བཅོམ་ལྡན་འདས་ཀྱི་སྤྱན་སྔར་འདུག་སྟེ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་<line/>
ལྡན་འདས། རབ་ཏུ་འབྱུང་བ་དང༌། བསྙེན་པར་རྫོགས་པ་དགེ་སློང་གི་དངོས་པོ་བདག་ཅག་གཉིས་ལ་སྩལ་དུ་གསོལ། བདག་ཅག་བཅོམ་ལྡན་འདས་ཀྱི་ཐང་དུ་ཚངས་པར་སྤྱད་པ་སྤྱོད་<line/>
དོ༑ ༑བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ། ཁྱེད་གཉིས་ཀྱི་མིང་ཅི། ཉེ་རྒྱལ་གྱིས་གསོལ་པ། བདག་ནི། བྲམ་ཟེ་རྒྱལ་གྱི་བུ་ལགས་ཏེ། ཉེ་རྒྱལ་ཞེས་བགྱི། བདག་གི་<line/>
</page>
<page index="14" id="296A">༄༅། །མའི་མིང་ནི། ཤཱ་རི་ཀ་སྟེ། བདག་དེ་ལས་སྐྱེས་པས་ན། དེའི་སླད་དུ་བདག་གི་མིང་ནི། ཤཱ་རིའི་བུ་ཞེས་བཏགས་སོ། །བདག་རབ་ཏུ་འབྱུང་བར་ཡང་ཕ་མས་<line/>
གནང་ལགས་སོ། །པང་ནས་སྐྱེས་ཀྱིས་གསོལ་པ། བདག་གི་ཕའི་མིང་ནི། ཀཽཎྜི་ནྱ་ཞེས་བགྱི། བདག་གི་མའི་མིང་ནི། མཽངྒལ་ཞེས་བགྱི་སྟེ། བདག་དེ་ལས་སྐྱེས་པས་ན། དེའི་སླད་<line/>
དུ་བདག་གི་མིང་ནི། མཽངྒལ་གྱི་བུ་ཞེས་བཏགས་སོ། །བདག་རབ་ཏུ་འབྱུང་བར་ཡང་ཕ་མས་གནང་ལགས་སོ། །བཅོམ་ལྡན་འདས་ཀྱིས་ཤཱ་རིའི་བུ་དང༌། མཽངྒལ་གྱི་བུ་ངའི་ཐད་དུ་<line/>
གཡོག་དང་བཅས་ཏེ་ཚངས་པར་སྤྱད་པ་སྤྱོད་ཅིག་ཅེས་བཀའ་སྩལ་པ་དང༌། དེ་ཉིད་ཀྱིས་དེ་གཉིས་རབ་ཏུ་བྱུང་བ་དང༌། བསྙེན་པར་རྫོགས་ཤིང་དགེ་སློང་གི་དངོས་པོར་གྱུར་ཏོ། །<line/>
ཤཱ་རིའི་བུ་དང༌། མཽངྒལ་གྱི་བུ་གཡོག་དང་བཅས་པ་རབ་ཏུ་བྱུང་ནས་རིང་པོ་མ་ལོན་པར་བདུད་སྡིག་ཅན་དབང་ཕྱུག་ཆེན་པོའི་གཟུགས་སུ་བཅོམ་ལྡན་འདས་ཀྱི་སྤྱན་སྔར་འདུག་ནས་<line/>
འདི་སྐད་ཅེས་སྨྲས་སོ། །གང་དག་བསྟན་བཅོས་དོན་སྤྱོད་མཁས་པ་རིག་པའི་ཕ་རོལ་སོང༌། །དེ་ཀུན་ང་ཡི་རྐང་ལ་ཕྱག་འཚལ་དེ་དག་འདྲེན་པ་ང༌། །གཽ་ཏ་མ་སློབ་མ་འཁོར་བཅས་<line/>
ང་ལ་དེང་མྱུར་སྐྱབས་ཚོལ་ཅིག། མྱ་ངན་འདས་འགྲོ་རྒྱས་པ་གསལ་བའི་ལམ་ནི་ཁྱེད་ལ་བཤད། །བཅོམ་ལྡན་འདས་ཀྱིས་བཀའ་སྩལ་པ། ཁྱོད་ལམ་འགྲོ་བ་འདི་དག་ངན་འགྲོར་<line/>
</page>
<page index="15" id="296B">འདྲེན་ཅིང་སྡུག་བསྔལ་རྒྱ་མཚོ་རྙེད་པར་བྱེད། །ང་ཡི་ལམ་ནི་རྒྱུ་དང་མི་རྒྱུ་འགྲོ་བའི་སྡུག་བསྔལ་རྒྱ་མཚོ་སྐེམ་བྱེད་པ། །འཆལ་བ་འཛེམ་པ་མེད་ཅིང་མུ་ཅོར་སྨྲ་བ་ཝ་སྐད་དེ་ཡང་ཅི་ཞིག་<line/>
ཟེར༑ ༑ཁྱོད་ནི་བཅོམ་ཟིན་བདུད་ཀྱི་ལས་ཀྱིས་ང་ལ་ད་ཡང་འདིར་ནི་བྱེད་མི་ནུས། །དེ་ནས་བདུད་སྡིག་ཅན་གྱིས་དབང་ཕྱུག་ཆེན་པོའི་གཟུགས་མི་སྣང་བར་བྱས་ནས་ཚངས་པའི་ཆ་ལུགས་སུ་<line/>
བཅོམ་ལྡན་འདས་ཀྱི་སྤྱན་སྔར་འདུག་སྟེ་འདི་སྐད་ཅེས་སྨྲས་སོ། །ཁྱོད་ཀྱི་ཤེས་རབ་ཀྱིས་ནི་ལས་དང་ཉོན་མོངས་སྲེད་པའི་མྱུ་གུ་རབ་ཏུ་བསལ། །དེ་ཡི་སྨན་ཆད་ཐུབ་པ་ཇི་སྙེད་སེམས་<line/>
ཅན་དོན་འདིར་འདི་ལྟར་སྡུག་བསྔལ་སྤྲོ། །གཙོ་བོ་འགྲོ་བ་འདི་ན་ཁྱོད་ཀྱི་སྣོད་འགྱུར་སྐྱེ་བོ་གང་ནའང་མ་མཆིས་ཏེ། །དུས་འདི་ལགས་ན་སྐྱོན་དང་བྲལ་ཁྱོད་ཅི་ཡི་སླད་དུ་མྱ་ངན་མྱུར་མི་<line/>
འདའ༑ ༑བཅོམ་ལྡན་འདས་ཀྱིས་བཀའ་སྩལ་པ། ངས་འདུལ་གང་འཁོད་སེམས་ཅན་མཚུངས་མེད་གངྒཱའི་བྱེ་མ་སྙེད། །ངས་མཐོང་དེ་དག་ང་ཡི་སྙིང་རྗེས་ཐར་པར་བྱ་བ་ཡིན། །འགྲོ་བ་<line/>
རབ་འབྲིང་ངན་པར་གྱུར་པ་ཐར་ཏེ་མཐར་ཐུག་ན། །དེ་ནས་མྱ་ངན་འདའ་ཡི་བློ་གྲོས་ངན་པ་གཡོས་ཅི་བསྐུལ། །དེ་ནས་ཡང་བདུད་སྡིག་ཅན་སྡུག་བསྔལ་ཞིང་ཡིད་མི་བདེ་ནས་ཡིད་ལ་<line/>
བཅགས་ཏེ་དེ་ཉིད་དུ་མི་སྣང་བར་གྱུར་ནས་རང་གི་གནས་སུ་སོང་སྟེ་མྱ་ངན་གྱི་ཁང་པར་ཞུགས་ནས་འདུག་པ་དང༌། དེའི་མོད་ལ་བདུད་ཀྱི་གནས་ན་འཁོད་པའི་སེམས་ཅན་ཀུན་ཕན་<line/>
</page>
<page index="16" id="297A">༄༅། །ཚུན་འདི་སྐད་དུ་ཅིའི་རྒྱུས་བདག་ཅག་གི་རྒྱལ་པོ་ཆེན་པོ་འདི་མྱ་ངན་གྱི་ཁང་བར་ཞུགས་ཏེ་འདུག་པ་སུའང་མི་ཤེས་སོ། །ཞེས་འདྲིའོ། །དེ་ནས་བདུད་ཀྱི་བུ་མོ་ལྔ་<line/>
བརྒྱ་ཙམ་རབ་ཏུ་དགའ་བར་བྱེད་པའི་མེ་ཏོག་དང༌། བདུག་པ་དང༌། སྤོས་དང༌། བྲེང་བ་དང༌། བྱུག་པ་ཐོགས་ཏེ་རབ་ཏུ་ཡིད་དུ་འོང་བའི་གོས་དང༌། ལྷ་བ་ལྷུབ་དག་གིས་བདག་ཅག་<line/>
བརྒྱན་ནས་རབ་ཏུ་ཡིད་དུ་འོང་ཞིང་མོས་པར་བྱེད་པའི་ལྷའི་སིལ་སྙན་བྱས་ཏེ། རབ་ཏུ་ཡིད་དུ་འོང་བའི་དབྱངས་གྱིས་གླུ་ལེན། གར་པ་བྱེད་ཅིང་ཡན་ལག་ལ་དང་ལྡན་པའི་ལྷའི་སིལ་<line/>
སྙན་དག་བྱས་ནས་དགའ་བའི་རྩེད་མོ་དང་ལྡན་པར་བདུད་སྡིག་ཅན་གྱི་མདུན་དུ་འཁོད་པ་དང༌། བདུད་སྡིག་ཅན་དེས་ལག་པ་གཉིས་བསྒྲེངས་ནས་པོས་ཏེ་སྒྲ་མ་བྱེད། སྒྲ་མ་<line/>
བྱེད་ཅེས་སྨྲས་པ་དང༌། ཡུད་ཙམ་ཞིག་ལྷའི་བུ་མོ་དག་ཅང་མི་ཟེར་བར་འཁོད་དོ། །ཡང་གླུ་རབ་ཏུ་བླངས་ཤིང་སིལ་སྙན་བྱས་པ་དང༌། བདུད་སྡིག་ཅན་གྱིས་ལག་པ་གཉིས་གཡབས་<line/>
ཏེ་བོས་སོ། །ལྷའི་བུ་མོ་དེ་དག་གིས་དགའ་བ་དང་ལྡན་པའི་གླུ་དང༌། གང་དང༌། སིལ་སྙན་ལན་བདུན་གྱི་བར་དུ་བྱས་པ་དང༌། ཡང་དེ་བཞིན་དུ་བདུད་སྡིག་ཅན་དེ་ལག་པ་བསྒྲེངས་<line/>
ནས་འབོད་ཅིང་སྒྲ་མ་བྱེད། སྒྲ་མ་བྱེད་ཅེས་ཟེར་རོ། །དེ་སྐད་ཅེས་སྨྲས་པ་དང༌། ལྷའི་བུ་མོ་དེ་དག་ཅང་མི་ཟེར་བར་འཁོད་དོ། །དེ་ནས་ལྷའི་བུ་མོ་དབྱངས་སྙན་གློག་ཅེས་བྱ་བས་<line/>
</page>
<page index="17" id="297B">བདུད་སྡིག་ཅན་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་ནས་འདི་སྐད་ཅེས་སྨྲས་སོ། །གཙོ་བོ་ཁྱོད་ཀྱིས་དེང་འདིར་འཆི་འཕོའི་ལྟས་ཤིག་གཟིགས་སམ་ཅི། །འོན་ཏམ་ཅི་ཞིག་དེ་རིང་<line/>
འགྲོ་བ་ཞུགས་ཀྱིས་འཁྲུགས་གྱུར་ཏམ། །འོན་ཏེ་འདི་ནི་ཁྱོད་དགྲ་སྟོབས་ཆེན་འགའ་ཞིག་མཆིས་ལགས་སམ། །ཅི་ཡི་སླད་དུ་ཁྱེད་ནི་དགྱེས་པར་མི་བཞུགས་ཐུགས་ངན་མཛད། །བདུད་<line/>
ཀྱིས་སྨྲས་པ། ང་ལ་དགྲ་ཡོད་པ་ནི་སྟོབས་ལྡན་སེམས་ཐུལ་པ། །ས་སྟེང་ཤཱཀྱའི་བུ་ཕོ་སྒྱུ་མ་བསླབས་པའི་བློ། །དེ་ནི་ཅི་ནས་གལ་ཏེ་བརླགས་པར་མ་གྱུར་ན། །དེ་ཡིས་ང་ཡི་འདོད་ཁམས་<line/>
འདི་ནི་སྟོང་པར་བྱེད། །ལྷའི་བུ་མོས་སྨྲས་པ། གཙོ་བོ་སྲིད་གསུམ་བཅིངས་སྲེད་རྒྱ་མཚོ་མཐའ་རིང་ལ། །ཟད་བགྱིད་ནུས་པའི་སྟོབས་དང་ལྡན་པ་སུ་ཞིག་མཆིས། །བདག་པོ་ཐབས་སྟོབས་<line/>
བརྩོན་འགྲུས་རྩལ་རྣམས་གང་གིས་ཀྱང༌། །དེ་ལ་དེ་རིང་མ་ལུས་བགྱིད་པར་ནུས་མ་མཆིས། །བདུད་ཀྱིས་སྨྲས་པ། སྦྱིན་དང་བརྟུལ་ཞུགས་བསམ་པ་སྨོན་ལམ་སྙིང་རྗེའི་ཞགས་པ་<line/>
ཅན༑ ༑སྟོང་པ་མཚན་མ་མེད་པའི་མཚོན་ཆ་མཆོག་དང་གཞུ་ཐོགས་ཏེ། །འཁོར་བ་ལས་བྱུང་རབ་ཏུ་ཞི་བའི་ལམ་དང་མཐུན་གྱུར་ནས། །སྲིད་པ་མ་ལུས་ཟློག་པ་ཉེ་བར་བསྟན་པར་བྱེད་<line/>
པ་པོ༑ ༑དེ་ཡི་སློབ་མ་བསམ་གཏན་ལ་ནི་མངོན་པར་བརྩོན་ཡིད་ཀྱིས། །དཔེན་པར་རྒྱུ་ཞིང་ཉེས་པ་ཟད་པར་བྱ་ཕྱིར་ཁོར་ཟུག་ཏུ། །ཆོ་ག་བཞིན་དུ་ཞུགས་ནས་གྲོང་དང་གྲོང་ཁྱེར་སྟོང་<line/>
</page>
<page index="18" id="298A">༄༅། །པ་དང༌། །ནགས་ཀྱི་ནང་དག་དང་ནི་རི་ཡི་སྨན་ལྗོངས་རྣམས་ན་གནས། །རྫུ་འཕྲུལ་དང་ནི་སྟོབས་དང་ཉིང་རྗེའི་གྲོགས་དང་ལྡན་པ་ཡི། །དམ་པ་ཉེ་རྒྱལ་བང་<line/>
ནས་སྐྱེས་གཉིས་ཐུབ་པས་བཏུལ་པར་འགྱུར། །རབ་དུ་ལ་ཆོས་ཅན་འཇིག་རྟེན་གསུམ་ཀུན་ཆོ་ག་བཞིན་དུ་བཏུལ། །དེས་ནི་ང་ཡི་འདོད་ཁམས་འདི་དག་སྟོང་བར་བྱེད་པར་འགྱུར། །<line/>
དེ་ནས་བདུད་ཀྱི་བུ་མོ་ལྔ་བརྒྱ་པོ་དེ་དག་གིས་བདུད་སྡིག་ཅན་ལས་བཅོམ་ལྡན་འདས་ཀྱི་ཡོན་ཏན་གྱི་བསྔགས་པ་ཐོས་ནས་ཐམས་ཅད་ཀྱིས་བྱང་ཆུབ་སེམས་དཔའི་ཏིང་ངེ་འཛིན་<line/>
རྣམ་པ་དང་བྲལ་བའི་གློག་ཅེས་བྱ་བ་ཐོབ་བོ། །དེ་ནས་བདུད་ཀྱི་བུ་མོ་ལྔ་བརྒྱ་པོ་དེ་དག་གིས་བཅོམ་ལྡན་འདས་ལ་མཆོད་པ་བྱ་བའི་ཕྱིར་ལྷའི་སིལ་སྙན་དང༌། ལྷའི་མེ་ཏོག་དང༌།<line/>
བདུག་པ་དང༌། སྤོས་དང༌། ཕྲེང་བ་དང༌། བྱུག་པ་དང༌། ལྷབ་ལྷུབ་དང༌། སྤུད་པ་དང༌། རྒྱན་དེ་དག་བཅོམ་ལྡན་འདས་ག་ལ་བ་དེ་ལོགས་སུ་གཏོར་བ་དང༌། ལྷའི་མེ་ཏོག་དང༌། སིལ་<line/>
སྙན་ནས་རྒྱན་གྱི་བར་དུ་དེ་དག་བཅོམ་ལྡན་འདས་ཀྱི་རྫུ་འཕྲུལ་གྱི་མཐུས་འོད་མའི་ཚལ་དུ་བབ་པར་གྱུར་ཏེ། །བདུད་ཀྱི་བུ་མོ་དེ་དག་ཀྱང་གཡོག་དང་བཅས་པས་སོ་སོ་ནས་བཅོམ་<line/>
ལྡན་འདས་མཐོང་ངོ༌། །དེ་དག་གིས་མཐོང་ནས་ཀྱང་རབ་ཏུ་དགའ་བ་དང༌། རངས་པ་སྐྱེས་པར་གྱུར་ཏོ། །གང་གི་ཕྱིར་འོད་མའི་ཚལ་དུ་འདི་ལྟ་བུའི་མེ་ཏོག་གི་ཆར་རབ་ཏུ་བ་བཅེས་<line/>
</page>
<page index="19" id="298B">དགེ་སློང་དེ་དག་ཐེག་ཚོམ་སྐྱེས་ནས་བཅོམ་ལྡན་འདས་ལ་གསོལ་པ། བཅོམ་ལྡན་འདས། ཤཱ་རིའི་བུ་དང༌། མཽངྒལ་གྱི་བུ་གཡོག་དང་བཅས་པ་འདི་གཉིས་ལ་ངོ་མཚར་དང༌། རྨད་དུ་<line/>
བྱུང་བ་ཆེན་པོ་སྔོན་མ་མཐོང་མ་ཐོས་པའི་མེ་ཏོག་གི་ཆར་ཆེན་པོ་རབ་ཏུ་བབ་པ་ལགས་སམ། བཅོམ་ལྡན་འདས། འདིའི་རྒྱུ་ཅི་ལགས། རྐྱེན་གང་ལགས། བཅོམ་ལྡན་འདས་ཀྱིས་བཀའ་<line/>
སྩལ་པ། རིགས་ཀྱི་བུ་འདི་གཉིས་ཀྱི་མཐུ་མ་ཡིན་ཏེ། བདུད་སྡིག་ཅན་གྱི་གཡོག་མོ་ལྔ་བརྒྱ་ཙམ་གྱིས་བདུད་ཀྱི་ཁང་པ་དེ་ནས་ང་ལ་མཆོད་པ་བྱ་བའི་ཕྱིར་འདི་ལྟ་བུའི་མེ་ཏོག་གི་ཆར་<line/>
ཆེན་པོ་ནས་རྒྱན་གྱི་བར་གྱི་ཆར་ཕབ་བོ། །དེ་དག་རིང་པོར་མི་ཐོགས་པར་འདིར་འོངས་ཏེ། ང་ལས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་བསྟན་པ་འཐོབ་བོ། །དེ་ནས་<line/>
བདུད་ཀྱི་བུ་མོ་ལྔ་བརྒྱ་ཙམ་པོ་དེ་དག་སོ་སོ་ནས་བཅོམ་ལྡན་འདས་ཀྱི་གསུང་དང༌། བརྗོད་པའི་དབྱངས་ཐོས་ནས་བཅོམ་ལྡན་འདས་ལ་དེ་བས་ཀྱང་རབ་ཏུ་དགའ་བ་སྐྱེས་ཏེ། དེ་དག་<line/>
དགའ་བ་དང༌། རངས་པ་དེས་བྱང་ཆུབ་ཀྱི་སེམས་བརྗེད་པ་མེད་པ་ཞེས་བྱ་བའི་ཏིང་ངེ་འཛིན་ཐོབ་བོ། །དེ་ནས་ཡང་བདུད་ཀྱི་བུ་མོ་དེ་དག་བདུད་ཀྱི་ཁང་པ་དེར་གོས་ཕྲག་པ་གཅིག་ཏུ་<line/>
བགོས་ཏེ་བུས་མོ་གཡས་པའི་ལྷ་ང་ས་ལ་བཙུགས་ནས་ཐལ་མོ་སྦྱར་ཏེ་བཅོམ་ལྡན་འདས་ཕྱོགས་གང་ན་བཞུགས་པའི་ཕྱོགས་དེར་བལྟས་ནས་འདི་སྐད་ཅེས་གསོལ་ཏོ། །སྲེད་ཆུ་<line/>
</page>
<page index="20" id="299A">༄༅། །མ་ལུས་སྐྱེམ་པ་འགྲོ་བའི་མིག་གཅིག་པུ། །མིག་མ་མཆིས་པའི་འཇིག་རྟེན་ཀུན་ལ་གཟིགས་ནས་ནི། །ཁྱོད་དེང་ལྷ་དང་མིར་བཅས་པ་ཡི་འགྲོ་བ་སྒྲོལ། །ཐུབ་པ་བདག་<line/>
ཅག་ཇི་ལྟར་མྱུར་དུ་སངས་རྒྱས་འགྱུར། །ལྷ་དང་མིས་མཆོད་དོན་དམ་གསུང་བ་བཅོམ་ལྡན་འདས། །བདག་ཅག་མཐུན་པར་བུད་མེད་སྨད་པ་ཉིད་སྤངས་ནས། །བློ་མཆོག་ཁྱོད་ཀྱི་<line/>
འཕྲུལ་གྱི་དྲུང་དུ་མྱུར་བར་ནི། །མཆིས་ནས་འདི་བཞིན་ཐུབ་པའི་དབང་པོའི་གསུང་མཉན་ཏོ། །བདག་མེད་གསུང་བ་དོན་དམ་གཟིགས་པ་བཅོམ་ལྡན་འདས། །བྱང་ཆུབ་ཡན་ལག་<line/>
རིན་ཆེན་དྲི་མེད་ནོར་གསུང་སྒྲོན། །མཚུངས་མེད་བདུད་ཀྱི་སྟོབས་བཏུལ་ཁྱོད་ཀྱིས་བདག་ཅག་ལ། །ད་ལྟར་མྱུར་དུ་ལྷན་ཅིག་བྱང་ཆུབ་ལུང་བསྟན་གསོལ། །དེ་ནས་བདུད་ཀྱི་བུ་<line/>
མོ་དེ་དག་སྟན་ལས་ལངས་ནས་མགྲིན་གཅིག་ཏུ་བདུད་སྡིག་ཅན་ལ་འདི་སྐད་ཅེས་སྨྲས་སོ། །ཉེས་བྱས་བློ་གྲོས་ཅན་ཁྱོད་སྙིང་པོ་མེད་གཡོ་བའི། །དཔལ་རྙེད་ཅི་ཕྱིར་བཅོམ་ལྡན་<line/>
འདས་ལ་སྡང་བར་སེམས། །དྲེགས་པས་གོས་ནས་སྐྱེ་བ་ལ་སོགས་སྡུག་བསྔལ་གྱིས། །ལུས་ཀུན་གཙེས་ཏེ་མི་བཟད་གནས་སུ་ཉེ་བར་སོང༌། །དེ་ལྟར་ཁྲོ་བ་སྡངས་ཏེ་རྒྱལ་ལ་དད་<line/>
པར་གྱིས། །འཁོར་བའི་ཉེས་པ་དྲེགས་པའི་འདམ་ལས་ཐར་པའི་བདག། འདི་ནི་ཉིད་ཀྱིས་འགྲོ་བ་ཀུན་གྱི་ངོ་བོ་མཁྱེན། །ཐུགས་རྗེ་ཅན་གྱི་སྐྱབས་སུ་འདོང་གི་མྱུར་དུ་བཞུད། །<line/>
</page>
<page index="21" id="299B">དེ་ནས་བདུད་སྡིག་ཅན་ཤིན་ཏུ་གདུག་པའི་ཡིད་དང་ལྡན་པ་འདི་སྙམ་དུ་སེམས་ཏེ། བདག་གིས་འདི་འདྲ་བའི་བདུད་ཀྱི་སྟོབས་ཀྱི་ཡུལ་དྲག་པོ་དྲན་པར་བྱས་ལ། གང་གཡོག་མོ་<line/>
ལྔ་བརྒྱ་ཙམ་འདི་དག་བདག་ཉིད་བཅིང་བ་ལྔས་བཅིངས་པར་མཐོང་བར་བྱས་ཏེ་འདི་ནས་བཟློག་ལ་འགྲོ་མི་ནུས་པར་བྱའོ། །སྙམ་པ་དང༌། བདུད་དེས་དེ་དག་བཅིང་བར་མ་ནུས་<line/>
སོ༑ ༑དེ་ཅིའི་ཕྱིར་ཞེ་ན། འདི་ལྟར་གཡོག་མོ་ལྔ་བརྒྱ་ཙམ་པོ་དེ་དག་དེ་བཞིན་གཤེགས་པས་བྱིན་གྱིས་བརླབས་པའི་ཕྱིར་རོ། །དེ་ནས་གཡོག་མོ་ལྔ་བརྒྱ་ཙམ་དེ་དག་བདུད་<line/>
སྡིག་ཅན་གྱི་དྲུང་ནས་དོང་པ་དང༌། དེ་ནས་བདུད་སྡིག་ཅན་རབ་ཏུ་ཁྲོས་ཏེ་དེ་འདི་སྙམ་དུ་སེམས་སོ། །བདག་གིས་ཡང་འདི་འདྲ་བའི་བདུད་ཀྱི་སྟོབས་ཀྱི་ཡུལ་དྲག་པོ་དྲན་པར་<line/>
བྱས་ཏེ༑ ཅི་ནས་བདག་གིས་གཡོག་མོ་དེ་དག་ཕྱོགས་དང་ཕྱོགས་མཚམས་ཐམས་ཅད་འཁྲུལ་ནས་དགེ་སྦྱོང་གཽ་ཏ་མ་མི་མཐོང་ཞིང་སླར་ཡང་བདག་གི་གནས་སུ་འོང་བར་ནམ་<line/>
མཁའ་འདི་དག་ཐམས་ཅད་དུ་རྣམ་པར་འཐོར་རླུང་དང༌། རླུང་ནག་པོ་ཆེན་པོས་ཀུན་ཏུ་ཁྱབ་པར་བྱའོ། །སྙམ་ནའང་སངས་རྒྱས་ཀྱི་བྱིན་གྱི་རླབས་ཀྱི་སྟོབས་ཀྱིས་རླུང་ཅུང་ཟད་<line/>
ཀྱང་ལངས་པར་བྱེད་མ་ནུས་སོ། །ཐ་ན་སྐྲའི་རྩེ་མོ་གཅིག་ཙམ་ཡང་བསྐྱོད་མ་ནུས་ན། མང་དུ་ལྟ་ཅི་སྨོས། དེ་ནས་ཡང་བདུད་སྡིག་ཅན་རབ་ཏུ་ཁྲོས་ཤིང་སྡུག་བསྔལ་ཏེ་ཡིད་<line/>
</page>
<page index="22" id="300A">༄༅། །མི་བདེ་ཞིང་ཡིད་ལ་གཅགས་ནས་དུ་ཞིང་སྐད་ཆེན་པོས་རང་གི་བུ་དང༌། ཚོགས་ཀྱི་འཁོར་ལ་བོས་ཏེ་བདུད་ཀྱི་གནས་ཐམས་ཅད་སྒྲས་གང་བར་<line/>
བྱས་སོ། །སྡུག་བའི་བུ་དང་ཚོགས་ཀྱི་འཁོར་རྣམས་ཚུར་ཤོག་ཅིག ། ང་ནི་བདག་ཡུལ་རང་གི་རྫུ་འཕྲུལ་སྟོབས་ལས་ཉམས། །ཤཱཀྱའི་བུ་འདི་སྒྱུ་ལྡན་གཡོ་ཅན་ངག་<line/>
འཇམ་ལ། །ཁོང་ནས་རང་བཞིན་དུག་སྡོང་འདྲ་བ་འདིར་སྐྱེས་སོ། །དེ་ནས་སྒྲ་དེས་བདུད་ཀྱི་གཡོག་མོ་དང༌། བདུད་ཀྱི་བུ་མོ་དེ་དག་ཐམས་ཅད་དང༌། བདུད་ཀྱི་བུ་ཚོགས་<line/>
ཀྱི་འཁོར་དང་བཅས་པ་ཐམས་ཅད་རིངས་པའི་གཟུགས་ཀྱིས་མྱུར་དུ་ལྷགས་ནས་བདུད་སྡིག་ཅན་གྱི་མདུན་དུ་འཁོད་པ་དང༌། འཁོར་དེའི་ནང་ནས་བདུད་ཀྱི་བུ་རྒྱལ་བའི་<line/>
བློ་གྲོས་ཞེས་བྱ་བ་དེས་ཐལ་མོ་སྦྱར་ཏེ་འདི་སྐད་ཅེས་སྨྲས་སོ། །ཅི་སླད་ཐུགས་ཁྲོས་རབ་ཏུ་འཁྲུགས་ཤིང་ཐུགས་མི་དགྱེས། །སྲེག་བསྐལ་དེང་འདིར་མ་བྱུང་འདི་ནས་<line/>
ཁྱོད་མ་འཕོས། །འདི་ན་ཁྱོད་ལྷག་དགྲ་ནི་སུ་ཡང་མ་མཆིས་ན། །ཁྱོད་ཅི་རྨོངས་པར་གྱུར་ཏམ་ཅི་སླད་གཞན་དུ་དགོངས། །བདུད་ཀྱིས་སྨྲས་པ། ཤཱཀྱའི་བུ་ཕོ་དམངས་<line/>
ཕལ་ཤིང་གི་གྲིབ་མ་འདུག་པ་མ་མཐོང་ངམ། །ཅི་ཕྱིར་འདི་ན་ཁྱོད་ཀྱི་མདུན་ན་སྟོབས་དང་ལྡན་པའི་དགྲ་མེད་སྨྲས། །སྟོབས་གཅིག་ལྡན་པ་གཡོ་ཅན་དེ་ཡིས་ཐམས་<line/>
</page>
<page index="23" id="300B">ཅད་རྣམས་བ་དུ་མར་བསླུས། །བདག་ཅག་བུ་དང་སྡེར་བཅས་མེ་ལྕེ་འབར་དང་བཅས་པའི་མེ་ཡིས་བསྲེགས། །འཇིག་རྟེན་འདི་ན་སྐྱེས་བུ་གཙོ་བོ་དཔལ་དང་བརྗོད་པ་རྣམ་གྲགས་<line/>
པ༑ ༑མཁས་པ་བསྟན་བཅོས་སྙན་དང་གས་མང་པོ་བྱེད་བརྩོན་མཐུན་པར་མྱུར་བར་ཡང༌། །ཆོས་ཀྱི་ཀྱོ་བ་བཏང་གིས་དྲངས་ཏེ་ཤཱཀྱའི་བུ་འདིའི་སྐྱབས་དེང་སོང༌། །ལུས་མཛེས་<line/>
གཡོ་ཅན་བློ་གྲོས་ལྡན་འདི་ང་ཡི་དགྲར་ནི་རབ་ཏུ་གནད། །རབ་ཏུ་སྡུག་པའི་གཡོག་མོ་དེ་དག་སྙིང་རྗེ་མེད་པས་ང་བོར་ཏེ། །ང་ལ་དཔང་བཙུགས་ནས་ནི་དེ་རིང་དགེ་སྦྱོང་དེ་ཡི་<line/>
སྐྱབས་སུ་དོང༌། །གལ་ཏེ་བདག་ཅག་མྱུར་བསྒྲིམས་སྟོབས་ཆེན་འདི་དེང་ཐལ་བར་མ་བྱས་ན། །གཡོ་དང་སྒྱུ་སྲིད་པ་གསུམ་པོ་དེ་དག་མ་ལུས་སྟོང་པར་བྱེད། །དེ་ནས་<line/>
བདུད་ཀྱི་བུ་ཚོགས་ཀྱི་འཁོར་དང་བཅས་པ་དེ་དག་ཐམས་ཅད་ཀྱིས་ཐལ་མོ་སྦྱར་ཏེ་འདི་སྐད་ཅེས་སྨྲས་སོ། །དེ་ལྟར་བགྱིའོ། །བདག་ཅག་གིས་རྫུ་འཕྲུལ་དང༌། སྟོབས་ཀྱི་ཡུལ་<line/>
གྱི་མཐུ་དང༌། རྣམ་པར་སྤྲུལ་པ་དེ་དག་ཐམས་ཅད་བསྟན་ཏེ་ཤཱཀྱའི་བུ་འདི་གལ་ཏེ་ཐལ་བར་བགྱིད་ནུས་པ་དེ་ལྟ་ན་ནི། ལེགས། དེ་ལྟར་མ་ནུས་ན་ནི། དེ་ལ་སྐྱབས་སུ་མཆིའོ།།<line/>
ཡབ་ཉིད་ཀྱི་མངོན་སུམ་དུ་གྱུར་པ་ལགས་ཏེ། གང་བདག་ཅག་སྡེ་ཆེན་པོས་ཡོངས་སུ་བསྐོར་བ་ལགས་ཏེ། སྔར་ཤཱཀྱའི་བུ་གཅིག་པུ་གཉིས་སུ་མེད་པ་འདིས་རྫུ་འཕྲུལ་གྱི་<line/>
</page>
<page index="24" id="301A">༄༅། །སྟོབས་ཀྱིས་རབ་ཏུ་ཕམ་པར་བགྱིས་ན། ད་གཡོག་མང་པོར་གྱུར་པ་ལྟ་ཅི་སྨོས། བདུད་སྡིག་ཅན་གྱིས་སྨྲས་པ། བཞིན་བཟང་དག །དེངས་ལ་གལ་<line/>
ཏེ་དགེ་སྦྱོང་གཽ་ཏ་མ་འདི་གསོད་ནུས་ན། སླར་ཤོག་ཅིག། ཅི་སྟེ་མ་ནུས་ནའང་བདག་ཅག་གི་གནས་ཀྱང་བསྲུང་གི །སླར་ཤོག་ཅིག། དེ་ནས་བདུད་ཀྱི་འཁོར་དཀྲིགས་ཕྲག་<line/>
བཅུ་གཉིས་ཕོ་དེ་དག་དེ་ནས་འཕགས་ཏེ། འདི་ནས་སྟེང་དུ་དཔག་ཚད་བརྒྱད་ཁྲི་བཞི་སྟོང་གི་བར་དུ་བཀང་ནས་དེ་འདྲ་བའི་བདུད་ཀྱི་སྟོབས་ཀྱི་ཡུལ་གྱི་རྫུ་འཕྲུལ་དྲག་པོ་<line/>
བསྟེན་ཏེ། གང་གླིང་བཞི་པའི་ནམ་མཁའ་ཐམས་ཅད་སྤྲིན་ནག་པོ་ཆེན་པོ་དང༌། རླུང་ནག་པོ་ཆེན་པོ་དང༌། སྐར་མདས་བཀང་ནས་རིའི་རྒྱལ་པོ་རི་རབ་ལའང་ལག་གིས་<line/>
བརྡབས་ཏེ་གླིང་བཞི་བ་ཐམས་ཅད་རབ་ཏུ་གཡོས་པར་བྱས་ནས་ཤིན་ཏུ་འཇིགས་པའི་སྒྲ་རྣམས་ཀྱང་འབྱིན་ཏེ། །དེ་དག་གིས་ཀླུ་དང༌། ཀླུ་ཆེན་པོ་དང༌། གནོད་སྦྱིན་<line/>
དང༑ གནོད་སྦྱིན་ཆེན་པོ་དག་གིས་ས་ཆེན་པོ་བྲག་དང་རིར་བཅས་པ་ཐམས་ཅད་དང་ལྡན་པ་དང༌། རིའི་རྒྱལ་པོ་རི་རབ་ཀྱང་གཡོས་པར་རིག །མཚོ་དང༌། མཚོ་ཆེན་པོ་<line/>
དང༑ འབབ་ཆུ་དང༌། ཆུ་བྲན་དང༌། འབབ་ཆུ་ཆེན་པོ་དང༌། རྒྱ་མཚོ་ཆེན་པོ་རྣམས་ཀྱང་འཁྲུགས་པར་རིག་ནས་ནམ་མཁའི་དཀྱིལ་ན་འཁོད་དོ། །བདུད་ཀྱི་འཁོར་དེ་<line/>
</page>
<page index="25" id="301B">དག་ནི༑ རི་རབ་ཀྱི་ཟོམ་ལ་འཁོད་ནས་དཔག་ཚད་ཙམ་གྱི་རྡོའི་ཆར་མངོན་པར་སྤྲུལ་ཏེ་ནམ་མཁའ་ལས་ཀུན་ཏུ་འབེབས་སོ། །རལ་གྲི་དང༌། གཏུན་ཤིང་དང༌། རྡོ་བ་དང༌། མཚོན་<line/>
རྩེ་གཉིས་དང༌། སྟེའུ་ཀ་མ་དང༌། ལྕགས་མདའ་དང༌། སྤྲུལ་གྲི་དང༌། སྤུ་གྲི་ལྟ་བུ་དང༌། དགྲ་སྟ་དང༌། སྟེའུ་སོ་ལྟ་བུ་དང༌། སྟེའུ་སོ་དང༌། ཁ་རད་རྡོ་ཅན་དང༌། ཤིན་ཏུ་རད་རོད་ཅན་<line/>
དང༑ སྲ་བ། དྲག་པ། རྩུབ་པ། རྣོ་བའི་ཆར་རབ་ཏུ་སྤྲུལ་ཏེ་ཀུན་ཏུ་ཕབ་བོ། །ཞེས་དེའི་ཚེ་བཅོམ་ལྡན་འདས་བདུད་ཀྱི་འཁོར་རྣམ་པར་འཇིག་པ་ཞེས་བྱ་བའི་ཏིང་ངེ་འཛིན་ལ་སྙོམས་<line/>
པར་ཞུགས་ཏེ། གང་རྡོ་དང༌། མཚོན་ཆ་དེ་དག་ཐམས་ཅད་ནི། ལྷའི་མེ་ཏོག་ཨུཏྤ་ལ་དང༌། པདྨ་དང༌། ཀུ་མུ་ད་དང༌། པདྨ་དཀར་པོ་དང༌། མནྡཱ་ར་བ་དང༌། མནྡཱ་ར་བ་ཆེན་པོའི་མེ་<line/>
ཏོག་གི་ཆར་ཆེན་པོར་བྱིན་གྱིས་བརླབས། ཡུལ་ཨངྒ་མ་ག་དྷར་སྐར་མདའ་ལྟུང་བ་ནི། སྤོས་ཀྱི་ཆར་ཆེན་པོར་བྱིན་གྱིས་བརླབས། སྒྲ་དེ་ནི། རོལ་མོའི་སྒྲ་སྣ་ཚོགས་སུ་བྱིན་གྱིས་<line/>
བརླབས་ཏེ། འདི་ལྟར་སངས་རྒྱས་ཀྱི་སྒྲ་དང༌། ཆོས་ཀྱི་སྒྲ་དང༌། དགེ་འདུན་གྱི་སྒྲ་དང༌། ཕ་རོལ་ཏུ་ཕྱིན་པའི་སྒྲ་དང༌། མངོན་པར་ཤེས་པའི་སྒྲ་དང༌། ཕྱིར་མི་ལྡོག་པའི་སྒྲ་<line/>
དང༑ དབང་བསྐུར་བའི་སྒྲ་དང༌། བདུད་བཞི་ཕམ་པར་བྱ་བའི་སྒྲ་དང༌། བྱང་ཆུབ་ཀྱི་སྙིང་པོར་འགྲོ་བའི་སྒྲ་དང༌། ལེན་པ་དང་བཅས་པ་དང༌། ལེན་པ་མེད་པའི་བར་གྱི་སྒྲར་<line/>
</page>
<page index="26" id="302A">༄༅། །བྱིན་གྱིས་བརླབས་སོ། །རྡུལ་དང༌། མུན་ནག་དང༌། རླུང་ཐམས་ཅད་ཀྱང་རབ་ཏུ་ཞིའོ། །གང་གླིང་བཞི་པ་འདི་ན་རྩྭ་དང༌། ཤིང་གེལ་པ་དང༌། སྨན་<line/>
དང༑ ནགས་ཚལ་དང༌། ས་དང༌། བྲག་དང༌། རི་ཅི་ཡོད་པ་དེ་དག་ཐམས་ཅད་ནི། རིན་པོ་ཆེ་སྣ་བདུན་དུ་བྱིན་གྱིས་བརླབས་སོ། །བཅོམ་ལྡན་འདས་གཙུག་ཏོར་བལྟར་<line/>
མི་མཐོང་བ་དང་ལྡན་པ་ནི། ཚངས་པའི་འཇིག་རྟེན་གྱི་བར་དུ་སྐུས་དབང་མཛད་དོ། །བཅོམ་ལྡན་འདས་ཀྱི་མཚན་རེ་རེ་ལས་ཀྱང་འདི་འདྲ་བའི་འོད་བྱུང་སྟེ། འོད་དེས་<line/>
སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་སྣང་བ་ཆེན་པོས་ཁྱབ་པར་གྱུར་ཏོ། །སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདིའི་ལྷ་དང༌། ཀླུ་དང༌།<line/>
གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའི་ལྡིང་དང༌། མིའམ་ཅི་དང༌། ལྟོ་འཕྱེ་ཆེན་པོ་དང༌། ཡི་དྭགས་དང༌། ཤ་ཟ་དང༌། གྲུལ་བུམ་དང༌། མི་དང༌། མི་<line/>
མ་ཡིན་པ་དང༌། སེམས་ཅན་དམྱལ་བ་དང༌། དུད་འགྲོའི་སྐྱེ་གནས་པ་དང༌། གཤིན་རྗེའི་འཇིག་རྟེན་པ་དེ་དག་ཐམས་ཅད་ཀྱིས་བཅོམ་ལྡན་འདས་མཐོང་བ་ནས་ལྷ་དང༌།<line/>
ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའི་ལྡིང་དང༌། མིའམ་ཅི་དང༌། ལྟོ་འཕྱེ་ཆེན་པོ་དང༌། མི་དང༌། མི་མ་ཡིན་པ་དང༌། ནམ་མཁའ་ལ་<line/>
</page>
<page index="27" id="302B">འཁོད་པ་བརྒྱ་སྟོང་མང་པོས་ནི། མེ་ཏོག་གཏོར་ཅིང་བསྟོད་ནས་བསྐོར་བ་བྱས་སོ། །སེམས་ཅན་དམྱལ་བ་པ་དང༌། དུད་འགྲོའི་སྐྱེ་གནས་པ་དང༌། གཤིན་རྗེའི་འཇིག་རྟེན་པ་མི་<line/>
འཁྲུགས་པ་བྱེ་བ་ཁྲག་ཁྲིག་བརྒྱ་སྟོང་མང་པོ་ནི། དྲན་པ་རྙེད་དེ། དགེ་བའི་རྩ་བསྔོན་བསྐྱེད་པ་དྲན་ནས་སངས་རྒྱས་ལ་ཕྱག་འཚལ་ལོ། །ཞེས་བྱས་ཏེ་ངན་སོང་དེ་དག་ནས་ཤི་<line/>
འཕོས་ནས་ལྷར་སྐྱེས་སོ། །བདུད་ཀྱི་སྡེ་དེའི་ནང་ནས་བདུད་ཀྱི་བུ་ཉི་ཁྲིའི་ཚོགས་ཀྱི་འཁོར་དང་བཅས་པས་བཅོམ་ལྡན་འདས་ཀྱི་ཆོ་འཕྲུལ་ཆེན་པོ་འདི་ལྟ་བུ་མཐོང་ནས་བཅོམ་ལྡན་<line/>
འདས་ལ་རབ་ཏུ་དགའ་བར་གྱུར་ཏེ་བཅོམ་ལྡན་འདས་ག་ལ་བ་དེར་དོང་ནས་ཕྱིན་པ་དང༌། བདུད་ཀྱི་བུ་མོ་ལྔ་བརྒྱ་དང་ལྷན་ཅིག་ཏུ་བཅོམ་ལྡན་འདས་ཀྱི་ཞབས་ལ་མགོ་བོས་<line/>
ཕྱག་འཚལ་ཏེ་ཐལ་མོ་སྦྱར་ནས་ཚིགས་སུ་བཅད་པ་འདི་དག་སྨྲས་སོ། །རྣམ་དག་སྐུ་མངའ་མཆོག་ཏུ་གཟུགས་བཟང་པ། །ཡེ་ཤེས་རྒྱ་མཚོ་གསེར་གྱི་ལྷུན་པོ་འདྲ། །གྲགས་<line/>
པ་འཇིག་རྟེན་བཀྲམ་ནས་ལྷ་མ་མེ་བ། །མངོན་པོ་ཁྱོད་ཉིད་ལ་ནི་སྐྱབས་སུ་མཆི། །རབ་ཏུ་ལམ་སྟོར་རྣམ་པར་མིག་ཟུམ་ལ། །ཁྱོད་ནི་འཇིག་རྟེན་སྒྲོན་མ་ཉི་མ་འདྲ། །<line/>
གཞན་གྱིས་མི་ཐུབ་སྲོག་ཆགས་རྩ་ལག་གཅིག །དེད་དཔོན་ཁྱོད་ལ་སྐྱབས་སུ་རབ་ཏུ་མཆི། །ཤིན་ཏུ་ཚོགས་བསགས་ཡེ་ཤེས་འབྱོར་བའི་མཛོད། །ནམ་མཁའི་རང་<line/>
</page>
<page index="28" id="303A">༄༅། །བཞིན་གཟོད་ནས་རྣམ་གྲོལ་ཐུགས། །ཐུགས་རྗེ་བསམ་པ་ཡིད་འོང་འཇམ་པའི་གསུང༌། །དོན་ཀུན་གྲུབ་པ་ཁྱོད་ལ་སྐྱབས་སུ་མཆི། །འཁོར་བའི་<line/>
དགོན་པ་ལས་ནི་ཁྱོད་ཐར་མཛད། །ཚོགས་པ་ལས་ཀྱང་རྒྱུ་དང་འབྲས་བུ་སྟོན། །བྱམས་ལ་གནས་ཤིང་མཆོག་གི་ཆོ་ག་མཁྱེན། །ཐུགས་རྗེ་གནས་པའི་སྐྱབས་སུ་རབ་<line/>
ཏུ་མཆི༑ ༑སྒྱུ་མ་སྨིག་རྒྱུ་ཆུ་ཟླ་འདྲ་བ་ཡི། །སྲེད་པ་ལ་ནི་ཡུལ་གྱི་གནས་ཀྱིས་ཆགས། །མི་ཤེས་ནད་སེལ་འཇིག་རྟེན་རྣམས་ཀྱི་མགོན། །སྨན་པའི་རྒྱལ་པོ་ཁྱོད་ལ་<line/>
སྐྱབས་སུ་མཆི། །ཆུ་བོ་བཞི་དབུས་ཟམ་པར་གྱུར་པ་ཁྱོད། །ནོར་བདུན་འཕགས་པའི་ཚུལ་གྱིས་རབ་སྒྲོལ་བ། །ཡང་དག་ལམ་སྟོན་འཇིག་རྟེན་རྩ་ལག་པོ། །ཐུགས་རྗེ་<line/>
ལྡན་པ་ཁྱོད་ལ་འདིར་མཆོད་དོ། །བློ་མཆོག་ཁྱོད་ལ་བདག་ཅག་བཟོད་པར་གསོལ། །ཁྱོད་ལ་བདག་ཅག་ཡིད་ཀྱིས་གནོད་བསམ་པ། །མགོན་པོ་དཔའ་བོས་ནོངས་<line/>
པ་བཟོད་པར་གསོལ། །ཁྱོད་ནི་འགྲོ་བའི་རྩ་ལག་གཅིག་པུ་གཙོ། །བདག་ཅག་བདུད་ཀྱི་ཕྱོགས་རྣམས་རབ་སྤངས་ཏེ། །བྱང་ཆུབ་མཆོག་གི་སེམས་ནི་བསྐྱེད་པར་<line/>
བགྱི༑ ༑སེམས་ཅན་མ་ལུས་ཐམས་ཅད་མགྲོན་དུ་གཉེར། །བདག་ཅག་གིས་ནི་བྱང་ཆུབ་མཆོག་ཐོབ་བགྱི། །ཅི་ནས་བདག་ཅག་ཕ་རོལ་ཕྱིན་སྤྱོད་པར། །བདག་ཅག་<line/>
</page>
<page index="29" id="303B">རྣམས་ལ་སྤྱོད་པ་རྒྱ་ཆེར་སྟོན། །གཞན་མ་ཡིན་གསུང་ཆོས་ནི་དུ་རྣམས་དག། ལྡན་ན་བྱང་ཆུབ་རབ་ཏུ་ཐོབ་པར་འགྱུར། །མེ་ཏོག་གང་གིས་ཁྱོད་ལ་མངོན་གཏོར་བ། །ཕྱོགས་<line/>
ཀུན་དུ་ཡང་དེ་དག་གདུགས་གྱུར་ཏེ། །དུས་ཀུན་བདེ་བའི་འབྱུང་གནས་ཞིང་དུ་ནི། །རྐང་གཉིས་མཆོག་གི་སྤྱི་བོར་འདུག་གྱུར་ཅིག །དེ་ནས་བདུད་ཀྱི་བུ་མོ་དེ་དག་དང༌། བདུད་<line/>
ཀྱི་བུ་ཚོགས་ཀྱི་འཁོར་དང་བཅས་པ་དེ་དག་ཐམས་ཅད་ཀྱིས་བཅོམ་ལྡན་འདས་ལ་མེ་ཏོག་སིལ་མ་གཏོར་བ་དང༌། མེ་ཏོག་སིལ་མ་དེ་དག་བཅོམ་ལྡན་འདས་ཀྱི་རྫུ་འཕྲུལ་<line/>
གྱི་མཐུས་གངྒཱའི་ཀླུང་བྱེ་བ་ཁྲག་ཁྲིག་བརྒྱ་སྟོང་གི་བྱེ་མ་ལས་འདས་པའི་མེ་ཏོག་གི་གདུགས་ཀུན་ཏུ་འདུག་པར་གྱུར་ཏེ། མེ་ཏོག་གི་གདུགས་དེ་དག་ཀྱང་ཕྱོགས་བཅུའི་<line/>
སངས་རྒྱས་བཅོམ་ལྡན་འདས་བཞུགས་ཤིང་འཚོ་ལ་གཞེས་པ་ཐམས་ཅད་ཀྱི་དབུའི་གཙུག་གི་དྲང་ཐད་ཀྱི་སྟེང་གི་བར་སྣང་ལ་འདུག་གོ། བདུད་ཀྱི་བུ་མོ་དེ་དག་དང༌། བདུད་<line/>
ཀྱི་བུ་ཚོགས་ཀྱི་འཁོར་དང་བཅས་པ་དེ་དག་གིས་ཀྱང་སོ་སོ་ནས་ཕྱོགས་བཅུའི་སངས་རྒྱས་ཀྱི་ཞིང་གྲངས་མེད་དཔག་ཏུ་མེད་པ་ཐམས་ཅད་ན་སངས་རྒྱས་བཅོམ་ལྡན་འདས་<line/>
བཞུགས་ཤིང་འཚོ་ལ་གཞེས་ཏེ་ཆོས་ཀྱང་འཆད་པ་འཁོར་གྱིས་ཡོངས་སུ་བསྐོར་ཏེ་ལྷམ་མེ། ལྷ་ན་ནེ། ལྷང་ངེར་བཞུགས་པའི་དབུའི་གཙུག་གི་དྲང་ཐད་ཀྱི་སྟེང་གི་བར་<line/>
</page>
<page index="30" id="304A">༄༅། །སྣང་ལ་མེ་ཏོག་གི་གདུགས་དེ་དག་འདུག་པར་གྱུར་པ་མཐོང་ཞིང༌། སངས་རྒྱས་བཅོམ་ལྡན་འདས་དེ་དག་ཀྱང་ཁ་དོག་མཚུངས་པ། རྟགས་<line/>
མཚུངས་པ། གཟུགས་འདྲ་བ་མཚུངས་པར་སྣང་བ་ཤ་སྟག་ལ། སངས་རྒྱས་བཅོམ་ལྡན་འདས་དེ་དག་སེངྒེའི་ཁྲི་ཐ་དད་ཅིང་འཁོར་ཐ་དད་ལ། སངས་རྒྱས་ཀྱི་ཞིང་<line/>
གི་ཡོན་ཏན་བཀོད་པའི་ཉི་ཚེ་ཐ་དད་པར་མཐོང་སྟེ། སངས་རྒྱས་བཅོམ་ལྡན་འདས་དེ་དག་གི་དབྱངས་ཀྱི་དཀྱིལ་འཁོར་གྱི་གསུང་བརྗོད་པ་ནི། མ་ཐོས་སོ། །<line/>
བདུད་ཀྱི་འཁོར་དེ་དག་བཅོམ་ལྡན་འདས་ཀྱི་མཐུས་འདི་ལྟ་བུའི་ཆོ་འཕྲུལ་མཐོང་ནས་མཆོག་ཏུ་དགའ་བ་དང༌། མོས་པ་སྐྱེས་ཏེ་བཅོམ་ལྡན་འདས་ཀྱི་ཞབས་<line/>
ལ་མགོ་བོས་ཕྱག་བཙལ་ནས་ཆོས་མཉན་པའི་ཕྱིར་སྤྱན་སྔར་འཁོད་དོ། །དེ་ནས་བདུད་ཀྱི་བུ་ཚོགས་ཀྱི་འཁོར་དང་བཅས་པ་དེ་དག་ལས་དཀྲིགས་ཕྲག་བཅུ་<line/>
ཕྱིར་ལོག་ནས་བདུད་ཀྱི་གནས་སུ་དེ་ལྟ་བུའི་ངོ་མཚར་བདུད་སྡིག་ཅན་ལ་རྒྱ་ཆེར་བཟླས་ཏེ། དགེ་སྦྱོང་གཽ་ཏ་མ་དེའི་བ་སྤུའི་ཁུང་བུ་གཅིག་ཀྱང་བདག་ཅག་<line/>
གིས་གཞིག་པར་མ་ནུས་ན། གསད་པར་ལྟ་ཅི་སྨོས། དེའི་སྟེང་དུ་བདུད་ཉི་ཁྲི་དེའི་སྐྱབས་སུ་དོང་སྟེ་ཆོས་མཉན་པའི་ཕྱིར་དེའི་མདུན་ན་འཁོད་དོ། །དེ་ནས་<line/>
</page>
<page index="31" id="304B">བདུད་སྡིག་ཅན་རབ་ཏུ་ཁྲོས་ཏེ་སྡུག་བསྔལ་ཞིང་ཡིད་མི་བདེ་ནས་ཡིད་ལ་གཅགས་ཏེ་དེས་འདི་སྐད་ཅེས་སྨྲས་སོ། །ཤཱཀྱའི་བུ་ནི་ཇི་སྲིད་བརླགས་པར་མ་བྱས་པ། །དེ་སྲིད་བར་<line/>
དུ་ང་ཡི་དཔལ་སོང་སླར་མི་འོང༌། །ཤཱཀྱའི་བུ་འདི་ཇི་ལྟར་དེ་རིང་གསད་སྙམ་སྟེ། །བདག་ཅག་གཞན་ལ་ཡིད་མི་རྟོག་ཅིང་མི་སྨྲ་འདུག །དེ་ནས་བདུད་སྡིག་ཅན་ཡིད་<line/>
མི་བདེ་ཞིང་མྱ་ངན་གྱི་ཁང་པ་ན་འདུག་གོ །འདུས་པ་ཆེན་པོ་རིན་པོ་ཆེ་ཏོག་གི་གཟུངས་ལས། བདུད་སྤ་བཀོང་བའི་ལེའུ་སྟེ་དང་པོའོ།། །།བམ་པོ་གཉིས་<line/>
པ༑ དེ་ནས་བདུད་ཀྱི་བུ་མོ་དང༌། བདུད་ཀྱི་བུ་ཚོགས་ཀྱི་འཁོར་དང་བཅས་པ་དེ་དག་གིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་ཅག་<line/>
ནི༑ འདི་ལྟ་བུའི་ཐེག་པ་དང༌། ཡེ་ཤེས་དང༌། རྫུ་འཕྲུལ་དང༌། སྙིང་རྗེ་དང༌། ཐབས་དང༌། སྤོབས་པ་འཚལ་ལོ། །བཅོམ་ལྡན་འདས། དེ་བཞིན་གཤེགས་པ་ཐབས་དང༌།<line/>
ཡེ་ཤེས་ཀྱི་བར་དུ་ལྡན་པ་ངོ་མཚར་ཏོ། །བཅོམ་ལྡན་འདས། ཆོས་དུ་དང་ལྡན་ན། སྐྱེས་བུ་གང་ཟག་སྡིག་པའི་གྲོགས་པོའི་ལག་ཏུ་མི་མཆི་ཞིང་མྱུར་དུ་བླ་ན་མེད་<line/>
པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ། བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ་དག། ཆོས་བཞི་དང་ལྡན་ན། འདི་<line/>
</page>
<page index="32" id="305A">༄༅། །ལས་སྐྱེས་བུ་གང་ཟག་ལ་ལ་སྡིག་པའི་གྲོགས་པོའི་ལག་ཏུ་མི་འགྲོ་ཞིང་མྱུར་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་<line/>
འཚང་རྒྱའོ། །བཞི་གང་ཞེ་ན། བཞིན་བཟང་དག། འདི་ལ་རིགས་ཀྱི་བུ་ཆོས་ཐམས་ཅད་ལ་མཆོག་ཏུ་མི་འཛིན་ཅིང༌། ཆོས་གང་ཡང་མི་འཛིན། མི་གཏོང༌། ཁས་མི་ལེན་།མི་<line/>
གནས༑ ཉེ་བར་མི་ལེ་ན། མི་རྟོག། རྣམ་པར་མི་རྟོག་གོ །འདི་ལྟ་སྟེ། སྦྱིན་པའི་ཕ་རོལ་ཏུ་ཕྱིན་པ་ལ་སྤྱོད་པ་ན་སྦྱིན་པའི་འབྲས་བུའང་མི་གཏོང་མི་འཛིན། ཁས་མི་ལེན། ཉེ་བར་མི་<line/>
ལེན༑ མི་གནས། མི་རྟོག། རྣམ་པར་མི་རྟོག་སྟེ། ཤེས་རབ་ཀྱི་ཕ་རོལ་ཏུ་ཕྱིན་པའི་བར་དུ་སྤྱོད་པ་ན་མི་རྟོག། རྣམ་པར་མི་རྟོག་པའི་བར་དུའོ། །བཞིན་བཟང་དག །གཞན་ཡང་<line/>
རིགས་ཀྱི་བུ་དེ་སེམས་ཅན་དུ་སྨྲ་བ་མ་ཡིན། སྲོག་ཏུ་སྨྲ་བ་མ་ཡིན། གསོ་བར་སྨྲ་བ་མ་ཡིན། གང་ཟག་ཏུ་སྨྲ་བ་མ་ཡིན་ཞིང༌། སེམས་ཅན་དང༌། སེམས་ཅན་གྱི་ཁམས་ལ་<line/>
ཡིད་ཀྱིས་མཆོག་ཏུ་མི་འཛིན་པ་ནས་མི་རྟོག། རྣམ་པར་མི་རྟོག་པའི་བར་དུའོ། །བཞིན་བཟང་དག །གཞན་ཡང་རིགས་ཀྱི་བུའམ། རིགས་ཀྱི་བུ་མོ་དེ་གཟུགས་དང༌། སྒྲ་དང༌།<line/>
དྲི་དང༌། རོ་དང༌། རེག་བྱ་ལ་མཆོག་ཏུ་མི་འཛིན་པ་ནས་མི་རྟོག། རྣམ་པར་མི་རྟོག་པའི་བར་དུའོ། །བཞིན་བཟང་དག། གཞན་ཡང་རིགས་ཀྱི་བུ་དེ་ཁམས་གསུམ་དང༌།<line/>
</page>
<page index="33" id="305B">དུས་གསུམ་དང༌། ཕུང་པོ་དང༌། ཁམས་དང༌། སྐྱེ་མཆེད་རྣམས་ཀྱི་རྒྱུ་དང༌། རྐྱེ་ན་དང༌། དམིགས་པ་དང༌། འབྲས་བུ་རྣམ་པར་སྨིན་པ་འབྱུང་བ་དང༌། གནས་པ་དང༌། སྐྱེ་བ་ཐམས་<line/>
ཅད་ལ་མཆོག་ཏུ་མི་འཛིན་པ་ནས་མི་རྟོག །རྣམ་པར་མི་རྟོག་པའི་བར་དུའོ། །དེ་ཅིའི་ཕྱིར་ཞེ་ན། ཐམས་ཅད་མཁྱེན་པའི་ཡེ་ཤེས་ནི། སྤྱོད་པའི་གནས་ཀྱི་ཡུལ་ཐམས་ཅད་ལ་རྟོག་པ་<line/>
དང༌། རྣམ་པར་རྟོག་པ་དང་བྲལ་བ་སྟེ། མི་དམིགས་པའི་ཚུལ་གྱིས་སྤྱད་པར་བྱའོ། །བཞིན་བཟང་དག །ཆོས་ཐམས་ཅད་དང༌། ཐམས་ཅད་མཁྱེན་པ་ཉིད་ནི། དངོས་པོ་མེད་པ་ཡིན་<line/>
ཏེ༑ སྒྲ་མེད་པ། མཚན་མ་མེད་པ། ཡི་གེ་མེད་པ། སྨོན་པ་མེད་པ། སྐྱེ་བ་མེད་པ། འགག་པ་མེད་པ། མཚན་ཉིད་མེད་པ། ཆགས་པ་མེད་པ། དམིགས་པ་མེད་པ། བསྟན་དུ་མེད་<line/>
པ༑ དབེན་པ། བདག་མེད་པ། མཚན་ཉིད་དང་བྲལ་བ། སྐད་ཅིག་པ། ཉེ་བར་ཞི་བ། མུན་པ་མེད་པ། སྣང་བ་མེད་པ། གནས་མེད་པ། ཡུལ་མེད་པ། དབང་པོ་མེད་པ། ཕྱོགས་མེད་པ།<line/>
གཉེན་པོ་མེད་པ། བསམ་དུ་མེད་པ། སྤང་དུ་མེད་པ། མི་འཕྲོག་པ། སེར་སྣ་མེད་པ། སྤྲོས་པ་མེད་པ། རྡུལ་མེད་པ། རྡུལ་དང་བྲལ་བ། ཆ་ཤས་མེད་པ། ཅིའང་མེད་པ། བྱེད་པ་<line/>
པོ་མེད་པ། ཚོར་བ་པོ་མེད་པ། རྟེན་མེད་པ། གཟུང་བ་མེད་པ། རྣམ་པར་རིག་པ་མེད་པ། སོ་སོར་སྣང་བ་མེད་པ། སྐད་ཅིག་མ་ཡིན་པའི་བར་དུའོ། །བཞིན་བཟང་དག །ཐམས་<line/>
</page>
<page index="34" id="306A">༄༅། །ཅད་མཁྱེན་པ་ཉིད་ནི། ནམ་མཁའ་དང་མཚུངས་ཏེ། སྟོང་པ་ཉིད་པས་དམིགས་སུ་མེད་པའི་ཚུལ་དང༌། མི་གནས་པའི་ཚུལ་དང༌། མཆོག་ཏུ་འཛིན་པ་<line/>
མེད་པའི་ཚུལ་དང༌། མི་རྟོག །རྣམ་པར་མི་རྟོག་པའི་ཚུལ་གྱིས་སྤྱད་པར་བྱའོ། །བཞིན་བཟང་དག །ཆོས་བཞི་པོ་དེ་དག་དང་ལྡན་ན། སྐྱེས་བུ་གང་ཟག་སྡིག་པའི་གྲོགས་<line/>
པོའི་ལག་ཏུ་མི་འགྲོ་ཞིང་མྱུར་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱའོ། །བཞིན་བཟང་དག །གང་ལ་ལ་ཡུལ་ཐམས་ཅད་<line/>
ལ་ཆགས་པའི་ཡུལ་གྱི་མཚན་ཉིད་ཀྱི་གནས་ལ་རྣམ་པར་སྤྱོད་པས་ཐམས་ཅད་མཁྱེན་པའི་ཡེ་ཤེས་ཚོལ་ན། དེ་གཉིས་ལ་ཆགས་པ་ཡིན་ཏེ། དེ་གཉིས་ལ་ཆགས་པའི་ཡིད་ཀྱིས་<line/>
བརྣག་པ་ནི། ཐམས་ཅད་མཁྱེན་པ་ཉིད་སླུ་བར་བྱེད་དོ། །དེ་ལ་གཉིས་གང་ཞེ་ན། གང་ཕུང་པོ་དང༌། ཁམས་དང༌། སྐྱེ་མཆེད་རྣམས་ལ་མཚན་ཉིད་དུ་རྣམ་པར་སྤྱོད་པས་<line/>
གནས་པ་དང༌། མཆོག་ཏུ་འཛིན་པ་དེ་ནི། གཉིས་ཏེ། ཐམས་ཅད་མཁྱེན་པ་ཉིད་སླུ་བའོ། །སྤྱོད་པའི་གནས་དང༌། འབྲས་བུ་ལ་རྟོག་པ་འདི་ནི། གཉིས་སོ། །སྐྱེ་བ་དང༌། སྲེད་<line/>
པ་དང༌། ལེན་པ་དང༌། སེམས་ཅན་གྱི་གནས་ལ་རྟོག་པ་འདི་ནི། གཉིས་སོ། །བཤད་པ་དང༌། རབ་ཏུ་བསྟན་པ་དང༌། གདམས་པ་དང༌། ཚིག་གི་ལམ་དང༌། སྒྲ་དང༌། སྐད་<line/>
</page>
<page index="35" id="306B">ཀྱི་གནས་ལ་རྟོག་པ་འདི་ནི། གཉིས་སོ། །རྟག་པ་དང༌། ཆད་པ་ལ་རྣམ་པར་ལྟ་བའི་ཤེས་པ་དང༌། ཤེས་བྱའི་གནས་ལ་རྟོག་པ་འདི་ནི། གཉིས་སོ། །སེམས་ཅན་དང༌། སྲོག་དང༌། གསོ་<line/>
བ་དང༌། སྐྱེས་བུ་དང༌། གང་ཟག་དང༌། བྱེད་པ་པོ་དང༌། བྱེད་དུ་འཇུག་པའི་འདུ་ཤེས་ཀྱི་གནས་ལ་རྟོག་པ་འདི་ནི། གཉིས་སོ། །གང་ཕ་རོལ་དང༌། ཚུ་རོལ་དང༌། རྟོག་པ་དང༌། སེལ་<line/>
བ་ལ་གནས་ཤིང་རྟོག་པ་འདི་ནི། གཉིས་སོ། །བཞིན་བཟང་དག །སྐྱེས་བུ་གང་ཟག་སུ་ལ་ལ་ཐམས་ཅད་མཁྱེན་པའི་ཡེ་ཤེས་ཚོལ་བ་དེ་དུས་གསུམ་དུ་ངར་འཛིན་པ་དང༌།<line/>
ང་ཡིར་འཛིན་པ་དང༌། ཀུན་འབྱུང་བ་དང༌། འགོག་པར་རྣམ་པར་སྤྱོད་པ་ལ་གནས་ཤིང་ཀུན་ཏུ་རྟོག་སྟེ། མཆོག་ཏུ་འཛིན་པ་འདི་ནི། ཐམས་ཅད་མཁྱེན་པའི་ཡེ་ཤེས་ལ་དེའི་གཉིས་<line/>
སོ༑ ༑འདི་ལྟ་སྟེ། དཔེར་ན། སྐྱེས་བུ་ལ་ལ་ཞིག་མེ་འདོད་པ་ལ་སའི་ངོས་ལ་ཉུག་པ་དང༌། སྐོམ་འདོད་པ་ལ་མེ་དང༌། ཟན་འདོད་པ་ལ་རྡོ་དང༌། མེ་ཏོག་འདོད་པ་ལ་གོས་དང༌། སྤོས་<line/>
འདོད་པ་ལ་མི་རོ་བམ་པ་དང༌། གོས་འདོད་པ་ལ་དུར་ཁྲོད་དང༌། བྱུག་པ་འདོད་པ་ལ་ནམ་མཁའ་ལ་ཉུག་པ་དེ་བཞིན་དུ་བཞིན་བཟང་དག །གང་སྤྱོད་པའི་གནས་ལ་ཆགས་ཤིང་<line/>
རྣམ་པར་སྤྱོད་པའི་ལུས་གཉིས་ཀྱི་གནས་ཀྱིས་ཐམས་ཅད་མཁྱེན་པའི་ཡེ་ཤེས་ཚོལ་ན། དེའི་འབད་པ་འབྲས་བུ་མེད་པ་ཡིན་ནོ། །དེ་ནས་བྱང་ཆུབ་སེམས་དཔའ་སེམས་དཔའ་<line/>
</page>
<page index="36" id="307A">༄༅། །ཆེན་པོ་གཟུངས་ཀྱི་བློ་གྲོས་ཞེས་བྱ་བ་འཁོར་དེར་འདུས་པར་གྱུར་ནས་འདུག་པ་དེས་བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་དེ་འདི་<line/>
སྐད་ཅེས་གསོལ་ཏོ། །བཅོམ་ལྡན་འདས། གང་བརྗོད་དུ་མ་མཆིས་པ་དེ་མངོན་པར་རྫོགས་པར་འཚང་རྒྱ་བར་ནུས་ལགས་སམ། བཅོམ་ལྡན་འདས་ཀྱིས་བཀའ་སྩལ་<line/>
པ༑ གང་བརྗོད་དུ་མེད་པར་ཤེས་པ་དེ་ཉིད་མངོན་པར་རྫོགས་པར་འཚང་རྒྱ་བའོ། །དེའི་ཕྱིར་རིགས་ཀྱི་བུ་ཁྱོད་ཉིད་ལ་དྲིའི། ཁྱོད་ཀྱིས་ཇི་ལྟར་བཟད་པ་དེ་བཞིན་དུ་ལན་ཐོབ་<line/>
ཅིག །གང་ཐམས་ཅད་མཁྱེན་པའི་མིང་ཐོབ་པར་འགྱུར་བའི་རྫས་ཀྱི་མཚན་ཉིད་ཀྱི་དངོས་པོ་གང་ཡང་ཡོད་དམ། གསོལ་པ། གལ་ཏེ་མཆིས་ཞེས་བགྱིས་ན་ནི། རྟག་<line/>
པར་འགྱུར། ཅི་སྟེ་མ་མཆིས་ཞེས་བ་གྱིས་ན་ནི། ཆད་པར་འགྱུར། དབུ་མའི་ལམ་ནི། དམིགས་སུ་མ་མཆིས་ཏེ། དེ་ནི། མཆིས་པའང་མ་ལགས། མ་མཆིས་པའང་<line/>
མ་ལགས་སོ། །གང་མ་ཆགས། མི་སྐྱེ། མི་འགོག །ཚད་མ་མཆིས། གྲངས་མ་མཆིས། དཔེ་མ་མཆིས། སྣང་བ་མ་མཆིས་པ་དེ་ལ་འཚལ་བ་འདི་ནི། མངོན་པར་རྫོགས་<line/>
པར་འཚང་རྒྱའོ། །བྱང་ཆུབ་སེམས་དཔའ་གློག་གི་བློ་གྲོས་ཀྱིས་གསོལ་པ། བཅོམ་ལྡན་འདས། གང་ལ་འགྲོ་བའང་མ་མཆིས། འོང་བའང་མ་མཆིས་པ་དེ་ལྟ་བུ་ཤེས་པ་<line/>
</page>
<page index="37" id="307B">ལ་འཇུག་པར་མཁས་པ་འདི་ནི། མངོན་པར་རྫོགས་པར་འཚང་རྒྱ་བའོ། །བྱང་ཆུབ་སེམས་དཔའ་རྣམ་པར་སྣང་བྱེད་ཀྱིས་གསོལ་པ། བཅོམ་ལྡན་འདས། གང་ན་ཐོབ་པའི་<line/>
མཚན་ཉིད་ཀྱང་མ་མཆིས། མ་ཐོབ་པའི་མཚན་ཉིད་ཀྱང་མ་མཆིས། མངོན་པར་རྟོགས་པའང་མ་མཆིས། མངོན་དུ་བགྱི་བའང་མ་མཆིས། ཞི་བའང་མ་མཆིས། རབ་ཏུ་ཞི་<line/>
བའང་མ་མཆིས། དུས་གསུམ་ཡང་མ་མཆིས། ཐེག་པ་གསུམ་ཡང་མ་མཆིས། སྨོན་ལམ་དང་ཡང་མཉམ་པའི་རློམ་སེམས་ཀྱང་མ་མཆིས་པ་འདི་ནི། མངོན་པར་རྫོགས་<line/>
པར་འཚང་རྒྱ་བའོ། །བྱང་ཆུབ་སེམས་དཔའ་གཟུངས་ཀྱི་བློ་གྲོས་ཀྱིས་གསོལ་པ། བཅོམ་ལྡན་འདས། གང་ཁམས་གསུམ་ཡང་མ་མཆིས། ཀུན་ཏུ་སྦྱོར་བ་གསུམ་ཡང་<line/>
མ་མཆིས། རིག་པ་གསུམ་ཡང་མ་མཆིས། ཐེག་པ་གསུམ་ཡང་མ་མཆིས། ཕུང་པོ་དང༌། ཁམས་དང༌། སྐྱེ་མཆེད་ལ་རྟོག་པའང་མ་མཆིས། རྣམ་པར་རྟོག་པའང་མ་<line/>
མཆིས༑ བྲི་བར་ཡང་མ་མཆིས། འཕེལ་བར་ཡང་མ་མཆིས་ལ། ཉམས་པར་ཡང་མི་བགྱིད་པ་འདི་ནི། མངོན་པར་རྫོགས་པར་འཚང་རྒྱ་བའོ། །བྱང་ཆུབ་སེམས་དཔའ་<line/>
རྡོ་རྗེ་བློ་གྲོས་ཀྱིས་གསོལ་པ། གང་སོ་སོའི་སྐྱེ་བོའི་ཆོས་དང༌། འཕགས་པའི་ཆོས་དང༌། སློབ་པའི་ཆོས་དང༌། མི་སློབ་པའི་ཆོས་དང༌། ཉན་ཐོས་ཀྱི་ཆོས་དང༌། རང་སངས་<line/>
</page>
<page index="38" id="308A">༄༅། །རྒྱས་ཀྱི་ཆོས་རྣམས་ལ་མི་རྟོག །རྣམ་པར་མི་རྟོག་སྟེ། མཉམ་པར་ཡང་མི་བགྱིད་པ་འདི་ནི། མངོན་པར་རྫོགས་པར་འཚང་རྒྱ་<line/>
བའོ༑ ༑བྱང་ཆུབ་སེམས་དཔའ་སྲ་བའི་བློ་གྲོས་ཀྱིས་གསོལ་པ། གང་དབེན་པའི་ཚུལ་གྱིས་དེ་བཞིན་ཉིད་ལ་རྣམ་པར་སྤྱོད་ཅིང་མངོན་པར་མི་ཞེན་པ་འདི་ནི། མངོན་<line/>
པར་རྫོགས་པར་འཚང་རྒྱ་བའོ། །བྱང་ཆུབ་སེམས་དཔའ་ལག་ན་རིན་པོ་ཆེས་གསོལ་པ། གང་ཆོས་ཐམས་ཅད་མི་སྐྱེ་བའི་མཚན་ཉིད་ཐོབ་པར་བགྱིད་པ་དང༌། མངོན་<line/>
པར་རྟོགས་པར་བགྱི་བའི་སླད་དུ་མི་རྟོག་པ་འདི་ནི། མངོན་པར་རྫོགས་པར་འཚང་རྒྱ་བའོ། །བྱང་ཆུབ་སེམས་དཔའ་བློ་གྲོས་བསམ་གྱིས་མི་ཁྱབ་པས་གསོལ་<line/>
པ༑ གང་ཁམས་གསུམ་ལ་རྣམ་པར་སྤྱོད་ཅིང་སེམས་ཉིད་སེམས་ལ་འཇུག་པར་བགྱིད་དེ། སེམས་གཉི་ག་ལ་སེམས་ཀྱིས་རྣམ་པར་དཔྱད་ནས་མི་དམིགས་<line/>
པ་འདི་ནི། མངོན་པར་རྫོགས་པར་འཚང་རྒྱ་བའོ། །བྱང་ཆུབ་སེམས་དཔའ་དགྲ་ལས་རྣམ་པར་རྒྱལ་གྱིས་གསོལ་པ། གང་ཆོས་ཐམས་ཅད་ལ་མི་ཆགས།<line/>
རྗེས་སུ་མི་ཆགས། བཏང་སྙོམས་སུ་མི་བགྱིད། ཁོང་ཁྲོ་བར་མི་བགྱིད། འདོད་པར་མི་བགྱིད། མི་རྨོངས། མི་འཛིན། མི་གཏོང་བ་འདི་ནི། མངོན་པར་རྫོགས་<line/>
</page>
<page index="39" id="308B">པར་འཚང་རྒྱ་བའོ། །བྱང་ཆུབ་སེམས་དཔའ་པདྨའི་སྙིང་པོས་གསོལ་པ། གང་བསོད་ནམས་དང་སྡིག་པ་ལ་མི་ཆགས་ཤིང༌། ཟབ་མོ་ལ་བཟོད་པའི་ཚུལ་ལ་འཇུག་པས་ངར་<line/>
འཛིན་པ་དང༌། ང་ཡིར་འཛིན་པ་ལ་མི་རྟོག་པ་འདི་ནི། མངོན་པར་རྫོགས་པར་འཚང་རྒྱ་བའོ། །ཟླ་འོད་གཞོན་ནུར་གྱུར་པས་གསོལ་པ། གང་ཆོས་ཐམས་ཅད་ཆུ་ཟླ་<line/>
དང་མཚུངས་པར་རབ་ཏུ་འཚལ་ཅིང་ཆོས་རྣམས་ཀྱི་ངོ་བོ་ཉིད་གསོག་པ་དང༌། འབྲི་བར་ཡང་མི་མཐོང་བ་འདི་ནི། མངོན་པར་རྫོགས་པར་འཚང་རྒྱ་བའོ། །བྱང་<line/>
ཆུབ་སེམས་དཔའ་རྣམ་མཁའི་བློ་གྲོས་གཞོན་ནུར་གྱུར་པས་གསོལ་པ། གང་གི་སེམས་དང་སེམས་ལས་བྱུང་བ་ལ་མུན་པ་དང༌། སྣང་བ་དང༌། སྐྱེ་བ་དང༌།<line/>
འཇིག་པ་དང༌། འཕེལ་བ་དང༌། འབྲི་བ་ཐམས་ཅད་མི་འབྱུང་བ་འདི་ནི། མངོན་པར་རྫོགས་པར་འཚང་རྒྱ་བའོ། །བྱང་ཆུབ་སེམས་དཔའ་བྱམས་པས་གསོལ་<line/>
པ༑ གང་གནས་པ་ལ་གནས་པ་ན་ཁམས་གསུམ་པ་ལ་གནས་པའི་ཚངས་པ་ལ་མི་དམིགས། མཉམ་པར་མི་བགྱིད་པ་འདི་ནི། མངོན་པར་རྫོགས་པར་འཚང་རྒྱ་<line/>
བའོ༑ ༑བྱང་ཆུབ་སེམས་དཔའ་བློ་གྲོས་མི་ཟད་པས་གསོལ་པ། གང་འཁོར་གསུམ་ཡོངས་སུ་དག་པས་ཕ་རོལ་ཏུ་ཕྱིན་པ་རྣམས་ལ་མི་དམིགས་པའི་ཚུལ་གྱིས་ར་<line/>
</page>
<page index="40" id="309A">༄༅། །ཏུ་གོམས་པར་བགྱིད་ཅིང༌། མི་ཆགས་མི་སྐྱོ་བ་འདི་ནི། མངོན་པར་རྫོགས་པར་འཚང་རྒྱ་བའོ། །འཇམ་དཔལ་གཞོན་ནུར་གྱུར་པས་<line/>
གསོལ་པ། བཅོམ་ལྡན་འདས། གང་ཆོས་ཐམས་ཅད་ལ་མི་ཆགས་མི་སྐྱོ་ཞིང་ཆོས་ཟབ་མོའི་ཚུལ་ཡང་རབ་ཏུ་འཚལ་ཏེ། གང་རབ་ཏུ་འཚལ་བ་དེའང་མི་ལེན་<line/>
མི་འདོར། སྡུད་པར་མི་བགྱིད། བྲལ་བར་མི་བགྱིད་ཅིང༌། ཆོས་གང་ལའང་གསོག་པའམ། འབྲི་བའམ། རིག་པའམ། རྣམ་པར་གྲོལ་བའམ། འཇིག་<line/>
པའམ། བྲིའམ། འཕེལ་བའང་མི་བསྐྱེད་ལ། དངོས་པོ་དག་ལ་རྣམ་པར་མི་རྟོག་པས་ཀུན་ནས་ཉོན་མོངས་པར་མི་འགྱུར་བ་འདི་ནི། མངོན་པར་རྫོགས་པར་<line/>
འཚང་རྒྱ་བ་སྟེ། ཚུལ་གཅིག་པོ་འདིས་ཐམས་ཅད་མཁྱེན་པའི་ཡེ་ཤེས་མངོན་པར་རྫོགས་པར་འཚང་རྒྱའོ། །དེ་ནས་བྱང་ཆུབ་སེམས་དཔའ་ལྟད་མོ་ཅན་གྱིས་<line/>
སྨྲས་པ། འཇམ་དཔལ། དེ་བཞིན་ཉིད་ལ་འཇུག་པའི་ཚུལ་འདི་ལྟར་ཟབ་མོ་སྟོང་པ་ཉིད་སྒོམ་པའི་ཚུལ་འདི་གཅིག་གིས་ཐམས་ཅད་མཁྱེན་པའི་ཡེ་ཤེས་མངོན་<line/>
པར་རྫོགས་པར་འཚང་རྒྱ་ན། ཀུན་ཏུ་སྦྱོར་བ་དང༌། རབ་ཏུ་སྦྱོར་བ་ཅི་དགོས། འཇམ་དཔལ་གྱིས་སྨྲས་པ། ལྟ་བ་མི་བཟད་པ་དང་བྲལ་ཞིང་ཡང་དག་<line/>
</page>
<page index="41" id="309B">པའི་ལྟ་བར་སྒྲོ་འདོགས་པའང་མེད་པ་དང༌། གཡོ་མེད་ཅིང་དྲང་པོར་སྒྲོ་འདོགས་པའང་མེད་པ་དང༌། སྡིག་པ་དང་བྲལ་ཞིང་བླ་མ་ལ་རིམ་གྲོ་བྱ་བར་སྒྲོ་འདོགས་པ་མེད་པ་དང༌།<line/>
བཀའ་བློ་བདེ་བར་སྒྲོ་འདོགས་པའང་མེད་པ་དང༌། ཡང་དག་པའི་འཚོ་བར་སྒྲོ་འདོགས་པའང་མེད་པ་དང༌། ཀུན་ཏུ་སྦྱོར་བ་ཐམས་ཅད་དང་བྲལ་བར་སྒྲོ་འདོགས་པའང་མེད་<line/>
པ་དང༌། སེམས་ཅན་ཐམས་ཅད་ལ་ཁྲོ་བ་དང་སྙིང་རྗེ་བར་སྒྲོ་འདོགས་པའང་མེད་པ་དང༌། སྡོམ་པ་གསུམ་དུ་སྒྲོ་འདོགས་པའང་མེད་པ་དང༌། མི་སླུ་བའི་དགེ་བའི་ཆོས་<line/>
སུ་སྒྲོ་འདོགས་པའང་མེད་པ་དང༌། རྣམ་པར་མ་ཞི་བར་སྒྲོ་འདོགས་པའང་མེད་པ་དང༌། དམ་པའི་ཆོས་སྲུང་བར་སྒྲོ་འདོགས་པའང་མེད་པ་དང༌། སེམས་ཅན་ཐམས་<line/>
ཅད་ཡོངས་སུ་མི་གཏོང་བར་སྒྲོ་འདོགས་པའང་མེད་པ་དང༌། དངོས་པོ་ཐམས་ཅད་ཡོངས་སུ་གཏོང་བར་སྒྲོ་འདོགས་པའང་མེད་པ་དང༌། སེམས་ཅན་ཉམ་ཆུང་བ་<line/>
སྟོབས་ལ་རབ་ཏུ་དགོད་པར་སྒྲོ་འདོགས་པའང་མེད་པ་དང༌། འཇིགས་པའི་སྐྱབས་མི་འཇིགས་པར་སྒྲོ་འདོགས་པའང་མེད་པ་དང༌། ལམ་ངན་པར་ཞུགས་པ་རྣམས་<line/>
ནན་ཏན་ལ་གཟུད་པར་སྒྲོ་འདོགས་པའང་མེད་པ་དང༌། བཟོད་པ་དང་དེས་པར་སྒྲོ་འདོགས་པའང་མེད་པ་དང༌། འཛིན་པ་ཐམས་ཅད་ལ་ཆགས་པའི་མཚན་ཉིད་དུ་<line/>
</page>
<page index="42" id="310A">༄༅། །སྒྲོ་འདོགས་པའང་མེད་པ་དང༌། རྡུལ་དང་མུན་པའི་ཕུང་པོ་ཐམས་ཅད་སྤོང་བར་སྒྲོ་འདོགས་པའང་མེད་པ་དང༌། བསྔོ་བའི་འབྲས་བུ་རྣམ་<line/>
པར་སྨིན་པ་ཐམས་ཅད་རྣམ་པར་སྤོང་བར་སྒྲོ་འདོགས་པའང་མེད་པ་འདི་དག་ནི། རིགས་ཀྱི་བུ། ཐམས་ཅད་མཁྱེན་པའི་ཡེ་ཤེས་ཀྱི་སྦྱོར་བ་ཉིད་ཤུ་སྟེ། ཡི་གེ་དང༌།<line/>
སྐད་དང༌། སྒྲ་དང༌། སྨྲ་བ་དང༌། བརྗོད་པའི་ཚིག་རབ་ཏུ་དབྱེ་བ་ཐམས་ཅད་ཀྱི་དེ་བཞིན་ཉིད་ཤེས་པ་ལ་འཇུག་པས་ཐམས་ཅད་མཁྱེན་པའི་ཡེ་ཤེས་ཀྱི་སྦྱོར་བའོ། །<line/>
གཞན་མུ་སྟེགས་ཅན་གྱི་ཚིག་གི་དེ་བཞིན་ཉིད་ལ་འཇུག་པ་དང༌། སྤྱོད་པ་ཐམས་ཅད་ཀྱི་དེ་བཞིན་ཉིད་ལ་འཇུག་པ་དང༌། བསོད་ནམས་ཐམས་ཅད་དང༌། ཤེས་<line/>
རབ་ཀྱི་ཕ་རོལ་ཏུ་ཕྱིན་པ་ལ་སྦྱོར་བའི་དེ་བཞིན་ཉིད་ལ་འཇུག་པ་དང༌། ལེན་པ་དང༌། སྐྱེ་བ་དང༌། འཇིག་པ་ཐམས་ཅད་ཀྱི་དེ་བཞིན་ཉིད་ལ་འཇུག་པ་དང༌། རྣམ་པར་<line/>
ཐར་བ་གསུམ་དང༌། གནས་དང༌། རྒྱུ་དང༌། ལས་དང༌། ཆོས་ཐམས་ཅད་ཀྱི་དེ་བཞིན་ཉིད་ལ་འཇུག་པས་དེ་བཞིན་གཤེགས་པའི་བཀའ་ཐམས་ཅད་ཤེས་ནས་<line/>
ཐམས་ཅད་མཁྱེན་པའི་ཡེ་ཤེས་ཀྱི་སྦྱོར་བ་ཁོང་དུ་ཆུད་པར་འགྱུར་རོ། །བྱང་ཆུབ་སེམས་དཔའ་ལྟད་མོ་ཅན་གྱིས་སྨྲས་པ། འཇམ་དཔལ། དེ་དེ་བཞིན་ཏེ། ནམ་<line/>
</page>
<page index="43" id="310B">ཆོས་ཟབ་མོའི་ཚུལ་འདི་རྟོགས་པ་དེའི་ཚེ་ཆོས་གང་སྟོན་པ་དང༌། གང་ལ་སྟོན་པ་དང༌། དོན་དང༌། ཚིག་དང༌། ཡི་གེ་གང་དག་གིས་སྟོན་པ་དང༌། རབ་ཏུ་སྟོན་པའི་ཆོས་གང་<line/>
ཡང་མི་མཐོང་སྟེ། གང་རབ་ཏུ་སྤོང་བ་དང༌། གང་སྒོམ་པ་དང༌། གང་ཀུན་ཤེས་པར་འགྱུར་བའི་ཆོས་དེ་དག་ཐམས་ཅད་བརྗོད་དུ་མེད་པའི་ཚུལ་གྱིས་དེ་བཞིན་ཉིད་ལ་འཇུག་<line/>
སྟེ༑ དེས་ཐམས་ཅད་མཁྱེན་པའི་ཡེ་ཤེས་ཁོང་དུ་ཆུད་པར་འགྱུར་རོ། །བཅོམ་ལྡན་འདས་ཀྱིས་བཀའ་སྩལ་པ། ལེགས་སོ། །ལེགས་སོ། །རིགས་ཀྱི་བུ། ཚུལ་གཅིག་གིས་<line/>
ཐམས་ཅད་མཁྱེན་པའི་ཡེ་ཤེས་ཐོབ་པ་དེ་ཁྱོད་ཀྱིས་ལེགས་པར་སྨྲས་སོ། །དེ་ཅིའི་ཕྱིར་ཞེ་ན། ཐམས་ཅད་ལ་ཆགས་པ་མེད་པའི་དངོས་པོ་ཡིན་པས་ཆོས་ཐམས་ཅད་ནི། སྒྲོ་<line/>
བཏགས་པ་མེད་པ་དང༌། མ་སྐྱེས་པ་དང༌། མི་འཇིག་པའི་མཐའ་ཅན་དང༌། མ་རིག་པ་དང༌། མྱ་ངན་ལས་འདས་པ་མི་སྐྱེ་བའི་ཡང་དག་པའི་མཐའ་ཅན་དང༌། ནམ་མཁའ་དང༌།<line/>
མྱ་ངན་ལས་འདས་པ་མི་སྐྱེ་བའི་ཡང་དག་པའི་མཐའ་ཅན་དང༌། ཆོས་ཐམས་ཅད་ནི། བརྗོད་དུ་མེད་པའི་མཐའ་ཅན་དང༌། སེམས་ཅན་ཐམས་ཅད་ཀྱང་དེ་ལྟ་བུ་ཡིན་པ་<line/>
དང༑ ཆོས་ཐམས་ཅད་ནི། རྫས་མེད་པའི་མཐའ་ཅན་དང༌། དུས་གསུམ་དང༌། ཁམས་གསུམ་དང༌། ཕུང་པོ་ཐམས་ཅད་ནི། ཅིའང་མེད་པའི་མཐའ་ཅན་དང༌། འདུ་བྱེད་གསུམ་<line/>
</page>
<page index="44" id="311A">༄༅། །ནི༑ སྟོང་པ་ཉིད་ཀྱི་མཐའ་ཅན་དང༌། ཆོས་ཀྱི་ཕུང་པོ་དང༌། རྣམ་པར་སྨིན་པའི་ཕུང་པོ་དང༌། གསོག་པ་དང༌། འབྲི་བའི་ཕུང་པོ་ནི། རྫས་མེད་པའི་མཐའ་<line/>
ཅན་དུ་ཡོངས་སུ་བརྗོད་དོ། །སྟོང་པ་ཉིད་དང༌། ཡང་དག་པའི་མཐའ་དང༌། བརྗོད་དུ་མེད་པའི་དོན་དང༌། ཆོས་ཐམས་ཅད་ཀྱི་དོན་གྱི་ཆོས་ཐམས་ཅད་དང་ལྡན་པའི་བྱང་<line/>
ཆུབ་སེམས་དཔའ་སེམས་དཔའ་ཆེན་པོ་ནི། ཐམས་ཅད་མཁྱེན་པའི་ཡེ་ཤེས་ལ་འཇུག་གོ། ཐམས་ཅད་མཁྱེན་པའི་ཡེ་ཤེས་ཐོབ་པ་ལུང་བསྟན་པ་འདི་བཤད་པའི་ཚེ་<line/>
བདུད་ཀྱི་བུ་མོ་དང༌། བདུད་ཀྱི་བུ་ཚོགས་ཀྱི་འཁོར་ཉི་ཁྲིས་མི་སྐྱེ་བའི་ཆོས་ལ་བཟོད་པ་ཐོབ་སྟེ་ལུས་རགས་པ་སྤངས་ནས་ཡིད་ཀྱི་ལུས་རྙེད་དོ། །གཞན་ཉི་ཁྲི་བརྒྱད་སྟོང་གིས་<line/>
ནི༑ མི་སྐྱེ་བའི་ཆོས་ལ་བཟོད་པ་ཐོབ་པར་གྱུར་ཏོ། །ལྷ་དང་མི་དཀྲིགས་ཕྲག་དགུ་བཅུ་རྩ་གཉིས་ནི། བྱང་ཆུབ་སེམས་དཔའི་བཟོད་པ་དང༌། ཏིང་ངེ་འཛིན་དང༌། གཟུངས་<line/>
སྣ་ཚོགས་ཐོབ་པར་གྱུར་ཏོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་མི་སྐྱེ་བའི་ཆོས་ལ་བཟོད་པ་ཐོབ་པ་ཉི་ཁྲི་པོ་དེ་དག་གིས་བཅོམ་ལྡན་འདས་ལ་ལྷའི་<line/>
མེ་ཏོག་གིས་གཏོར། རབ་ཏུ་གཏོར་ནས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ་འདི་སྐད་ཅེས་གསོལ་ཏོ། །བཅོམ་ལྡན་འདས། འདི་ལྟར་མི་དགེ་བའི་<line/>
</page>
<page index="45" id="311B">གྲོགས་པོ་དང་འགྲོགས་པའི་དབང་གིས་སེམས་ཅན་རྣམས་བསོད་ནམས་ཐམས་ཅད་གསོག་པའི་དགེ་བའི་རྩ་བ་ཡིད་ལ་མི་བགྱིད་པ་ལ་གཟིགས་སུ་གསོལ། བཅོམ་ལྡན་འདས་<line/>
ཀྱིས་བཀའ་སྩལ་པ། འདི་ནི། ལས་ཀྱི་རྐྱེན་ཡིན་པར་བལྟའོ། །དེ་ནས་བཅོམ་ལྡན་འདས་ཀྱིས་ངོ་མཚར་དུ་འགྱུར་བའི་སེམས་ཅན་རྣམས་ཐེ་ཚོམ་གཅད་པའི་ཕྱིར་སྔོན་བྱུང་བ་<line/>
འདི་གསུངས་སོ། །རིགས་ཀྱི་བུ། སྔོན་བྱུང་བ་འདས་པའི་དུས་ན་བསྐལ་པ་ཆེན་པོ་དཔག་ཏུ་མེད་པ་འདས་པ་དེའི་ཚེ་དེའི་དུས་ན་གླིང་བཞི་པའི་འཇིག་རྟེན་གྱི་ཁམས་འདི་ཉིད་དུ་<line/>
སྣང་བ་འཆང་བ་ཞེས་བྱ་བའི་བསྐལ་པ་ཆེན་པོ་ལ་སྐྱེ་རྒུའི་ཚེ་ལོ་དྲུག་ཁྲི་བརྒྱད་སྟོང་ཐུབ་སྟེ། དེའི་ཚེ་དེའི་དུས་ན་དེ་བཞིན་གཤེགས་པ་འོད་ཞི་སྤོས་སྣང་དཔལ་ཞེས་བྱ་བ་རིག་<line/>
པ་དང་ཞབས་སུ་ལན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ་བླ་ན་མེད་པ། ལྷ་དང་མི་རྣམས་ཀྱི་སྟོན་པ་སངས་རྒྱས་བཅོམ་ལྡན་<line/>
འདས་བྱུང་སྟེ། ཉོན་མོངས་པ་ཅན་སྙིགས་མ་ལྔའི་དུས་སུ་གྱུར་པ་ན་འཁོར་བཞི་ལ་ཐེག་པ་གསུམ་དང་ལྡན་པའི་ཆོས་སྟོན་ཏོ། །ཡང་དེའི་ཚེ་གླིང་བཞི་ལ་དབང་བའི་འཁོར་ལོས་<line/>
བསྒྱུར་བའི་རྒྱལ་པོ་ཨུཏྤ་ལའི་གདོང་ཞེས་བྱ་བ་བྱུང་སྟེ། དེ་ནས་དུས་གཞན་ཞིག་གི་ཚེ་རྒྱལ་པོ་ཨུཏྤ་ལའི་གདོང་བཙུན་མོའི་འཁོར་དང༌། གཡོག་དང༌། དཔུང་གི་ཚོགས་དང་<line/>
</page>
<page index="46" id="312A">༄༅། །བཅས་ཏེ་དེ་བཞིན་གཤེགས་པ་འོད་ཞི་སྤོས་སྣང་དཔལ་གང་ན་བ་དེར་སོང་ནས་ཕྱིན་པ་དང༌། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ་བཅོམ་<line/>
ལྡན་འདས་ལ་མེ་ཏོག་སྣ་ཚོགས་ཀྱིས་གཏོར་ཅིང་སིལ་སྙན་སྣ་ཚོགས་དང༌། བདུག་པ་སྣ་ཚོགས་དང༌། སྤོས་སྣ་ཚོགས་ཀྱིས་མཆོད་པ་བྱས་ནས་ལན་གསུམ་བསྐོར་ཏེ་བཅོམ་ལྡན་<line/>
འདས་དགེ་སློང་གི་དགེ་འདུན་དང་བཅས་པའི་ཞབས་ལ་མགོ་བོས་ཕྱག་བཙལ་ནས་ཚིགས་སུ་བཅད་པ་འདི་དག་གིས་མངོན་པར་བསྟོད་དོ། །ལྷ་དང་ཀླུ་ལ་སོགས་པའི་ཡོན་ཏན་<line/>
གྱིས༑ ༑མངོན་པར་རབ་བསྟོད་ཉེས་པ་མང་སེལ་བ། །ནོར་བདུན་གྱིས་ནི་འགྲོ་ལ་ཕན་མཛད་པ། །གང་གིས་བློ་གྲོས་ཞི་དང་ལྡན་གྱུར་གསུངས། །འགྲོ་བའི་མུན་སེལ་ཞི་བའི་<line/>
སྒྲོན་མེ་མཛད། །འཆི་འཕོ་ན་རྒ་སྐྱེ་བ་མྱ་ངན་འཇོམས། །འགྲོ་བ་ངན་སོང་ལམ་ལས་རབ་ཟློག་པ། །གང་གིས་བདུད་ཀྱི་ལམ་ལས་ཐར་པར་གསུངས། །རིགས་ཀྱི་བུ། དེ་ནས་<line/>
དེ་བཞིན་གཤེགས་པ་འོད་ཞི་སྤོས་སྣང་དཔལ་དེས་རྒྱལ་པོ་ཨུཏྤ་ལའི་གདོང་ལ་འདི་སྐད་ཅེས་བཀའ་སྩལ་ཏོ། །སྐྱེས་བུ་དམ་པ་ཆོས་གསུམ་དང་ལྡན་ན། བྱང་ཆུབ་སེམས་<line/>
དཔའ་བློ་གྲོས་ཞི་བ་ཡིན་ཏེ། གསུམ་གང་ཞེ་ན། འདི་ལྟ་སྟེ། ལྷག་པའི་བསམ་པས་སེམས་ཅན་ཐམས་ཅད་ལ་སྙིང་བརྩེ་བ་དང༌། མ་ལྟ་བུར་སེམས་ཅན་ཐམས་ཅད་ཀྱི་<line/>
</page>
<page index="47" id="312B">སྡུག་བསྔལ་རབ་ཏུ་ཞི་བར་བྱ་བ་ལ་བརྩོན་པ་དང༌། ཆོས་ཐམས་ཅད་ལ་སྲོག་མེད་པ་དང༌། གསོ་བ་མེད་པ་དང༌། གང་ཟག་མེད་པ་དང༌། ཐ་དད་དུ་དབྱེར་མེད་ཅིང་མཉམ་པར་ཡོངས་སུ་<line/>
རྟོག་པ་སྟེ། སྐྱེས་བུ་དམ་པ་ཆོས་གསུམ་པོ་དེ་དག་དང་ལྡན་ན། བྱང་ཆུབ་སེམས་དཔའ་བློ་གྲོས་ཞི་བ་ཡིན་ནོ། །རྒྱལ་པོ་ཆེན་པོ། གཞན་ཡང་ཆོས་གསུམ་དང་ལྡན་ན། སྐྱེས་བུ་དམ་<line/>
པ་བདུད་ཀྱི་ཞགས་པས་མི་ཟིན་ཅིང་བདུད་ཀྱི་ལམ་ལས་ཐར་ཏེ། གསུམ་གང་ཞེ་ན། འདི་ལྟ་སྟེ། སེམས་ཅན་ཐམས་ཅད་ལ་མི་ཁྲོ་ཞིང་ཀླན་ཀ་མི་ཚོལ་བ་ཡིན། སེམས་ཅན་ཐམས་<line/>
ཅད་ལ་མཚུངས་པར་སྦྱིན་གནས་སུ་འདུ་ཤེས་པ་དང༌། ཆོས་ཐམས་ཅད་ལ་ཚུལ་གཅིག་ཏུ་ཡོངས་སུ་རྟོག་སྟེ། འདི་ལྟར་ཆོས་ཐམས་ཅད་ལ་ནམ་མཁའ་དང་མཚུངས་ཤིང་བཅོས་<line/>
སུ་མེད་པ། ཐ་དད་པ་མ་ཡིན་པ། མ་སྐྱེས་པ། མ་བྱུང་བ། མ་འགག་པ་སྟེ། ཆོས་ཐམས་ཅད་ནམ་མཁའ་ལྟ་བུར་རྫས་ཀྱི་མཚན་ཉིད་དང་བྲལ་བར་མི་དམིགས་པའི་ཚུལ་གྱིས་རབ་<line/>
ཏུ་རྟོག་པའོ། །རྒྱལ་པོ་ཆེན་པོ། ཆོས་གསུམ་པོ་དེ་དག་དང་ལྡན་ན། སྐྱེས་བུ་དམ་པ་བདུད་ཀྱི་ཞགས་པས་མི་ཟིན་ཅིང་བདུད་ཀྱི་ལམ་ལས་ཐར་པ་ཡིན་ནོ། །དེ་ནས་དེའི་ཚེ་རྒྱལ་<line/>
པོ་ཨུཏྤལ་ལའི་གདོང་གི་བཙུན་མོ་དམ་པ་ལྷ་མཛེས་ཞེས་བྱ་བ་བུད་མེད་བརྒྱད་ཁྲི་བཞི་སྟོང་གིས་ཡོངས་སུ་བསྐོར་ཞིང་མདུན་དུ་བདར་ནས་དེ་བཞིན་གཤེགས་པ་འོད་ཞི་སྤོས་<line/>
</page>
<page index="48" id="313A">༄༅། །སྣང་དཔལ་ག་ལ་བ་དེར་སོང་སྟེ་ཕྱིན་ནས་བཅོམ་ལྡན་འདས་དེ་བཞིན་གཤེགས་པ་འོད་ཞི་སྤོས་སྣང་དཔལ་དེ་ལ་མེ་ཏོག་སྣ་ཚོགས་ཀྱིས་གཏོར་ཏེ་ཚིགས་སུ་<line/>
བཅད་པ་འདི་དག་གསོལ་ཏོ། །མི་མཉམ་ཡོན་ཏན་འཛིན་པ་རབ་རིབ་མེད་མཛད་པ། །ཇི་ལྟར་བུད་མེད་ལས་ནི་ངན་སོང་སྤངས་པ་ཡི། །སྐྱེས་པར་འདིར་འགྱུར་འཆི་འཕོ་སེལ་<line/>
བ་བཀའ་སྩོལ་ཅིག །རབ་མཆོག་ཕན་པ་མཛད་པ་མྱུར་དུ་ཡིད་ཀྱང་ཐུལ། །དམ་པའི་འགྲོས་བཞུད་བདེ་གཤེགས་རབ་ཞི་དགའ་མཛད་པ། །བཅོམ་ལྡན་ཇི་ལྟ་བུར་ན་བུད་<line/>
མེད་ཀྶྱེས་པར་འགྱུར། །འདུལ་མཆོག་གཞན་ལ་ཕན་མཛད་མྱུར་དུ་བཤད་པར་གསོལ། །བདག་གི་བློ་གྲོས་ཐིབས་པོ་འདིར་ནི་བསལ་བར་གསོལ། །འཇིག་རྟེན་འདི་ན་མི་<line/>
མཉམ་མཉམ་པ་དགེ་སྦྱོང་མཆོག །རབ་གྲགས་ཡོན་ཏན་མང་པོ་དྲན་དང་འདུལ་བ་འཛིན། །ཅི་ནས་འདི་ཉིད་དུ་ནི་སྐྱེས་པར་བདག་གྱུར་པར། །རབ་རིབ་མི་མངའ་བདེ་འགྲོ་<line/>
འཆི་མེད་ལམ་མྱུར་གསུངས། །རིགས་ཀྱི་བུ་དག །དེ་སྐད་ཅེས་གསོལ་བ་དང༌། དེ་བཞིན་གཤེགས་པ་འོད་ཞིས་པོས་སྣང་དཔལ་དེས་བཙུན་མོ་དམ་པ་ལྷ་མཛེས་ལ་འདི་སྐད་<line/>
ཅེས་བཀའ་སྩལ་ཏོ། །ཆེ་ཞེ། རྣམ་གྲངས་གང་གིས་བུད་མེད་དག་བུད་མེད་ཀྱི་དངོས་པོ་མྱུར་དུ་བརྗེས་ཏེ་སྔོན་འཕངས་པའི་བུད་མེད་ཀྱི་དངོས་བོ་མྱུར་དུ་མ་ལུས་པར་ཟད་<line/>
</page>
<page index="49" id="313B">བར་འགྱུར་ཞིང༌། བླ་ན་མེད་པའི་མྱ་ངན་ལས་འདས་པ་ཆེན་པོའི་བར་དུ་རང་གི་སྨོན་ལམ་མ་གཏོགས་པར་བུད་མེད་དུ་སྐྱེ་བ་འཛིན་པར་མི་འགྱུར་བའི་རྣམ་གྲངས་ཡོངས་དོ། །ཆེ་ཞེ། དེ་<line/>
ལ་རྣམ་གྲངས་གང་གིས་བུད་མེད་མྱུར་དུ་སྐྱེས་པར་འགྱུར་ཞིང༌། སྔོན་འཕངས་པའི་བུད་མེད་ཀྱི་དངོས་པོ་མྱུར་དུ་མ་ལུས་པར་ཟད་པར་འགྱུར་བའི་རྣམ་གྲངས་དེ་གང་ཞེ་ན། ཚེ་ཞེ།<line/>
དེ་ལ་རིན་པོ་ཆེ་ཏོག་ཅེས་བྱ་བའི་གཟུངས། རྫུ་འཕྲུལ་ཆེན་མོ། ཕན་ཡོན་ཆེན་མོ། མཐུ་ཆེན་མོ་འདི་ལྟ་སྟེ། བུད་མེད་ཀྱི་དངོས་པོ་ཐམས་ཅད་ཟད་བར་བྱེད་ཅིང་ལུས་དང༌། ངག་<line/>
དང༑ སེམས་ཀྱི་གནས་ངན་ལེན་གྱི་སྡུག་བསྔལ་རྣམ་པར་སྨིན་པ་མ་ལུས་པར་ཟད་པར་བྱེད་དོ། །རིན་པོ་ཆེའི་ཏོག་གི་གཟུངས་འདི་ཐོས་མ་ཐག་ཏུ་བུད་མེད་རྣམས་ཀྱི་བུད་མེད་<line/>
ཀྱི་དངོས་པོ་མ་ལུས་པར་འགྱུར་ཏེ་བུད་མེད་ཀྱི་དབང་པོ་མི་སྣང་ཞིང་སྐྱེས་པའི་དབང་པོ་སྐྱེ་བར་འགྱུར། སྐྱེས་པ་གཟུགས་བཟང་པོ་ཡན་ལག་ཐམས་ཅད་ཚང་བར་འགྱུར། དྲང་<line/>
ཞིང་ཞིབ་པ་ཤེས་པ་ལ་མཁས་པར་འགྱུར། ལུས་དང༌། ངག་དང༌། ཡིད་ཀྱིས་ལེགས་པར་བྱས་པའི་ལས་ཀྱི་མཐའ་དང་ལྡན་ཞིང་ལེགས་པར་སྤྱད་པ་སྤྱོད་པ་དང༌། དགྲ་ཐམས་<line/>
ཅད་ཐུལ་བར་འགྱུར་རོ། །གང་གི་ཚེ་འདི་དང་ཚེ་རབས་ཕྱི་མ་ལ་ལུས་དང༌། ངག་དང༌། ཡིད་ཀྱི་སྡུག་བསྔལ་མྱོང་བར་འགྱུར་བ་ཉེས་པར་བྱས་པའི་ལས་ཀྱི་འབྲས་བུ་རྣམ་པར་<line/>
</page>
<page index="50" id="314A">༄༅། །སྨིན་པ་དེ་ཡོངས་སུ་ཟད་པར་འགྱུར་ཏེ། མཚམས་མེད་པ་བྱེད་པ་དང༌། དམ་པའི་ཆོས་སྤོང་བ་དང༌། འཕགས་པ་ལ་སྐུར་པ་འདེབས་པ་དག་མ་གཏོགས་<line/>
པར་དེ་དག་གི་བུད་མེད་ཀྱི་དངོས་པོའི་ལྷག་མ་ལུས་དེ་ཉིད་ལ་ཡོངས་སུ་ཟད་པར་འགྱུར་རོ། །ལུས་དང༌། ངག་དང༌། ཡིད་ཀྱི་གནས་ངན་ལེན་གྱི་རྣམ་པར་སྨིན་པ་ཚེ་གཞན་<line/>
ལ་བུད་མེད་ཀྱི་དངོས་པོ་འགྲུབ་པར་བྱེད་པའི་ས་བོན་སྡུག་བསྔལ་རྣམ་པར་སྨིན་པ་མྱོང་བར་འགྱུར་བའི་ལས་ཀྱི་སྒྲིབ་པའི་ས་བོན་གྱི་རྒྱུ་མཐུན་པ་རི་རབ་ཙམ་ཡང་མ་ལུས་<line/>
པར་ཡོངས་སུ་ཟད་པར་འགྱུར་རོ། །དེ་ཅིའི་ཕྱིར་ཞེ་ན། འདི་ལྟ་སྟེ། སེམས་ཅན་རྣམས་སྡུག་བསྔལ་རྣམ་པར་སྨིན་པའི་ལས་ཡོངས་སུ་ཟད་པར་བྱ་བ་དང༌། དགེ་བའི་རྩ་བ་<line/>
རྣམ་པར་སྤེལ་བའི་ཕྱིར་འདས་པའི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཐམས་ཅད་ཀྱིས་ཀྱང་རིན་པོ་ཆེ་ཏོག་གི་གཟུངས་འདི་བཤད་<line/>
དེ་བྱིན་གྱིས་བརླབས་སོ། །གཅིག་ལ་གཅིག་དགྱེས་སོ། །མངོན་པར་བསྟོད་དོ། །བསྔགས་སོ། །རབ་ཏུ་བསྔགས་སོ། །དེ་ལྟར་ཕྱོགས་བཅུ་ན་ད་ལྟར་བྱུང་བའི་དེ་བཞིན་<line/>
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་གང་དག་བཞུགས་ཏེ་འཚོ་ཞིང་གཞེས་པའི་སངས་རྒྱས་བཅོམ་ལྡན་འདས་དེ་དག་ཐམས་ཅད་ཀྱང་<line/>
</page>
<page index="51" id="314B">རང་རང་གི་སངས་རྒྱས་ཀྱི་ཞིང་དེ་དག་ན་སེམས་ཅན་རྣམས་ཀྱི་ཉེས་པར་བྱས་པའི་ལས་ཡོངས་སུ་ཟད་པར་བྱ་བ་དང༌། དགེ་བའི་རྩ་བ་རྣམ་པར་འཕེལ་བར་བྱ་བའི་ཕྱིར་རིན་པོ་ཆེ་<line/>
ཏོག་གི་གཟུངས་འདི་འཆད་དེ། རབ་ཏུ་བསྔགས་པའི་བར་དུ་མཛད་དོ། །གང་དག་མ་འོངས་པའི་དུས་ན་ཕྱོགས་བཅུའི་སངས་རྒྱས་ཀྱི་ཞིང་སོ་སོར་འབྱུང་བའི་དེ་བཞིན་གཤེགས་<line/>
པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དེ་དག་ཀྱང་སེམས་ཅན་རྣམས་ཀྱི་སྡུག་བསྔལ་རྣམ་པར་སྨིན་པ་ལས་ཡོངས་སུ་ཟད་པར་བྱ་བ་དང༌། དགེ་བའི་རྩ་བ་རྣམས་<line/>
སྤེལ་བ་དང༌། རིན་པོ་ཆེ་ཏོག་གི་གཟུངས་འདི་འཆད་པར་འགྱུར་ཏེ། རབ་ཏུ་བསྔགས་པའི་བར་དུ་མཛད་པར་འགྱུར་རོ། །ད་ལྟར་ངའང་རིན་པོ་ཆེ་ཏོག་གི་གཟུངས་འདི་འཆད་དེ། ཕྱོགས་<line/>
བཅུ་ན་ད་ལྟར་བྱུང་བའི་དེ་བཞིན་གཤེགས་པ་རིན་པོ་ཆེ་ཏོག་གི་གཟུངས་འཆད་པ་རྣམས་ལའང་རྗེས་སུ་ཡི་རང་ངོ༌། །བསྔགས་སོ། །རབ་ཏུ་བསྟོད་དོ། །ཆེ་ཞེ། རྒྱལ་པོ་རྒྱལ་རིགས་<line/>
སྤྱི་བོ་ནས་དབང་བསྐུར་བ་སྐྱེ་བོའི་ནང་ན་མཐུ་དང༌། དབང་ཐོབ་པ་གང་ལ་ལས་རིན་པོ་ཆེ་ཏོག་གི་གཟུངས་འདི་གླེགས་བམ་དུ་བྲིས་ཏེ་འཆང་ན། རྒྱལ་པོ་རྒྱལ་རིགས་སྤྱི་བོ་ནས་དབང་<line/>
བསྐུར་བ་དེའི་སྙན་པ་དང༌། སྒྲ་དང༌། ཚིགས་སུ་བཅད་པ་ཕྱོགས་བཅུར་རྒྱ་ཆེར་གྲགས་པར་འགྱུར་ཏེ། གཟུགས་ཀྱི་ཁམས་ཐམས་ཅད་ཀྱི་བར་དུ་སྒྲ་དང༌། སྙན་པ་རྒྱ་ཆེན་པོས་<line/>
</page>
<page index="52" id="315A">༄༅། །གང་བར་འགྱུར་རོ། །ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མིའམ་ཅི་དང༌། ལྟོ་འཕྱེ་ཆེན་པོ་བྱེ་བ་<line/>
ཁྲག་ཁྲིག་བརྒྱ་སྟོང་དུ་མ་རྒྱལ་པོ་རྒྱལ་རིགས་སྤྱི་བོ་ནས་དབང་བསྐུར་བ་དེ་བསྲུང་བ་དང༌། བསྐྱབ་པ་དང༌། སྤ་བའི་ཕྱིར་ཕྱི་བཞིན་འབྲང་ཞིང་གནས་སོ། །དེའི་ཡུལ་<line/>
ཐམས་ཅད་དུ་འཐབ་མོ་དང༌། རྩོད་པ་དང༌། མུ་གེ་དང༌། ནད་དང༌། ཕ་རོལ་གྱི་དམག་ཚོགས་དང༌། དུས་མ་ཡིན་པའི་རླུང་དང༌། ཆར་པ་དང༌། གྲང་བ་དང༌། ཚ་བའི་<line/>
ཉེས་པ་རབ་ཏུ་ཞི་བར་འགྱུར་རོ། །གནོད་སྦྱིན་དང༌། སྲིན་པོ་དང༌། སེངྒེ་དང༌། མ་ཧེ་དང༌། གླང་པོ་ཆེ་དང༌། སྤྱང་ཀི་མ་རུངས་པ་ཐམས་ཅད་ཀྱང་གནོད་པར་མི་འགྱུར།<line/>
དུག་དང༌། ཁ་བ་དང༌། ཚ་བ་དང༌། སྣུམ་མེད་པ་དང༌། རོ་མེད་པ་དང༌། རྩུབ་པའི་སྡུག་བསྔལ་བ་རེག་ན་མི་བདེ་བར་འགྱུར་བའི་ཉེས་པ་ཐམས་ཅད་ཀྱང་རབ་ཏུ་ཞི་<line/>
བར་འགྱུར་རོ། །ནོར་དང༌། འབྲུ་དང༌། སྨན་དང༌། འབྲས་བུ་དང༌། འདབ་མ་དང༌། མེ་ཏོག་ཐམས་ཅད་ཀྱང་རབ་ཏུ་སྐྱེ་ཞིང་རྣམ་པར་འཕེལ་ཏེ། སྣུམ་པ་དང༌། རོ་<line/>
ཞིམ་པོར་འགྱུར་རོ། །གལ་ཏེ་རྒྱལ་པོ་རྒྱལ་རིགས་སྤྱི་བོ་ནས་དབང་བསྐུར་བ་ཡུལ་དུ་ཉེ་བར་གནས་པའི་ཚེ་རིན་པོ་ཆེ་ཏོག་གི་གཟུངས་འདིའི་གླེགས་བམ་རྒྱལ་<line/>
</page>
<page index="53" id="315B">མཚན་གྱི་རྩེ་མོ་ལ་བཏགས་ན། རྒྱལ་པོ་རྒྱལ་རིགས་སྤྱི་བོ་ནས་དབང་བསྐུར་བ་དེས་ཕ་རོལ་གྱི་དམག་ཚོགས་ཐུབ་པར་འགྱུར་རོ། །དེ་སྟེ་རྒྱལ་པོ་རྒྱལ་རིགས་སྤྱི་བོ་ནས་དབང་<line/>
བསྐུར་བ་གཡུལ་དུ་ཞུགས་པ་གཉི་ག་རིན་པོ་ཆེ་ཏོག་གི་གཟུངས་འདིའི་གླེགས་བམ་རྒྱལ་མཚན་གྱི་རྩེ་མོ་ལ་ཐོགས་ན། དེ་གཉིས་གཅིག་ལ་གཅིག་དགའ་ཞིང་མཐུན་པར་བྱེད་<line/>
པར་འགྱུར་རོ། །དེ་ལྟར་རིན་པོ་ཆེ་ཏོག་གི་གཟུངས་འདི་ཡོན་ཏན་དང༌། ཕན་ཡོན་མང་ངོ༌། །གྲོང་ངམ། གྲོང་ཁྱེར་རམ། གྲོང་རྡལ་ལ་ལར་མིའམ་རྐང་བཞི་པ་དག་ནའམ། དུས་མ་<line/>
ཡིན་པར་འཆི་བའམ། གནོད་པ་ཞིག་དེར་བྱུང་ན། དེར་རིན་པོ་ཆེ་ཏོག་གི་གཟུངས་འདི་གླེགས་བམ་ལ་བྱས་ཏེ་མཆོད་པའི་ཡོ་བྱད་ཆེར་སྦྱར་ཏེ་བཞག་ལ། ཤིན་ཏུ་ཁྲུས་བྱས་<line/>
ཤིང་ལུས་རབ་ཏུ་བྱུགས་ཏེ་གོས་གསར་པ་བགོས་ནས་ཚངས་པར་སྤྱད་དེ་སེངྒེའི་ཁྲི་མེ་ཏོག་སྣ་ཚོགས་ཀྱིས་གཏོར་བ། དྲི་སྣ་ཚོགས་ཀྱིས་བདུགས་པ། རོ་བྲོ་བ་སྣ་ཚོགས་ཀྱིས་<line/>
བསྐོར་བ་ལ་འདུག་པ་ལ་དེར་རིན་པོ་ཆེ་ཏོག་གི་གཟུངས་འདིའི་གླེགས་བམ་བཀླགས་ན། དེར་ནད་དང༌། དུས་མ་ཡིན་པར་འཆི་བ་ཐམས་ཅད་རབ་ཏུ་ཞི་བར་འགྱུར་རོ། །དེར་<line/>
འཇིགས་ཤིང་སྤུ་ཟིང་ཞེས་བྱེད་པ་དང༌། ལྟས་ངན་པ་ཐམས་ཅད་མེད་པར་འགྱུར་རོ། །བུད་མེད་གང་ལ་ལ་བུ་འདོད་ན། དེས་ཁྲུས་བྱས་ཏེ་གོས་གསར་པ་བགོས་ལ་ཚངས་པར་སྤྱད་དེ་<line/>
</page>
<page index="54" id="316A">༄༅། །མེ་ཏོག་དང༌། ཕྲེང་བ་དང༌། སྤོས་དང༌། བྱུགས་པས་གླེགས་བམ་དེ་མཆོད་ལ། བདག་ཉིད་ཀྱང་སྟན་མེ་ཏོག་སྣ་ཚོགས་ཀྱིས་གཏོར་བ། དྲི་སྣ་ཚོགས་<line/>
ཀྱིས་བདུགས་པ། རོ་བྲོ་བ་སྣ་ཚོགས་ཀྱིས་བསྐོར་བ་ལ་འདུག་ནས་རིན་པོ་ཆེ་ཏོག་གི་གཟུངས་འདི་བཀླགས་ན། དེས་བུ་རྙེད་པར་འགྱུར་རོ། །དེ་བླ་ན་མེད་པའི་ཡོངས་སུ་མྱ་ངན་<line/>
ལས་འདས་པའི་བར་དུ་སེམས་ཅན་ཡོངས་སུ་སྨིན་པར་བྱ་བའི་ཕྱིར་རང་གི་སྨོན་ལམ་མ་གཏོགས་པར་དེ་ཉིད་དེའི་བུད་མེད་དུ་གྱུར་པའི་ཐ་མ་ཡིན་ནོ། །ཆེ་ཞེ། རིན་པོ་ཆེའི་ཏོག་<line/>
གི་གཟུངས་འདི་ལས་ཐ་ན་ཚིགས་སུ་བཅད་པ་གཅིག་ཙམ་གང་ལ་ལའི་རྣ་ལམ་དུ་གྲགས་པ་ན་ཐ་ན་རི་དྭགས་དང༌། བྱའང་རུང་སྟེ། དེ་དག་ཐམས་ཅད་བླ་ན་མེད་པ་ཡང་དག་<line/>
པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་འགྱུར་རོ། །རིགས་ཀྱི་བུ་དག །དེའི་ཚེ་དེ་བཞིན་གཤེགས་པ་འོད་ཞི་སྤོས་སྣང་དཔལ་གྱི་ཞབས་གཡས་པའི་མཐེ་བོས་ས་ལ་<line/>
རེག་པར་མཛད་དེ། དེ་བཞིན་གཤེགས་པ་ཤཱཀྱ་ཐུབ་པས་ཀྱང་དེའི་ཚེ་སངས་རྒྱས་ཀྱི་ཞིང་འདིར་ས་ཆེན་པོ་རྣམ་པ་དྲུག་ཏུ་གཡོས་པར་བྱིན་གྱིས་བརླབས་ནས་ཕྱོགས་བཅུ་དག་གི་ལྷ་དང༌།<line/>
ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མིའམ་ཅི་དང༌། ལྟོ་འཕྱེ་ཆེན་པོ་དང༌། ཡི་དྭགས་དང༌། ཤ་ཟ་དང༌། གྲུལ་བུམ་དང༌། མི་དང༌། མི་མ་<line/>
</page>
<page index="55" id="316B">ཡིན་བ་གྲངས་མེད་དཔག་ཏུ་མེད་པ་རྣམས་ཤིན་ཏུ་སྐྲག་པ་སྐྱེས་པར་གྱུར་ཏེ། སངས་རྒྱས་ཀྱི་ཞིང་མི་མཇེད་འདི་ཐམས་ཅད་ཀྱང་སྣང་བས་རྒྱ་ཆེར་ཁྱབ་པར་གྱུར་ཏེ། ལག་མཐིལ་ལྟ་<line/>
བུར་མཉམ་པར་འདུག་ཅིང༌། དེའི་ཚེ་ན་རི་དང༌། ཤིང་དང༌། རྩིག་པ་དང༌། རི་རབ་དང༌། ཁོར་ཡུག་དང༌། ཁོར་ཡུག་ཆེན་པོའང་མི་སྣང་བར་གྱུར་ཏོ། །ལྷ་དང༌། ཀླུ་དང༌། གནོད་སྦྱིན་དེ་<line/>
དག་ཀྱང་ས་གཡོས་པ་དང༌། སྣང་བ་ངེས་སྐྲག་པ་སྐྱེས་པར་གྱུར་ཏེ། བཅོམ་ལྡན་འདས་ཀྱི་མཐུས་ཕྱོགས་བཞིར་བལྟས་པ་དང༌། དེ་དག་ཐམས་ཅད་ཀྱི་མངའ་རྒྱང་གང་ཙམ་ན་དེ་བཞིན་<line/>
གཤེགས་པ་ཤཱཀྱ་ཐུབ་པ་མཐོང་ནས་དེ་དག་ངོ་མཚར་དུ་གྱུར་ཏེ་ཐལ་མོ་སྦྱར་ནས་དེ་བཞིན་གཤེགས་པ་ཤཱཀྱ་ཐུབ་པ་དེ་ལ་ལྟའོ། །དེ་ནས་བཅོམ་ལྡན་འདས་དེ་བཞིན་གཤེགས་པ་<line/>
ཤཱཀྱ་ཐུབ་པ་དེས་འདི་སྐད་ཅེས་བཀའ་སྩལ་ཏོ། །རིགས་ཀྱི་བུ། གང་གི་ཚེ་དེ་བཞིན་གཤེགས་པ་འོད་ཞི་སྤོས་སྣང་དཔལ་གྱི་ཞབས་གཡས་པའི་མ་ཐེ་བོ་ས་ལ་རེག་པ་ནའང་འདི་བཞིན་<line/>
དུ་དེའི་ཚེ་ས་གཡོས་པར་གྱུར། དེའི་ཚེ་འདི་བཞིན་དུ་སངས་རྒྱས་ཀྱི་ཞིང་འདིའང་ལག་མཐིལ་བཞིན་དུ་མཉམ་པར་འདུག །འདི་བཞིན་དུ་སྣང་བ་དང༌། ས་གཡོ་བས་སྐྲག་པ་སྐྱེས་ཏེ་ལྷ་དང༌། མི་<line/>
དང༌། ལྷ་མ་ཡིན་ཐམས་ཅད་ཕྱོགས་བཞིར་ལྟ་ཞིང་མདའ་རྒྱང་གང་ཙམ་ན་དེ་བཞིན་གཤེགས་པ་འོད་ཞི་སྤོས་སྣང་དཔལ་དེ་མཐོང་ནས་ཐལ་མོ་སྦྱར་ཏེ། རིགས་ཀྱི་བུ་དག། དེའི་ཚེ་དེ་བཞིན་<line/>
</page>
<page index="56" id="317A">༄༅། །གཤེགས་པ་འོད་ཞི་སྤོས་སྣང་དཔལ་དེས་རིན་པོ་ཆེ་ཏོག་གི་གཟུངས་འདི་གསུངས་སོ། །འདི་ལྟ་སྟེ། ཛ་ལོ་ཀེ། ཛ་ལོ་ཀེ། མོ་ཀེ། ཛ་ལི། ཛ་ལ། ཛི་ལི་ནི། ཛ་ལ་པྲ་<line/>
ཏེ༑ ཛ་ཧི་ལི། བ་ར་པུ་རུ་ཥ་ལཀྵ་ཎ་ས་མཱ་རུ་ཧྱ། ཨ་མ་མེ། ཨ་མ་མེ། བ་མ་མེ། བ་མ་མེ། ན་བ་མེ། མ་ཧཱ་མེ། ཛ་ཧ་མེ། ཛ་ཧ་མེ། ཛ་ཧ་མེ། བ་ར་མེ། བ་ར་མེ། བ་བ་བེ། བ་བ་བེ། བ་ཧ་བེ།<line/>
བངྒ་བེ༑ བ་ཛ་བེ། བཱ་ར་བཱ་ར་ཤེ། ཛ་ལ་མེ་ཁ། པ་ར་ཁ། ཨ་ལ་ཛ་ཧི་ལི། ཛནྟུ་ལེ། ཛནྟུ་མུ་ཁེ། བ་ཧ་ར། བ་ཧ་ར། སིདྡྷ་པྲ་ཏེ། ནནྟི་ལཱ། ནནྟི་ན་དཱ་ལཱ། སཱུཪྻ་བི་ཧ་ཁ། ཙནྡྲ་བི་ཧ་<line/>
ཁ༑ ཙཀྵུར་ཛྱོ་ཏི་ཤ་བི་ཧ་ཁ། སརྦ་ཀྵ་ཡ། སྟྲཱི་དྭཱ་སུ་ར་བི་ཧ་ཁ། ཛ་ཁ་ག། ཛ་ཁ་ག། སུ་ར་ཁ་ག། བི་ཧ་མ། ཨ་མྲྀ་ཁ། ཨ་མྲྀ་ཁ། ཨ་མྲྀ་ཁ། ཨ་མྲྀ་ཁ། ཨ་མྲྀ་ཁ། ཨ་མྲྀ་ཁ། ཨ་མྲྀ་ཁ།<line/>
ཨ་མྲྀ་ཁ། མྲྀ་ཁ། མྲྀ་ཁ། མྲྀ་ཁ། བྱ་བ་ཙྪེ་ད་ཀརྨ། དུ་ནེ་དུ་ནེ། ཨུད་པཱ་ད་བྱ་བ་ཙྪེ་ད་ཛྙཱ་ན་ཀྲྀ་ཏ། ཨ་ནུ་ད་པཱ་ད། ཁ་ག་ནེ་རུ་ཀ། ཨངྒུ་ལེ། བྷངྒུ་ལེ། བི་བྷངྒུ་ལེ། ཀུ་ལ་ཧ། ཨིནྡྲ་པ་རི་བྷི་བཱ་ཧ།<line/>
བྱ་བ་ཙྪེ་ད་ག་ར་བྷ། ཙ་པྲ་ཏི། ཙ་པྲ་ཏི། ཨ་མོ་ཧ། དར་ཤ་ནེ། བ་རི་བརྟ་བྷ་ཥྱ། ཁ་ས་མ། ཀྲྀ་ཏ། ཛྱོ་ཏི་ཁ་ག །ཛ་ཧི། ཛ་ཧི། ཛྱོ་ཏི། ནི་ཤྐ་བྷཱི་ར་ས། བྷཱི་ར་ས། བྷཱི་ར་ས། བྷཱི་ར་ཛོ། མ་ཏི་ཀྲ་མ་<line/>
བྷཱ་བ་ཀྲི་བ། མཧཱ་ཀྲི་བ། ཧི་ལེ། ཧི་ཧི་ལ། ཨ་རུ་ན་པྲ་ཏེ། ས་མ་ཡ་ནི་ཥྐེ། ད་མ། དཱ་ན། དྷྱ་ན་ཨ་པ་རཱ་མྲྀ་ཥེ། ཕ་ལ་ཀུནྜ་ལ་ལ་ཁེ། ནི་བརྟ། ཨིཥྚ་བྷ་བ་ཀརྨཱ་ཀྵ་ཡ། པྲ་དུར་བྷ་བ། པུ་<line/>
</page>
<page index="57" id="317B">ཥ་ཏཱ་མ། ཨ་ས་མ་ས་མ། ས་མ་ཡ། བི་བྷི་ད་དི་ཛྙཱ་ཏ་ཐཱ་ག་ཏ་སྭཱཧཱ། དེ་བཞིན་གཤེགས་པ་ཤཱཀྱ་ཐུབ་པས་རིན་པོ་ཆེ་ཏོག་གི་གཟུངས་འདི་བཤད་མ་ཐག་ཏུའང་ས་ཆེན་པོ་གཡོས་སོ། །བདུད་ཀྱི་བུ་མོ་<line/>
ལྔ་བརྒྱ་ཙམ་པོ་དེ་དག་ཀྱང་རིན་པོ་ཆེ་ཏོག་གི་གཟུངས་འདི་ཐོས་མ་ཐག་ཏུ་མོ་མཚན་མི་སྣང་བར་གྱུར་ཏེ་ཕོ་མཚན་སྐྱེས་སོ། །ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་<line/>
མཁའ་ལྡིང་དང༌། མིའམ་ཅི་དང༌། ལྟོ་འཕྱེ་ཆེན་པོ་དང༌། ཡི་དྭགས་དང༌། ཤ་ཟ་དང༌། གྲུལ་བུམ་དེ་དག་གི་བུ་མོ་གྲངས་མེད་དཔག་ཏུ་མེད་པ་རྣམས་ཀྱང་རིན་པོ་ཆེ་ཏོག་གི་གཟུངས་འདི་ཐོས་མ་<line/>
ཐག་ཏུ་མོ་མཚན་མི་སྣང་བར་གྱུར་ཏེ་ཕོ་མཚན་སྐྱེས་ནས་དེ་དག་ཐམས་ཅད་ཀྱང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་གྱུར་ཏེ། ཐམས་ཅད་ཀྱང་མ་འོངས་པ་<line/>
ན་བུད་མེད་ཀྱི་དངོས་པོ་ཐོབ་པར་འགྱུར་བའི་ལས་ཀྱི་སྒྲིབ་པ་མ་ལུས་པར་བྱང་ནས་བུད་མེད་དེ་དག་ཐམས་ཅད་ཀྱིས་ཐལ་མོ་སྦྱར་ཏེ་དེ་བཞིན་གཤེགས་པ་ཤཱཀྱ་ཐུབ་པ་དེ་ལ་ཕྱག་འཚལ་ཞིང་<line/>
སྐད་ཆེན་པོས་འདི་སྐད་ཅེས་གསོལ་ཏོ། །དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་ངོ་མཚར་མཛད་པ་ལ་ཕྱག་འཚལ་ལོ། །ཕྱག་འཚལ་ལོ། །<line/>
ཐུགས་རྗེ་ཆེན་པོ་གང་གིས་བདག་ཅག་ད་ལྟར་བུད་མེད་ཀྱི་དངོས་པོ་མི་གདའ་བར་གྱུར་ཅིག །རྣམ་པ་ཐམས་ཅད་རྫོགས་པའི་སྐྱེས་པའི་དངོས་པོར་གྱུར་པའི་སྔོན་བྱུང་བ་འདི་རྒྱ་ཆེར་བཤད་དུ་<line/>
</page>
<page index="58" id="318A">༄༅། །གསོལ༑ དེ་ལྟ་བུའི་ངོ་མཚར་དང༌། ཆོ་འཕྲུལ་དང༌། སྐྱོབས་བདག་ཅག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་པར་བགྱིའོ། །<line/>
བཅོམ་ལྡན་འདས། སྔོན་བྱུང་བ་འདི་ལྷ་དང༌། མི་དཔག་ཏུ་མ་མཆིས་པ་རྣམས་དབང་དུ་འགྱུར་བར་བཤད་དུ་གསོལ། དེ་ནས་བཅོམ་ལྡན་འདས་དེ་བཞིན་གཤེགས་པ་ཤཱཀྱ་ཐུབ་<line/>
པས་སྔོན་བྱུང་བ་འདི་བཤད་པ་ན། བཞིན་བཟང་དག། གང་གི་ཚེ་དེ་བཞིན་གཤེགས་པ་འོད་ཞི་སྤོས་སྣང་དཔལ་དེའི་ཐད་ནས་རྒྱལ་པོ་ཨུཏྤ་ལའི་གདོང་གི་བཙུན་མོ་དམ་པ་ལྷ་མཛེས་<line/>
བུད་མེད་བརྒྱད་ཁྲི་བཞི་སྟོང་དང་བཅས་པས་རིན་པོ་ཆེ་ཏོག་གི་གཟུངས་འདི་ཐོས་ཏེ། ཐོས་མ་ཐག་ཏུ་བཙུན་མོ་དམ་པ་ལྷ་མཛེས་དང༌། བུད་མེད་བརྒྱད་ཁྲི་བཞི་སྟོང་དེ་དག་མོ་མཚན་མི་སྣང་<line/>
བར་གྱུར་ཏེ་ཕོ་མཚན་སྐྱེས་པ་དེའི་ཚེ་དེ་བཞིན་དུ་ལྷའི་བུ་མོ་ནས་མིའི་བུ་མོའི་བར་དུ་གྲངས་མེད། དཔག་ཏུ་མེད་པ་དག་རིན་པོ་ཆེ་ཏོག་གི་གཟུངས་འདི་ཐོས་མ་ཐག་ཏུ་བུད་མེད་ཀྱི་དབང་པོ་མི་<line/>
སྣང་བར་གྱུར་ནས་སྐྱེས་པའི་དབང་པོ་སྐྱེས་ཏེ། བུད་མེད་དེ་དག་ཐམས་ཅད་མ་འོངས་པ་ན་བུད་མེད་ཀྱི་དངོས་པོ་ཐོབ་པར་འགྱུར་བའི་ལས་ཀྱི་སྒྲིབ་པ་མ་ལུས་པར་བྱང་ངོ༌། །གང་གི་ཚེ་རྒྱལ་པོ་<line/>
ཨུཏྤ་ལའི་གདོང་གི་བཙུན་མོ་དམ་པ་ལྷ་མཛེས་བཙུན་མོའི་འཁོར་དང༌། གཡོག་ཏུ་བཅས་པ་ཕོར་གྱུར་པ་དེའི་ཚེ་རྒྱལ་པོ་ཨུཏྤ་ལའི་གདོང་དེས་བུ་ཐུ་བོ་གླིང་བཞི་ལ་དབང་བའི་འཁོར་ལོས་<line/>
</page>
<page index="59" id="318B">བསྒྱུར་བའི་རྒྱལ་པོའི་དབང་བསྐུར་བས་དབང་བསྐུར་ཏེ་བུ་སྟོང་དུ་གཅིག་གིས་མ་ཚང་བ་དང༌། སྐྱེས་བུ་ཆེན་པོ་ལྷ་མཛེས་དང་བཅས། ལྷ་མཛེས་ཀྱང་སྐྱེས་བུ་ཆེན་པོ་བརྒྱད་ཁྲི་བཞི་སྟོང་དང་<line/>
བཅས༑ གཞན་ཡང་སྲོག་ཆགས་དགུ་ཁྲི་ཉིས་སྟོང་དང་བཅས་ཏེ་ཁྱིམ་ནས་བྱུང་སྟེ། དེ་བཞིན་གཤེགས་པ་འོད་ཞི་སྤོས་སྣང་དཔལ་དེའི་ཐད་དུ་སྐྲ་དང༌། ཁ་སྤུ་བྲེགས། གོས་དུར་སྨྲིག་<line/>
བགོས་ཏེ་ཡང་དག་པར་ཁྱིམ་ནས་ཁྱིམ་མེད་པར་རབ་ཏུ་བྱུང་ངོ༌། །རབ་ཏུ་བྱུང་ནས་ཁ་ཏོན་ལ་དགའ་ཞིང་ཚུལ་བཞིན་ཡིད་ལ་བྱེད་པ་ལ་བརྩོན་པར་གྱུར་ཏོ། །དེ་ནས་དེ་ན་སྲོག་ཆགས་བྱེ་བ་མང་<line/>
པོ་འདི་སྙམ་དུ་སེམས་ཏེ། ཅིའི་ཕྱིར་འཁོར་ལོས་བསྒྱུར་བའི་རྒྱལ་པོ་རབ་ཏུ་བྱུང་སྙམ་ནས་དེ་དག་ཕན་ཚུན་འདི་སྐད་ཅེས་སྨྲའོ། །དགེ་སྦྱོང་འདི་ནི། བདུད་ཀྱི་ལས་ལ་རྩོམ་པ་སྟེ། གཡོ་ཅན་<line/>
སྒྱུ་མ་བདུད་ཀྱི་ལས་དང་ལྡན་པས་ཆོས་འདི་སྟོན་ཅིང་ལ་ལ་ནི། ཕོ་མཚན་མེད་པར་བྱས། ལ་ལ་ནི། མོ་མཚན་མེད་པར་བྱས། ལ་ལ་ནི། སྐྲ་དང་ཁ་སྤུ་བྲེགས། ལ་ལ་ནི། གོས་ཚོན་ཅན་བསྐོན།<line/>
ལ་ལ་ནི། གོས་དཀར་པོ་བསྐོན། ལ་ལ་ནི། ལྷར་སྐྱེ་བར་སྟོན། ལ་ལ་ནི། མིར་སྐྱེ་བར། ལ་ལ་ནི། དུད་འགྲོའི་སྐྱེ་གནས་སུ་སྐྱེ་བར། ལ་ལ་ནི། ཡི་དྭགས་སུ་སྐྱེ་བར། ལ་ལ་ནི། སེམས་ཅན་<line/>
དམྱལ་བར་སྐྱེ་བར། ལ་ལ་ནི། འཆི་འཕོ་དང༌། སྐྱེ་བ་མེད་པར་བྱ་བའི་ཆོས་སྟོན་ཏེ། བདུད་ཀྱི་ལས་ཀྱི་ལམ་ལ་བརྩོན་ཞིང་བུད་མེད་བསྒྱུར་བའི་སྒྱུ་དང་ལྡན་པ་དགེ་སྦྱོང་འོད་ཞི་སྤོས་སྣང་དཔལ་<line/>
</page>
<page index="60" id="319A">༄༅། །དེ་དགེ་སྦྱོང་གི་གཟུགས་ཀྱིས་རབ་ཏུ་སླུ་བ་ཡིན་གྱི། བདག་ཅག་འདི་ནས་དོང་སྟེ་དེའི་གཟུགས་དང༌། རྟགས་འཛིན་པའང་མི་མཐོང་བ་དང༌། དེའི་ཚིག་ཀྱང་<line/>
ཅུང་ཟད་ཀྱང་མི་ཐོས་པར་འདོད་དོ། །དེ་ནས་དེ་ཉིད་ན་ཤོར་བ་གཞོན་ནུའི་ཚུལ་ཞེས་བྱ་བ་ཞིག་ཡོད་པ་དེས་ཚིག་འདི་སྐད་ཅེས་སྨྲས་སོ། །ཁོ་བོའི་ཆུང་མ་དང༌། གཡོག་མོ་དང༌། བུ་<line/>
མོ་གང་ཡིན་པ་དེ་དག་ཐམས་ཅད་ཀྱང་དགེ་སྦྱོང་མ་རུངས་པ་འདིས་མོ་མཚན་མེད་པར་བྱས་ཏེ་སྐྱེས་པའི་དབང་པོ་སྤྲུལ་ནས་ཐམས་ཅད་ཀྱི་མགོ་བྲེགས་ཏེ་གོས་ཚོན་ཅན་བསྐོན་ནས་<line/>
ཁོ་བོ་གཅིག་པུ་མྱ་ངན་གྱིས་ནོན་ཏེ། ཐར་ན་བདག་ཅག་ཐམས་ཅད་འདུས་ལ་གང་དུ་དགེ་སྦྱོང་མ་རུངས་པ། དགེ་སྦྱོང་སྒྱུ་མ་བདུད་ཀྱི་ཞགས་པ་ལ་བརྩོན་པ་འདིའི་སྒྲ་དང༌། སྐད་ཀྱང་མི་<line/>
ཐོས་ན་མཐོང་བ་ལྟ་སྨོས་ཀྱང་ཅི་དགོས་པའི་རི་ཁྲོད་ཉམ་ང་བར་འདོང་གི་ཚུར་ཤོག་ཅེས་བྱས་པ་དང༌། དེ་དག་ཐམས་ཅད་དགའ་སྟེ་དེ་བཞིན་ནོ། །ཞེས་ཟེར་རོ། །དེ་ནས་ཤོར་པ་<line/>
གཞོན་ནུའི་ཚུལ་དང༌། ཐེ་ཚོམ་དུ་གྱུར་པའི་སྲོག་ཆགས་བྱེ་བ་ཁྲག་ཁྲིག་བརྒྱ་སྟོང་མང་པོ་དང་ལྷན་ཅིག་ཏུ་དེ་ནས་དོང་སྟེ། ཡུལ་མཐའ་འཁོབ་ཀྱི་རི་ཁྲོད་ཉམ་ང་བར་དྲང་སྲོང་གི་ཆ་<line/>
བྱད་ཀྱིས་སྤྱད་པ་སྤྱོད་ཅིང་སེམས་ཅན་དེ་དག་ལ་འདི་སྐད་ཅེས་ཆོས་སྟོན་ཏོ། །འཁོར་བ་ལས་ཐར་པའང་མེད། ལེགས་པར་བྱས་པ་དང༌། ཉེས་པར་བྱས་པའི་ལས་ཀྱི་འབྲས་བུ་<line/>
</page>
<page index="61" id="319B">རྣམ་པར་སྨིན་པའང་མེད་ན། དེང་ཆོས་པར་སྨྲ་བའི་དགེ་སྦྱོང་བདུད་ཀྱི་ལས་ལ་བརྩོན་པ་ཞིག་བྱུང་གི། གང་དག་དེ་ལ་བལྟ་བའི་ཕྱིར་འགྲོ་བ་དང༌། གང་དག་གུས་པར་སྨྲ་བ་དང༌། གང་དག་<line/>
དེའི་ཆོས་ཉན་པ་དེ་དག་སེམས་གཡེངས་པ་ཡིན་ཏེ། དེ་དག་མགོ་བྲེགས། ཁྱིམ་ནས་ཕྱུང༌། གོས་ཚོན་ཅན་བསྐོན། དུར་ཁྲོད་དུ་སྤྱད་པ་སྤྱོད་དུ་བཅུག། སློང་མོ་པའི་སྤྱོད་པ་ལ་འཛུད།<line/>
ཟན་ཟ་གཅིག་པར་བྱེད། ལྟ་བ་མི་བཟད་པའི་ཡིད་དང་ལྡན་པ་དང༌། རྟག་ཏུ་ཡིད་འབྱུང་བར་བྱེད། དབེན་པར་གནས་པ་ལ་དགའ་བ་དང༌། གནས་ཁང་དུ་བཅུག །འདོང་པ་ལ་དགའ་<line/>
བའི་གླུ་གར་དང༌། ཕྲེང་བ་དང༌། དྲི་དང༌། བྱུག་པ་དང༌། རྒྱན་དང༌། ལྷབ་ལྷུབ་དང༌། འཁྲིག་པའི་ཆོས་དང༌། ཆང་ར་རོ་བར་འགྱུར་བའི་བཏུང་བ་སྤངས་ཤིང་སྨྲ་བ་ཉུང་བར་བྱེད་དེ། དེ་<line/>
ལྟ་བུའི་དགེ་སྦྱོང་གི་གཟུགས་ཀྱིས་ཆད་པར་སྨྲ་བ། བདུད་ཀྱི་ལས་ལ་བརྩོན་ན། དེ་སེམས་ཅན་རྣམས་ཀྱི་དགྲར་གྱུར་པ་ཞིག་བྱུང་སྟེ། དགེ་སྦྱོང་གཽ་ཏ་མ་དེའི་བྱེད་པ་ནི། སྔོན་མ་<line/>
ཐོས་མ་མཐོང་བ་ཡིན་པར་ཁོ་བོས་རྟོགས་སོ། །ཞེས་དེས་སྲོག་ཆགས་བྱེ་བ་ཁྲག་ཁྲིག་བརྒྱ་སྟོང་མང་པོ་དེ་ལྟ་བུའི་སྡིག་པ་ཅན་གྱི་ལྟ་བ་འཛིན་དུ་བཅུག་གོ །དེ་ནས་དུས་གཞན་ཞིག་ན་དགེ་<line/>
སྦྱོང་ཆེན་པོ་ཨུཏྤ་ལའི་གདོང་གིས་ཐོས་པ། གཤེད་ཀྱི་རི་ཁྲོད་ན་ཁ་ཅིག་བདག་ཉིད་ཀྱང་ལམ་ངན་པར་ཞུགས་ཤིང་གཞན་ཡང་ལྟ་བ་མི་བཟད་པ་འཛིན་དུ་བཅུག་སྟེ། དཀོན་མཆོག་གསུམ་<line/>
</page>
<page index="62" id="320A">༄༅། །ལ་མི་སྙན་པ་སྒྲོག་གོ །ཞེས་ཐོས་ནས་དེ་འདི་སྙམ་དུ་སེམས་སོ། །བདག་གིས་སེམས་ཅན་འདི་དག་སྡིག་པའི་ལྟ་བར་སོང་བ་ལས་ཡོངས་སུ་ཐར་པར་མ་བྱས་<line/>
ཤིང་ཡང་དག་པའི་ལྟ་བ་ལ་མ་བཀོད་ན། བདག་དགེ་སྦྱོང་དུ་གྱུར་པ་དོན་མེད་དོ། །མ་འོངས་པའི་དུས་ན་ལྡོངས་པར་གྱུར་པའི་འཇིག་རྟེན་དུ་བདག་ཇི་ལྟར་བླ་ན་མེད་པ་ཡང་དག་པར་<line/>
རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་བྱ། ཇི་ལྟར་རབ་ཏུ་ཉམས་ཐག་པར་གྱུར་པའི་བདུད་བཞིའི་ཞགས་པས་བཅིང་པས་བཅིངས་པའི་སེམས་ཅན་རྣམས་<line/>
ཡོངས་སུ་དགྲོལ་བར་ནུས་སྙམ་སྟེ༑ དེ་ནས་དགེ་སྦྱོང་ཆེན་པོ་ཨུཏྤ་ལའི་གདོང་རྟུལ་བ་ཆེ་ཞིང་བརྟན་པ། སྙིང་རྗེ་ཆེན་པོ་དང་ལྡན་པས་དེ་བཞིན་གཤེགས་པ་འོང་ཞི་སྤོས་སྣང་དཔལ་<line/>
ལ་ཞུས་ཏེ་སྲོག་ཆགས་བརྒྱ་སྟོང་དུ་མས་བསྐོར་ཅིང་མདུན་དུ་བདར་ནས་མཐའ་འཁོབ་ཀྱི་གྲོང་དང༌། གྲོང་ཁྱེར་དང༌། གྲོང་རྡལ་དང༌། རི་དང༌། རི་བྲག་ཉམ་ང་བའི་གནས་དེ་དང་དེ་<line/>
དག་ན་སྤྱད་པ་སྤྱོད་ཅིང་དེ་དང་དེ་དག་ཏུ་སེམས་ཅན་དེ་དག་ལ་ཅི་ནས་སེམས་ཅན་དེ་དག་སྡིག་པའི་ལྟ་བར་སོང་བ་ལས་བཟློག་སྟེ་ཡང་དག་པའི་ལྟ་བ་ལ་བཙུད་ནས་བླ་ན་མེད་པ་ཡང་<line/>
དག་པར་རྫོགས་པའི་བྱང་ཆུབ་ཏུ་བཀོད། གཞན་ལ་ལ་ནི། རང་སངས་རྒྱས་ཀྱི་ཐེག་པར་སྨོན་པ་ལ། ལ་ལ་ནི། ཉན་ཐོས་ཀྱི་ཐེག་པ་ལ། ལ་ལ་ནི། འབྲས་བུ་ལ་བཀོད། ལ་<line/>
</page>
<page index="63" id="320B">ལ་ནི། རབ་ཏུ་ཕྱུང༌། ལ་ལ་ནི། དགེ་བསྙེན་གྱི་སྡོམ་པ་ལ། ལ་ལ་ནི། ཟ་གཅིག་པ་ལ། ལ་ལ་ནི། དུས་ཁྲིམས་པ་ལ། ལ་ལ་ནི། སྐྱབས་གསུམ་དུ་འགྲོ་བ་ལ་བཀོད་པ་དེ་ལྟ་བུར་ཆོས་བསྟན་<line/>
ཏོ༑ ༑བུད་མེད་དག་ལ་ནི། རིན་པོ་ཆེ་ཏོག་གི་གཟུངས་འདི་བཤད་དེ་བུད་མེད་ཀྱི་དངོས་པོ་ལས་བསྒྱུར་ནས་སྐྱེས་པ་ལ་བཀོད་དོ། །སྲོག་ཆགས་མང་པོ་གང་དེ་བཞིན་གཤེགས་པ་ལ་ཐེ་ཚོམ་<line/>
དུ་གྱུར་པ་དེ་དག་ཐམས་ཅད་ཀྱང་སྡིག་པའི་ལྟ་བར་སོང་བ་དེ་ལས་བཟློག་སྟེ་ཉེས་པ་འཆགས་སུ་བཅུག་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལ་བཀོད་དེ། དེ་བཞིན་གཤེགས་<line/>
པ་འོད་ཞི་སྤོས་སྣང་དཔལ་དེ་ཉིད་ལ་ཕུལ་ནས་རབ་ཏུ་ཕྱུང་ངོ༌། །ཤོར་བ་གཞོན་ནུའི་ཚུལ་ནི། མ་གཏོགས་ཏེ། དེས་འདི་ལྟར་ཨུཏྤ་ལའི་གདོང་འདིས་བདག་གི་འཁོར་རྣམས་བསླུས་ཏེ་<line/>
ཁྲིད་ཀྱི༑ བདག་གིས་ཀྱང་འདི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་པའི་སངས་རྒྱས་ཀྱི་ཞིང་དེར་བདུད་བྱས་ཏེ། འདི་ལྟར་མངལ་ན་འདུག་པ་<line/>
ཚུན་ཆད་འདི་ལ་རྣམ་པར་འཚེའོ། །དེ་ནས་ཕྱིས་གཙེས་ནས་ཀྱང་གཞོན་ནུ་རྩེད་མོ་བྱེད་པ་དང༌། བཟོའི་ལས་ཀྱི་མཐའ་དང༌། ཀློག་ཅིང་འདུག་པ་དང༌། དགའ་བའི་རྩེད་མོའི་ཕྱིར་བཙུན་མོའི་<line/>
འཁོར་གྱི་ནང་དུ་སོང་བ་ནས་བྱང་ཆུབ་ཀྱི་ཤིང་དྲུང་དུ་བྱང་ཆུབ་ཀྱི་སྙིང་པོ་ལ་འདུག་གི་བར་དུ་སྐྲག་པར་བྱའོ། །བགེགས་བྱའོ། །བྱང་ཆུབ་ཐོབ་ནས་ཀྱང་བསྟན་པ་གཤིག་པར་བྱའོ། །ཞེས་སྨོན་<line/>
</page>
<page index="64" id="321A">༄༅། །ལམ་བཏབ་བོ། །དེ་ནས་དགེ་སྦྱོང་ཨུཏྤ་ལའི་གདོང་གིས་ཤེར་བ་གཞོན་ནུའི་ཚུལ་གྱིས་སྨོན་ལམ་དེ་ལྟར་བརྟུལ་ཏེ་བཏབ་པ་ལ་མཐུ་ཆེན་པོ་དང༌། འབད་པ་དྲག་<line/>
པོས་དང་པར་བྱས་ཏེ་སྡིག་པའི་ལྟ་བ་ཐིབས་པོ་ད་ལས་བཟློག་ནས་ཉེས་པ་འཆགས་སུ་བཅུག་སྟེ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་དུ་བཅུག་གོ །དེ་ནས་<line/>
ཤོར་བ་གཞོན་ནུའི་ཚུལ་རབ་ཏུ་དུལ་ཞིང་དད་པ་སྐྱེས་ནས་འདི་སྐད་དུ་སྙིང་རྗེ་ཆེན་པོ་དང་ལྡན་པ་ཁྱོད་གང་གི་ཚེ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་<line/>
སངས་རྒྱས་པ་དེའི་ཚེ་བྱང་ཆུབ་ཐོབ་ནས་བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་བསྟན་དུ་གསོལ་ཞེས་སྨོན་ལམ་བཏབ་པོ། །བཞིན་བཟད་དག །དེའི་ཚེ་དེའི་དུས་ན་<line/>
གང་གིས་དེ་བཞིན་གཤེགས་པ་འོད་ཞི་སྤོས་སྣང་དཔལ་དེ་འཁོར་དང་བཅས་པ་ལ་མཆོད་པ་དང༌། རིམ་གྲོ་རྣམ་པ་དུ་མ་བྱས་ནས་སྲོག་ཆགས་བྱེ་བ་ཁྲག་ཁྲིག་བརྒྱ་སྟོང་དུ་མ་དང་བཅས་<line/>
ཏེ་ཁྱིམ་ནས་བྱུང་ནས་རབ་ཏུ་བྱུང་ཞིང༌། སྲོག་ཆགས་བྱེ་བ་ཁྲག་ཁྲིག་བརྒྱ་སྟོང་དུ་མ་ནི། སྡིག་པའི་ལྟ་བར་སོང་བ་ལས་བཟློག་སྟེ་ཐེག་པ་གསུམ་ལ་བཀོད། སེམས་ཅན་དཔག་ཏུ་<line/>
མེད་པ་ནི། འབྲས་བུལ་བཀོད། བུད་མེད་བྱེ་བ་ཁྲག་ཁྲིག་བརྒྱ་སྟོང་ཚད་མེད་བ་ནི། སྐྱེས་པ་ཐོབ་པར་བྱས་པའི་རྒྱལ་པོ་ཨུཏྤ་ལའི་གདོད་ཞེས་བྱ་བར་གྱུར་པ་དེ་གཞན་ཡིན་པ་སྙམ་དུ་<line/>
</page>
<page index="65" id="321B">ཁྱོད་ཐེ་ཚོམ་མམ། ཡིད་གཉིས་སམ། སོམ་ཉི་ཟ་བར་གྱུར་ན། དེ་ལྟར་མི་བལྟའོ། །དེ་ཅིའི་ཕྱིར་ཞེ་ན། ང་དེའི་ཚེ་དེའི་དུས་ན་གླིང་བཞི་ལ་དབང་བའི་འཁོར་ལོས་བ་སྒྱུར་བའི་རྒྱལ་པོ་ཨུཏྤ་ལའི་གདོད་<line/>
ཞེས་བྱ་བར་གྱུར་ཏེ། ངས་དེ་ལྟ་བུའི་སྐྱེས་བུའི་མཐུ་བྱས་སོ། །བཞིན་བཟང་དག །དེའི་ཚེ་དེའི་དུས་ན་བཙུན་མོ་དམ་པ་ལྷ་མཛེས་ཞེས་བྱ་བ་གང་གིས་དགེ་སྦྱོང་ཐོབ་པར་གྱུར་པ་དེ་གཞན་ཡིན་<line/>
སྙམ་དུ་ཐེ་ཚོམ་མམ། ཡིད་གཉིས་སམ། སོམ་ཉ་ཟི་བར་གྱུར་ན། དེ་ལྟར་མི་བལྟའོ། །དེ་ཅིའི་ཕྱིར་ཞེ་ན། བྱང་ཆུབ་སེམས་དཔའ་སེམས་དཔའ་ཆེན་པོ་བྱམས་པ་དེའི་ཚེ་དེའི་དུས་ན་བཙུན་མོ་<line/>
དམ་པ་ལྷ་མཛེས་ཞེས་བྱ་བར་གྱུར་ཏོ། །བཞིན་བཟང་དག །དེའི་ཚེ་དེའི་དུས་ན་ཐེ་ཚོམ་དུ་གྱུར་པའི་སྲོག་ཆགས་བྱེ་བ་མང་པོ་དང་བཅས་ཏེ་སངས་རྒྱས་ལ་མི་སྙན་པའི་བར་དུ་ཟེར་བ་ཤོར་བ་<line/>
གཞོན་ནུའི་ཚུལ་ཞེས་བྱ་བ་དེ་གཞན་ཡིན་སྙམ་དུ་ཁྱེད་ཐེ་ཚོམ་མམ། ཡིད་གཉིས་སམ། སོམ་ཉི་ཟ་བར་གྱུར་ན། དེ་ལྟར་མི་བལྟའོ། །དེ་ཅིའི་ཕྱིར་ཞེ་ན། བདུད་སྡིག་ཅན་འདི་ཉིད་དེའི་ཚེ་དེའི་དུས་<line/>
ན་ཤོར་བ་གཞོན་ནུའི་ཚུལ་ཞེས་བྱ་བར་གྱུར་ཏེ། གང་དེའི་ཚེ་ངས་དེའི་འཁོར་རབ་ཏུ་ཕྱུང་ནས་དེའི་ཕྱིར་ང་ལ་སེམས་རབ་ཏུ་ཁྲོ་བ་བསྐྱེད་ནས་ཕྱིས་སྨོན་ལམ་བཏབ་སྟེ། ཁྱོད་ནམ་བླ་ན་མེད་པ་ཡང་དག་<line/>
པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་པ་དེའི་ཚེ་ཁྱོད་ཀྱིས་བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་སྟོན་ཅིག་ཅེས་བྱས་སོ། །རིགས་ཀྱི་བུ་དག །ཁྱེད་ཀྱིས་<line/>
</page>
<page index="66" id="322A">༄༅། །ཀྱང་བཅོམ་ལྡན་འདས་དེ་བཞིན་གཤེགས་པ་འོད་ཞི་སྤོས་སྣང་དཔལ་དེ་ལམ་དད་ཅིང་མ་བསྔམས་པའི་ཚིག་སྨྲས་ཏེ་སྡིག་པའི་ལྟ་བར་སོང་བ་བཟུང་ནས་ངས་<line/>
ཁྱེད་སྡིག་པའི་ལྟ་བར་སོང་བ་དེ་ལས་ཀུན་ཐར་པར་བྱས་ཏེ་རབ་ཏུ་ཕྱུང་ནས་དེ་ཚུན་ཆད་ཁྱེད་ཀྱིས་སངས་རྒྱས་སྟོང་ཕྲག་མང་པོ་ལ་བསྙེན་བཀུར་བྱས་ཏེ། དེ་དག་ལ་མཆོད་པ་དང་རིམ་<line/>
གྲོ་བྱས། དེ་དག་ལས་ཆོས་ཉན་ཏེ་སྨོན་ལམ་བཏབ་ནས་ཕ་རོལ་ཏུ་ཕྱིན་པ་དྲུག་སྦྱད་དེ། ཁྱེད་ལུས་དང༌། ངག་དང༌། ཡིད་ཀྱི་ཉེས་པར་སྤྱད་པའི་ལས་དེས་སྔོན་བསྐལ་པ་དུ་མར་<line/>
ངན་སོང་གསུམ་དུ་སྡུག་བསྔལ་མྱོང་ངོ༌། །ལས་ཀྱི་སྒྲིབ་པ་དེ་ཉིད་ཀྱིས་ད་ལྟར་བདུད་སྡིག་ཅན་གྱི་གནས་སུ་སྐྱེས་སོ། །རིན་པོ་ཆེ་ཏོག་གི་གཟུངས་འདི་སྔོན་བྱུང་བའི་ལེའུ་འདི་བཅོམ་<line/>
ལྡན་འདས་དེ་བཞིན་གཤེགས་པ་ཤཱཀྱ་ཐུབ་པས་གཤད་པ་ན་བདུད་ཀྱི་བུ་མོ་ལྔ་བརྒྱ་ཙམ་དེ་དག་བུད་མེད་ཀྱི་དངོས་པོ་མི་སྣང་བར་གྱུར་ནས་སྐྱེས་པའི་དངོས་པོར་གྱུར་ཏེ་མི་སྐྱེ་<line/>
པའི་ཆོས་ལ་བཟོད་པ་ཐོབ་བོ། །ལྷ་དང༌། མི་དང༌། ལྷ་མ་ཡིན་དུ་བཅས་པའི་སྐྱེ་རྒུའི་སེམས་ཅན་བྱེ་བ་ཁྲག་ཁྲིག་བརྒྱ་སྟོང་གྲངས་མེད་དཔག་ཏུ་མེད་པ་དག་གིས་བླ་ན་མེད་པ་<line/>
ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་དེ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་གྱུར་ཏོ། །དེ་བཞིན་དུ་སེམས་ཅན་བྱེ་བ་ཁྲག་ཁྲིག་<line/>
</page>
<page index="67" id="322B">བརྒྱ་སྟོང་གྲངས་མེད་དཔག་ཏུ་མེད་པ་དག་ནི། ཉན་ཐོས་དང༌། རང་སངས་རྒྱས་ཀྱི་ཐེག་པ་ལས་ཕྱིར་མི་ལྡོག་པར་གྱུར་ཏོ། །ལྷ་དང༌། མིའི་བུ་མོ་གྲངས་མེད་དཔག་ཏུ་མེད་པ་དག་ནི། བུད་མེད་ཀྱི་དངོས་<line/>
པོ་ལས་གྱུར་ཏེ་སྐྱེས་པའི་དངོས་པོ་རྙེད་དོ། །འདུས་པ་རིན་པོ་ཆེ་ཏོག་གི་གཟུངས་ལས། སྔོན་བྱུང་བའི་ལེའུ་ཞེས་བྱ་སྟེ་གཉིས་པའོ།། །།བམ་པོ་གསུམ་པ། དེ་ནས་རིན་པོ་ཆེ་<line/>
ཏོག་གི་གཟུངས་འདི་དེ་བཞིན་གཤེགས་པ་ཤཱཀྱ་ཐུབ་པས་བཤད་པ་དེའི་ཚེ་ཐམས་ཅད་དང་ལྡན་པའི་འཇིག་རྟེན་གྱི་ཁམས་མི་མཇེད་འདི་རྒྱ་ཆེར་སྣང་བས་ཁྱབ་པར་གྱུར་ཏེ། སངས་<line/>
རྒྱས་ཀྱི་ཞིང་འདི་ན་གླིང་བཞི་པ་བྱེ་བ་ཕྲག་བརྒྱ་གང་དག་ཡོད་པ་དེ་དག་ན་འདོད་པའི་དབང་ཕྱུག་བདུད་བྱེ་བ་ཕྲག་བརྒྱ་གང་དག་བདུད་བྱེད་པ་དེ་དག་སངས་རྒྱས་ཀྱི་མཐུས་དོགས་པ་སྐྱེས་ཏེ། སྣང་བ་<line/>
ཆེན་པོ་འདི་གང་ནས་བྱུང་ཞེས་གླིང་བཞི་པའི་འཇིག་རྟེན་གྱི་ཁམས་འདི་ལ་བལྟ་ཞིང་བདུད་སྡིག་ཅན་ཞེས་བྱ་བ་གང་གླིང་བཞི་པའི་འཇིག་རྟེན་གྱི་ཁམས་དེ་ན་གནས་བ་དེ་བདག་ཅག་པས་སྟོབས་ཆེ་ཞིང་<line/>
དབང་ཆེ་བ་མཐུ་ཆེ་ན། འདི་དེའི་མཐུའམ་སྙམ་ནས་དེ་ནས་བདུད་དེ་དག་གིས་བལྟས་ན། བདུད་སྡིག་ཅན་དེ་མྱ་ངན་གྱི་ཁང་པ་ན་འདུག་ཅིང་ཡིད་རབ་ཏུ་མི་དགའ་བ་དེ་མཐོང་ངོ༌། །དེ་ནས་བདུད་བྱེ་<line/>
བ་ཕྲག་བརྒྱ་པོ་དེ་དག་གླིང་བཞི་པའི་འཇིག་རྟེན་གྱི་ཁམས་འདི་ག་ལ་བ་དང༌། བདུད་སྡིག་ཅན་གྱི་ཁང་པ་ག་ལ་བ་དེར་སོང་སྟེ་ཕྱིན་ནས་བདུད་སྡིག་ཅན་ལ་འདི་སྐད་ཅེས་སྨྲས་སོ། །ཀྱེ་འདོད་པའི་<line/>
</page>
<page index="68" id="323A">༄༅། །དབང་ཕྱུག །ཅིའི་ཕྱིར་ཐམས་ཅད་དང་ལྡན་པའི་གླིང་བཞི་པའི་འཇིག་རྟེན་གྱི་ཁམས་འདི་སྣང་བར་བྱས་ནས་ཁྱོད་མྱ་ངན་གྱི་ཁང་པར་ཞུགས་ཏེ་འདུག །དེ་<line/>
ནས་འདོད་པའི་དབང་ཕྱུག་གིས་བདུད་བྱེ་པ་ཕྲག་བརྒྱ་པོ་དེ་དག་ལ་རྒྱས་པར་སྨྲས་པ། ཀྱེ་གྲོགས་པོ་དག་ཤེས་པར་གྱིས་ཤིག། ཤཱཀྱའི་རིགས་ལས་ཤིན་ཏུ་གཡོ་དང་སྒྱུར་<line/>
ལྡན་པའི་དགེ་སྦྱོང་ཞིག་འདིར་སྐྱེས་ཏེ། དེ་སྐྱེས་མ་ཐག་ཏུ་ཐམས་ཅད་དང་ལྡན་པའི་འཇིག་རྟེན་གྱི་ཁམས་འདི་སྣང་པར་བྱས། རབ་ཏུ་གཡོས་པར་བྱས། འཁྲུགས་པར་བྱས་<line/>
ཏེ་དངངས་པར་བྱས་སོ། །འཇིག་རྟེན་གྱི་ཁམས་མ་ལུས་པ་འདི་ན་མཁས་པ་གང་སུ་ཚངས་པའི་དབང་པོའམ། ཀླུའི་དབང་པོའམ། གནོད་སྦྱིན་གྱི་དབང་པོའམ། ལྷ་མ་<line/>
ཡིན་གྱི་དབང་པོའམ། ལྟོ་འཕྱེ་ཆེན་པོའི་དབང་པོའམ། ནམ་མཁའ་ལྡིང་གི་དབང་པོའམ། མིའམ་ཅིའི་དབང་པོ་ནས་གཞན་ཡང་མི་དང༌། མི་མ་ཡིན་པའི་བར་དུ་མཁས་<line/>
པ་སུའང་རུང༌། དེ་དག་ཐམས་ཅད་དེ་ལ་མཆོད་པའི་ཕྱིར་འདོང་ངོ༌། །ལོ་དྲུག་གི་བར་དུ་གཅིག་པུ་གཉིས་སུ་མེད་པར་འདུག་སྟེ་མཚན་ཉིད་མེད་པའི་སྒྱུ་མ་བསྒྲུབས་པས་ཁོ་<line/>
བོས་ཀྱང་རང་གི་སྟོབས་ཀུན་བསྟན་པར་འདོད་ནས་སྡེ་དང༌། གཡོག་བྱེ་བ་ཕྲག་སུམ་ཅུ་རྩ་དྲུག་དང་དེའི་དྲུང་དུ་དོང་སྟེ་ཀུན་ཏུ་བསྐོར་ནས་བདུད་ཀྱི་སྟོབས་དང༌། རྣམ་པར་<line/>
</page>
<page index="69" id="323B">འཕྲུལ་བ་དང༌། རྫུ་འཕྲུལ་དང༌། བརྩོན་འགྲུས་དང༌། ཕ་རོལ་གནོན་པ་ཐམས་ཅད་བསྟན་ཀྱང་དེའི་སྤུའི་ཁུང་བུ་གཅིག་ཀྱང་དངངས་ཤིང་འཇིགས་ཕར་བྱ་མ་ནུས་ན། སྟན་དེ་ལས་བསྐྱོད་<line/>
པ་ལྟ་ཅི་སྨོས། བགེགས་གཞན་བྱ་བར་ལྟ་ག་ལ་ནུས་ཏེ། དམངས་དེས་དེ་ལྟ་བུའི་སྒྱུ་ཤིན་ཏུ་བསྟན་ཅིང་ས་གཡོ་བར་བྱས་པས་ཁོ་བོ་སྡེ་དང་བཅས་ཏེ་ཕམ་ནས་ཤིང་བཅད་པ་བཞིན་དུ་སའི་<line/>
སྟེང་དུ་ལྷུང་ངོ༌། །དེ་དེ་ར་འདུག་སྟེ་དེ་འདྲ་བའི་མཚན་ཉིད་མེད་པའི་སྒྱུ་མ་བསྒྲུབས་ནས་འདི་ལྟར་བདུད་ཀྱི་ཡུལ་ཐམས་ཅད་ཟིལ་གྱིས་མནན་ཏེ། རིག་པ་བསྒྲུབས་ནས་སྟན་དེ་ལས་ལངས་<line/>
ཏེ་སེམས་ཅན་རྣམས་ལ་རབ་ཏུ་བསྟན་ནས་གླིང་བཞི་པའི་འཇིག་རྟེན་གྱི་ཁམས་འདི་ན་སེམས་ཅན་སུ་མཁས་ཤིང་ཤེས་པ་དེ་དག་ཀྱང་དེ་ལྟ་བུའི་སྒྱུས་འདུན་པར་བྱས་ཏེ། དེ་དག་གི་<line/>
སེམས་དང༌། འགྲོ་བ་དྲུག་ཏུ་སྐྱེ་བ་དང༌། འགྲོ་བའང་ཁོ་བོས་མི་ཤེས་སོ། །གང་དག་དེ་ལ་སྐྱབས་སུ་དོང་བ་དེ་དག་གི་སྤུའི་ཁུང་བུ་གཅིག་ཙམ་ཡང་དངངས་པ་དང༌། འཁྲུགས་པར་བྱེད་<line/>
མ་ནུས་ན། དེ་ལ་སླུ་བའམ་བསྐྱོད་པར་ལྟ་ག་ལ་ནུས་ཏེ། དེང་ཁོ་བོའི་གཡོག་མོ་ལྔ་བརྒྱ་དང༌། བུ་ཉི་ཁྲི་དང༌། ཚོགས་ཀྱི་འཁོར་དང་བཅས་ཏེ་དགེ་སྦྱོང་གཽ་ཏ་མ་དམངས་དེ་ལ་སྐྱབས་སུ་<line/>
དོང་ནས་ཆོས་མཉན་པའི་ཕྱིར་དེའི་མདུན་ན་འཁོད་དེ། ཁོ་བོས་དེ་དག་དེ་དང་ཕྲལ་བར་མ་ནུས་སོ། །དེའི་ཕྱིར་སྟོབས་དང་ལྡན་པ། བསོད་ནམས་དང་ལྡན་པ། ཤེས་པ་དང་ལྡན་པ་<line/>
</page>
<page index="70" id="324A">༄༅། །དབང་ཕྱུག་དང་ལྡན་པ་ཁྱོད་ཁོ་བོའི་གྲོགས་གྱིས་དང༌། ཤཱཀྱའི་བུ་དམངས་དེ་སྲོག་དང་དབྲལ་ལོ། །དེ་ལ་སེམས་ཅན་གང་དག་སྐྱབས་སུ་སོང་བ་དེ་དག་ཐམས་<line/>
ཅད་ཀྱང་རྣམ་པར་གཞིག་པར་བྱའོ། །དགེ་སྦྱོང་གཡོ་སྒྱུ་ཅན་ནག་པོའི་ཕྱོགས་ཕམ་པར་བྱས་ཏེ་བདུད་ཀྱི་ཕྱོགས་དཀར་པོ་སྣང་བར་བྱས་ལ། དེ་ཕྱིན་ཆད་བདེ་བ་ལ་རེག་པར་གནས་པར་<line/>
བྱའོ༑ ༑དེ་ནས་བདུད་མེ་འོད་ཅེས་བྱ་བས་ཛམྦུའི་གླིང་འདི་གང་ན་དེ་བཞིན་གཤེགས་པ་བཞུགས་ཤིང་ཆོས་འཆད་པ་ལ་བལྟས་པ་དང༌། དེ་ནས་བདུད་མེ་འོད་ཀྱིས་བཅོམ་ལྡན་<line/>
འདས་ཀྱི་སྐུ་མཐོང༌། སྒྲ་དབྱངས་དང་ལྡན་པའི་ཆོས་སྟོན་པ་ཐོས་སོ། །མཐོང་ནས་དེ་སྤུ་ཟིང་ཞེས་བྱེད་ཅིང་དངངས་པར་གྱུར་ཏེ། དེ་ནས་དེས་བདུད་སྡིག་ཅན་དེ་ལ་འདི་སྐད་ཅེས་སྨྲས་<line/>
སོ༑ ༑མ་ལུས་ཞིང་ན་འདི་ནི་གཟུགས་བཟང་མཆོག །བསོད་ནམས་ཤེས་པས་རིང་ནས་གནས་གཙང་སྟེ། །ཉོན་མོངས་རྣམ་གྲོལ་ལམ་ལྡན་ཡུན་རིང་ལོན། །སྲིད་པ་ཀུན་ཟད་མྱ་ངན་རྣམས་<line/>
ལས་ཐར། །ཁྱོད་ཀྱང་མི་རིགས་ཁྲོ་བོའི་དབང་མ་འགྲོ། །གཙོ་མཆོག་འདི་ནི་སྲིད་པ་གསུམ་ན་སྐྱབས། །འདི་ལ་ཞེ་སྡང་ཅུང་ཟད་སུ་སྐྱེད་པ། །དེ་ནི་རྨོངས་ཤིང་བདེ་བ་ཉམས་པར་<line/>
གྰྒྱུར༑ ༑དེ་ནས་གཞན་ཡང་བདུད་མུ་ཁྱུད་བཟང་པོ་ཞེས་བྱ་བས་བདུད་སྡིག་ཅན་ལ་འདི་སྐད་ཅེས་སྨྲས་སོ། །དེ་ནི་འཕྲུལ་ཆེན་བསོད་ནམས་རབ་ཀྱི་མཚན། །མི་གནས་འགྲོ་བ་<line/>
</page>
<page index="71" id="324B">ཀུན་ལས་རབ་ཏུ་ཐར། །སྡུག་བསྔལ་མ་ལུས་ཟད་པས་ལམ་སྟོན་པ། །བདུད་བརྒྱ་ཀུན་གྱིས་གཙེས་པར་བྱ་མི་ནུས། །སྡིག་ཅན་གྱིས་སྨྲས་པ། ང་ཡི་སྐྱེ་བོ་དག་ལ་དབང་བྱས་ཏེ། །ཁྱོད་ཀྱི་སྐྱེ་བོ་<line/>
འདི་ཡང་དེ་དབང་འགྲོ༑ ༑དེ་ཡིས་རང་པར་མི་ཐོགས་ཡུལ་སྟོང་བྱེད། །འུ་བུ་ཅག་ཀྱང་གང་དུ་འགྲོ་བར་འགྱུར། །དེ་ནས་བདུད་ནགས་ཀྱི་རྒྱལ་པོ་ཞེས་བྱ་བ་དེས་འདི་སྐད་ཅེས་སྨྲས་སོ། །<line/>
ཁྱོད་ནི་རབ་ཏུ་འབྱོར་པར་གྱུར་པའི་ཚེ། །དེ་ན་ཁྱོད་ཀྱིས་རང་གི་དཔའ་བ་བསྟན། །ད་ནི་རབ་ཏུ་དཔུང་ཉམས་རེ་ཆད་ན། །དེ་རིང་ཅི་ཕྱིར་ཐམས་ཅད་མཁྱེན་ལ་བསྔོ། །བདུད་རལ་གྲི་ཟླ་བ་ཞེས་<line/>
བྱ་བ་དེས་འདི་སྐད་ཅེས་སྨྲས་སོ། །དེ་ནི་སུ་ལའང་ཡིད་ཀྱི་ཁྲོ་བ་མེད། །མི་གནས་དེ་ནི་བསམ་པ་ཉིད་ཀྱིས་གཙང༌། །ཁམས་གསུམ་དག་ལས་ཐར་ཞིང་འགྲོ་བ་རྒྱུ། །དེ་ལ་གཞན་གྱིས་<line/>
གསད་པར་མི་ནུས་སོ། །སྡིག་ཅན་གྱིས་སྨྲས་པ། འདོད་ཁམས་འདི་ན་སེམས་ཅན་གང་འཁོད་པ། །འདོད་ལ་ཆགས་ཤིང་ང་རྒྱལ་དྲེགས་པས་མྱོས། །དེ་དག་ང་ཕྱིར་རྟག་འབྲང་ཕྱག་<line/>
བརྙན་ཏེ། །དེ་དག་ཚོགས་པས་ཅི་ཕྱིར་དེ་མི་སོད། །དེ་ནས་བདུད་ས་ཆུ་ཞེས་བྱ་བ་དེས་འདི་སྐད་ཅེས་སྨྲས་སོ། །སྙིང་པོ་མེད་ཅིང་སྒྱུ་མ་སྨིག་རྒྱུ་འདྲར། །དངོས་པོ་ཀུན་ཤེས་སྲིད་པ་རྣམ་<line/>
པར་བརྟུལ། །སྲིད་པར་མ་ཆགས་ནམ་མཁའི་ངོ་བོ་ཉིད། །དེ་ལ་བགེགས་བྱེད་ནུས་པར་ག་ལ་འགྱུར། །སྡིག་ཅན་གྱིས་སྨྲས་པ། མི་ཡི་འཇིག་རྟེན་འདི་ན་དེ་དབང་ཡོད། །བཟའ་བཏུང་<line/>
</page>
<page index="72" id="325A">༄༅། །ཞིམ་པོ་སྨན་དང་གོས་རྙེད་ཅིང༌། །ཚོང་བ་གསུམ་ཡང་དེ་ཡི་སེམས་ལ་ཡོད། །ཅི་ཕྱིར་དེ་ལ་བརླག་པར་བྱ་མི་ནུས། །བདུད་སྲེད་སྤོད་ཞེས་བྱ་བ་དེས་འདི་སྐད་<line/>
ཅེས་སྨྲས་སོ། །སྡིག་ཅན་ལྟོ་འཕྱེ་ཆེན་པོ་རྣམས་ཀྱིས་ནི། །རྫུ་འཕྲུལ་བདག་ཅག་ཡུལ་ནི་ཅི་ཡོད་པ། །དོན་གྲུབ་འབྲུལ་ལ་ཆ་ཤེས་མི་རེག་ན། །དེ་ལ་ཇི་ལྟར་བརླག་པར་བྱ་བར་ནུས། །<line/>
སྡིག་ཅན་གྱིས་སྨྲས་པ། ངས་ནི་དེ་ལ་ཟན་བཅད་བྱས། །དེ་ལ་རྡོ་བ་དག་ཀྱང་འཕངས། །དེ་བཞིན་མི་སྙན་ཚིག་སྨྲས་ནས། །གནས་དག་ནས་ཀྱང་རབ་ཏུ་བསྐྱོད། །བདུད་ཤེས་<line/>
མིག་ཅེས་བྱ་བ་དེས་འདི་སྐད་ཅེས་སྨྲས་སོ། །ཁྱོད་ཀྱིས་གང་ཚེ་དེ་ལ་བགེགས་བྱས་ཚེ། །དེ་ནི་ཁྲོས་བས་ཅུང་ཟད་འཚིག་པའམ། །ཁྱོད་ལ་ཁྲོ་གཉེར་བཞིན་ཡང་བསྟན་བྱས་སམ། །དེ་<line/>
ལས་ཁྱོད་ཀྱིས་ཚིག་ངན་མངོན་ཐོས་སམ། །སྡིག་ཅན་གྱིས་སྨྲས་པ། དེ་ནི་སོ་སོར་བརྟགས་པས་རྟག་ཏུ་བཟོད། །འདོད་ཆགས་སྤངས་ཤིང་ཞེ་སྡང་གཏི་མུག་བྲལ། །དེ་ནི་སེམས་<line/>
ཅན་ཀུན་ལ་བྱམས་སེམས་ལྡན། །འདྲེ་བར་སྤྱོད་པ་ལ་ཡང་དེ་རྟོག་གོ །བདུད་ཐུབ་དཀའ་ཞེས་བྱ་བ་དེས་འདི་སྐད་ཅེས་སྨྲས་སོ། །ཀུན་སྦྱོར་གསུམ་གྱི་གཞགས་པས་གང་བཅིངས་པ། །<line/>
དེ་ལ་བདག་ཅག་ནན་ཏན་བགེགས་བྱ་མོད། །དེས་ནི་སྐྱོན་དང་གཏི་མུག་ཞགས་པ་སྤངས། །དེ་ལ་ཇི་ལྟར་བརླག་པར་བྱ་བར་ནུས། །སྡིག་ཅན་གྱིས་སྨྲས་པ། སྟོབས་ཐོབ་ཁྱེད་ཅག་ང་<line/>
</page>
<page index="73" id="325B">ཡི་གྲོགས་ཡིན་ཏེ། །ཁྱེད་རྣམས་བག་ཡོད་བྱོས་ལ་དེའུ་རེ་ཆོས། །ཐམས་ཅད་ཕྱོགས་སུ་ཡི་ཕྲེང་བ་དང༌། །ས་འདི་མ་ལུས་བྱིན་གྱིས་ཆུར་བརླབ་བོ། །མཁའ་ལས་མི་བཟད་སྟུག་པའི་བྲག་ཆར་དང༌།།<line/>
ལྕགས་ཀྱི་ཕྱེ་མའི་ཕུང་པོ་རབ་ཏུ་དབབ། །ལྕགས་མདའ་མདུད་ཐུང་སྤུ་གྲི་མདའ་བོ་ཆེ། །དེ་ལུས་ཕྱེ་མར་བརླག་ཕྱིར་དབབ་པར་བྱ། །ཀུན་ནས་རབ་ཏུ་རྣོ་བའི་རྡོ་རྗེ་དང༌། །མདུད་ཐུང་རལ་གྲི་ཐོ་བ་<line/>
རྣམས་ཕབ་ལ། །འབར་བ་མངོན་འཕངས་སྦྱོར་བ་དེ་དག་གིས། །ཤཱཀྱའི་བུ་དེ་ཐལ་བར་བརླག་པར་བྱ། །དེ་བཞིན་དུ་བདུད་བྱེ་བའི་བར་དུ་ཐམས་ཅད་ཀྱིས་ཚིགས་སུ་བཅད་པ་སྨྲས་སོ། །དེ་ནས་<line/>
བདུད་དེ་དག་ཐམས་ཅད་ཀྱིས་མགྲིན་གཅིག་ཏུ་འདི་སྐད་ཅེས་སྨྲས་སོ། །དེ་བཞིན་དུ་འདོད་བར་བགྱིའོ། །རང་རང་གི་གནས་ནས་གོ་བགོས་ལ་སྡེ་དང༌། གཡོག་ཏུ་བཅས་ཏེ་འདོད་དོ། །བདག་<line/>
ཅག་གི་རྫུ་འཕྲུལ་དང༌། སྟོབས་ཀྱི་ཡུལ་དེ་དག་ཐམས་ཅད་བསྟན་པར་ནི། བྱ་ན། དགེ་སྦྱོང་གཽ་ཏ་མ་དེ་རྩལ་ཅི་འདྲ་བ་དེའི་མོད་ལ་རབ་ཏུ་སྟོན་ཏེ། ཁྱོད་རང་གིས་རིག་པར་འགྱུར་རོ། །དེ་ནས་<line/>
བདུད་བྱེ་བ་རང་རང་གི་གནས་ནས་གོ་བགོས་ཏེ་བདུད་བྱེ་བ་རེ་རེ་ཞིང་ཡང་གཡོག་སྟོང་སྟོང་ཡ་ལད་རྣམ་པ་མང་པོ་གྱོན་པ། ལག་ཆ་སྣ་ཚོགས་ཐོགས་པ། གོ་ཆ་རྣམ་པ་སྣ་ཚོགས་བགོས་<line/>
པ་དག་དང་ཆས་ཏེ། དེའི་ནུབ་མོ་འདས་ནས་ཛམྦུའི་གླིང་འདིར་ཕྱིན་ཏེ་ཡུལ་ཨངྒ་མ་ག་དྷའི་དྲང་ཐད་ཀྱི་ནམ་མཁའ་ལ་འཁོད་ནས་གླིང་བཞི་པའི་འཇིག་རྟེན་གྱི་ཁམས་འདིན་ལྷ་དང༌། ཀླུ་<line/>
</page>
<page index="74" id="326A">༄༅། །དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའི་ལྡིང་དང༌། མིའམ་ཅི་དང༌། ལྟོ་འཕྱེ་ཆེན་པོ་དང༌། ཡི་དྭངས་དང༌། ཤ་ཟ་དང༌། གྲུལ་བུ་མ་གང་དག་<line/>
བཅོམ་ལྡན་འདས་ལ་སེམས་མ་དད་ཅིང་གུས་པར་བྱ་བ་ཡིད་ལ་བྱེད་པ་མེད་པར་གྱུར་ལ། ཆོས་དང༌། དགེ་འདུན་ལའང་སེམས་མ་དད་པ་ཡོད་པ་དེ་དག་ཐམས་ཅད་བདུད་སྡིག་ཅན་<line/>
གྱིས་བཅོམ་ལྡན་འདས་བགྲོངས་སུ་བཅུག་ནས་དེ་དག་ཀྱང་ལག་ཆ་དང༌། གོ་ཆ་སྣ་ཚོགས་དང་ཆས་ཏེ་དེ་ཉིད་ན་འཁོད་དོ། །བདུད་སྡིག་ཅན་ནི། དབང་ཕྱུག་ཆེན་པོའི་གཟུགས་སུ་བསྒྱུར་<line/>
ནས་དྲང་སྲོང་སྐར་མ་ལ་དགའ་བ་ཞེས་བྱ་བ་དབང་ཕྱུག་ཆེན་པོ་ལ་དད་པ། རིག་པའི་གནས་བཅོ་བརྒྱད་ཀྱི་ཕ་རོལ་ཏུ་ཕྱིན་པ། རྫུ་འཕྲུལ་གྱི་ཡུལ་གྱི་ཕ་རོལ་ཏུ་སོན་པ། གཡོག་ལྔ་བརྒྱ་ཡོད་<line/>
པ༑ གངས་ཀྱི་རིའི་ངོས་ལ་གནས་པ་དེའི་མདུན་དུ་འདུག་སྟེ་འདི་སྐད་ཅེས་སྨྲས་སོ། །གཽ་ཏ་མ་ཡི་རིགས་ལས་སྐྱེས་པའི་དྲང་སྲོང་མཆོག །མཁས་ཤིང་མངོན་པར་ཤེས་པ་དག་ལ་གནས།།<line/>
ཨངྒ་མ་ག་དྷ་ན་དེར་འདུག་དེ་རིང་ནི། །རྒྱལ་པོའི་ཁབ་ཏུ་ངེས་པར་བསོད་སྙོམས་སྤྱོད། །བརྟན་པོར་སྣ་ཚོགས་གསལ་བའི་གཏམ་རྣམས་ཀྱིས། །དེ་དང་ཁྱོད་དུ་ལྷན་ཅིག་སྨྲ་བར་བྱོས། །<line/>
དེར་ཁྱོད་མངོན་ཤེས་དབང་པོ་ལྔ་པོ་ཡང༌། །གདོན་མི་ཟ་བར་རབ་ཏུ་ཐོབ་པར་འགྱུར། །དེ་ནས་བདུད་སྡིག་ཅན་གྱིས་ཚིགས་སུ་བཅད་པ་འདི་སྨྲས་ཏེ། དེ་ཉིད་དུ་མི་སྣང་བར་གྱུར་ནས་རང་གི་གནས་<line/>
</page>
<page index="75" id="326B">སུ་སོང་སྟེ་རང་གི་འཁོར་གྱི་བདུད་རྣམས་ལ་བསྒོ་བ། །ངས་དེང་མི་མཚུངས་བློས་བསམ་ཅི་འདྲ་ང་ལས་ཁྱོད་ཉོན་ཅིག །བདག་ཡུལ་བདུད་ཀྱི་དྲེགས་ཆེན་འཇོམས་པའི་སྒྱུ་དེ་མི་སྟོན་པར། །རྫུ་འཕྲུལ་<line/>
མཐུ་དང་ལྡན་དེ་ཤཱཀྱའི་བུ་ལ་རང་དགར་སྨྲ། །དེ་རྟག་ཚིག་འཇམ་སློབ་མ་དག་ལ་བུ་ལ་མ་བྱམས་བཞིན། །དེ་ཡི་སློབ་མ་རྒྱགས་སྤངས་གདོན་མི་ཟ་བར་སྔ་དྲོ་ནི། །གྲོང་ཁྱེར་དག་ཏུ་གཡེང་<line/>
བ་མེད་པར་མཐར་གྱིས་རྒྱུ་པ་ན། །དེ་དག་གླུ་གར་སྙན་མཆོག་ཚུལ་གྱིས་རང་དགར་མྱུར་དུ་གཟུངས། །དེ་ཐོས་ཤཱཀྱ་ཁྱུ་མཆོག་ཅི་ནས་ཡིད་སྤྲོ་མེད་པར་བྱ། །བདུད་གཞན་ཞིག་གིས་<line/>
སྨྲས་པ༑ གླང་ཆེན་རྔ་མོ་སེངྒེ་མ་ཧེ་སྟག་གཏུམ་སྒྲ་དྲག་དབྱར་དུས་ཀྱི། །འབྲུག་སྒྲ་འབྱིན་པ་ལྟ་བུ་དུ་མ་གྲོང་དེའི་ཕྱི་རོལ་མྱུར་སྤྲུལ་ཏེ། །བདག་ཅག་ལག་ཆ་མཚོན་ཐོགས་འདུག་པ་ངོ་<line/>
མཚར་མངོན་སུམ་དེ་མཐོང་ན། །བསླད་ཅིང་མི་དྲན་རྫུ་འཕྲུལ་སྟོར་ཏེ་དེ་ནས་ཐ་དད་ཕྱོགས་སུ་འགྲོ། །བདུད་གཞན་ཞིག་གིས་སྨྲས་པ། ལམ་སྲང་བཞི་མདོ་རྟ་བབས་དག་ན་མི་སྡུག་<line/>
གདོད་མང་འཁོད། །སྣ་ཚོགས་མཚོན་རྣོན་མདའ་ཆེན་མདའ་ཞགས་བརླ་དགས་རལ་གྲི་ཐོགས། །ནམ་མཁའ་ལས་ཀྱང་མཚོན་ཆའི་སྒྲ་གྲག་སྤྲིན་ལས་ལྕེ་ཡང་འབེབས། །དེ་ནས་ས་<line/>
གཡོས་འཇིགས་པས་དབང་མེད་མྱུར་དུ་མ་རུངས་འགྱུར། །བདུད་དེ་དག་གིས་བདུད་ཀྱི་ཡུལ་གྱི་སྟོབས་དང༌། རྣམ་པར་སྤྲུལ་པ་ཇི་ལྟ་བ་དེ་བཞིན་དུ་ཐམས་ཅད་རྒྱ་ཆེར་བྱས་སོ། །བཅོམ་ལྡན་<line/>
</page>
<page index="76" id="327A">༄༅། །འདས་ཀྱིས་ཀྱང་ཐམས་ཅད་དང་ལྡན་པའི་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་རྡོ་རྗེར་བྱིན་གྱིས་བརླབས་ནས་བདུད་ཀྱི་སྒྲའང་མི་འབྱིན།<line/>
ཕྱོགས་བཞིན་མེ་དང་རིའང་མེད། སྤྲིན་ནག་པོའང་མེད། དུས་མ་ཡིན་པའི་རླུང་ཡང་མེད་དེ། སངས་རྒྱས་ཀྱི་སྟོབས་དང༌། བྱིན་གྱི་རླབས་ཀྱིས་ཀླུ་གང་ཡང་ཐ་ན་ཆར་པ་ཐིགས་པ་<line/>
གཅིག་ཙམ་ཡང་མི་འབེབས་སོ། །ཡང་དེའི་ཚེ་ཉན་ཐོས་ཆེན་པོ་བཞི་སྔ་དྲོ་ཆོས་གོས་དང་ཤམས་ཐབས་བགོས། ལྷུང་བཟེད་ཐོགས་ནས་རྒྱལ་པོའི་ཁབ་ཀྱི་གྲོང་ཁྱེར་ཆེན་པོར་བསོད་སྙོམས་<line/>
ཀྱི་ཕྱིར་ཞུགས་ཏེ། དེ་ནས་ཚེ་དང་ལྡན་པ་ཤཱ་རིའི་བུ་གྲོང་ཁྱེར་གྱི་ལྷོ་ཕྱོགས་ཀྱི་སྒོ་ནས་རྒྱལ་པོའི་ཁབ་ཀྱི་གྲོང་ཁྱེར་ཆེན་པོར་བསོད་ནམས་ཀྱི་ཕྱིར་ཞུགས་པ་དང༌། གྲོང་ཁྱེར་གྱི་སྒོ་དེ་ན་བདུད་<line/>
གཞོན་ནུ་ཤིན་ཏུ་དར་ལ་བབ་པ། བྱད་བཞིན་བཟང་བ། བཙུན་པའི་ཆ་བྱད་དང་འདྲ་བ་ལྔ་བཅུ་གླུ་ལེན་གར་བྱེད་ཅིང་ཀུན་ཏུ་རྒྱུ་སྟེ། དེ་དག་གིས་ལག་པ་གཉིས་ཀྱིས་ཚེ་དང་ལྡན་པ་ཤཱ་རིའི་བུ་ལ་<line/>
བཟུང་ནས་སྲང་དུ་རྒྱུག་ཅིང་གླུ་ལེན་གར་བྱེད་དེ་ཤཱ་རིའི་བུ་ལ་འདི་སྐད་ཅེས་སྨྲས་སོ། །དགེ་སྦྱོང༌། གླུ་ལོངས་ཤིག །དགེ་སྦྱོང༌། གར་བྱོས་ཤིག །ཤཱ་རིའི་བུས་སྨྲས་པ། གྲོགས་པོ་དག །<line/>
ཁྱེད་ཀྱིས་སྔོན་མ་ཐོས་པའི་གླུ་ཐོས་པར་བྱ་ཡི། ཉོན་ཅིག །བདུད་གཞོན་ནུ་དེ་དག་ཐམས་ཅད་ཀྱིས་གཅོམ་བསྐྱུངས་པ་དང༌། ཚེ་དང་ལྡན་པ་ཤཱ་རིའི་བུ་རྒྱུག་ཅིང་གླུའི་དབྱངས་ཀྱིས་འདི་སྐད་<line/>
</page>
<page index="77" id="327B">ཅེས་སྨྲས་སོ། །སྐྱེ་མཆོད་དག་གིས་ཤིན་ཏུ་ཆོག །སྐྱེ་མཆེད་དག་གིས་བདག་ཅག་བསླུས། །སྐྱེ་མཆེད་དག་ནི་གསོད་པ་སྟེ། །སྐྱེ་མཆེད་བདག་གིས་མཐར་དབྱུང་ངོ༌། །ཕུང་པོ་བྱས་<line/>
པས་ཤིན་ཏུ་ཆོག །ཕུང་པོ་བྱས་པས་བདག་ཅག་བསླུས། །ཕུང་པོ་བྱས་པས་གསོད་པ་སྟེ། །ཕུང་པོ་བྱས་པ་ངས་མཐར་དབྱུང༌། །འདི་ལྟ་སྟེ། བ་ཧ་ར། བ་ཧ་ར། བྷ་ར་བ་ཧ། མ་རི་<span class="conversion-problem" title="128: Cannot convert ACIP {TZEEE} because E is a &quot;vowel&quot; without an associated consonant.">TZEEE</span>་བ་<line/>
ཧ། སཏྱ་བ་ཧ། ཨཱ་མ་བ་ཧ་སྭཱཧཱ། གནས་བརྟན་ཤཱ་རིའི་བུ་རྒྱུག་ཅིང་གླུའི་དབྱངས་ཀྱིས་ཚིགས་སུ་བཅད་པ་འདི་དག་དང༌། གསང་སྔགས་ཀྱི་ཚིག་འདི་དག་སྨྲས་པ་དང༌། དེ་ནས་བདུད་<line/>
གཞོན་ནུ་ལྔ་བཅུ་པོ་དེ་དག་ཤིན་ཏུ་དགའ་སྟེ་ཡིད་རབ་ཏུ་དད་ནས་འདི་སྐད་ཅེས་སྨྲས་སོ། །མགོན་པོ་བདག་ཅག་དེ་རིང་བཟོད་པར་གསོལ། །འགྲོ་བའི་གཉེན་གཅིག་སྟོན་པའི་མཆོག་ཁྱོད་དེ། །<line/>
ཕུང་པོ་ཁྱོད་ཀྱིས་ཇི་ལྟར་འཇིགས་བཅས་བཤེད། །བདག་ཅག་དེ་ལྟར་རྟག་ཏུ་དེ་མངོན་སུམ། །བདུད་གཞོན་ནུ་ལྔ་བཅུ་པོ་དེ་དག་ཐམས་ཅད་ཀྱིས་སྲང་གི་དབུས་དེར་ཚེ་དང་ལྡན་པ་ཤཱ་རིའི་བུའི་<line/>
རྐང་པ་ལ་མགོ་བོས་ཕྱག་བཙལ་ཏེ་ཆོས་མཉན་པའི་ཕྱིར་དེའི་མདུན་དུ་འདུག་གོ །དེ་ནས་མཽངྒལ་གྱི་བུ་གྲོང་ཁྱེར་གྱི་ཤར་ཕྱོགས་ཀྱི་སྒོ་ནས་རྒྱལ་པོའི་ཁབ་ཀྱི་གྲོང་ཁྱེར་ཆེན་པོར་བསོད་སྙོམས་ཀྱི་<line/>
ཕྱིར་ཞུགས་པ་དང༌། དེ་ནས་ཡང་བདུད་གཞོན་ནུ་ལྔ་བཅུ་ནས་གླུའི་དབྱངས་ཀྱི་བར་དུ་སྟེ་འདི་སྐད་ཅེས་སྨྲས་སོ། །ཁམས་ཉིད་དག་གིས་ཤིན་ཏུ་ཆོག །ཁམས་ཉིད་དག་གིས་བདག་ཅག་<line/>
</page>
<page index="78" id="328A">༄༅། །བསླུས། །ཁམས་ཉིད་དག་ནི་གསོད་པ་སྟེ། །ཁམས་ཉིད་བདག་གིས་མཐར་དབྱུང་ངོ༌། །ཚོར་བ་དག་གིས་ཤིན་ཏུ་ཆོག །ཚོར་བ་བདག་གིས་བདག་ཅག་བསླུས། །<line/>
ཚོར་བ་དག་ནི་གསོད་པ་སྟེ། །ཚོར་བ་བདག་གིས་མཐར་དབྱུང་ངོ༌། །སེམས་པ་དག་གིས་ཤིན་ཏུ་ཆོག། སེམས་པ་དག་གིས་བདག་ཅག་བསླུས། །སེམས་པ་དག་ནི་གསོད་པ་སྟེ། །<line/>
སེམས་པ་བདག་གིས་མཐར་དབྱུང་ངོ༌། །འདུ་ཤེས་བྱས་པས་ཤིན་ཏུ་ཆོག །འདུ་ཤེས་བྱས་པས་བདག་ཅག་བསླུས། །འདུ་ཤེས་བྱས་པ་གསོད་པ་སྟེ། །འདུ་ཤེས་བྱས་པ་ངས་མཐར་<line/>
དབྱུང༌། །འཁོར་བ་དག་གིས་ཤིན་ཏུ་ཆོག །འཁོར་བ་དག་གིས་བདག་ཅག་བསླུས། །འཁོར་བ་དག་ནི་གསོད་པ་སྟེ། །འཁོར་བ་བདག་གིས་མཐར་དབྱུང་ངོ༌། །འདི་ལྟ་སྟེ། ཨཱ་མ་བ།<line/>
ཨཱ་མ་བ༑ ཨཱ་མ་བ། ཨ་ར་ཛ། ན་ར་ཛ་ཧ། ཤ་མ་མྱ་ཐ། ཤ་མ་མྱ་ཐ། ག་ག་ན་བ་སྭཱཧཱ། ཚེ་དང་ལྡན་པ་མཽངྒལ་གྱི་བུ་ཆེན་པོ་རྒྱུག་ཅིང་གླུའི་དབྱངས་ཀྱིས་ཚིགས་སུ་བཅད་པ་འདི་<line/>
དག་དང༌། གསང་སྔགས་ཀྱི་ཚིག་འདི་དག་སྨྲས་པ་དང༌། དེ་ནས་བདུད་གཞོན་ནུ་ལྔ་བཅུ་པོ་དེ་དག་ཤིན་ཏུ་དགའ་སྟེ་ཡིད་རབ་ཏུ་དད་ནས་འདི་སྐད་ཅེས་སྨྲས་སོ། །འཕྲུལ་ལྡན་སྤས་<line/>
པ་འཕགས་ལམ་ཐུབ་དབང་སྲས། །འཁོར་བའི་ཉེས་ལ་མཉམ་བལྟ་ཆོས་ཀྱི་སྒྲོན། །སྡིག་སྤངས་བདག་ཅག་རི་མོ་གུས་པ་སྐྱེས། །སངས་རྒྱས་ཆོས་མཆོག་དགེ་འདུན་དེང་སྐྱབས་སོང༌། །བདུད་<line/>
</page>
<page index="79" id="328B">གཞོན་ནུ་ལྔ་བཅུ་པོ་དེ་དག་ཐམས་ཅད་ཀྱིས་སྲང་གི་དབུས་དེར་ཚེ་དང་ལྡན་པ་མཽངྒལ་གྱི་བུ་ཆེན་པོའི་རྐང་པ་ལ་མགོ་བོས་ཕྱག་འཚལ་ཏེ། ཆོས་མཉན་པའི་ཕྱིར་དེའི་མདུན་དུ་འདུག་གོ །དེ་ནས་ཚེ་དང་<line/>
ལྡན་པ་བྱམས་མའི་བུ་གང་པོ་གྲོང་ཁྱེར་གྱི་བྱང་ཕྱོགས་ཀྱི་སྒོ་ནས་རྒྱལ་པོའི་ཁབ་ཀྱི་གྲོང་ཁྱེར་ཆེན་པོར་བསོད་སྙོམས་ཀྱི་ཕྱིར་ཞུགས་པ་དང༌། དེ་ནས་ཡང་བདུད་གཞོན་ནུ་ལྔ་བཅུ་ནས་གླུའི་<line/>
དབྱངས་ཀྱི་བར་དུ་སྟེ་འདི་སྐད་ཅེས་སྨྲས་སོ། །རེག་པ་བྱས་པས་ཤིན་ཏུ་ཆོག །རེག་པ་བྱས་པས་བདག་ཅག་བསླུས། །རེག་པ་བྱས་པ་གསོད་པ་སྟེ། །རེག་པ་བདག་གིས་མཐར་དབྱུང་ངོ༌། །<line/>
བདག་པོ་དག་གིས་ཤིན་ཏུ་ཆོག །བདག་པོ་དག་གིས་བདག་ཅག་བསླུས། །བདག་པོ་དག་ནི་གསོད་པ་སྟེ། །བདག་པོ་བདག་གིས་མཐར་དབྱུང་ངོ༌། །འཁོར་བ་བདག་གིས་ཤིན་ཏུ་ཆོག །<line/>
འཁོར་བ་བདག་གིས་བདག་ཅག་བསླུས། །འཁོར་བ་དག་ནི་གསོད་པ་སྟེ། །འཁོར་བ་བདག་གིས་མཐར་དབྱུང་ངོ༌། །སྲིད་བ་ཀུན་གྱིས་ཤིན་ཏུ་ཆོག །སྲིད་པ་ཀུན་གྱིས་བདག་ཅག་བསླུས། །<line/>
སྲིད་པ་ཀུན་ནི་གསོད་པ་སྟེ། །སྲིད་པ་ཀུན་ནི་ངས་མཐར་དབྱུང༌། །འདོད་པའི་དགའ་བས་ཤིན་ཏུ་ཆོག །འདོད་པའི་དགའ་བས་བདག་ཅག་བསླུས། །འདོད་པའི་དགའ་བ་གསོད་པ་སྟེ། །<line/>
འདོད་པའི་དགའ་བ་ངས་མཐར་དབྱུང༌། །གྲོགས་དག་ཚེ་འདི་མྱུར་འགྲོ་སྟེ། །རི་གཟར་ཆུ་དྲག་མགྱོགས་འདྲ་ན། །བྱིས་པའི་སྐྱེ་བོས་མི་ཤེས་ཏེ། །མི་མཁས་གཟུགས་ཀྱི་དྲེགས་པས་མྱོས། །<line/>
</page>
<page index="80" id="329A">༄༅། །དེ་བཞིན་དུ་སྦྱར་ཏེ། མི་མཁས་སྒྲ་ཡི་དྲེགས་པས་མྱོས། །མི་མཁས་དྲི་ཡི་དྲེགས་པས་མྱོས། །མི་མཁས་རོ་ཡི་དྲེགས་པས་མྱོས། །མི་མཁས་རེག་གི་<line/>
དྲེགས་པས་མྱོས། །གྲོགས་དག་ཚེ་འདི་མྱུར་འགྲོ་སྟེ། །རི་གཟར་ཆུ་དྲག་མགྱོགས་འདྲ་ན། །བྱིས་པའི་སྐྱེ་བོས་མི་ཤེས་ཏེ། །མི་མཁས་ཆོས་ཀྱི་དྲེགས་པས་མྱོས། །མི་མཁས་ཕུང་<line/>
པོའི་དྲེགས་པས་མྱོས། །མི་མཁས་ཁམས་ཀྱི་དྲེགས་པས་མྱོས། །མི་མཁས་ལོངས་སྤྱོད་དྲེགས་པས་མྱོས། །མི་མཁས་བདེ་བའི་དྲེགས་པས་མྱོས། །མི་མཁས་རིགས་ཀྱི་དྲེགས་པས་<line/>
མྱོས༑ ༑མི་མཁས་འདོད་པའི་དྲེགས་པས་མྱོས། །གྲོགས་དག་ཚེ་འདི་མྱུར་འགྲོ་སྟེ། །རི་གཟར་ཆུ་དྲག་མགྱོགས་འདྲ་ན། །བྱིས་པའི་སྐྱེ་བོས་མི་ཤེས་ཏེ། །མི་མཁས་ཀུན་གྱི་དྲེགས་<line/>
པས་མྱོས། །འདི་ལྟ་སྟེ། ཁ་རྒ་བ། ཁ་རྒ་བ། ཁ་རྒ་བ། མུན་ཉི་ནི། ཨ་བརྟ། བི་བརྟ། ཁ་བརྟེ། བྲ་མ་ཨརྠ། ཛྱོ་ཏི་ར་བརྟ་སྭཱཧཱ། །ཚེ་དང་ལྡན་པ་བྱམས་མའི་བུ་གང་པོ་རྒྱུག་ཅིང་གླུའི་<line/>
དབྱངས་ཀྱིས་བདུད་ཀྱི་བུ་རྣམས་ལ་ཚིགས་སུ་བཅད་པ་འདི་དང༌། གསང་སྔགས་ཀྱི་ཚིག་འདི་དག་སྨྲས་པ་དང༌། དེ་ནས་བདུད་གཞོན་ནུ་ལྔ་བཅུ་པོ་དེ་དག་ཤིན་ཏུ་དགའ་སྟེ་ཡིད་<line/>
རབ་ཏུ་དགའ་ནས་འདི་སྐད་ཅེས་སྨྲས་སོ། །ཁམས་རྣམས་སྒྱུ་མ་སྨིག་རྒྱུ་འདྲ་བ་དང༌། །འཚོ་བའི་འཇིག་རྟེན་རྟོག་པས་བསྐྱོད་པ་དང༌། །ཞི་བའི་ལམ་ཡང་ཁྱོད་ཀྱིས་ཉེ་བར་བསྟན། །<line/>
</page>
<page index="81" id="329B">མཆོག་སྦྱིན་དཀོན་མཆོག་གསུམ་ལ་སྐྱབས་སུ་མཆི། །བདུད་གཞོན་ནུ་ལྔ་བཅུ་པོ་དེ་དག་ཐམས་ཅད་ཀྱིས་སྲང་གི་དབུས་དེར་ཚེ་དང་ལྡན་པ་བྱམས་མའི་བུ་གང་པོའི་རྐང་པ་ལ་མགོ་བོས་ཕྱག་<line/>
འཚལ་ཏེ་ཆོས་མཉན་པའི་ཕྱིར་དེའི་མདུན་དུ་འདུག་གོ །ཡང་དེའི་ཚེ་ཚེ་དང་ལྡན་པ་རབ་འབྱོར་ནུབ་ཕྱོགས་ཀྱི་སྒོ་ནས་རྒྱལ་པོའི་ཁབ་ཀྱི་གྲོང་ཁྱེར་ཆེན་པོར་བསོད་སྙོམས་ཀྱི་ཕྱིར་ཞུགས་པ་དང༌།<line/>
གྲོང་ཁྱེར་གྱི་སྒོ་དེ་ན་བདུད་གཞོན་ནུ་ཤིན་ཏུ་དར་ལ་བབ་པ། བྱང་བཞིན་བཟང་བ། བཙུན་པའི་ཆ་བྱད་འཆང་བ་ལྔ་བཅུ་གླུ་ལེན་གར་བྱེད་ཅིང་ཀུན་ཏུ་རྒྱུ་བ་དེ་དག་གིས་ལག་པ་གཉིས་ཀྱིས་<line/>
ཚེ་དང་ལྡན་པ་རབ་འབྱོར་ལ་བཟུང་ནས་སྲང་དུ་རྒྱུག་ཅིང་གླུ་ལེན་གར་བྱེད་དེ་རབ་འབྱོར་ལ་འདི་སྐད་ཅེས་སྨྲས་སོ། །དགེ་སྦྱོང༌། གླུ་ལོངས་ཤིག །དགེ་སྦྱོང༌། གར་བྱོས་ཤིག །རབ་<line/>
འབྱོར་གྱིས་སྨྲས་པ། གྲོགས་པོ་དག། ཁྱེད་ཀྱིས་སྔོན་མ་ཐོས་པའི་གླུ་ཐོས་པར་བྱ་ཡི། ཉོན་ཅིག །དེ་དག་གིས་གཅོམ་བསྐྱུངས་པ་དང༌། ཚེ་དང་ལྡན་པ་རབ་འབྱོར་རྒྱུག་ཅིང་གླུའི་དབྱངས་<line/>
ཀྱིས་འདི་སྐད་ཅེས་སྨྲས་སོ། །དངོས་པོ་ཐམས་ཅད་མི་རྟག་སྒྱུ་མ་ཆུ་བུར་བཞིན། །འདུས་བྱས་གཡོ་བའི་རང་བཞིན་གང་ལའང་རྟག་པ་མེད། །སྨིག་རྒྱུ་མཐོང་ནས་ཞིག་བཞིན་དེ་ལ་ཐེར་<line/>
ཟུག་མེད། །ཆོས་ཀུན་མྱུར་དུ་འཇིག་པར་བློ་དང་ལྡན་པས་ཤེས། །སྡུག་བསྔལ་ཆོས་གཟིར་བྱས་པ་ཐམས་ཅད་གར་ཆགས་པ། །རེག་ཀུན་སྡུག་བསྔལ་ཁུར་ཡིན་ཚོར་བ་དག་ཀྱང་མེད། །<line/>
</page>
<page index="82" id="330A">༄༅། །ཇི་ལྟར་དད་པ་བྱང་ཆུབ་ལམ་སྒོམ་སྟེན་བྱེད་པ། །དེ་ལྟར་སྡུག་བསྔལ་ཀུན་ཐར་བྱེད་གྲོགས་གང་ཡང་མེད། །ཆོས་ཀུན་མཚན་ཉིད་གཅིག་སྟེ་འདུ་ཤེས་སྤངས་པ་<line/>
དགེ །བདག་མེད་ལྡན་ལས་སྤྱོད་ཀུན་རྫས་ཀྱི་མཚན་ཉིད་བདག །སྲོག་དང་གསོ་བ་གང་ཟག་དང་ནི་བྱེད་པ་མེད། །བདུད་ཀྱི་གཡོ་དག་མཐོང་ལ་སེམས་ནི་བྱང་ཆུབ་བསྔོས། །ནམ་<line/>
མཁའི་གློག་བཞིན་དབང་པོ་དག་ལ་རྣམ་ཤེས་འབྱུང༌། །རེག་དང་ཚོར་དང་སེམས་པ་ཐམས་ཅད་བདག་མེད་དེ། །ཚུལ་བཞིན་བརྟགས་ན་རྫས་ནི་ཅི་ཡང་ཡོད་མ་ཡིན། །བྱིས་པའི་སྡེ་རྣམས་<line/>
བསླུས་པས་འཁྲུལ་འཁོར་བཞིན་དུ་འཇུག །ཕུང་པོར་ཐམས་ཅད་ཚུལ་བཞིན་བརྟགས་ན་བྱེད་པ་མེད། །ཡང་དག་མཐའ་ནི་སྟོང་ཞིང་མཐའ་རྣམས་ཀུན་དང་བྲལ། །བྱང་ཆུབ་ལམ་སྤྱོད་དེར་ནི་<line/>
འདྲེན་པས་བྱང་ཆུབ་བརྙེས། །རྨོངས་མེད་ཆོས་ཉིད་འདི་ནི་ཆོས་སུ་སྐྱོབ་པས་གསུངས། །འདི་ལྟ་སྟེ། སུ་མུན་དེ། བི་མུན་དེ། སུན་ད་ཛ་ཏི། སི་ལི་སི་ལི་སི་ལི། ཨ་བ་སི་ལི། ཨ་བ་ཧ་<line/>
སི་ལི༑ ཏ་ཐཱ་ཏཱ་སི་ལི། བྷུ་ཏ་ཀོ་ཊི་སི་ལི་སྭཱཧཱ། ཚེ་དང་ལྡན་པ་རབ་འབྱོར་རྒྱུག་ཅིང་གླུའི་དབྱངས་ཀྱིས་ཚིགས་སུ་བཅད་པ་འདི་དག་དང༌། གསང་སྔགས་ཀྱི་ཚིག་འདི་དག་སྨྲས་པ་དང༌།<line/>
དེ་ནས་བདུད་གཞོན་ནུ་ལྔ་བཅུ་པོ་དེ་དག་ཤིན་ཏུ་དགའ་སྟེ་ཡིད་རབ་ཏུ་དད་ནས་འདི་སྐད་ཅེས་སྨྲས་སོ། །སྡིག་པའི་གྲོགས་ཀྱི་དབང་སོང་འདི་འདྲའི་ཆོས་མ་ཐོས། །གཏི་མུག་མི་ཤེས་དངོས་<line/>
</page>
<page index="83" id="330B">པོས་སྡིག་ལས་ཅི་བགྱིས་པ། །རྒྱལ་བའི་སྲས་ལ་བདག་ཅག་མངོན་སུམ་དེང་བཤགས་ནས། །འགྲོ་ལ་ཕན་ཕྱིར་སངས་རྒྱས་ཉིད་དུ་སྨོན་དགེ་འདེབས། །བདུད་གཞོན་ནུ་ལྔ་བཅུ་པོ་དེ་དག་ཐམས་<line/>
ཅད་ཀྱིས་སྲང་གི་དབུས་དེར་ཚེ་དང་ལྡན་པ་རབ་འབྱོར་གྱི་རྐང་པ་ལ་མགོ་བོས་ཕྱག་འཚལ་ཏེ་ཆོས་མཉན་པའི་ཕྱིར་དེའི་མདུན་དུ་འདུག་གོ །ཡང་དེའི་ཚེ་ན་སངས་རྒྱས་ཀྱི་མཐུས་སྲང་གི་དབུས་<line/>
དེར་དཔག་ཚད་བརྒྱ་ཙམ་དུ་གོ་སྐབས་ཡངས་པར་སྣང་སྟེ། སྲང་དེའི་དབུས་ན་གནས་བརྟན་ཤཱ་རིའི་བུ་ནི། བྱང་ཕྱོགས་སུ་བལྟས་ཏེ་འདུག །མཽངྒལ་གྱི་བུ་ཆེན་པོ་ནི། ནུབ་ཕྱོགས་སུ་བལྟས་<line/>
ཏེ་འདུག །གང་པོ་ནི། ལྷོ་ཕྱོགས་སུ་བལྟས་ཏེ་འདུག །རབ་འབྱོར་ནི། ཤར་ཕྱོགས་སུ་བལྟས་ཏེ་འདུག་ནས་གཅིག་ནས་གཅིག་ཏུ་དཔག་ཚད་ཕྱེད་ཕྱེད་ཙམ་ན་འཁོད་དོ། །ཉན་ཐོས་ཆེན་པོ་བཞི་<line/>
པོ་དེ་དག་གི་དབུས་ཀྱི་སའི་ཕྱོགས་ན་ཁྱུ་ལྔ་བཅུས་འཁོར་བའི་པདྨ་ཆུ་བ་ནི། ཛམྦུའི་ཆུ་པོའི་གསེར། །འདབ་མ་ནི། བཻཌཱུཪྻ་སྔོན་པོ། །ཟེ་བ་ནི། དཔལ་གྱི་སྙིང་པོ། །སྙིང་པོ་ནི། མུ་ཏིག །དྲི་ནི། ལྷའི་<line/>
སྤོས་པས་ལྷག་པ། འཇིག་རྟེན་ལས་འདས་པའི་དགེ་བའི་རྩ་བ་ལས་སྐྱེས་པ་ཞིག་བྱུང་སྟེ། པདྨོ་དེ་ལས་སྣང་བ་བྱུང་ངོ༌། །སྣང་བ་དེས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་སྣང་བར་<line/>
གྱུར་ཏེ། སྲང་དེ་ན་པདྨ་དེ་འཕང་དུ་མི་གསུམ་གྱི་ཁྲུན་ཙམ་དུ་སྣང་ངོ༌། །རྒྱལ་ཆེན་བཞིའི་རིས་ཀྱི་ལྷའི་བར་དུ་ནི། པདྨ་དེའི་འཕང་དུ་ལྷའི་དཔག་ཚད་ལྔ་བཅུ་པར་སྣང་ངོ༌། །སུམ་ཅུ་རྩ་གསུམ་པའི་<line/>
</page>
<page index="84" id="331A">༄༅། །ལྷའི་ནང་དུ་ནི། པདྨ་དེའི་འཕང་དུ་ནི། དཔག་ཚད་བརྒྱ་བར་སྣང་ངོ༌། །འོག་མིན་གྱི་ལྷའི་བར་དུ་ནི། པདྨ་དེའི་འཕང་དཔག་ཚད་ཕྱེད་པར་སྣང་ངོ༌། །པདྨ་དེའི་<line/>
འདབ་མ་དག་ལས་ཚིག་དང༌། དོན་དང༌། ཚིགས་སུ་བཅད་པ་སྣ་ཚོགས་བྱུང་སྟེ། སེམས་ཅན་གང་དག་ས་འདི་ལ་ངས་པ་དེ་དག་གིས་ཚིགས་སུ་བཅད་པ་དེ་དག་ཐོས་སོ། །སངས་རྒྱས་<line/>
ཞིང་འདིར་གང་ཟག་སྡིག་པ་མེད་པ་གཅིག་སྐྱེས་པ། །གཅིག་པུས་བདུད་ཀྱི་སྡེ་ནི་དཔུང་དང་བཞོན་པར་བཅས་པ་བཅོམ། །སངས་རྒྱས་དཔའ་བོ་གཅིག་གིས་ཆོས་ཀྱི་འཁོར་ལོ་རབ་ཏུ་<line/>
བསྐོར༑ ༑ཉག་ཅིག་འགྲོ་བ་དག་ལ་ཕན་ཕྱིར་བྱོན་པ་ཐེ་ཚོམ་མེད། །མཁས་པ་བསྟན་བཅོས་ཚུལ་མང་རིག་པ་ཆོས་དོན་མཐར་འདོད་པ། །ཚུལ་ཤེས་པང་ནས་སྐྱེས་དང་ཉེ་རྒྱལ་མཆོག་<line/>
འདིར་སྟོན་པས་བཏུལ། །འགྲོ་བ་ཀུན་ལ་ཕན་དོན་རིག་མཁས་དམ་ཆོས་གསུང་བ་ཆེ། །ཐུབ་པ་སྨྲ་མཆོག་འཇིག་རྟེན་ཀུན་གྱིས་མཆོད་པ་དེ་རིང་གཤེགས། །དུས་གསུམ་གཤེགས་པ་<line/>
སྟོན་པ་དགེ་སྦྱོང་རྒྱལ་པོ་བསླབ་གསུམ་འཆང༌། །ཚད་མེད་ཆོས་དོན་རིག་པ་མི་དང་ལྷར་བཅས་འགྲོ་བ་སྐྱོབ། །འཇིག་རྟེན་དོན་དང་ཕན་སྤྱོད་མཁས་པ་ཡེ་ཤེས་ཆེན་པོའི་སྒྲོན། །དམ་ཆོས་<line/>
གསུང་བ་དྲི་མ་གསུམ་སྤངས་དེ་རིང་འདིར་ཀུན་སྟོན། །སྡུག་བསྔལ་ཕོངས་པའི་འགྲོ་བ་ཐམས་ཅད་རྣམ་གྲོལ་ཞིང༌། །འཇིག་རྟེན་དོན་སླད་མི་བསྙེལ་བློ་གྲོས་མངའ་བས་སྦྱང༌། །མ་རིག་<line/>
</page>
<page index="85" id="331B">པ་ཡིས་བསྒྲིབས་པའི་མིག་ཅན་དག་ལ་ཡང༌། །དམ་པའི་ཆོས་ཀྱི་མིག་ནི་ཇི་བཞིན་རབ་ཏུ་སྦྱིན། །ཐམས་ཅད་ལྡན་པའི་འཁོར་འདི་འདིར་ནི་ཚོགས་འགྱུར་གྱི། །དོན་གྱི་དམ་པ་གཟིགས་<line/>
པ་གཟུགས་བཟང་མཆོག་མངའ་ལ། །སྟོབས་དང་ལྡན་ཞིང་མཆོག་དང་མཆོག་མ་ཡིན་མཁྱེན་པ། །སྨྲ་བའི་སེངྒེ་རིང་པོ་མི་ཐོགས་འདིར་གཤེགས་སོ། །འགྲོ་བ་སྡུག་བསྔལ་རྒྱ་<line/>
མཚོར་གནས་པ་གཟིགས་ནས་ནི། །དབང་པོ་དྲུག་གི་སྡོམ་པའི་མཆོག་ལ་རབ་གནས་ཤིང༌། །མངོན་པར་ཤེས་པ་དྲུག་མཁྱེན་དྲུག་གི་རྗེས་འབྲང་བ། །དེ་ནི་ཆོས་ཀྱི་རྔ་ཆེན་བརྡུང་དུ་<line/>
ཡང་དག་གཤེགས། །དབང་པོ་དྲུག་གི་གྲོང་ཁྱེར་གནས་རྣམས་རབ་འཇོམས་པ། །དོན་མཆོག་དྲན་པ་དྲུག་གི་ཁ་ལོ་སྒྱུར་དབང་པོ། །ཕ་རོལ་ཆོས་དྲུག་མཆོག་རྣམས་རབ་ཏུ་བཤད་པའི་ཕྱིར། །<line/>
དྲུག་གི་ས་བོན་སྨྲ་བའི་སེངྒེ་འདིར་གཤེགས་སོ། །འདོད་པ་ན་སྤྱོད་པའི་ལྷའི་རིས་དྲུག་གི་བར་དུ་པདྨ་དེ་ལས་ཚིགས་སུ་བཅད་པ་འདི་དག་བྱུང་ངོ༌། །ཁྱེད་ཅག་ཚོགས་ཏེ་དེ་རིང་དགའ་བ་སྤྱོད།།<line/>
བག་མེད་སེམས་པ་སྲེད་དང་རྒྱགས་པས་བསྒྲིབས། །རྟག་ཏུ་རྨོངས་ཤིང་དགའ་བའི་སྐོམ་གྱིས་མྱོས། །བག་མེད་གྱུར་པས་བདེ་གཤེགས་མཆོད་མི་བྱེད། །འདོད་པས་མི་རྟག་ཆུ་ཡི་ཟླ་བ་<line/>
བཞིན༑ ༑སྐྱེ་རྒུའི་འཁོར་བའི་ཞགས་པ་ཤིན་ཏུ་སྲ། །དགའ་བ་དག་ལ་བག་མེད་མ་ཐར་པ། །ནམ་ཡང་མྱ་ངན་འདའ་བར་མི་འགྱུར་རོ། །རྟག་ཏུ་བག་མེད་ཞི་བའི་ཕྱིར་མི་འཇུག །དགེ་དང་<line/>
</page>
<page index="86" id="332A">༄༅། །མི་དགེ་སྔོན་བྱས་མ་མཐོང་ངམ། །རྒ་དང་ན་འཆིའི་འཇིགས་པས་ཀུན་ཟིན་ཅིང༌། །ཁྱེད་ཅག་ངན་སོང་ས་ལ་རབ་ཏུ་ཞུགས། །སྦྱིན་དང་དུལ་དང་ཀུན་སྡོམ་བག་<line/>
ཡོད་ལ༑ ༑སྟེན་ཅིག་སྔོན་གྱི་ལེགས་བྱས་རྣམས་ཀྱང་སྲུངས། །འདོད་པ་མི་གཙང་མཐའ་མེད་ཀུན་སྤོངས་ལ། །བདེ་བར་གཤེགས་པའི་སྐྱབས་སུ་ཉེ་བར་དོང༌། །སོང་སྟེ་དེ་ཡི་བཀའ་<line/>
ལ་རབ་ཏུ་ཉོན། །ལེགས་བཤད་དེ་ནི་ཁྱོད་ཀྱི་དོན་ཆེན་ཏེ། །ཤེས་རབ་རྣམ་གྲོལ་རབ་ཏུ་ཞི་བའི་རྒྱུ། །དམ་པའི་ཆོས་ལྡན་མཉན་པ་དོན་ཆེན་ནི། །ལྷའི་རིས་བཅུ་དྲུག་གི་བར་དུ་པདྨ་དེའི་<line/>
འདབ་མ་ལས་ཚིགས་སུ་བཅད་པ་འདི་ལྟ་བུ་འདི་དག་བྱུང་ངོ༌། །མཉམ་གཞག་བསམ་གཏན་དགའ་བ་ཉོན་མོངས་མེད། །རབ་ཏུ་བསྒྲིམས་ཏེ་ཆོས་ལ་རྣམ་པར་བསྒོམས། །མ་འཁྲུལ་<line/>
སེམས་དང་རྣམ་པར་ཐར་འདོད་པས། །ཞེ་སྡང་རབ་ཏུ་སྤངས་པའི་བློ་གྱིས་ཤིག །རྣམ་པ་བཅུ་གསུམ་མཚན་མ་བསྟན་པ་ཡི། །བཟོད་པ་མཆོག་ལ་རྣམ་པར་སྒོམ་པར་གྱིས། །དེས་<line/>
ནི་ན་དང་རྒ་ལས་ཐར་པ་ཡི། །ཤིན་ཏུ་རྣམ་ཐར་མྱུར་དུ་ཐོས་པར་འགྱུར། །གང་རྣམས་གཟུགས་ཀྱི་རྣམ་རྟོག་སྲོག་ལ་ཆགས། །ཐེར་ཟུག་རྟག་པ་བདག་བརྟན་དངོས་པོར་ལྟ། །དེ་དག་གི་<line/>
ནི་སྐྱེ་བའི་རྒྱུན་མི་འཆད། །དེ་རྣམས་ངན་སོང་ས་ལ་ཤིན་ཏུ་བབ། །རྟག་ཏུ་ཁམས་གསུམ་བདག་མེད་རྫས་མེད་ཅིང༌། །བྱེད་མེད་རང་དབང་མེད་པར་རྣམ་བལྟས་ནས། །རྗེས་སུ་<line/>
</page>
<page index="87" id="332B">མཐུན་པའི་བཟོད་པ་གང་སྒོམ་པ། །དེ་དག་འགྲོ་བ་ཀུན་ལས་ཐར་པར་འགྱུར། །སྐྱེ་དང་འཇིག་གྲོལ་ཆོས་འདི་ཐམས་ཅད་ལ། །ནམ་མཁའ་འདྲ་བར་གང་རྣམས་སྒོམ་བྱེད་པ། །དེ་དག་འཆི་མེད་རྒ་<line/>
མེད་ན་བའང་མེད། །ངན་འགྲོ་མེད་ཅིང་མི་སྡུག་ཕྲད་པའང་མེད། །གང་རྣམས་དབང་པོ་དག་ལ་ཡིད་མི་ཆགས། །ལམ་དེ་མཆོག་སྟེ་ཤིན་ཏུ་དག་པ་ཡིན། །ད་ལྟར་ཤཱཀྱ་སེངྒེ་འདི་བཞིན་དུ། །<line/>
བདུད་རྣམས་བཞི་པོ་རྣམ་པར་འཇོམས་པར་འགྱུར། །གང་དག་གཡོ་བ་བཏུལ་ནས་གཉིས་སྤང་ཕྱིར། །ཅི་ཡང་མེད་ཅིང་མཚན་མ་ཀུན་སྤངས་པ། །ཚུལ་གཅིག་རྣམ་པར་སྒོམ་པར་བྱེད་པ་<line/>
རྣམས༑ ༑དེ་དག་ལ་ནི་ལམ་མཆོག་འདི་བཤད་དོ། །བདག་པོ་མེད་ཅིང་བྱེད་པ་མེད་གྱུར་པར། །ཆོས་འདི་ཐམས་ཅད་སྟོང་པར་བསྒོམས་ནས་སུ། །སྨོན་པ་སྤངས་ནི་བླ་ན་མེད་པ་ཡི། །བྱང་ཆུབ་<line/>
ནམ་མཁའི་རང་བཞིན་རེག་པར་འགྱུར། །དེ་ལྟ་བུའི་དོན་གྱི་ཚིག་གིས་ཆོས་ཀྱི་སྒྲ་དེ་དག་བྱུང་བས་འཇིག་རྟེན་གྱི་ཁམས་འདིར་མི་དང༌། མི་མ་ཡིན་པ་དེ་དག་ཚོགས་ཏེ་སྲང་གི་དབུས་ན་པདྨ་དེ་འཁོར་<line/>
བར་འདུག་གོ །འོག་མིན་གྱི་ལྷ་གྲངས་མེད་དཔག་ཏུ་མེད་པའི་བར་དུ་འོག་མིན་ནས་བབས་ནས་ཆོས་མཉན་པའི་ཕྱིར་པདྨ་དེའི་ཁོར་ཁོར་ཡུག་ཏུ་འཁོད་དོ། །བདུད་སྡིག་ཅན་གྱིས་ཚིགས་སུ་<line/>
བཅད་པ་དེ་དག་ཐོས་ནས་ཀུན་ཏུ་བལྟས་ཏེ་རྒྱལ་པོའི་ཁབ་ཀྱི་གྲོང་ཁྱེར་ཆེན་པོའི་སྲང་ག་དབུས་ན་པདྨ་དེ་ལས་འདི་ལྟ་བུའི་ཚིགས་སུ་བཅད་བ་དག་བྱུང་སྟེ་ཆོས་མཉན་པའི་ཕྱིར་མི་བྱེ་བ་ཁྲག་<line/>
</page>
<page index="88" id="333A">༄༅། །ཁྲིག་བརྒྱ་སྟོང་གྲངས་མེད་དཔག་ཏུ་མེད་བ་དག་གིས་པདྨ་དེ་འཁོར་བར་འཁོར་པར་མཐོང་ངོ༌། །དེ་ནས་བདུད་སྡིག་ཅན་གྱིས་སྟེང་དུ་བལྟས་ན། འདོད་པ་ན་སྤྱོད་པའི་ལྷ་<line/>
དྲུག་གི་གནས་ཐམས་ཅད་ནའང་ཆོས་མཉན་པའི་ཕྱིར་ལྷ་བྱེ་བ་ཁྲག་ཁྲིག་བརྒྱ་སྟོང་གྲངས་མེད་དཔག་ཏུ་མེད་པ་དག་གིས་པདྨ་དེ་འཁོར་བར་འཁོད་པ་མཐོང་ངོ༌། །དེ་ནས་བདུད་སྡིག་ཅན་རབ་<line/>
ཏུ་སྡུག་བསྔལ་ཞིང་ཡིད་མི་བདེ་ནས་ཡིད་ལ་གཅགས་ཏེ་སྤུ་བྲིང་ཞེས་བྱེད་པར་གྱུར་ཅིང༌། ལུས་རྡུལ་ཏེ་ལུས་འདར་ནས་ནམ་མཁའ་ལ་རྒྱུག་ཅིང་སྐད་ཆེན་པོས་བོས་ཏེ་བདུད་གཞན་ལ་འདི་<line/>
སྐད་ཅེས་སྨྲས་སོ། །མི་འགྱུར་ཡིད་ཀྱིས་ང་ཡི་ཚིག་ཉོན་ལ། །ང་ལ་སྟོབས་མེད་བདག་ཡུལ་འདིར་དབང་མེད། །མཐུ་སྟོབས་ཡོན་ཏན་ཤིན་ཏུ་དྲི་མེད་དེ། །སྐྱེ་བོ་བརྟན་ཕྱིར་འཇིག་རྟེན་<line/>
འདིར་འདུག་གོ །ལྷ་མི་དགའ་བའི་དམ་པ་འདིར་བྱུང་སྟེ། །འགྲོ་མཆོག་མ་ལུས་ངེས་པར་ཉེ་བར་དོང༌། །བདེ་གཤགས་ཚིག་ལ་སྐོམ་ཞིང་རབ་ཏུ་དགའ། །ཡོན་ཏན་རབ་མཆོག་ཞི་བའི་<line/>
ལམ་དུ་འགྲོ་།འདི་ནི་འཇིག་རྟེན་གསུམ་པོ་སླུ་བ་དགེ་སྦྱོང་སྒྱུ་ཡིན་ཏེ། །ལྷ་མི་མང་པོ་ཐམས་ཅད་ཡིད་གཅིག་པདྨ་འཁོར་བར་འདུག །ད་ནི་འཇིགས་པའི་སྐད་ཕྱུང་མྱུར་དུ་རི་ཡི་ཆར་ཕབ་<line/>
སྟེ༑ ༑ཅི་ནས་བདུད་ཀྱི་སྡེ་བཙན་མཚོན་གྱིས་དེང་བཅོམ་འདིར་བརླག་གི། །དེ་ནས་བདུད་གཞན་ཞིག་གིས་བདུད་སྡིག་ཅན་ལ་འདི་སྐད་ཅེས་སྨྲས་སོ། །བདག་གི་ཕན་བྱེད་ཚིག་འདི་ཉོན་ཅིག་<line/>
</page>
<page index="89" id="333B">ཁྱོད་ཀྱི་ཆོས་རིག་ན། །བདག་སྡེ་བརླག་པ་མཐོང་ཡང་ཞི་བར་ཅི་ཡི་ཕྱིར་མི་འགྲོ་།བདེ་གཤེགས་གཟི་བརྗིད་སྐུ་དང་དཔལ་འཆང་གཟུགས་མཐོང་བདག་ཅག་མྱོས། །སངས་རྒྱས་འདྲེན་པ་མ་གཏོགས་<line/>
འདི་ན་སྐྱབས་རབ་མཆོག་གཞན་མེད། །དེ་ནས་བདུད་གཞན་ཞིག་རབ་ཏུ་དུ་ཞིང་གདོང་མཆོག་ཏུ་ཁྲོ་བས་ནོན་པས་བདུད་སྡིག་ཅན་ལ་འདི་སྐད་ཅེས་སྨྲས་སོ། །ལོག་པའི་ལམ་དུ་ཞུགས་ཤིང་ལམ་<line/>
དམན་པ། །བདག་གི་སྟོབས་མཐུ་མེད་པའང་མི་ཤེས་སམ། །འདྲེན་པ་ལ་ཡང་གང་ཕྱིར་ཁྱོད་བསྔོ་བ། །ངོ་མི་ཚའམ་འཛེམ་པར་མི་བྱ་འམ། །བདག་ཅག་སྟེ་བས་ནི་ཤིན་ཏུ་བརླག་པར་འགྱུར། །<line/>
སངས་རྒྱས་མཐུ་ཡིས་འགྲོ་བ་མ་ལུས་པ། །པདྨའི་དྲུང་དུ་ཉེ་བར་དེར་འདོང་སྟེ། །ཆོས་ཐོས་ཚིམ་པས་ལུས་ཀྱང་ཤིན་ཏུ་དག །བདག་ཅག་རྣམ་པར་འཇིགས་ཤིང་སྐྲག་གྱུར་ཏེ། །ལུས་ནི་དྲི་ང་<line/>
སྟོབས་དང་བརྩོན་འགྲུས་སྟོར། །ཇི་ཙམ་སྐད་ཅིག་བརླག་པར་མ་གྱུར་པ། །དེ་ཡི་བར་དུ་ཐུབ་དབང་སྐྱབས་སུ་འདོང༌། །དེ་ནས་བདུད་གཞན་ཞིག་གིས་ཐལ་མོ་སྦྱར་ཏེ་འདི་སྐད་ཅེས་སྨྲས་སོ། །<line/>
སྡིག་ཅན་ཁྱོད་ནི་ཆོས་ཀྱི་སྤྱོད་པ་སྤངས་ཤིང་སྡིག་བྱེད་དགའ། །སངས་རྒྱས་མགོན་འདི་འགྲོ་བའི་ཕན་དོན་མཁས་ཤིང་དགེ་བའི་མཆོག །གྲོང་ཁྱེར་འདིར་བྱོན་བདག་ཅག་མྱུར་དུ་དགའ་ཞིང་<line/>
དད་པས་བལྟ། །འཇིག་རྟེན་གསུམ་མཆོད་སྲོག་ཆགས་ཀུན་གྱི་སྨན་ལ་སྐྱབས་སུ་འདོད། །དེ་ནས་ནམ་མཁའ་དེ་ཉིད་ནས་བདུད་དབྱངས་ཀྱི་བློ་གྲོས་ཞེས་བྱ་བ་དེས་སྒྲ་ཆེན་པོས་འདི་སྐད་ཅེས་སྨྲས་<line/>
</page>
<page index="90" id="334A">༄༅། །སོ༑ ༑ཁྱེད་ཀུན་ཚོགས་པས་གུས་ཤིང་དགའ་ལྡན་ང་ཡི་ཚིག་ཉོན་ཅིག །སྡིག་པའི་ལྟ་བ་ཀུན་བཟློག་ལུས་བཏུད་ངག་ཡིད་མཐུན་སྤྱོད་དེ། །ཁྲོ་སྤངས་རབ་དགའ་<line/>
ཐུབ་པའི་གསུང་མཆོག་ལ་ཡང་དགའ་དད་སྐྱེད། །སངས་རྒྱས་མངོན་སུམ་རྙེད་དཀའ་སྐྱབས་དོང་དེ་རིང་གུས་པར་མཆོད། །དེ་ནས་སྐད་ཅིག་དེ་ཉིད་ལ་བདུད་ཐམས་ཅད་ནམ་མཁའ་<line/>
ལས་བབས་ནས་རྒྱལ་པོའི་ཁབ་ཀྱི་གྲོང་ཁྱེར་གྱི་སྒོ་རིན་པོ་ཆེ་སྣ་བདུན་ལས་བྱས་ཏེ་བདུད་ལ་ལ་ནི། འཁོར་ལོས་བསྒྱུར་བའི་རྒྱལ་པོའི་ཆ་བྱད་དུ་བདག་ཉིད་མངོན་པར་སྤྲུལ་ནས་བཅོམ་<line/>
ལྡན་འདས་ལ་མཆོད་པའི་ཕྱིར་འབད་ཅིང་འཁོད་དོ། །ལ་ལ་ནི། ཚངས་པའི་ཆ་བྱད་དུ། ལ་ལ་ནི། དབང་བྱེད་ཀྱི་ཆ་བྱད་དུ། ལ་ལ་ནི། དབང་ཕྱུག་ཆེན་པོའི་ཆ་བྱད་དུ། ལ་ལ་ནི། སྲེད་<line/>
མེད་ཀྱི་བུའི་ཆ་བྱད་དུ། ལ་ལ་ནི། དགའ་ལྡན་པའི་ཆ་བྱད་དུ། ལ་ལ་ནི། འཐབ་བྲལ་བའི་ཆ་བྱད་དུ། ལ་ལ་ནི། བརྒྱ་བྱིན་གྱི་ཆ་བྱད་དུ། ལ་ལ་ནི། སུམ་ཅུ་རྩ་གསུམ་པའི་ཆ་བྱད་དུ།<line/>
ལ་ལ་ནི། གཞོན་ནུའི་ཆ་བྱད་དུ། ལ་ལ་ནི། རྣམ་ཐོས་ཀྱི་བུའི་ཆ་བྱད་དུ། ལ་ལ་ནི། འཕགས་སྐྱེས་པོའི་ཆ་བྱད་དུ། ལ་ལ་ནི། མིག་མི་བཟང་གི་ཆ་བྱད་དུ། ལ་ལ་ནི། ཡུལ་འཁོར་<line/>
སྲུང་གི་ཆ་བྱད་དུ། ལ་ལ་ནི། རྒྱལ་ཆེན་བཞི་པ་ཕལ་པའི་ཆ་བྱད་དུ། ལ་ལ་ནི། ཉི་མའི་ཆ་བྱད་དུ། ལ་ལ་ནི། ཟླ་བའི་ཆ་བྱད་དུ། ལ་ལ་ནི། སྐར་མའི་ཆ་བྱད་དུ། ལ་ལ་ནི། ལྷ་མ་ཡིན་གྱི་ཆ་<line/>
</page>
<page index="91" id="334B">བྱད་དུ༑ ལ་ལ་ནི། ནམ་མཁའ་ལྡིང་གི་ཆ་བྱད་དུ། ལ་ལ་ནི། མིའམ་ཅིའི་ཆ་བྱད་དུ། ལ་ལ་ནི། ལྟོ་འཕྱེ་ཆེན་པོའི་ཆ་བྱད་དུ། །ལ་ལ་ནི། རིན་པོ་ཆེའི་ཆ་བྱད་དུ། ལ་ལ་ནི། གསེར་གྱི་རྒྱན་གྱི་ཆ་<line/>
བྱད་དུ༑ ལ་ལ་ནི། ནོར་བུ་རིན་པོ་ཆེའི་ཆ་བྱ་བྱད་དུ། ལ་ལ་ནི། རིན་པོ་ཆེའི་ཤིང་ལྗོན་པ་ཆེན་པོའི་ཆ་བྱད་དུ། ལ་ལ་ནི། རྒྱལ་རིགས་ཀྱི་ཆ་བྱད་དུ། ལ་ལ་ནི། གཞན་མུ་སྟེགས་ཅན་གྱི་ཆ་བྱད་དུ།<line/>
ལ་ལ་ནི༑ འཁོར་ལོ་རིན་པོ་ཆེའི་ཆ་བྱད་དུ། ལ་ལ་ནི། ནོར་བུ་རིན་པོ་ཆེའི་ཆ་བྱད་དུ། ལ་ལ་ནི། གླང་པོ་རིན་པོ་ཆེས་སྲུང་གི་ཆ་བྱད་དུ། ལ་ལ་ནི། རྟའི་རྒྱལ་པོ་སྤྲིན་གྱི་ཤུགས་ཅན་གྱི་ཆ་<line/>
བྱད་དུ༑ ལ་ལ་ནི། བུད་མེད་རིན་པོ་ཆེའི་ཆེ་བྱད་དུ། ལ་ལ་ནི། ཚོང་དཔོན་བཙུན་པའི་ཆ་བྱད་དུ། ལ་ལ་ནི། བློན་པོ་རིན་པོ་ཆེའི་ཆ་བྱད་དུ་བདག་ཉིད་མངོན་པར་སྤྲུལ་ཏེ་བཅོམ་ལྡན་འདས་<line/>
ལ་མཆོད་པ་བྱ་བའི་ཕྱིར་འཁོད་དོ། །ལ་ལ་ནི། སྔོ་ཞིང་ཁ་དོག་སྔོ་ལ་འཕྱང་འཕྲུལ་དང༌། རྒྱན་དཀར་པོས་བརྒྱན་པར་བདག་ཉིད་མངོན་པར་སྤྲུལ་ཏེ་བཅོམ་ལྡན་འདས་ལ་མཆོད་པ་བྱ་བའི་<line/>
ཕྱིར་གདུགས་དང༌། རྒྱལ་མཚན་དང༌། བ་དན་དམར་པོ་དང༌། མུ་ཏིག་གི་ཕྲེང་བ་ཐོགས་ཤིང་འཕང་དུ་ཏ་ལའི་སྲིད་ཙམ་གྱི་ནམ་མཁའི་དཀྱིལ་ན་འཁོད་དོ། །ལ་ལ་ནི། དཀར་ཞིང་ཁ་<line/>
དོག་དཀར་ལ་འཕྱང་འཕྲུལ་དང༌། སྤུད་པ་ཁ་དོག་ལེ་བརྒན་ཏེ། གདུགས་དང༌། རྒྱལ་མཚན་དང༌། བ་དང་སེར་བོ་དང༌། མུ་ཏིག་གི་ཕྲེང་བ་ཐོགས་ཤིང་འཁོད་དོ། །ལ་ལ་ནི། ལེ་བརྒན་ཁ་<line/>
</page>
<page index="92" id="335A">༄༅། །དོག་ལེ་བརྒན་ལ་གསེར་གྱི་གོས་དང༌། འཕྱང་འཕྲུལ་དང༌། ལྷབ་ལྷུབ་སྟེ། གདུགས་དང༌། རྒྱལ་མཚན་དང༌། བ་དན་མཐིང་ག་ཐོགས་ཤིང་འཁོད་དོ། །ལ་<line/>
ལ་ནི༑ དམར་ཞིང་ཁ་དོག་དམར་ལ་མུ་ཏིག་དཀར་པོའི་ཆར་འཕེབས་སོ། །ལ་ལ་ནི། དཀར་ཞིང་ཁ་དོག་དཀར་ལ་མུ་ཏིག་དམར་བོའི་ཆར་འབེབས་སོ། །ལ་ལ་ནི། ལྷའི་དྲང་སྲོང་གི་<line/>
ཁ་དོག་ཏུ་བདག་ཉིད་མངོན་པར་སྤྲུལ་ནས་ནམ་མཁའ་ལས་མེ་ཏོག་གི་ཆར་མངོན་པར་འབེབས་སོ། །ལ་ལ་ནི། བཅོམ་ལྡན་འདས་ཀྱི་ཉན་ཐོས་ཀྱི་གཟུགས་སུ་མངོན་པར་སྤྲུལ་<line/>
ནས་ནམ་མཁའ་ལས་ལྷའི་སྤྲོས་སྣ་ཚོགས་ཀྱི་ཆར་འབེབས་སོ། །ལ་ལ་ནི། དྲི་ཟའི་ཁ་དོག་གིས་ལྷའི་སིལ་སྙན་སྣ་ཚོགས་རྡུང་ངོ༌། །ལ་ལ་ནི། ལྷའི་བུ་མོའི་ཁ་དོག་གིས་རིན་པོ་ཆེ་སྣ་<line/>
ཚོགས་ཀྱི་སྣོད་དུ་སྤོས་ཆུ་ཐོགས་ཏེ་ས་ལ་ཆག་ཆག་འདེབས་སོ། །ལ་ལ་ནི། མཆིང་བུ་ནག་པོ་ལྟ་བུའི་ཁ་དོག་སྟེ། སྤོས་སྣ་ཚོགས་ཀྱིས་རབ་ཏུ་བདུག་པར་བྱེད་དོ། །ལ་ལ་ནི། ལྷའི་<line/>
བུའི་ཆ་བྱད་ཀྱིས་གར་བྱེད་ཅིང་གླུའི་དབྱངས་འབྱིན་ཏོ། །ལ་ལ་ནི། ཁ་དོག་སྣ་ཚོགས་ཀྱིས་བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་ཏེ་བཅོམ་ལྡན་འདས་ལ་བསྟོད་དོ། །བདུད་<line/>
དང༌། བདུད་ཀྱི་འཁོར་ལ་ལ་ནི། བཅོམ་ལྡན་འདས་ཕྱོགས་ག་ལ་བཞུགས་པ་དེ་ལོགས་སུ་མངོན་པར་ཕྱོགས་ཏེ་བཅོམ་ལྡན་འདས་ལ་མཆོད་པ་བྱ་བའི་ཕྱིར་རིན་པོ་ཆེ་རྣམ་པ་སྣ་ཚོགས་<line/>
</page>
<page index="93" id="335B">ཐོགས་སོ། །ལ་ལ་ནི། སྲང་དང༌། ཁང་པ་དང༌། ཁྱིམ་དང༌། སྐར་ཁུང་དང༌། རྟ་བབས་དང༌། བསིལ་ཁང་དང༌། ལམ་གྱི་བཞི་མདོ་དང༌། སུམ་མདོ་དང༌། ཁང་པ་བརྩེགས་པ་དང༌། སྒོ་<line/>
དང༌། ཤིང་དང༌། གཞལ་མེད་ཁང་རྣམས་ན་འདུག་ཅིང་ཐལ་མོ་སྦྱར་ཏེ་བཅོམ་ལྡན་འདས་ལ་མཆོད་པ་བྱ་བའི་ཕྱིར་འཁོད་དོ། །དེ་ནས་བདུད་སྡིག་ཅན་གྱིས་གང་གི་ཚེ་བདུད་དེ་དག་<line/>
ཐམས་ཅད་གཡོག་དང་བཅས་ཏེ་དགེ་སྦྱོང་གཽ་ཏ་མ་ལ་སྐྱབས་སུ་དོང་བར་མཐོང་བ་དེའི་ཚེ་རབ་ཏུ་འཁྲུགས་ཏེ་སྐྲག་ཅིང་མྱོས་ནས་རབ་ཏུ་དུ་ཞིང་འདི་སྐད་ཅེས་སྨྲས་སོ། །བདག་ལ་ཕྱིན་ཆད་<line/>
གྲོགས་མེད་དེ། །བདག་གི་དཔལ་དེད་ཐམས་ཅད་སྟོར། །བདག་ནི་བདུད་ཀྱི་ཡུལ་ནས་འཁྱམས། །བརྩོན་འགྲུས་ཐ་མ་བརྩམ་པར་བྱ། །བདག་གིས་པདྨ་རྩ་བ་བཅད། །པདྨ་བཅད་དང་ཀུན་<line/>
འཁྲུགས་ཏེ། །དེས་ན་སེམས་ཅན་ཕྱོགས་ཕྱོགས་འགྲོ། །དེ་ནི་ཐ་མའི་སྟོབས་ཡིན་ནོ། །བདུད་སྡིག་ཅན་གྱིས་དེ་ལྟར་བསམ་ནས་རླུང་ལྟ་བུར་ནམ་མཁའི་ལས་བབས་ཏེ་སྲང་གི་པདྨ་ག་ལ་བ་<line/>
དེར་ཕྱིན་ནས་པདྨ་དེའི་སྡོང་པོ་ཡན་ཆད་དབྱུང་བར་འདོད་ན། རེག་པར་ཡང་མ་ནུས། པདྨའི་འདབ་མ་གཅང་པར་འདོད་ན། དེ་དག་ཀྱང་མ་མཐོང༌། པདྨའི་སྙིང་པོ་ལག་པས་བརྡབ་པར་<line/>
འདོད་ན། དེའང་མ་དམིགས་ཏེ། དཔེར་ན། གྲོག་སྣང་ཡང་མི་དམིགས་པ་བཞིན་ནོ། །འདི་ལྟ་སྟེ། དཔེར་ན། གྲིབ་མ་སྣང་ཡང་མི་དམིགས་པ་དེ་བཞིན་དུ་པདྨོ་དེའང་སྣང་མོད་ཀྱི་མི་དམིགས་<line/>
</page>
<page index="94" id="336A">༄༅། །སོ༑ ༑གང་གི་ཚེ་བདུད་སྡིག་ཅན་གྱིས་པདྨ་དེ་མཐོང་ཡང་མི་དམིགས་ཤིང་རེག་པར་མི་རུང་བ་དེའི་ཚེ་འཁོར་ཐམས་ཅད་རབ་ཏུ་དངངས་པར་བྱ་བའི་ཕྱིར་སྐད་<line/>
དྲག་ཅིང་ཆེ་ལ་འཇིགས་པའི་སྒྲ་དབྱུང་བར་འདོད་ན། དེའང་མ་ནུས་སོ། །ཡང་སྟོབས་ཆེན་པོའི་དྲག་ཤུལ་གྱིས་ལག་པ་གཉིས་ས་ཆེན་པོ་ལ་བརྡབས་ཏེ་རབ་ཏུ་བསྐྱོད་པར་འདོད་ན།<line/>
རེག་པར་ཡང་མ་ནུས་ཏེ་མི་དམིགས་སོ། །འདི་ལྟ་སྟེ། དཔེར་ན། ལ་ལ་ཞིག་ནམ་མཁའ་ལ་རྡོབ་པར་འདོད་ན་མི་དམིགས་པ་དེ་བཞིན་དུ་བདུད་སྡིག་ཅན་གྱིས་མཐོང་ཡང་རེག་པར་མི་རུང་<line/>
ཞིང་མི་དམིགས་ནས་དེ་འདི་སྙམ་དུ་སེམས་ཏེ། ཅི་ནས་སེམས་ཅན་འདུད་པ་རྣམས་བརྟགས་ཏེ་སེམས་རྣམ་པར་འཁྲུག་པར་བྱའོ། །སྙམ་ན། སེམས་ཅན་དེ་དག་མཐོང་ཡང་མི་དམིགས་<line/>
ཤིང་རེག་པར་ཡང་མ་ནུས་སོ། །དེ་ནས་བདུད་སྡིག་ཅན་རབ་ཏུ་དུ་ཞིང་སངས་རྒྱས་ཀྱི་མཐུས་དེའི་ལུས་ཤིང་ལྗོན་པ་བཞིན་དུ་འདར་ཏེ་གདོང་མཆི་མ་ཅན་གྱི་ས་ཕྱོགས་བཞིར་བལྟ་ཞིང་འདི་སྐད་<line/>
ཅེས་སྨྲས་སོ། །དགེ་སྦྱོང་གིས་ནི་འགྲོ་ཀུན་བསྡུ་ཕྱིར་དེ་རིང་སྒྱུ་འདི་བྱས། །འདི་ལྟར་བདག་ནི་མདུན་འདིར་བསླད་བཞིན་སྐད་ཅིག་མྱོས་པར་སོང༌། །ཡུལ་དང་རང་གི་སྟོབས་ལས་ཉམས་<line/>
ཤིང་བདག་གི་སྲོག་ཀྱང་ཟད། །དེས་བསྐྲད་བརླགས་པར་མ་གྱུར་བར་དུ་བདག་གནས་མྱུར་དུ་འགྲོ་།བདག་གི་གནས་སུ་འགྲོ་བར་འདོད་ན་དེར་ཡང་འགྲོ་བར་མ་ནུས་ཏེ། །རབ་ཏུ་སྐྲག་<line/>
</page>
<page index="95" id="336B">ཅིང་དུས་ནས་འདི་སྙམ་དུ་སེམས་སོ། །བདག་གི་རྫུ་འཕྲུལ་གྱི་སྟོབས་ཟད་དེ་བདག་དགེ་སྦྱོང་གཽ་ཏ་མ་འདིའི་དབང་དུ་སོང་དུ་འོང༌། དགྲ་འདིའི་མདུན་དུ་བདག་གི་སྲོག་ཟད་པར་འགྱུར་དུ་འོང་གི །<line/>
འདིར་མི་སྣང་བར་བྱས་ཏེ། ཅི་ནས་སངས་རྒྱས་ཀྱི་ཞིང་ན་གནས་པའི་སེམས་ཅན་གཅིག་གིས་ཀྱང་བདག་འཆི་བའི་དུས་བྱེད་པ་མི་མཐོང་བར་སངས་རྒྱས་ཀྱི་ཞིང་མི་མཛེད་ཀྱི་ཕ་རོལ་ཏུ་འཆི་<line/>
པའི་དུས་བྱའོ། །སྙམ་ན། འོན་ཀྱང་མི་སྣང་བར་བྱ་བའམ། ཕྱོགས་དང་ཕྱོགས་མཚམས་སུ་འབྲོས་ཀྱང་མ་ནུས་ཏེ། དེ་ཉིད་དུ་མགུལ་བ་བཅིང་བ་ལྔས་བཅིངས་པར་བདག་གིས་མཐོང་ནས་<line/>
རབ་ཏུ་ཁྲོས་ཤིང་སྐྲག་སྟེ་སྐད་ཆེན་པོར་དུ་ཞིང་འདི་སྐད་ཅེས་སྨྲས་སོ། །ཀྱི་ཧུད་བུ་དང་གཉེན་བཤེས་སྡུག་པ་ཁྱེད་རྣམས་ཕྱིས་མི་མཐོང་ངོ༌། །ཞེས་ཟེར་རོ། །དེ་ནས་བདུད་དབྱངས་དང་ལྡན་པ་<line/>
ཞེས་བྱ་བ་འཁོར་ལོས་བསྒྱུར་བའི་ཆ་བྱད་དུ་འདུག་པར་གྱུར་ཏེ། དེས་བདུད་སྡིག་ཅན་ལ་འདི་སྐད་ཅེས་སྨྲས་སོ། །ཅི་ཕྱིར་ཁྱེད་དེང་མྱ་ངན་ཡིད་ཀྱིས་དུ་གདོང་སྒྲ་ཆེན་འབོད། །འགྲོ་བ་ཀུན་<line/>
གཙོ་ཐུབ་མཆོག་སྐྱབས་སུ་མ་འཇིགས་མྱུར་དུ་སོང༌། །འཇིག་རྟེན་རྣམས་ཀྱི་མགོན་སྐྱབས་དཔུང་གཉེན་སྡུག་བསྔལ་གསུམ་སེལ་བ། །འདི་ལ་བསྙེན་བཀུར་ཞི་འགྲོ་བདེ་བ་ཐོབ་པར་འགྱུར་<line/>
ཡང་དག །དེ་ནས་བདུད་སྡིག་ཅན་འདི་སྙམ་དུ་བདག་གི་ཚིག་སྙན་པས་དགེ་སྦྱོང་གཽ་ཏ་མ་ལ་སྐྱབས་སུ་སོང་ལ། བཅིངས་པ་འདི་ལས་བདག་གྲོལ་པར་བྱའོ། །སྙམ་དུ་བསམ་སྟེ། དེ་ནས་<line/>
</page>
<page index="96" id="337A">༄༅། །བདུད་སྡིག་ཅན་གྱིས་ཕྱོགས་གང་ན་བཅོམ་ལྡན་འདས་བཞུགས་བ་དེ་ལོགས་སུ་ཐལ་མོ་སྦྱར་བ་བཏུང་ནས་འདི་སྐད་ཅེས་གསོལ་ཏོ། །གང་ཟག་གི་མཆོག་སྐྱེ་བ་དང་<line/>
རྒ་བ་དང༌། ན་བ་དང༌། འཆི་བ་ལས་རབ་ཏུ་ཐར་པར་མཛད་པ་དེ་ལ་ཕྱག་འཚལ་ལོ། །སངས་རྒྱས་བཅོམ་ལྡན་འདས་དེ་ལ་བདག་སྐྱབས་སུ་མཆིའོ། །འདི་སྐད་ཅེས་ཀྱང་གསོལ་ཏོ། །ཐུབ་<line/>
མཆོག་མྱུར་དུ་འཇིགས་ཆེན་མི་བཟད་བཅིང་བ་འདི་ལས་ཁྲོལ། །དེ་རིང་སླན་ཆད་བདེ་གཤེགས་གཙོ་བོ་མཆོག་སྐྱབས་བདག་མཆིས་ཏེ། །གཏི་མུག་གིས་ནི་བདག་ལྡོངས་ཁྱོད་ལ་ཁྲོས་<line/>
ཤིང་ནོངས་ཆེན་གྱིས། །མངོན་སུམ་ཁྱོད་བཞག་སྤྱན་སྔར་དེ་དག་སོ་སོར་བཤགས་པར་བགྱི། །གང་གི་ཚེ་བདུད་སྡིག་ཅན་གྱིས་ཚིག་སྙན་པས་སངས་རྒྱས་བཅོམ་ལྡན་འདས་ལ་སྐྱབས་<line/>
སུ་སོང་བ་དེའི་ཚེན་བདག་གྲོལ་བ་སྙམ་དུ་ཤེས་སོ། །ཡང་གང་གི་ཚེ་འཁོར་འདི་ནས་བདག་འགྲོའོ། །སྙམ་དུ་བསམ་པ་དེའི་ཚེའང་མགུལ་བ་བཅིང་བ་ལྔས་བཅིངས་པར་བདག་གིས་<line/>
ཤེས་ཏེ། གང་གི་ཚེ་གང་དུའང་འགྲོ་བར་མ་ནུས་པ་དེའི་ཚེ་བཅོམ་ལྡན་འདས་ལ་མགོན་དང༌། སྐྱབས་སུ་སེམས་བསྐྱེད་ནས་ཡང་བདག་ཉིད་གྲོལ་བར་ཤེས་སོ། །ལན་བདུན་གྱི་བར་<line/>
དུ་བདག་བཅིངས་པ་དང་གྲོལ་བར་ཤེས་ཏེ་དེ་ཉིད་དུ་འདུག་གོ །འདུས་པ་རིན་པོ་ཆེ་ཏོག་གི་གཟུངས་ལས། བདུད་བཏུལ་བའི་ལེའུ་ཞེས་བྱ་སྟེ་གསུམ་པའོ།། །།བམ་པོ་<line/>
</page>
<page index="97" id="337B">བཞི་པ༑ གོང་དུ་སྨོས་པའི་བར་དུ་སྟེ། ཉན་ཐོས་ཆེན་པོ་བཞི་པོ་དེ་དག་རྒྱལ་པོའི་ཁབ་ཀྱི་གྲོང་ཁྱེར་ཆེན་པོར་བསོད་སྙོམས་ཀྱི་ཕྱིར་སོད་བ་བདུད་གཞོན་ནུ་དེ་དག་གིས་དགེ་སྦྱོང༌། གླུ་ལོང་ན་<line/>
ཤིག །དགེ་སྦྱོང༌། གར་བྱོས་ཤིག་ཅེས་སྦྱོད་པ་མ་ཡིན་པ་བྱེད་དུ་བཅུག་ནས་ཉན་ཐོས་ཆེན་པོ་དེ་དག་ཀྱང་སྲང་གི་དབུས་ན་རྒྱུག་ཅིང་མྱ་ངན་ལས་འདས་པའི་ལམ་གྱི་ཚིག་དང་ལྡན་པའི་གླུའི་<line/>
དབྱངས་ཀྱིས་གང་གི་ཚེ་ཚིགས་སུ་བཅད་པ་སྨྲས་པ་དེའི་ཚེ་ས་ཆེན་པོ་འདི་རབ་ཏུ་གཡོས་སོ། །སྐད་ཅིག་དེ་ཉིད་ལ་ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་<line/>
ལྡིང་དང༌། མིའམ་ཅི་དང༌། ལྟོ་འཕྱེ་ཆེན་པོ་བརྒྱ་སྟོང་མང་པོ་བཅོམ་ལྡན་འདས་ཀྱི་བསྟན་པ་ལ་དད་པ་རྣམས་གདོང་མཆི་མ་ཅན་གྱིས་འདི་སྐད་ཅེས་སྨྲས་སོ། །ཆོས་ཀྱི་ཁ་ལོ་སྒྱུར་མཆོག་མྱ་<line/>
ངན་མེད་བཞུགས་ཀྱང༌། །རྒྱལ་བའི་བསྟན་པ་འདི་ལྟ་བུ་ཡི་གནས་གྱུར་ཏེ། །ཉན་ཐོས་དེ་དག་ལ་ནི་ཀྱལ་ཀ་དེང་བྱས་པ། །འགྲོ་བ་རྣམས་ཀྱིས་མཐོང་ན་དད་པར་ག་ལ་འགྱུར། །དེ་ནས་ལྷ་དང༌།<line/>
ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མིའམ་ཅི་དང༌། ལྟོ་འཕྱེ་ཆེན་པོ་དང༌། སྲིན་པོ་བྱེ་བ་ཁྲག་ཁྲིག་མང་པོ་གདོང་མཆི་མ་ཅན་གྱིས་བཅོམ་ལྡན་<line/>
འདས་ག་ལ་བ་དེར་ལྷགས་ཏེ་བཅོམ་ལྡན་འདས་ཀྱི་སྤྱན་སྔར་འཁོད་ནས་འདི་སྐད་ཅེས་གསོལ་ཏོ། །ད་ལྟར་བསྟན་པ་འདི་ཡི་གནས། །བཅོམ་ལྡན་འདས་ཀྱིས་ཀུན་གཟིགས་ཏེ། །བསྟན་པའི་<line/>
</page>
<page index="98" id="338A">༄༅། །ཆོ་ག་བསྲུང་སླད་དུ། །ཀུན་མཁྱེན་བཏང་སྙོམས་མ་མཛད་ཅིག་བཅོམ་ལྡན་འདས་ཀྱིས་བཀའ་སྩལ་བ། འདི་ལྟར་ང་ཉིད་དེར་སོང་སྟེ། །བཞོན་དཔུང་བཅས་པའི་<line/>
བདུད་བཏུལ་ལ། །སྐྱེ་བོ་མང་པོ་ཐམས་ཅད་ཀྱང༌། །མྱ་ངན་འདས་གྲོང་འགྲོ་བར་བྱ། །དེ་ནས་བདུད་དེ་དག་ཐམས་ཅད་ཀྱིས་མགྲིན་གཅིག་ཏུ་འདི་སྐད་ཅེས་གསོལ་ཏོ། །བཅོམ་ལྡན་<line/>
འདས༑ མ་གཤེགས་ཅིག །སངས་རྒྱས་བཅོམ་ལྡན་འདས་རྣམས་ཀྱི་སངས་རྒྱས་ཀྱི་ཡུལ་བསམ་གྱིས་མི་ཁྱབ། བདུད་ཀྱི་ཡུལ་བསམ་གྱིས་མི་ཁྱབ། ཀླུའི་ཡུལ་བསམ་གྱིས་<line/>
མི་ཁྱབ༑ ལས་རྣམས་ཀྱི་ལས་ཀྱི་ཡུལ་བསམ་གྱིས་མི་ཁྱབ་བོ། །ཞེས་བཅོམ་ལྡན་འདས་ཀྱིས་བཀའ་མ་སྩལ་ཏམ། ཡུལ་ཐམས་ཅད་ཀྱི་ནང་ན་ནི། སངས་རྒྱས་ཀྱི་ཡུལ་<line/>
ཁྱད་པར་དུ་འཕགས་པའི་མཆོག་ལགས་ཏེ། བཅོམ་ལྡན་འདས་ཀྱིས་གདན་འདི་ལ་བཞུགས་བཞིན་དུ་བདུད་བྱ་བ་ཁྲག་ཁྲིག་རབ་ཏུ་ཕམ་པར་མཛད་པ་དང༌། ཆོས་ཀྱི་ཕུང་པོ་བྱེ་བ་<line/>
ཁྲག་ཁྲིག་རབ་ཏུ་བསྟན་པ་དང༌། ཉོན་མོངས་པའི་རྒྱ་མཚོ་སྐམ་པ་དང༌། ལྟ་བའི་རྒྱ་མོ་དྲལ་བ་དང༌། སེམས་ཅན་བྱེ་བ་ཁྲག་ཁྲིག་ཡེ་ཤེས་ཀྱི་རྒྱ་མཚོ་ལ་གཟུད་པར་སྤྱོད་མོད་ཀྱི།<line/>
འོན་གྱིས་ཀྱང་བཅོམ་ལྡན་འདས་དེང་གི་དུས་ལ་གཤེགས་པའི་མི་རིགས་སོ། །བཅོམ་ལྡན་འདས་ཀྱིས་བཀའ་སྩལ་པ། སེམས་ཅན་གྱི་ཁམས་ན་སེམས་ཅན་ཇི་སྙེད་པ་དེ་དག་<line/>
</page>
<page index="99" id="338B">ཐམས་ཅད་བདུད་དུ་གྱུར་ལ། དེ་དག་རེ་རེའི་བདུད་ཀྱི་སྟོབས་དང༌། བྱིན་གྱི་རླབས་ཀྱང་སའི་རྡུལ་ཕྲ་རབ་ཀྱི་རྡུལ་ཇི་སྙེད་པ་དེ་ཙམ་དུ་གྱུར་ཏེ། དེ་དག་ཐམས་ཅད་ང་ལ་གསད་པར་ཤོམ་<line/>
ཡང་སྤུའི་ཁུང་བུ་གཅིག་ཙམ་ལའང་གནོད་པར་མི་ནུས་སོ། །ངས་ནི། འདི་ན་འདུག་བཞིན་དུ་བདུད་བྱེ་བ་ཁྲག་ཁྲིག་རྣམས་རབ་ཏུ་པ་མ་པར་བྱ་བ་དང༌། གདུལ་བར་ནུས་ཏེ། བདུད་གཡོག་<line/>
དང་བཅས་པ་འདི་ནི། མ་གཏོགས་སོ། །ཡང་ང་ལ་མཆོད་པ་བྱ་བའི་ཕྱིར་བདུད་འདི་དག་གིས་རྒྱལ་པོའི་ཁབ་ཀྱི་གྲོང་ཁྱེར་ཆེན་པོ་ཐམས་ཅད་བདུད་ཀྱི་སྟོབས་དང༌། རྫུ་འཕྲུལ་དང༌། རྣམ་<line/>
པར་འཕྲུལ་པའི་བྱིན་གྱི་རླབས་ཀྱི་བཀོད་པས་བརྒྱན་པས། དེ་དག་ལ་སྙིང་བརྩེ་བའི་ཕྱིར་འགྲོ་བར་བྱ་སྟེ། ཡོངས་སུ་སྤྱོད་དོ། །དེ་ནས་བདུད་དེ་དག་རབ་ཏུ་དགའ་ཞིང་དད་པ་སྐྱེས་ནས་བླ་ན་མེད་<line/>
པ་ཡང་དག་པར་རྫོགས་པའི་བྱང་ཆུབ་ཏུ་དགེ་བའི་རྩ་བའི་ས་བོན་བསྐྱེད་པར་འགྱུར་རོ། །ཇི་ཙམ་ན་གདན་ལས་བཞེངས་པར་བཞེད་པ་དང༌། དེ་ནས་འོད་མའི་ཚལ་སྲུང་བའི་ལྷ་མོ་མཐུ་<line/>
མཛེས་ཞེས་བྱ་བ་དེས་བཅོམ་ལྡན་འདས་ཀྱི་སྤྱན་སྔར་གདོང་མཆི་མ་ཅན་དུ་འདུག་ནས་འདི་སྐད་ཅེས་གསོལ་ཏོ། །བཅོམ་ལྡན་དེ་རིང་གཤེགས་པའི་དུས་མ་ལགས། །གྲོང་ཁྱེར་འདི་<line/>
དག་ཀུན་ནས་བདུད་ཀྱིས་གཏམས། །རེ་རེ་ལ་ཡང་ཤིན་ཏུ་མ་རུངས་པ། །བྱེ་བས་སྨྲ་བའི་སེངྒེ་བསྐོར་ཅིང་མཆིས། །ཞེ་སྡང་རབ་འབར་རྣོ་བའི་མཚོན་ཐོགས་ཏེ། །ཁྱོད་དཀྲོངས་སླད་དུ་འཁྲུགས་<line/>
</page>
<page index="100" id="339A">༄༅། །པའི་སེམས་ཀྱིས་གནས། །མགོན་པོ་རྣམ་པ་ཀུན་ཏུ་དེང་མ་གཤེགས། །འཇིག་རྟེན་རྩ་ལག་བརླགས་པར་མ་བཞུད་ཅིག །གང་གི་ཚེ་བཅོམ་ལྡན་འདས་<line/>
གདན་ལས་བཞེངས་པ་དེའི་ཚེ་གཙུག་ལག་ཁང་གི་ལྷ་མོ་སྣང་བའི་བློ་གྲོས་ཞེས་བྱ་བ་དེས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ནས་འདི་སྐད་ཅེས་གསོལ་ཏོ། །སྡིག་ཅན་<line/>
དག་ནི་ལྔ་སྟོང་པོ། །མཚོན་ཆར་བཅས་པ་མཆིས་པ་ནི། །བསམ་མེད་དེ་དག་ཁྱོད་ལ་བསྔོ། །ཐུབ་ཆེན་དེ་རིང་མ་གཤེགས་ཤིག །གང་གི་ཚེ་བཅོམ་ལྡན་འདས་གཙུག་ལག་ཁང་ནས་<line/>
བྱུང་བ་དེའི་ཆེ་སྨན་གྱི་ལྷ་མོ་གྲུབ་པའི་བློ་གྲོས་ཞེས་བྱ་བ་དེས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ནས་འདི་སྐད་ཅེས་གསོལ་ཏོ། །འཇིག་རྟེན་སྒྲོན་མ་བརླགས་གྱུར་ན། །<line/>
ཀྱི་ཧུད་ཆོས་ཀྱི་ལམ་སྟོར་ཅིང༌། །ཆོས་ཀྱི་ཚུལ་ནི་རབ་ཏུ་འཇིག ། ཆོས་ཀྱི་གྲུ་ཡང་འཇིག་པར་འགྱུར། །འཇིག་རྟེན་ཀུན་ན་རྒྱ་ཆེན་ཆོས་ཀྱི་རོ་ནི་ཉམས་པར་འགྱུར། །འགྲོ་བ་འདིར་ནི་ཉོན་<line/>
མོངས་གཡོ་ཅན་གདུག་པས་ཤིན་ཏུ་གཏམས། །ས་འདི་བདེ་གཤེགས་ཐུབ་པའི་མཆོག་ནི་མ་རུངས་འགྱུར་བ་ལས། །ཇི་ལྟར་ཤིན་ཏུ་འབྱུང་བའི་མཐུ་ནི་བདག་ལ་ཅི་མ་མཆིས། །ཁྱོད་<line/>
བརླག་བགྱི་སླད་འདི་ན་རབ་ཏུ་མི་བཟད་མང་པོ་དག །སྡིག་པའི་ཆོས་ཅན་རལ་གྲི་སྟ་རེ་མཚོན་རྣོན་ཐོགས་ཤིང་མཆིས། །བདེ་བར་གཤེགས་པ་འཇིག་རྟེན་བསྲུང་སླད་བདག་གི་ཚིག་<line/>
</page>
<page index="101" id="339B">གསན་ཏེ། །སྟོབས་བཅུ་གྲུབ་པར་བཞུད་དེ་དེ་རིང་གྲོང་ཁྱེར་མ་གཤེགས་ཤིག །དེ་ནས་བཅོམ་ལྡན་འདས་གཙུག་ལག་ཁང་གི་དང་ར་ནས་བཞུད་པ་དང༌། དེ་ན་ཤིང་གི་ལྷ་མོ་འོད་འཆང་ཞེས་<line/>
བྱ་བ་དེ་སྙིང་རྗེ་སྙིང་བརྩེ་བར་དུ་ཞིང་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ནས་འདི་སྐད་ཅེས་གསོལ་ཏོ། །ཐམས་ཅད་དོན་གྲུབ་ཐུབ་པ་ཡིད་བཞིན་རྫོགས་ཁྱོད་མ་རུངས་གྱུར་ན་<line/>
ནི༑ ༑མགོན་པོ་ཁམས་གསུམ་འདི་དག་དེའུ་རེ་མིག་ནི་སྟོར་བར་འགྱུར། །ནམ་མཁའ་འདི་ལ་སྦྲུལ་གྱི་རྐེད་ཆིངས་རྣོ་བའི་མདའ་དང་མཚོན་ཐོགས་ཤིང༌། །ཁྱོད་དཀྲོངས་སླད་དུ་ཁ་ནས་མེ་<line/>
འབར་རྒྱུ་ཡིད་ནི་དེར་མ་གཤེགས། །དེ་ནས་སྒོ་ཁང་གི་ལྷ་མོ་འོད་ཟེར་ཆུའི་ལྷ་ཞེས་བྱ་བ་དེ་སྒྲ་ཆེར་དུ་ཞིང་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ནས་འདི་སྐད་ཅེས་གསོལ་ཏོ། །<line/>
གྲོང་ཁྱེར་བཟང་པོ་འདི་ན་བྲམ་ཟེར་མིང་བཏགས་སྟོང་ཕྲག་ཉི་ཤུ་པོ། །མདའ་དང་སྤུ་གྲི་མཚོན་ཆ་འབར་བ་ཐོགས་ཏེ་སྙིང་རྗེ་མེད་པར་བལྟ། །གཅིག་པས་གཅིག་མི་བཟད་པ་སྙིང་རྗེ་མེད་པ་སྟོང་<line/>
ཕྲག་ཉི་ཤུ་རྣམས། །ཁྱོད་དཀྲོངས་སླད་དུ་འདི་ན་མཆིས་ཀྱི་གཙང་མའི་ཞལ་ནི་མ་གཤེགས་ཤིག །དེ་ནས་བཅོམ་ལྡན་འདས་སྒོ་ཁང་དུ་བྱོན་པ་དང༌། དེར་རྒྱལ་པོའི་ཁབ་ཀྱི་གྲོང་ཁྱེར་སྲུང་བའི་<line/>
ལྷ་མོ་ཏ་མ་ལའི་སྙིང་པོ་ཞེས་བྱ་བ་དེ་ནམ་མཁའ་ལས་སྒྲ་ཆེར་དུ་ཞིང༌། བཅོམ་ལྡན་འདས་ཀྱི་ཐད་དུ་རིངས་པར་སོང་སྟེ་ཕྱིན་ནས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ཏེ་འདི་<line/>
</page>
<page index="102" id="340A">༄༅། །སྐད་ཅེས་གསོལ་ཏོ། །བཅོམ་ལྡན་ཤུལ་འདི་སེངྒེ་རྔ་མོ་གླང་ཆེན་སྨྱོན་པས་བསྒོར། །དགེ་སློང་རྣམས་ལ་གཙེ་སླད་བདུད་ཀྱིས་རྣམ་མང་གནོད་པ་བགྱིད། །ས་འདིར་<line/>
སྟོན་པ་ཁྱོད་དཀྲོངས་སླད་དུ་མུ་སྟེགས་གཞན་ཡང་བརྩོན། །སྤྲིན་དབྱངས་འོད་འབར་ལྷ་ཀླུ་ཐུགས་བརྩེའི་སླད་དུ་མ་གཤེགས་ཤིག །བཅོམ་ལྡན་བདུད་བཏུལ་ཁྱོད་ཀྱིས་བསྟན་པ་རྣམ་ཞིག་<line/>
དང༌། །སྒྱུ་མ་བགྱིས་པ་མི་མཐུན་གདོང་ཅན་བདུད་མཐོང་ནས། །ལྷ་མི་ཀླུ་དང་མི་འམ་ཅི་ཡི་དབང་པོ་རྣམས། །ཀུན་འདུས་མི་དགའ་སྐྲག་ནས་ཤིན་ཏུ་རྣམ་པར་འཁྲུགས། །དམ་ཆོས་ཆེར་ཞིག་<line/>
པ་དང་འཇིག་རྟེན་འཁྲུགས་གྱུར་དང༌། །ནམ་མཁའ་སྐར་མའི་འོད་སྟོང་ཉི་ཟླ་གྱུར་མཐོང་ནས། །འགྲོ་མཆོག་ཀྱེ་མ་མི་བཟད་ཀླད་པ་དེང་དྲག་རྡོབ། །བདེ་གཤེགས་མ་རུངས་འགྱུར་བར་ཀུན་<line/>
དོགས་ཀྱི་ཧུད་མཆི། །མཐོང་བའི་ཉི་མ་འདི་ཉམས་ཤིང༌། །ཆོས་ཀྱི་སྒྲོན་མ་ཟད་པར་འགྱུར། །རྫོགས་པའི་སངས་རྒྱས་གྲོངས་པས་བརླག །ཆོས་ཀྱི་ཆུ་ཡང་སྐམ་པར་འགྱུར། །དམ་ཆོས་<line/>
སྤྱོད་པ་འཇིག་རྟེན་དུ། །མ་རུངས་འགྱུར་བ་ཉེར་གནས་ཚེ། །མི་དགེ་བ་ཡི་བདུད་རྣམས་ཀྱང༌། །འདི་དག་ཏུ་ནི་འབྱུང་བར་འགྱུར། །དེ་ནས་ལྷ་མོ་དེས་བཅོམ་ལྡན་འདས་ཕྱིར་ལྡོག་པར་མ་<line/>
མཐོང་ནས་གདོང་མཆི་མ་ཅན་གྱིས་ཡང་འདི་སྐད་ཅེས་གསོལ་ཏོ། །ཐུབ་པ་འཇིག་རྟེན་ཀུན་ལ་གཟིགས་སུ་གསོལ། །སྨྲ་མཆོག་དེ་རིང་བརླག་པར་མ་བཞུད་ཅིག །བདག་གི་གྲོང་དུ་མ་<line/>
</page>
<page index="103" id="340B">རུངས་ཁྱོད་གྱུར་ན༑ །འཇིག་རྟེན་གསུམ་གྱིས་རྟག་སྨད་འགྱུར་དུ་མཆི། །འདྲེན་པ་བདག་གི་ཚིག་གསོན་སེམས་ཅན་མཆོག །བདག་གི་གྲོང་དུ་བརླག་པར་དེང་མ་བཞུད། །སེམས་ཅན་ཐུགས་<line/>
བརྩེའི་སླད་དུ་འདིར་གཞེས་ཏེ། །སེམས་ཅན་སྐྱེ་བས་གཙེས་པ་འཇིགས་ཐར་མཛོད། །དམ་པ་བརྙེས་ནས་སྒྲོལ་བར་རབ་འགྱུར་བར། །སྔོན་གྱི་དམ་བཅས་དེ་བཞིན་གཤེགས་པས་<line/>
དགོངས། །སེམས་ཅན་མང་པོ་སྡུག་བསྔལ་དུ་མས་གདུངས། །སྲོག་ཆགས་རྣམས་ཀྱི་གཙོ་བོ་དབུགས་ཕྱུང་ཞིག །སྐུ་མཆོག་བསྐལ་པ་བྱེ་བ་མང་པོར་བཞུགས། །ཀྱེ་མ་འདོད་ལ་ཆགས་པའི་<line/>
བྱིས་པའི་སྡེ། །དེ་རྣམས་ཞི་བགྱིད་སླད་དུ་ཆོས་ལམ་ཤོད། །སྐྱེ་མཆོད་དབང་པོ་དོན་ནི་རང་བཞིན་སྟོང༌། །དེ་ནས་བཅོམ་ལྡན་འདས་སྒོ་ཁང་དུ་གཤེགས་པ་དང༌། དེ་ནས་སའི་ལྷ་མོ་གཟི་<line/>
བརྗིད་ཆེ་བ་གཟི་བརྗིད་ཆེ་བའི་ལྷ་མོ་ཁྲི་དང་ལྷན་ཅིག་སྐྲ་བཤིག་ཅིང་གདོང་མཆི་མ་ཅན་གྱིས་བཅོམ་ལྡན་འདས་ཀྱི་སྤྱན་སྔར་ཐལ་མོ་སྦྱར་ཏེ་འདུག་ནས་འདི་སྐད་ཅེས་གསོལ་ཏོ། །རབ་ཏུ་<line/>
སྦྱིན་ལ་དགོངས་ཤིང་ཁྱོད་ཀྱིས་ནི། །རྒྱ་མཚོ་བཞིན་གཏམས་པ་ཡི་ཁྲག་སྩལ་ཅིང༌། །དབུ་དང་རུས་པ་ཁོར་ཡུག་རི་རབ་ཙམ། །སྤྱན་ཡང་གངྒཱའི་བྱེ་མ་རྙེད་སྩལ་ཏོ། །སྔོན་ནི་རིན་ཆེན་རྣམ་པ་<line/>
སྣ་ཚོགས་དང༌། །སྲས་དང་བཙུན་མོ་གླང་ཆེན་དེ་བཞིན་རྟ། །གནས་དང་གོས་དང་མལ་ཆ་ཟས་སྐོམ་དང༌། །དེ་བཞིན་ནད་པ་དག་ལ་འདོད་སྨན་སྩལ། །རང་བྱུང་མཆོག་རབ་ལ་ནི་མཆོད་པ་<line/>
</page>
<page index="104" id="341A">༄༅། །མཛད༑ ༑ཁྱོད་ཀྱིས་བག་ཡོད་པར་ཡང་ཚུལ་ཁྲིམས་བསྲུངས། །བཟོད་པ་དང་ནི་ཐོས་པ་རྟག་ཏུ་བསྙེན། །ཕར་འཛིན་མར་འཛིན་པ་ཡང་དེ་བཞིན་ནོ། །བྱ་བ་<line/>
དཀའ་པ་དག་ཀྱང་མཐའ་ཡས་སྤྱད། །སེམས་ཅན་དུ་མ་ཉོན་མོངས་ཐར་བར་མཛད། །གང་སྔོན་ཁྱོད་ཀྱིས་སྨོན་ལམ་བཏབ་པ་ནི། །ལམ་མཆོག་སྟོན་པ་སངས་རྒྱས་ཉིད་གྱུར་ཅིག །ཆུ་<line/>
པོ་ཆེན་པོ་ལས་ནི་འགྲོ་བ་བསྒྲལ། །འཇིག་རྟེན་ལ་ཡང་ཤིན་ཏུ་ཆོས་བསྟན་ཏེ། །སྡུག་བསྔལ་མ་ལུས་པར་ནི་བསལ་པར་བྱ། །སེམས་ཅན་མང་པོ་འཇིག་མེད་གྲོང་ཁྱེར་གཟུད། །<line/>
སེམས་ཅན་དེ་དག་དགོས་པ་ཡོངས་རྫོགས་ཤིང༌། །བྱང་ཆུབ་དམ་པ་ལ་ནི་ཤིན་ཏུ་ཁོད། །འདི་ན་ལམ་བོར་སྡིག་པ་སྤྱོད་པ་རྣམས། །ཚུལ་ཁྲིམས་ཐོས་བཤིག་མགོན་པོས་བཟོད་<line/>
པར་མཛོད། །འདི་དག་སྒྲོལ་ཚིག་དམ་བཅས་དགོངས་སུ་གསོལ། །བསྐལ་པ་བྱེ་བ་མང་པོར་ཆོས་བསྟན་ཏེ། །མགོན་པོ་ཆུ་བོ་དག་ལས་འཇིག་རྟེན་སྒྲོལ། །འདི་དག་ཡན་ལག་བརྒྱད་ཀྱི་<line/>
ཆུ་ཡིས་ཁྲུས། །མགོན་པོ་མཆོག་རབ་ཁྱོད་དང་འདྲ་བ་ནི། །འཇིག་རྟེན་གསུམ་པོ་འདི་ན་འགའ་མ་མཆིས། །བདག་གྲོལ་འཇིག་རྟེན་འདི་དག་གྲོལ་བར་མཛད། །སྲིད་གསུམ་རྒྱ་མཚོ་<line/>
ལས་ཀྱང་འགྲོ་བ་སྒྲོལ། །ཁྱོད་ནི་སངས་རྒྱས་འགྲོ་བའི་རྩ་ལག་གཅིག །རྟག་ཏུ་བཞུགས་ཤིང་ཆོས་ནི་བཤད་དུ་གསོལ། །དེ་ནས་བཅོམ་ལྡན་འདས་སྒོ་ཁང་ནས་གཤེགས་པ་དང༌།<line/>
</page>
<page index="105" id="341B">སྐད་ཅིག་དེ་ཉིད་ལ་ལྷ་དང༌། ཀླུ་དང༌། གནོད་སྦྱིན་དང༌། སྲིན་པོ་བྱེ་བ་ཁྲག་ཁྲིག་བརྒྱ་སྟོང་མང་པོ་ནམ་མཁའ་ལ་རྒྱུ་ཞིང་གདོང་མཆི་མ་ཅན་གྱིས་འདི་སྐད་ཅེས་གསོལ་ཏོ། །བདག་ཅག་རྣམས་<line/>
ཀྱིས་བདེ་གཤེགས་སྔོན་མཐོང་བ། །ཞི་བའི་དུས་ལ་ཤིན་ཏུ་སློབ་མ་དུལ། །ཆོས་རྣམས་རྒྱ་ཆེར་སྟོན་པ་མཛད་པ་ན། །དེ་ལ་དེ་ལྟ་བུ་ཡི་བགེགས་མ་བྱུང༌། །སྟོན་པ་འདི་ནི་ཤིན་ཏུ་དུས་<line/>
ངན་ལ༑ ༑རྒྱ་ཆེན་བློ་ཡིས་རང་བྱུང་ཉིད་བརྙེས་ཏེ། །ཐུབ་དབང་འགྲོ་བ་ཡོངས་སྨིན་མཛད་སླད་དུ། །འཇིག་རྟེན་ཉོན་མོངས་བསྒྲིབས་ལ་ཆོས་སྟོན་ཅིང༌། སྨྲ་བའི་སེངྒེ་འདི་ན་བཞུགས་<line/>
བཞིན་དུ། །སྡིག་ཅན་དག་ནི་བྱེ་བ་སྟོང་མང་པོ། །དེ་ལྟར་ཆོས་རྣམས་རབ་ཏུ་འཇིག་པར་བགྱིད། །སངས་རྒྱས་དཔའ་བོ་གྲོང་དུ་དེང་མ་གཤེགས། །དེ་ནས་ལྷ་མོ་གཞན་ཞིག་གིས་<line/>
འདི་སྐད་ཅེས་གསོལ་ཏོ། །སྔོན་གྱི་རྒྱལ་བ་འཇིག་རྟེན་ཕན་བརྩོན་པ། །དེ་དག་ཡུལ་གཅིག་འཁོར་ལོ་བསྐོར་གྱུར་པ། །འདི་ནི་གང་དུ་གཤེགས་པ་དེར་ཡང་བསྐོར། །དེ་རིང་མ་རུངས་<line/>
བར་ནི་གྱུར་ཏ་རེ། །དེ་ནས་ཡང་ལྷ་མོ་གཞན་ཞིག་གིས་འདི་སྐད་ཅེས་གསོལ་ཏོ། །དེད་དཔོན་འདིར་ནི་ཐུགས་རྗེའི་སླད། །ཤིན་ཏུ་སེམས་ཅན་དོན་མཛད་སྤྱད། །དེ་ནི་དེ་རིང་གྲོང་<line/>
ཁྱེར་འདིར། །བརླག་པར་འགྱུར་སྙམ་བདག་རྟོག་གོ །ཡང་དེའི་ཚེ་ལྷ་དང༌། ཀླུ་དང༌། གནོད་སྦྱིན་དང༌། སྲིན་པོ་དང༌། ནམ་མཁའ་ལྡིང་དང༌། མིའམ་ཅི་དང༌། ལྟོ་འཕྱེ་ཆེན་པོ་དང༌།<line/>
</page>
<page index="106" id="342A">༄༅། །ཁྲག་ཁྲིག་བརྒྱ་སྟོང་གདོང་ལ་མཆི་མ་ཟག་ཅིང་ངོམ་ཟུང་ནག་པ་དག་ནམ་མཁའི་ངོས་ཀྱི་ལམ་ལས་བབས་ཏེ་བཅོམ་ལྡན་འདས་ཀྱི་སྤྱན་སྔར་འཁོད་ནས་<line/>
བདག་ཉིད་ལ་རྣམ་པ་མང་པོ་བྱེད་དེ། ལ་ལ་ནི། སྐྲ་འབལ། ལ་ལ་ནི། རྒྱན་འགྲོ་ལ། ལ་ལ་ནི། གདུགས་དང༌། རྒྱལ་མཚན་དང༌། བ་དན་སྙོལ། ལ་ལ་ནི། བདག་ཉིད་ཀྱི་ལུས་ས་ལ་རྡོབ།<line/>
ལ་ལ་ནི༑ བཅོམ་ལྡན་འདས་ཀྱི་ཞབས་ལ་འཛིན། །ལ་ལ་ནི། ཤིན་ཏུ་ཉོན་མོངས་པར་དུ། ལ་ལ་ནི། ལག་པས་བྲང་རྡུང༌། ལ་ལ་ནི། བཅོམ་ལྡན་འདས་ཀྱི་ཞབས་དྲུང་ན་འདུག་ཅིང་སོ་<line/>
བྱ་བཞིན་དུ་འགྲོ་ལྡོག །ལ་ལ་ནི། བཅོམ་ལྡན་འདས་ཀྱི་སྤྱན་སྔར་ཐལ་མོ་སྦྱར་ཏེ་བསྟོད་ཅིང་ཕྱག་འཚལ་བར་བྱེད། ལ་ལ་ནི། བཅོམ་ལྡན་འདས་ལ་མེ་ཏོག་དང༌། བདུག་པ་དང༌།<line/>
སྤོས་དང༌། ཕྲེང་བ་དང༌། གོས་དང༌། འཕྱང་འཕྲུལ་དང༌། གསེར་གྱི་སྐུད་པ་དང༌། མུ་ཏིག་གི་ཕྲེང་བ་དང༌། རས་བཅོས་བུ་དག་མངོན་པར་འཐོར་རོ། །དེ་ནས་ལྷ་གཞན་བྱེ་བ་མང་<line/>
པོས་མགྲིན་གཅིག་ཏུ་སྐད་མཐོན་པོར་འདི་སྐད་ཅེས་གསོལ་ཏོ། །འཇིག་རྟེན་དོན་སླད་འདི་བས་མང་བ་ཡི། །བྱ་བར་དཀའ་བ་ཁྱོད་ཀྱིས་རབ་ཏུ་སྤྱད། །ཟད་པའི་དུས་དེང་འདིར་ནི་ཁྱོད་<line/>
སྐྱེས་ཀྱི༑ ༑བཏང་སྙོམས་མཛོད་ལ་མི་གཤེགས་བཞུགས་སུ་གསོལ། །སྡིག་མེད་ཁྱོད་ཀྱིས་སངས་རྒྱས་མཛད་པ་ཉུང་དུ་མཛད། །ལྷ་དང་མི་རྣམས་དབང་དུ་མཛད་པ་ཤིན་ཏུ་ཉུང༌། །ཤིན་<line/>
</page>
<page index="107" id="342B">ཏུ་ཡུན་རིང་ཆོས་རྣམས་སྟོན་ཅིང་ཁྱོད་བཞུགས་པ། །སྲིད་པ་གསུམ་གྱི་རྒྱ་མཚོ་འདི་ལས་འགྲོ་བ་སྒྲོལ། །དགེ་བའི་ལས་རྣམས་བགྱིད་ཅིང་ས་བོན་ཡོངས་སྨིན་ཏེ། །བདུད་རྩིའི་སྣོད་དུ་གྱུར་<line/>
བའི་སེམས་ཅན་དུ་མ་ལ། །ཁྱོད་ཀྱི་ཐུགས་རྗེ་བསྐྱེད་དེ་སོ་སོར་རབ་སྟོན་ལ། །ཆུ་བོ་ལས་ནི་འཇིག་རྟེན་ཉམ་ཐག་བསྒྲལ་བར་མཛོད། །འགྲོ་བ་དགོན་པའི་དབུས་སོང་འཁྱམས་གྱུར་ཅིང༌། །འཁོར་<line/>
བའི་དགོན་པར་ཤིན་ཏུ་ལམ་སྟོར་བ། །དེ་དག་ལ་ནི་ལམ་མཆོག་སོ་སོར་སྟོན། །འཕགས་པའི་ཆོས་མཆོག་ཚིག་གིས་ཐར་བར་མཛོད། །ཆོས་ཀྱི་འཁོར་ལོ་དམ་པ་གང་བསྐོར་བ། །དེ་ནི་ཁྱོད་ཀྱི་<line/>
ཐུགས་རྗེ་ངོ་མཚར་རྨད། །རླབས་ཆེན་ཐུགས་མངའ་རིང་དུ་བཞུགས་སུ་གསོལ། །འགྲོ་བ་རྣམས་ནི་མགོན་མེད་མ་གྱུར་ཅིག །དེ་ནས་ལྷ་མོ་གཞན་ཞིག་གིས་འདི་སྐད་ཅེས་གསོལ་ཏོ། །རྣམ་<line/>
འདྲེན་བརྒྱ་ལམ་རུངས་གྱུར་ན་ནི། །འཇིག་རྟེན་འདི་ལྟར་མ་ལུས་ལྡོངས་པར་འགྱུར། །ཡན་ལག་བརྒྱད་ལམ་རྣམ་ཐར་གསུམ་གྱི་རྒྱུ། །འདིར་ནི་ཡོང་ཡེ་ཐམས་ཅད་མ་མཆིས་འགྱུར། །བདག་<line/>
ལུས་སེམས་ལས་སྐྱེས་དགེ་ས་བོན་དག །བདག་ཅག་བག་ཡོད་གྱུར་པས་འདིར་བཏབ་སྟེ། །དེ་སླད་བདག་ཅག་བདེ་བ་ཀུན་དང་ལྡན། །བསོད་ནམས་འབྱུང་གནས་འདིར་བརླག་མ་གྱུར་ཅིག །<line/>
ཡང་དེའི་ཚེ་གནས་གཙང་མའི་ལྷ་བྱེ་བ་ཁྲག་ཁྲིག་བརྒྱ་སྟོང་མང་པོ་དག་དེ་ཉིད་དུ་འདུས་པར་གྱུར་ཏེ། དེ་དག་ལ་འདི་སྐད་ཅེས་སྨྲས་སོ། །ས་འདིར་བྱེ་བའི་བདུད་རྣམས་ཉེར་ལྷགས་ཀྱང༌། །ཐུབ་<line/>
</page>
<page index="108" id="343A">༄༅། །པ་རླབས་ཆེན་ཐུགས་མངའ་ནམ་ཡང་ནི། །མ་རུངས་མི་འགྱུར་ཁྱེད་ཅག་མ་འཇིགས་ཤིག །དགེ་བ་འདི་ལ་བདག་ཅག་མངོན་སུམ་གྱུར། །དཔག་ཚད་སུམ་<line/>
ཅུ་དྲུག་ཏུ་མགྱོགས་ཤིང་དྲག་ཤུལ་ལྡན་པས་ཀུན་ཏུ་བསྐོར། །སྣ་བགྲང་རལ་གྲི་མཚོན་རྣོན་རྩུབ་པའི་སྒྲ་མང་འཇིགས་པ་བདུད་ཀྱི་སྡེ། །བྱང་ཆུབ་སྙིང་པོར་ལྷགས་དེ་དེ་དག་འཇིགས་<line/>
ཤིང་བརླགས་གྱུར་ན། །ད་ལྟར་དོན་བརྙེས་གྲགས་པས་ཁྱབ་པ་དེ་ལ་ག་ལ་བགེགས་ཤིག་བྱེད། །དེ་ནས་ལྷ་མོ་གཞན་ཞིག་དུ་ཞིང་འདི་སྐད་ཅེས་སྨྲས་སོ། །སྔོན་བྱུང་བ་ནི་བདུད་ཀྱི་<line/>
སྡེ་གཅིག་ཡིན་ཏེ་དེ་དག་དཔུང་མི་ཆེ། །འདི་ནི་བྱེ་བ་ཁྲག་ཁྲིག་བདུད་ཀྱི་སྡེ་སྟེ་ཤིན་ཏུ་དཔུང་ཆེ་བས། །འཇིག་རྟེན་རྣམ་པར་འདྲེན་པ་འདི་ནི་བརླག་པར་འགྱུར་དུ་རབ་ཏུ་དོགས། །དེ་བརླགས་<line/>
ན་ནི་འཇིག་རྟེན་འདི་དག་ཤིན་ཏུ་སྣང་མེད་འཁྱམས་པར་འོང༌། །དེ་ནས་བརྒྱ་བྱིན་དང༌། ཚངས་པ་དང༌། འཇིག་རྟེན་སྐྱོང་བ་དེ་དག་གིས་བཅོམ་ལྡན་འདས་ཀྱི་ཞབས་གཉིས་ལ་འཇུས་ནས་འདི་སྐད་<line/>
ཅེས་གསོལ་ཏོ། །བློ་ཞན་བདག་ཅག་གི་ནི་ཚིག་གསན་ཏེ། །དགེ་བ་བཞུགས་ཤིང་གཙོ་བོ་ཐུགས་རྗེ་ཅན། །ལྷ་མང་བྱེ་བ་མྱ་ངན་ཆེན་པོས་གདུངས། །དེ་ལ་ཆོས་ཀྱི་བཅུད་ཀྱིས་ད་གཏོར་<line/>
ཅིག །དེ་ནས་བཅོམ་ལྡན་འདས་ཀྱིས་ཐམས་ཅད་དང་ལྡན་པའི་འཁོར་དེ་ལ་བྱམས་པ་ཡངས་པའི་སྤྱན་གྱིས་གཟིགས་ནས་དེ་དག་ཤིན་ཏུ་དབུགས་དབྱུང་བའི་ཕྱིར་ཚངས་པའི་དབྱངས་ཀྱིས་<line/>
</page>
<page index="109" id="343B">འདི་སྐད་ཅེས་བཀའ་སྩལ་ཏོ། །དེང་ཁྱོད་མ་འཇིགས་ཁྱེད་ནི་མ་སྐྲག་ཅིག །བདུད་རྣམས་ཐམས་ཅད་བཞོན་བཅས་གཅིག་ཅར་དུ། །ཚོགས་ཀྱང་སྤུ་གཅིག་སྐྲག་པར་མི་ནུས་ན། །ང་ཡི་ལུས་ཀུན་ལ་<line/>
ནི་སྨོས་ཅི་དགོས། །དེང་ནི་འཇིག་རྟེན་ཐམས་ཅད་དབུགས་ཕྱུང་སྟེ། །ང་ཡིས་རྟག་ཏུ་ས་འདིར་ཆོས་བཤད་དོ། །ལམ་རྣམས་སྟོར་བ་ལ་ནི་ང་ཉིད་ཀྱིས། །དྲི་མ་མེད་པ་ཡང་དག་ལམ་བསྟན་<line/>
བྱ༑ ༑ངས་སྔོན་བྱ་བ་དཀའ་བ་མང་པོ་བྱས། །ཟས་དང་སྐོམ་ཡང་ཤིན་ཏུ་རྒྱ་ཆེར་བྱིན། །གནས་དང་སྨན་ཡང་མི་ཉུང་སྦྱིན་བྱིན་པས། །ང་ལ་དེང་སུ་གནོད་པར་བྱེད་པར་ནུས། །ངས་ནི་རྟ་<line/>
དང་གླང་ཆེན་ཤིང་རྟ་དང༌། །ལྷབ་ལྷུབ་འཕྱང་འཕྲུལ་དག་གི་རྒྱན་རྣམས་དང༌། །བྲན་ཕོ་བྲན་མོ་གྲོང་རྡལ་ཡུལ་འཁོར་བཏང༌། །ང་ལ་སུ་ཞིག་གནོད་པར་བྱེད་པར་ནུས། །ཆུང་མ་བུ་ཕོ་བུ་<line/>
མོ་བྲན་མང་དང༌། །ཡིད་འོང་དབང་ཕྱུག་ས་སྟེང་རྒྱལ་པོའི་རིགས། །སེམས་ཅན་རྣམས་ལ་ཕན་ཕྱིར་ངས་བྱིན་རློབ། །ང་ལུས་དེ་རིང་ཅི་ཕྱིར་འཇིག་པར་འགྱུར། །མགོ་དང་སྣ་དང་རྣ་བ་མིག་<line/>
གཉིས་དང༌། །ལུས་དང་པགས་པ་ཁྲག་དང་རྐང་ལག་བཅས། །ང་ཡི་སྲོག་ཀྱང་ལུས་ཅན་རྣམས་ལ་བཏང༌། །སུ་ཞིག་ང་ལ་འཚེ་བར་བྱེད་པར་ནུས། །ངས་ནི་སངས་རྒྱས་བྱེ་བ་རབ་མང་ལ། །<line/>
གུས་ལྡན་བདག་གི་ལག་ནས་ཤིན་ཏུ་མཆོད། །རྟག་ཏུ་ཚུལ་ཁྲིམས་ཐོས་དང་བཟོད་ལ་དགའ། །ང་ལ་སུ་ཞིག་རླག་པར་བྱེད་པར་ནུས། །ངས་སྔོན་ཤིན་ཏུ་བྱ་དཀའ་མང་པོ་རྣམས། །མཉམ་<line/>
</page>
<page index="110" id="344A">༄༅། །པར་བཞག་པས་རབ་ཏུ་ང་ཡིས་བྱས། །ལུས་ཀུན་བཅད་ཀྱང་ང་ལ་འཁྲུག་མེད་ན། །ང་ལ་རྣམ་པར་འཚེ་བ་སུ་ཞིག་ནུས། །ཉོན་མོངས་ངས་བརྟུལ་ངེས་པར་ང་<line/>
སངས་རྒྱས། །སེམས་ཅན་ཐམས་ཅད་ལ་ནི་བྱམས་སེམས་ལྡན། །ཁྲོ་མེད་ཁ་དོག་ཐ་བ་ང་ལ་མེད། །ང་ཡི་མདུན་ན་དེ་རིང་སུ་ཞིག་ནུས། །ངས་ནི་བདུད་ཀྱི་དཔུང་རྣམས་ཚོགས་<line/>
པ་བཏུལ། །ངས་ནི་བདུད་མང་བྱེ་བ་ཕམ་པར་བྱས། །ཁྱེད་ཀུན་རྣམ་པར་ཐར་པར་ངེས་པར་བྱ། །གྲོང་དུ་ཅི་ཕྱིར་མི་འགྲོ་མ་འཇིགས་ཤིག །སེམས་ཅན་དོན་ཕྱིར་ཕྱོགས་བཅུ་འདི་<line/>
དག་ན༑ ༑སངས་རྒྱས་ལ་ལ་གང་དག་བཞུགས་པ་རྣམས། །སངས་རྒྱས་ཀུན་དང་བྱང་ཆུབ་སེམས་དཔའ་ཡང༌། །རྫུ་འཕྲུལ་ཆེན་པོ་རྣམས་ནི་ཀུན་ན་བསགས། །ཞིང་རྣམས་<line/>
མཐའ་དག་རབ་ཏུ་གང་བར་བྱ། །བསོད་ནམས་ཡེ་ཤེས་དག་གིས་གནས་པར་བྱ། །སངས་རྒྱས་དེ་དག་ཚུལ་བཅས་ཀུན་གནས་པས། །སངས་རྒྱས་དག་གི་དགོངས་པའི་མཛད་<line/>
པ་བྱ༑ ༑ཡང་དེའི་ཚེ་ལྷ་དང༌། ཀླུ་དང༌། གནོད་སྦྱིན་དང༌། སྲིན་པོ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མིའམ་ཅི་དང༌། ལྟོ་འཕྱེ་ཆེན་པོ་དང༌། མི་དང༌། མི་མ་ཡིན་པ་བྱེ་བ་<line/>
ཁྲག་ཁྲིག་བརྒྱ་སྟོང་གྲངས་མེད་དཔག་ཏུ་མེད་པ་དག་གིས་བཅོམ་ལྡན་འདས་ལ་ལེགས་སོ། །ཞེས་བྱ་བ་གསོལ་ནས་འདི་སྐད་ཅེས་སྨྲས་སོ། །ངོ་མཚར་རྨད་དུ་བྱུང་བའི་གྲངས་མེད་པའི་<line/>
</page>
<page index="111" id="344B">བརྩོན་འགྲུས་དང་ལྡན་པ་ལ་ཕྱག་འཚལ་ལོ། །ངོ་མཚར་ཆེན་པོ་རྨད་དུ་བྱུང་བ་གྲངས་མེད་པའི་བརྩོན་འགྲུས་དང་ལྡན་པའི་སངས་རྒྱས་བཅོམ་ལྡན་འདས་ལ་ཕྱག་འཚལ་ལོ། །ཕྱག་འཚལ་<line/>
ལོ༑ ༑བཅོམ་ལྡན་འདས་ཀྱིས་ལྷ་དང་བཅས་པའི་འཇིག་རྟེན་དབུགས་ཕྱུང་ངོ༌། །བཅོམ་ལྡན་འདས་ཀྱིས་བདུད་ཀྱི་ཕྱོགས་ཕམ་པར་མཛད་དོ། །སེམས་ཅན་རྣམས་ཀྱི་མཚམས་སྦྱོར་བའི་<line/>
ཉོན་མོངས་པའི་རྙོག་པ་བསལ་ཏོ། །སེམས་ཅན་རྣམས་ཀྱི་ང་རྒྱལ་གྱི་རི་རབ་ཏུ་བསྙིལ་ཏོ། །སྐྱེ་བའི་ཤིང་ལྗོན་པ་བཅད་དོ། །འཆི་བདག་གི་ཉི་མ་ཕྱེ་མར་བརླགས་སོ། །མ་རིག་པའི་མུན་པ་<line/>
བསལ་ཏོ། །གཞན་མུ་སྟེགས་ཅན་རབ་ཏུ་དད་པར་བསྒྱུར་ཏོ། །ཆུ་བོ་བཞི་བསྐམས་སོ། །ཆོས་ཀྱི་སྒྲོན་མ་རབ་ཏུ་འབར་བར་མཛད་དོ། །བྱང་ཆུབ་ཀྱི་ལམ་སྟོན་ཏོ། །བཟོད་པ་དང་དེས་<line/>
པ་ལ་བཙུད་དོ། །བསམ་གཏན་གྱི་བདེ་བ་ལ་རྩེར་སྩལ་ཏོ། །འཕགས་པའི་བདེན་པ་བཞི་ཁོང་དུ་ཆུད་པར་མཛད་དོ། །སྟོན་པ་བཅོམ་ལྡན་འདས་ཐུགས་རྗེ་ཆེན་པོ་མངའ་བས་ལྷ་དང་བཅས་<line/>
པའི་འཇིག་རྟེན་སྐྱེ་བའི་རྒྱ་མཚོ་ལས་བསྒྲལ་ཏོ། །སེམས་ཅན་རྣམས་འཇིགས་པ་མ་མཆིས་པའི་གྲོང་ཁྱེར་དུ་རབ་ཏུ་བཙུད་དོ། །དེ་ནས་ལྷ་དང༌། མི་དེ་དག་གིས་བདུག་པ་དང༌། མེ་ཏོག་<line/>
དང༌། སྤོས་དང༌། ཕྲེང་བ་དང༌། བྱུག་པ་དང༌། ལྷབ་ལྷུབ་དང༌། རྒྱན་སྣ་ཚོགས་ཀྱིས་བཅོམ་ལྡན་འདས་ལ་མངོན་པར་མཆོད་ནས་བཅོམ་ལྡན་འདས་ཀྱི་ཕྱིར་ལམ་དེ་ཕྱག་དར་བྱས་སོ། །ལྷའི་<line/>
</page>
<page index="112" id="345A">༄༅། །གོས་དང༌། མེ་ཏོག་དང༌། ལྷའི་རས་བཅོས་བུས་ཀུན་ཏུ་གཡོགས་སོ། །ལྷའི་མེ་ཏོག་མནྡཱ་ར་བ་དང༌། མནྡཱ་ར་བ་ཆེན་པོ་དང༌། པ་རུ་ཤ་ཀ་དང༌། པ་རུ་ཤ་ཀ་ཆེན་<line/>
པོ་དང༌། མཉྫུ་ཤ་ཀ་དང༌། མཉྫུ་ཤ་ཀ་ཆེན་པོ་དང༌། མདོག་མཛེས་དང༌། མདོག་མཛེས་ཆེན་པོ་དང༌། རོ་ཙ་ན་དང༌། རོ་ཙ་ན་ཆེན་པོ་དང༌། ཨུཏྤ་ལ་དང༌། ཀུ་མུ་ད་དང༌། པདྨས་ཀུན་ཏུ་<line/>
གཡོགས་སོ། །གང་དུ་བཅོམ་ལྡན་འདས་ཀྱི་ཞབས་གཉིས་འདོར་བའི་ལམ་དེའི་ངོས་གཉིས་སུ་ལྷའི་རིན་པོ་ཆེ་སྣ་བདུན་གྱི་ཤིང་ལྗོན་པ་མངོན་པར་སྤྲུལ་ཏེ་ལྷའི་རས་བཅོས་བུ་དང༌།<line/>
མུ་ཏིག་གི་ཕྲེང་བ་དང༌། ལག་རྒྱན་དང༌། རྣ་རྒྱན་དང༌། མགོའི་རྒྱན་གྱིས་རབ་ཏུ་བརྒྱན་ཏོ། །ཤིང་དེ་དག་གི་བར་བར་དུ་ལྷའི་རྫིང་བུ་གྲང་ཞིང་ཞིམ་པའི་ཆུ་དྭངས་ཤིང་རྙོག་པ་མེད་ལ་ཡན་<line/>
ལག་བརྒྱད་དང་ལྡན་པའི་ཆུས་ཀུན་ཏུ་གང་པ་ཁོ་ར་ཁོར་ཡུག་ཏུ་རིན་པོ་ཆེ་སྣ་བདུན་གྱིས་བརྒྱན་པ་དག་སྤྲུལ་ཏེ། བར་སྣང་ལའང་རིན་པོ་ཆེ་སྣ་བདུན་གྱི་གདུགས་དང༌། རྒྱལ་མཚན་<line/>
དང༌། བ་དན་དང༌། གསེར་གྱི་སྐུད་པ་དང༌། མུ་ཏིག་གི་ཕྲེང་བ་བཟུང་ཞིང་གསེར་གྱི་ཕྱེ་མ་དག་གི་ཆར་ཡང་ཕབ་བོ། །དངུལ་དང་བཻ་ཌཱུཪྻའི་ཕྱེ་མ་དང༌། ཨ་ག་རུ་དང༌། རྒྱ་སྤོས་དང༌།<line/>
དུས་ཀྱི་རྗེས་སུ་འབྲང་བ་དང༌། ཏ་མ་ལའི་འདབ་མའི་ཆར་ཡང་རབ་ཏུ་ཕབ་བོ། །གོ་ཤིཪྴ་དང༌། ཙནྡན་སྦྲུལ་གྱི་སྙིང་པོའི་ཕྱེ་མའི་ཆར་ཡང་ལམ་དེར་ཕབ་བོ། །ལྷའི་རྒྱན་སྣ་ཚོགས་<line/>
</page>
<page index="113" id="345B">གསེར་གྱི་སྐུད་པ་དང༌། མུ་ཏིག་གི་ཕྲེང་བ་དང༌། ནོར་བུ་དང༌། མུ་ཏིག་དག་གིས་ཀྱང་ནམ་མཁའི་དཀྱིལ་ཐམས་ཅད་བརྒྱན་ཏོ། །གྲོང་ངམ། གྲོང་ཁྱེར་གྱི་ཕྱི་རོལ་ནའང་ལྷ་དང་མི་རྣམས་<line/>
བཅོམ་ལྡན་འདས་ལ་མཆོད་པའི་ཕྱིར་ལམ་མཛེས་པར་བྱེད་དོ། །གྲོང་ཁྱེར་གྱི་ནང་ན་བདུད་དམ་བདུད་ཀྱི་འཁོར་རྣམས་ཀྱིས་ཀྱང་བཅོམ་ལྡན་འདས་ལ་མཆོད་པ་བྱ་བའི་ཕྱིར་བཀོད་པ་དག་<line/>
བཀོད་པ་བྱས་སོ། །དེ་ནས་དེའི་ཚེ་བཅོམ་ལྡན་འདས་དཔའ་བར་འགྲོ་བ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་ཏིང་ངེ་འཛིན་དེ་ལ་སྙོམས་པར་ཞུགས་བཞིན་དུ་ལམ་དུ་<line/>
གཤེགས་སོ། །ཡང་དེའི་ཚེ་བཅོམ་ལྡན་འདས་སྐུའི་གཟུགས་དང༌། རྟགས་དང༌། སྤྱོད་ལམ་རྣམ་པ་སྣ་ཚོགས་ཀྱིས་ལམ་དེར་ཞུགས་ཏེ། དེ་ན་སེམས་ཅན་གང་དག་ཚངས་པ་ལ་དད་ཅིང་<line/>
ཚངས་པས་འདུལ་བ་དེ་དག་གིས་ནི། བཅོམ་ལྡན་འདས་ཚངས་པའི་གཟུགས་སུ་ལམ་ནས་གཤེགས་པར་མཐོང་བ་ནས་གང་དག་བརྒྱ་བྱིན་གྱིས་འདུལ་བའི་བར་དང༌། གང་དག་སྲེད་<line/>
མེད་ཀྱི་བུས་འདུལ་བ་དང༌། གང་དག་དབང་ཕྱུག་ཆེན་པོས་འདུལ་བ་དང༌། གང་དག་རྒྱལ་ཆེན་བཞིའི་རིས་ཀྱིས་འདུལ་བ་དང༌། གང་དག་འཁོར་ལོས་བསྒྱུར་བས་འདུལ་བ་དང༌། གང་<line/>
དག་ཁམས་ཀྱི་རྒྱལ་ཕྲན་གྱིས་འདུལ་བ་དང༌། གང་དག་རྫུ་འཕྲུལ་ཆེན་པོས་འདུལ་བ་དང༌། གང་དག་དགེ་སྦྱོང་གིས་འདུལ་བ་དང༌། གང་དག་གཞོན་ནུས་འདུལ་བ་དང༌། གང་དག་བུད་མེད་<line/>
</page>
<page index="114" id="346A">༄༅། །ཀྱིས་འདུལ་བ་དང༌། གང་དག་སེངྒེས་འདུལ་བ་དང༌། གང་དག་གླང་པོ་ཆེས་འདུལ་བ་དང༌། གང་དག་ལྷས་འདུལ་བ་དང༌། གང་དག་ཀླུས་འདུལ་བ་དང༌། གང་<line/>
དག་ལྷ་མ་ཡིན་གྱིས་འདུལ་བ་ནས་གང་དག་རི་བོང་ལ་དད་ཅིང་རི་བོང་གིས་འདུལ་བའི་བར་དེ་དག་གིས་བཅོམ་ལྡན་འདས་རི་བོང་གི་གཟུགས་དང༌། རྟགས་དང༌། སྤྱོད་ལམ་གྱིས་ལམ་<line/>
ནས་གཤེགས་པར་མཐོང་ངོ༌། །སེམས་ཅན་གང་དག་སངས་རྒྱས་ཀྱིས་འདུལ་བ་དེ་དག་གིས་ནི། བཅོམ་ལྡན་འདས་སངས་རྒྱས་ཀྱི་གཟུགས་དང༌། རྟགས་དང༌། སྤྱོད་ལམ་གྱིས་ལམ་<line/>
ནས་གཤེགས་པར་མཐོང་སྟེ། སེམས་ཅན་དེ་དག་ཐམས་ཅད་ཀྱང་ཐལ་མོ་སྦྱར་ནས་མངོན་པར་བསྟོད་ཅིང་ཕྱག་བཙལ་ཏེ་ཞབས་འབྲིང་དུ་འབྲང་ཞིང་དོང་ངོ༌། །ཡང་དེའི་ཚེ་གངས་ཀྱི་རི་<line/>
དང་ཉེ་བ་ན་གནས་པ་དྲང་སྲོང་སྐར་མ་ལ་དགའ་བ་ཞེས་བྱ་བ་བདུད་སྡིག་ཅན་གྱིས་བཏང་ནས་དེ་གཡོག་ལྔ་བརྒྱ་དང་རྒྱལ་པོའི་ཁབ་ཀྱི་གྲོང་ཁྱེར་ཆེན་པོའི་སྒོའི་དྲུང་ན་སྡོད་པས་བཅོམ་ལྡན་<line/>
འདས་དྲང་སྲོང་གི་གཟུགས་དང༌། རྟགས་དང༌། ཁ་དོག་དང༌། དབྱིབས་དང༌། སྤྱོད་ལམ་དང༌། བཀོད་པ་དེ་ལྟ་བུས་ལམ་ནས་གཤེགས་ཤིང་ལྷ་བྱེ་བ་ཁྲག་ཁྲིག་བརྒྱ་སྟོང་མང་པོ་མཆོད་<line/>
པ་བྱེད་པར་བརྩོན་པར་མཐོང་སྟེ། མཐོང་ནས་ཀྱང་དེ་འདི་སྙམ་དུ་སེམས་སོ། །བདེན་པར་འདི་ནི། དྲང་སྲོང་ཆེན་པོ་མཐུ་ཆེ་ཞིང་མཆོད་པར་འོས་པ་སྟེ། ལྷ་དང༌། མིས་མཆོད་པར་<line/>
</page>
<page index="115" id="346B">སྣང་ངོ༌། །འདིའི་ལུས་ཐམས་ཅད་ཀྱང་བསོད་ནམས་ཀྱི་མཚན་གྱིས་བརྒྱན་ཏེ། མཁས་ཤིང་སློབ་དཔོན་ཡིན་པར་ཤེས་སོ། །བདག་ཅག་གཉིས་གང་རྒན། གང་མཁས་པ་དེ་ལ་ངས་<line/>
ཇི་ལྟར་བརྟག་སྙམ་སྟེ། དེ་ནས་ཡང་འདི་ལྟར་བདག་གིས་མདུན་བསུ་ལ། འདི་ལ་རིགས་དང༌། རུས་དང༌། གནས་དང༌། བརྟུལ་ཞུགས་ཀུན་དྲིའོ། །སྙམ་དུ་སེམས་སོ། །དེ་ནས་དྲང་སྲོང་<line/>
སྐར་མ་ལ་དགའ་བས་བདག་གི་འཁོར་ལ་བལྟས་ནས་འདི་སྐད་ཅེས་སྨྲས་སོ། །ཐོས་ལྡན་ཡིད་འཐད་བརྟུལ་ཞུགས་ཆེ་འཛིན་མཆོད་པའི་རིགས་པར་སྣང༌། །ཡེ་ཤེས་ཆོས་དོན་ལྡན་<line/>
ཞིང་ཐུབ་མཆོག་བཟོད་འདི་ལམ་རབ་མཁྱེན། །ཁྱེད་ཅག་ཐམས་ཅད་འདི་ལ་གུས་པར་མཆོད་ཆེན་ཡང་དག་སྦྱོར། །ཡོན་ཏན་ལྡན་པ་འདི་ལས་འཁོར་མཐར་འགྲོ་བའི་ལེགས་<line/>
བཤད་མཉན། །དེ་ནས་བྲམ་ཟེའི་ཁྱེའུ་དེ་དག་ཐམས་ཅད་ཀྱིས་མགྲིན་གཅིག་ཏུ་མཁན་པོ། དེ་བཞིན་དུ་བགྱིའོ། །ཞེས་སྨྲས་སོ། །དེ་ནས་དྲང་སྲོང་སྐར་མ་ལ་དགའ་བ་གཡོག་<line/>
དང་བཅས་པས་བཅོམ་ལྡན་འདས་ག་ལ་བ་དེར་སོང་སྟེ་ཕྱིན་ནས་བཅོམ་ལྡན་འདས་ཀྱི་སྤྱན་སྔར་ཐལ་མོ་སྦྱར་ཏེ་འདུག་ནས་འདི་སྐད་ཅེས་གསོལ་ཏོ། །ཁྱེད་སུ་ཞིག །བཅོམ་ལྡན་<line/>
འདས་ཀྱིས་བཀའ་སྩལ་པ། ང་ནི། བྲམ་ཟེའོ། །གསོལ་པ། གདུང་རུས་ཅི། བཀའ་སྩལ་པ། ངའི་རུས་ནི། གཽ་ཏ་མའོ། །གསོལ་པ། ཁྱོད་ཀྱི་བརྟུལ་ཞུགས་ཅི། བཀའ་སྩལ་པ།<line/>
</page>
<page index="116" id="347A">༄༅། །ངའི་བརྟུལ་ཞུགས་ནི། རྣམ་པར་ཐར་པ་གསུམ་མོ། །གསོལ་པ། ཁྱོད་ཀྱི་སྤྱོད་པ་ཅི། བཀའ་སྩལ་པ། ང་ནི། ཡང་དག་པའི་མཐའ་དེ་བཞིན་ཉིད་ལ་སྤྱོད་དོ། །<line/>
གསོལ་པ། ཁྱོད་རབ་ཏུ་བྱུང་ནས་ཇི་སྲིད་ལོན། བཀའ་སྩལ་པ། མ་རིག་པ་བྱུང་ནས་ཇི་སྲིད་ལོན་པ་ང་རབ་ཏུ་བྱུང་ནས་ཀྱང་དེ་སྲིད་ལོན་ནོ། །གསོལ་པ། དྲང་སྲོང་ཆེན་པོ། །སྐར་<line/>
མའི་བཤད་པ་ལུང་བསྟན་པའི་རིག་པ་གསུང་ངམ། བཅོམ་ལྡན་འདས་ཀྱིས་བཀའ་སྩལ་པ། སྒྲོ་བཏགས་པ་མེད་པར་མཉམ་པ་ཉིད་དུའོ། །འདི་ནི། འཇིག་རྟེན་གྱི་ཤེས་པ་སྟེ།<line/>
དེ་ལ་སྙིང་པོ་ཅི་ཞིག་ཡོད། དྲང་སྲོང་གིས་གསོལ་པ། མཁས་པ་རྣམས་དགའ་བར་བགྱིད་པའོ། །བཅོམ་ལྡན་འདས་ཀྱིས་བཀའ་སྩལ་པ། སྐར་མའི་གནས་གང་ཡིན། དྲང་<line/>
སྲོང་གིས་གསོལ་པ། གང་ཟླ་བ་དང༌། ཉི་མ་བརྟེན་ཅིང་རྗེས་སུ་རྒྱུ་བའི་རྒྱུ་སྐར་ཉི་ཤུ་རྩ་བརྒྱད་བརྗོད་པ་འདི་དག་གོ། དེ་ལ་མཛུབ་ནི། སོར་བརྒྱད་ཀྱི་ཚད་དེ། མཛུབ་དེའི་<line/>
ཚད་ཀྱིས་ལུས་ལ་སྲིད་དུ་མཛུབ་བཅུ་གཉིས་པར་རིག་པར་བགྱིའོ། །ཀླད་པའི་སྤྱི་བོ་ལ་མཛུབ་གང་དང༌། རྐང་པའི་མཐིལ་ལ་མཛུབ་གང་སྟེ། མཛུབ་བཅུ་བཞི་ནི། སྐར་མ་<line/>
རྣམས་ཀྱི་གནས་སོ། །གང་དེ་དག་ན་གདའ་བ་ནི། རྣམ་པ་གཞན་དུ་མི་འགྱུར་ཏེ། སྐར་མ་གང་དང་གང་ལ་བཅས་པ་དེ་དང༌། དེ་དག་ན་གདའོ། །ཡང་གང་ཞེ་ན། དེ་བཤད་པར་བགྱི་<line/>
</page>
<page index="117" id="347B">ཡི་ཐུབ་པ་ཆེན་པོ་གསོན་ཅིག །སྨིན་དྲུག་ལ་ནི་སུ་བཙས་པ། །དེ་ཡི་གདོང་གི་སོར་བཞི་ན། །གཡས་ཕྱོགས་ན་ནི་སྨེ་བ་མཆིས། །སྤུ་ཅན་ནག་ལ་མདོག་ཀྱང་དམར། །ལོངས་སྤྱོད་བདོག་ཅིང་<line/>
གྲགས་དང་ལྡན། །མཁས་ཤིང་རབ་ཏུ་དཔལ་འབར་ཏེ། །སྨིན་དྲུག་ལ་ནི་སྐྱེས་པ་ཡི། །མཚན་མ་ཉིད་ནི་དེ་ལགས་སོ། །གང་ཞིག་ལ་ནི་སོར་བཞི་ན། །སྨེ་བ་འདི་ཉིད་གདའ་བ་དེ། །སྣར་<line/>
མ་ལ་ནི་སྐྱེས་པ་སྟེ། །ཤེས་ཤིང་རྟག་ཏུ་ཆོས་ལ་དགའ། །མཁས་ལ་ལོངས་སྤྱོད་ཕུན་སུམ་ཚོགས། །རྣམ་པ་ཀུན་ཏུ་མཛེས་དང་ལྡན། །དཔའ་ཞིང་རྒྱལ་བ་ཕུན་སུམ་ཚོགས། །དགྲ་རྣམས་<line/>
རྟག་པར་རབ་ཏུ་འཇོམས། །མགུལ་བ་ཡི་ནི་མཛུབ་ཕྱེད་ན། །གང་ལ་ཚིག་པ་འདྲ་གདའ་བ། །དེ་ནི་མགོ་ལ་སྐྱེས་པ་སྟེ། །དཔའ་ཞིང་ལོངས་སྤྱོད་ལྡན་པའོ། །མཛུབ་ཀྱི་ཕྱེད་པོ་གཉིས་པ་<line/>
ལ༑ ༑གཡོན་པ་སྐྱེ་བ་གང་མཆིས་པ། །ལག་ལ་སྐྱེས་པ་ཁྲོ་བ་སྟེ། །དེ་ནི་བླུན་ཞིང་ལོངས་སྤྱོད་བདོག །མཚན་ཁུང་གཡོན་ན་སྨེ་ནག་མཆིས། །ནབས་སོ་ལ་ནི་སྐྱེས་པ་སྟེ། །ནོར་དང་འབྲུ་<line/>
རྣམས་འབྱོར་བར་འགྱུར། །དེ་ནི་ཤེས་པའི་རྒྱུ་ཡང་ཆུང༌། །ཇི་ལྟར་ཁྱོད་ནི་རྒྱལ་ལ་སྐྱེས། །མཚན་མཆོག་དག་ནི་རབ་ཏུ་གདའ། །ཕྱག་གི་མཐིལ་ན་འཁོར་ལོ་ནི། །ཉི་མ་ལྟ་བུར་རབ་ཏུ་<line/>
མཛེས༑ ༑དབུ་སྐྲ་དག་ནི་ཐམས་ཅད་ཀྱང༌། །གྱེན་དུ་གཡས་འཁྱིལ་ལེགས་པར་མཆིས། །སྐུ་ནི་ཆུ་ཞེང་གབ་པ་སྟེ། །འདྲེན་པ་ཁྱེད་ཀྱིས་ཉོན་མོངས་ཐུལ། །ཚིག་འདྲ་གང་གི་སྙིང་ག་མཆིས།།<line/>
</page>
<page index="118" id="348A">༄༅། །སྐག་ལ་སྐྱེས་ཏེ་འཐབ་མོ་སྲེད། །ཚུལ་ཁྲིམས་འཆལ་ཞིང་འགྲོགས་མི་བདེ། །དེ་ནི་གཡེམ་ལ་དགའ་བའོ། །འོག་གམ་བྲང་ངམ་རྒྱ་བ་ཅིག་ན། །གང་ལ་བྱི་སྲན་འདྲ་<line/>
བ་གདའ། །མཆུ་ལས་སྐྱེས་ཏེ་ནོར་དང་ལྡན། །བཙུན་ཞིང་ཆོས་དང་ལྡན་པའི་མི། །ལྟེ་བ་གཡས་གཡོན་གཉིས་ཀ་ན། །གང་ལ་རྨེ་འདྲ་གདའ་བ་ནི། །དེ་ནི་གྲེ་ལ་སྐྱེས་པ་སྟེ། །སེར་སྣ་ཆེ་ཞིང་<line/>
ཚེ་ཡང་ཐུང༌། །ལྟེ་བ་མན་ཆད་སོར་བཞིན། །གང་ལ་སྨེ་བ་རབ་གདའ་བ། །སྦོ་ལ་དེ་སྐྱེས་ལོངས་སྤྱོད་ཅན། །ཁྲིམས་ལྡན་ཤི་འཕོས་མཐོ་རིས་མཆི། །མེ་བཞི་ལ་ནི་སྐྱེས་པ་དག །སྨེ་བ་<line/>
དམར་པོ་ཆུ་སོར་གདའ། །རྐུ་ཞིང་གཡོ་ཅན་སྒྱུ་མ་སྟེ། །བསོད་ནམས་ཆུང་ཞིང་ཤེས་པ་ཞན། །གང་གི་མཚན་ལ་སྨེ་བ་ནི། །གདའ་བར་གྱུར་པ་ངེས་པར་ཡང༌། །ནག་པ་ལ་ནི་སྐྱེས་པ་སྟེ། །<line/>
འདོད་ཆགས་གླུ་གར་དག་ཏུ་དགའ། །མཚན་གྱི་འོག་གམ་སྟེང་ན་ནི། །སྨེ་བ་དམར་པོ་རབ་ཏུ་གདའ། །ས་རི་ལ་ནི་དེ་སྐྱེས་ཏེ། །མི་མཁས་བརྐམ་ཞིང་མང་པོ་སྡང༌། །བརླ་གཉིས་ཀྱི་ནི་<line/>
མཛུབ་གང་ན། །སྨེ་བ་དམར་པོ་དེ་བཞིན་ཏེ། །ས་ག་ལ་སྟེ་ཤོར་བ་མཆོག །སྐྱེས་པ་བུད་མེད་རྣམས་ཀྱིས་བསྐོར། །མཁས་ཤིང་དཔའ་ལ་དགྲ་ཡང་ཐུལ། །རྟག་ཏུ་བདེ་ལ་གནས་<line/>
པ་སྟེ༑ ༑ངོ་ཚ་ཤེས་ཤིང་བརྟན་དང་ལྡན། །ཤི་འཕོས་ནས་ནི་མཐོ་རིས་སྐྱེ། །བརླ་གཉིས་ཀྱི་ནི་མཛུབ་དོ་ན། །གང་ལ་བྱི་སྲན་འདྲ་བ་གདའ། །ལྷ་མཚམས་ལ་སྟེ་ཚུལ་ཁྲིམས་ཅན། །ཆོས་<line/>
</page>
<page index="119" id="348B">དང་ལོངས་སྤྱོད་ལྡན་བའོ། །གང་གི་བརླ་འོག་གཉིས་ན་ནི། །སྨེ་བ་གདའ་བ་སྣོན་ལ་སྐྱེས། །མི་སྡུག་ཚེ་ཐུང་ཚུལ་ཁྲིམས་འཆལ། །དབུལ་ཞིང་སྙིང་རྗེ་མ་མཆིས་སོ། །པུས་མོ་གཉིས་ཀའི་གོང་<line/>
ན་ནི༑ ༑གང་ལ་རྨ་ཆུང་གདའ་བ་དེ། །སྣུབས་ལ་སྐྱེས་ཏེ་དབང་ཐང་ཅན། །མྱུར་དུ་བདག་ཁྱིམ་ཞིག་པར་བགྱིད། །ཆུ་སྟོད་ལ་ནི་སྐྱེས་པ་དག །སྨེ་བ་པུས་མོའི་ལྷང་ན། །སྦྱིན་པ་བགྱིད་ཅིང་<line/>
ཆོས་ལམ་འཚལ། །ཤི་འཕོས་ནས་ནི་མཐོ་རིས་མཆི། །ཆུ་སྨད་ལ་ནི་སུ་སྐྱེས་པ། །གྲུ་དོ་ལ་ནི་སྨེ་བ་མཆིས། །དེ་ལྟར་གདའ་བ་ཤེས་དང་ལྡན། །ལོངས་སྤྱོད་ལྡན་ཞིང་སེམས་ཅན་བྱམས།།<line/>
སྨེ་བ་གཉིས་པོ་གདའ་བ་ནི། །གྲོ་བཞིན་ལ་སྟེ་ལོངས་སྤྱོད་རྟག །དེ་བཞིན་ནད་མེད་སེམས་ཅན་བྱམས། །ཤི་འཕོས་ནས་ནི་མཐོ་རིས་མཆི། །སྨེ་བ་ནག་པོ་རྗེ་ངར་ལ། །གདའ་བ་མོན་གྲུར་<line/>
སྐྱེས་པ་སྟེ། །དེ་ནི་ཁྲོ་ཞིང་འདོད་ཆགས་ཆུང༌། །ལོངས་སྤྱོད་མ་མཆིས་ཤེས་རབ་ལྡན། །རྗེ་ངར་ལ་ནི་མཛུབ་དོ་ན། །སྨེ་བ་ནག་པོ་རབ་ཏུ་གདའ། །མོན་གྲེ་ལ་སྐྱེས་བླུན་པོ་སྟེ། །དེ་ནི་ཆུ་ཡིས་<line/>
འཆི་བར་འགྱུར། །རྗེ་ངར་འོག་གི་མཛུབ་གང་ན། །རྨ་འདྲ་མཆིས་པ་ཁྲུམས་སྟོད་ལ། །བླུན་ཞིང་གཞན་ལ་གནོད་པ་བགྱིད། །དེ་ནི་དབུལ་ཞིང་རྐུན་པོ་བགྱིད། །གང་ལ་སྨེ་བ་མཛུབ་གོང་ན། །<line/>
ཁྲུམས་སྨད་ལ་ནི་སྐྱེས་པ་སྟེ། །སྦྱིན་དང་ཚུལ་ཁྲིམས་དྲན་པ་དང༌། །ཤེས་རབ་འཇིགས་མེད་སྙིང་རྗེར་ལྡན། །གང་གི་རྐང་པ་གཉི་ག་ལ། །སྨེ་བ་ཕྲ་མོ་གདའ་བ་ནི། །ནམ་གྲུར་སྐྱེས་པ་མ་རབས་ཏེ། །<line/>
</page>
<page index="120" id="349A">༄༅། །འབྲེག་མཁན་དུ་ཡང་འགྱུར་བ་ལགས། །གང་གི་མཐེ་བོའི་ཕྲག་ན་ཡང༌། །སྨེ་བ་སྡོན་པོ་གདའ་བ་ནི། །རྟག་ཏུ་སྟོབས་ལྡན་ནད་མ་མཆིས། །ཐ་སྐར་ལ་ནི་དེ་<line/>
སྐྱེས་སོ༑ ༑རྐང་མཐིལ་སྨེ་བ་མཆིས་པ་ནི། །བྲ་ཉེ་ལ་སྟེ་སྙིང་བརྩེ་མེད། །གསོད་པའི་གཤེད་མའི་ངང་ཚུལ་ཅན། །ཤི་འཕོས་ནས་ནི་དམྱལ་བར་མཆི། །གང་གིས་སྤྱོད་པ་འཚལ་བ་ཡི།།<line/>
སྐར་མའི་གནས་ནི་འདི་དག་ལགས། །འཇིག་རྟེན་ན་ནི་རྣམ་ཤེས་འདིས། །སེམས་ཅན་རྣམས་ནི་ཕ་རོལ་འདྲེན། །བཅོམ་ལྡན་འདས་ཀྱིས་བཀའ་སྩལ་པ། ཀུན་ཏུ་རྟོག་པའི་སྤྱོད་<line/>
ཡུལ་ཅན། །བྱིས་པ་གང་ལ་ཆགས་འདུག་པ། །དེ་ནི་བྱིས་པ་རྨོངས་པ་སྟེ། །སེམས་ལ་གནས་ཤིང་རིམས་ནད་བཅས། །ཁྱི་དང་སྦྲུལ་དང་རུས་སྤལ་དང༌། །སྲོག་ཆགས་གཞན་<line/>
ཡང་རྣམ་མང་པོ། །སྐར་མ་རྒྱལ་ལ་གང་སྐྱེས་པ། །དེ་དག་བདེ་ལ་བརྟེན་པ་ཡིན། །ཇི་ལྟར་བསམ་གཏན་རྫུ་འཕྲུལ་དང༌། །ཐར་པ་ཁྱོད་ཀྱིས་རྙེད་པ་བཞིན། །ང་ཡང་ཐམས་ཅད་གཟིགས་<line/>
པ་ན༑ ༑ཅི་ཕྱིར་ང་ལ་ཁྱོད་མི་འདྲི། །དེ་ནས་དྲང་སྲོང་སྐར་མ་ལ་དགའ་བས་བཅོམ་ལྡན་འདས་ལ་མེ་ཏོག་གིས་གཏོར་ནས་ཡིད་རབ་ཏུ་དགའ་སྟེ་འདི་སྐད་ཅེས་གསོལ་ཏོ། །དྲང་སྲོང་མི་<line/>
ཡི་གཟུགས་སུ་ནི། །མཚན་མཆོག་རྣམས་ཀྱང་ཤིན་ཏུ་གདའ། །ཁྱོད་ཀྱི་གདུང་རུས་མ་འཚལ་ན། །ལྷའམ་འོན་ཏེ་ཁྱོད་མི་ལགས། །གསུང་དང་དབྱངས་དག་འབྱིན་པ་ནི། །ཚངས་<line/>
</page>
<page index="121" id="349B">པ་ཆེན་པོ་བཞིན་དུ་གདའ། །སྤྱོད་པའི་གནས་ཀྱང་ཚུལ་གྱིས་ནི། །སྔོན་གྱི་དྲང་སྲོང་རྣམས་དང་འདྲ། །ཐུབ་པ་ཅི་འདྲ་ཕུན་སུམ་ཚོགས། །འདི་སྔོན་མ་མཐོང་མ་ཐོས་ན། །ཁྱོད་ཀྱི་སྟོན་གང་དེ་ཅི་སྨྲ།།<line/>
ཁྱོད་ཀྱི་གདུང་རུས་ཅི་ལགས་གསུངས། །བཅོམ་ལྡན་འདས་ཀྱིས་བཀའ་སྩལ་པ། །ཕ་རོལ་ཚུ་རོལ་མི་ཤེས་ཤིང༌། །མཚན་མ་ལ་ནི་གང་གནས་པ། །དེ་དག་སྡུག་བསྔལ་ཀུན་གྱིས་བཅིངས།།<line/>
དེ་ནི་ཐར་པའི་སྣོད་མ་ཡིན། །ཕ་རོལ་ཕྱིན་དྲུག་ང་ཡི་རུས། །བྲམ་ཟེ་མངོན་ཤེས་དྲུག་དང་ལྡན། །ཡང་དག་དགའ་བྱ་དྲུག་སྨྲ་ཞིང༌། །དབང་པོ་དྲུག་ནི་རྣམ་པར་བཤིག །ཆོས་གསུམ་རྟོགས་<line/>
པའི་ཤེས་དང་ལྡན། །ང་ཡི་སྤྱོད་པ་རྣམ་ཐར་གསུམ། །བྱང་ཆུབ་སེམས་ནི་ནམ་སྐྱེས་པ། །དེ་ཚེ་ང་ནི་རབ་ཏུ་བྱུང༌། །མཚན་མ་རྣམས་ནི་ངས་མ་དམིགས། །མཚན་མ་མེད་པ་རབ་ཏུ་བསྒོམས།།<line/>
སེམས་ཅན་མེད་ཅིང་སྲོག་མེད་པ། །བདག་མེད་སྟོང་པར་མངོན་སངས་རྒྱས། །ཚོར་བ་གསུམ་དང་འདུ་བྱེད་གསུམ། །སྟོང་པ་ཉིད་དུ་རྣམ་པར་བསྒོམས། །ང་ནི་ཡེ་ཤེས་ཕ་རོལ་སོང༌། །ང་ཡི་<line/>
ཚིགས་འདི་གསུངས་པ་མེད། །གང་དག་མཁའ་བཞིན་མ་ཆགས་པར། །བྱང་ཆུབ་ཕྱིར་ནི་སེམས་བསྐྱེད་པ། །དེ་དག་བཟོད་སྟོབས་ཕུན་སུམ་ཚོགས། །ཡེ་ཤེས་འདི་འདྲ་ཐོབ་པར་འགྱུར། །<line/>
ཆོས་རྣམས་ལ་ནི་མི་འཇུག་ཅིང༌། །རྣམ་པར་སྨིན་པ་འདོད་མེད་ལ། །དེ་བཞིན་ཉིད་ལས་འགལ་མི་བྱེད། །དེ་དག་བྱང་ཆུབ་རྙེད་མི་དཀའ། །ཆོས་རྣམས་ལ་ནི་མི་གནས་ཤིང༌། །ཕ་རོལ་ཚུ་རོལ་<line/>
</page>
<page index="122" id="350A">༄༅། །མི་བརྟེན་པར། །ཡང་དག་མཐར་ནི་འདིར་བསྒོམས་ན། །དེ་བཞིན་གཤེགས་པ་ཉིད་དུ་འགྱུར། །མཚན་ཉིད་མེད་ཅིང་མཚན་མའང་མེད། །དམིགས་པ་<line/>
དེ་ནི་རྣམ་པར་སྤངས། །ཆོས་རྣམས་ཀུན་དང་མ་འདྲེས་ན། །དེ་བཞིན་གཤེགས་པ་ཉིད་དུ་འགྱུར། །རང་གི་མཚན་ཉིད་འདིར་འོང་ལ། །རང་གི་སེམས་ལ་ཐེ་ཚོམ་སྤོངས། །ནམ་མཁའ་<line/>
འདྲ་བར་ཤེས་ནས་སུ། །ང་འདྲ་སངས་རྒྱས་ཁྱོད་འགྱུར་བྱོས། །སངས་རྒྱས་བཅོམ་ལྡན་འདས་ཀྱིས་ཚིགས་སུ་བཅད་པ་དེ་དག་གསུངས་མ་ཐག་ཏུ་དེ་ནས་དྲང་སྲོང་སྐར་མ་ལ་དགའ་བ་<line/>
གཡོག་དང་བཅས་པས་བཅོམ་ལྡན་འདས་སངས་རྒྱས་ཀྱི་གཟུགས་དང༌། རྟགས་དང༌། སྤྱོད་ལམ་དུ་ཞུགས་པར་མཐོང་ནས་སྔོན་གྱི་དགེ་བའི་རྩ་བ་རྣམས་མངོན་སུམ་དུ་གྱུར་ཏོ། །དེ་<line/>
ནས་དྲང་སྲོང་སྐར་མ་ལ་དགའ་བས་ཏིང་ངེ་འཛིན་གང་ཐོབ་ན། བྱང་ཆུབ་སེམས་དཔའ་རྒྱལ་མཚན་གྱི་རྩེ་མོ་བཞིན་དུ་འདུག་ནས་ཏིང་ངེ་འཛིན་ཐམས་ཅད་ལ་ལྟ་ཞིང་གཞན་ལ་རག་ལས་<line/>
པ་མེད་དེ། ཏིང་ངེ་འཛིན་ཐམས་ཅད་ཀྱིས་མི་འཕྲོག་པར་འགྱུར་བ། བྱང་ཆུབ་སེམས་དཔའི་ཏིང་ངེ་འཛིན་རིན་པོ་ཆེ་ཏོག་ཅེས་བྱ་བ་ཐོབ་བོ། །དེ་ནས་དྲང་སྲོང་སྐར་མ་ལ་དགའ་བས་<line/>
བཅོམ་ལྡན་འདས་ཀྱི་སྤྱན་སྔར་ཐལ་མོ་སྦྱར་ནས་ལག་པ་གཉིས་ན་མེ་ཏོག་ཐོགས་ཏེ་བཅོམ་ལྡན་འདས་ལ་ཚིགས་སུ་བཅད་པ་འདི་དག་གིས་མངོན་པར་བསྟོད་དོ། །ཡོན་ཏན་མཐའ་<line/>
</page>
<page index="123" id="350B">ཡས་འཇིག་རྟེན་མགོན་པོ་བདེན་པ་གསུང་བ་ལེགས་བཞུགས་པ། །ཁྱེད་ཀྱི་ཡེ་ཤེས་སྤྱན་གྱི་འོད་ཟེར་གྱིས་ནི་འཇིག་རྟེན་ཀུན་སྣང་མཛད། །རྟག་ཏུ་སེམས་ཅན་ཀུན་གྱི་སླད་དུ་དཔའ་བོ་བྱམས་<line/>
པས་མངོན་འཕགས་པ། །སེམས་ཅན་སྙིང་པོ་ཆགས་པ་ཟད་པ་འདྲེན་པ་ཁྱོད་ལ་དེང་ཕྱག་འཚལ། །གསེར་གྱི་ཁ་དོག་གསེར་དང་འདྲ་བའི་འོད་ཟེར་རྣམས་ཀྱིས་བསིལ་གྱུར་བའི་[?]། །ཡོན་<line/>
ཏན་དག་གིས་སེམས་ཅན་ཐམས་ཅད་བྱང་ཆུབ་རྒྱུར་འགྱུར་རབ་ཏུ་བསྐུལ། །ཁྱོད་ཀྱིས་ཆོས་ཀྱི་འཁོར་ལོ་རབ་བསྐོར་ཉོན་མོངས་རི་རྣམས་བཅོམ་པར་འགྱུར། །ཐ་མའི་སྤྱོད་པ་བྱང་<line/>
ཆུབ་ཤེས་པའི་རྒྱུ་ནི་དེ་རིང་མཐར་ཕྱིན་ཏོ། །སྨན་པ་ཆེན་པོ་སེམས་ཅན་སྙིང་པོ་མཚན་རྣམས་ཀྱིས་ནི་རབ་བརྒྱན་པ། །སེམས་ཅན་སྙིང་པོ་སངས་རྒྱས་འགྱུར་བ་འདྲེན་པ་དེ་རིང་བཤད་དུ་<line/>
གསོལ༑ ༑བདག་གིས་ལྟ་བའི་རྒྱ་མཚོ་བཅད་ཅིང་གྲོལ་ནས་འགྲོ་བ་བསྒྲལ་བར་བགྱི། །ཇི་སྲིད་ཀྱིས་ནི་སངས་རྒྱས་འགྱུར་བ་མི་ཡི་དམ་པ་ལུང་བསྟན་གསོལ། །སྡུག་བསྔལ་ཆུ་བོ་<line/>
འདས་པའི་སེམས་ཅན་སྲིད་པའི་མཚོ་ལས་བསྒྲལ་བར་བགྱི། །མྱ་ངན་འདས་པའི་བདེ་བ་ཟག་པ་མེད་པའི་ལམ་ལ་དགོད་པར་བགྱི། །ཕྱོགས་བཅུ་དག་ན་སངས་རྒྱས་གང་རྣམས་ཡོན་<line/>
ཏན་རྒྱ་མཚོ་ལྟ་བུ་དག །དེ་དག་བདག་གིས་དཔང་དུ་གསོལ་ཏེ་བྱང་ཆུབ་ཏུ་ནི་སེམས་གཞོལ་བགྱི། །དྲག་ཅིང་མི་བཟད་རྩུབ་པའི་སྡུག་བསྔལ་དག་གིས་རེག་པའི་སེམས་ཅན་ཀུན། །དུས་<line/>
</page>
<page index="124" id="351A">༄༅། །གསུམ་གྱི་ནི་བདག་གི་ལུས་དང་ངག་དང་ཡིད་ཀྱི་བསོད་ནམས་དེས། །སེམས་ཅན་ཐམས་ཅད་སྡུག་བསྔལ་དེ་རིང་ཞི་བར་གྱུར་ཅིག་སེམས་ཅན་ཀུན། །སངས་<line/>
རྒྱས་ཀྱི་ནི་བདེ་དང་ལྡན་ཞིང་རྟག་ཏུ་མྱ་ངན་འདས་པར་ཤོག །སེམས་ཅན་ཐམས་ཅད་ནང་ཞིར་གྱུར་ཅིག་ཉོན་མོངས་ཆུ་ཡང་སྐམ་པར་ཤོག །ངོ་བོ་ཉིད་ཀྱི་ཡེ་ཤེས་དབང་པོའི་<line/>
སྙིང་པོ་ལྡན་པ་ཐོབ་གྱུར་ཅིག །སེམས་ཅན་གང་དག་བསད་པར་ཆད་ཅིང་སྡུག་བསྔལ་དག་གིས་གཙེས་པ་རྣམས། །དེ་དག་བདག་གི་བསོད་ནམས་གཟི་བརྗིད་དག་གིས་མྱུར་དུ་ཐར་<line/>
པར་ཤོག །སེམས་ཅན་རེ་རེས་ཀྱང་ནི་ཡོན་ཏན་རྒྱ་མཚོ་ཐམས་ཅད་ཐོབ་གྱུར་ཅིག །ཤེས་རབ་བསོད་ནམས་ཚད་མེད་པ་དང་བདེ་བ་ཀུན་གྱིས་ཚིམ་པར་ཤོག །དེ་དག་སྡིག་པའི་རྣམ་<line/>
སྤངས་ལྟ་བ་མཉམ་ཉིད་མྱུར་དུ་བསྟེན་གྱུར་ཅིག །སེམས་ཅན་ཐམས་ཅད་སྐྱེ་བ་དྲན་ཅིང་ཆོས་ལ་སྤྱོད་པ་ཉིད་དུ་ཤོག །སེམས་ཅན་དེ་ཀུན་ཆོས་གྲུས་སྲིད་པའི་རྒྱ་མཚོ་ཕ་རོལ་རྒལ་<line/>
གྱུར་ཅིག །ཐམས་ཅད་ཆོས་ཀྱི་ཕ་རོལ་ཕྱིན་པ་སངས་རྒྱས་སུ་ཡང་གྲུབ་པར་ཤོག །བསྐལ་པ་དཔག་ཏུ་མེད་པར་ཆོས་ཀྱི་ཆར་བ་འབེབས་ཤིང་འདུག་གྱུར་ཅིག །སེམས་ཅན་<line/>
ཐམས་ཅད་ཆོས་ཀྱི་སྤྲིན་གྱི་ཆར་ཆུས་ལེགས་པར་འཁྲུ་བར་ཤོག ། བདག་གི་ལུས་དང་ངག་དང་ཡིད་ཀྱིས་ནོངས་བ་ཅུང་ཟད་ཅི་བགྱིས་པ། །སངས་རྒྱས་ཐམས་ཅད་དཔང་དུ་གསོལ་<line/>
</page>
<page index="125" id="351B">ཏེ་གུས་པར་བགྱིས་ནས་སོ་སོར་བཤགས། །བདག་ཀྱང་ཕྱིན་ཆད་སྡིག་ལ་ལྟ་བའི་ལས་རྣམས་སྤྱོད་པར་མ་གྱུར་ཅིག །རྟག་ཏུ་མདུན་ན་བསམ་གྱིས་མི་ཁྱབ་གང་ཟག་མཚོག་བཞུགས་<line/>
མཐོང་བར་ཤོག །བདག་གི་བསོད་ནམས་ཅུང་ཟད་ཅི་མཆིས་དེང་དེ་བྱང་ཆུབ་བསྔོ་བར་བགྱི། །སེམས་ཅན་ཆེད་དུ་སྤྱོད་པ་ཀུན་དང་སྡུག་བསྔལ་ཐམས་ཅད་སྤྲོ་བར་བགྱི། །སེམས་<line/>
ཅན་ཐམས་ཅད་བྱང་ཆུབ་མཆོག་གི་ལམ་དུ་རབ་ཏུ་གཟུང་བར་བགྱི། །བསྐལ་བར་ཞིང་དང་ཡེ་ཤེས་སེམས་ཅན་རྒྱ་མཚོ་རྣམ་པར་སྤྱད་པར་བགྱི། །གང་དུ་བྱང་ཆུབ་རེག་པར་<line/>
འགྱུར་ཞིང་རྣམ་པར་དག་པ་ཐོབ་པར་བགྱི། །འཁོར་ཀུན་རྣམ་པར་དག་ཅིང་བཟོད་པའི་ས་ལ་རབ་ཏུ་གནས་པར་ཤོག །སྨྲ་བའི་སེངྒེ་ངེས་པར་མངོན་པར་ཤེས་པ་ལྔ་རྣམས་<line/>
ཐོབ་པར་ཤོག །འདྲེན་པ་ཆགས་མེད་ཡེ་ཤེས་ལྡན་ཞིང་ཐམས་ཅད་གཟིགས་པ་ལུང་བསྟན་གསོལ། །འཇིག་རྟེན་དུ་ཡང་སངས་རྒྱས་ཆོས་ཀུན་ཁ་ལོ་སྒྱུར་བར་འགྱུར་ཞེ་ན།<line/>
མེ་ཏོག་སིལ་མ་གཏོར་བ་ནམ་མཁའ་ལ་ནི་གདུགས་སུ་གནས་པར་ཤོག །ལྷ་དང་ཀླུ་དང་གནོད་སྦྱིན་མི་རྣམས་ལྷག་པ་ཀུན་ཀྱང་དབང་གྱིས་ཤིག །ས་རྣམས་གཡོ་བར་བྱེད་<line/>
ཅིང་ཁྱོད་ཀྱི་ཞབས་ལ་མགོ་བོས་ཕྱག་འཚལ་ཤོག །དེ་ནས་དྲང་སྲོང་སྐར་མ་ལ་དགའ་བས་མེ་ཏོག་དེ་དག་བཅོམ་ལྡན་འདས་ག་ལ་བ་དེའི་སྟེང་ལོགས་སུ་གཏོར་བ་དང༌། མེ་ཏོག་<line/>
</page>
<page index="126" id="352A">༄༅། །དེ་དག་ཐམས་ཅད་བཅོམ་ལྡན་འདས་ཀྱི་དབུའི་གཙུག་གི་སྟེང་དུ་གདུགས་གཅིག་ཏུ་གྱུར་ནས་འདུག་སྟེ། དྲང་སྲོང་སྐར་མ་ལ་དགའ་བས་དེ་མཐོང་ནས་<line/>
རབ་ཏུ་ཟང་ཟིང་མེད་ཅིང་མཆོག་ཏུ་དགའ་བ་དང༌། ཡིད་བདེ་བས་ཚིམ་པར་བྱེད་པར་གྱུར་ཏེ། དེ་ནས་པུས་མོའི་ལྷ་ང་གཉིས་ས་ལ་བཙུགས་ཏེ་བཅོམ་ལྡན་འདས་ཀྱི་ཞབས་གཉིས་<line/>
ལ་གཏུགས་སོ། །དྲང་སྲོང་ཆེན་པོ་སྐར་མ་ལ་དགའ་བས་བཅོམ་ལྡན་འདས་ཀྱི་ཞབས་གཉིས་ལ་གཏུགས་མ་ཐག་ཏུ་དེ་ནས་ཐམས་ཅད་དང་ལྡན་པའི་སྟོང་གསུམ་གྱི་སྟོང་<line/>
ཆེན་པོའི་འཇིག་རྟེན་གྱི་ཁམས་འདི་རྣམ་པ་དྲུག་ཏུ་གཡོས་སོ། །སེམས་ཅན་བྱེ་བ་ཁྲག་ཁྲིག་བརྒྱ་སྟོང་གྲངས་མེད་དཔག་ཏུ་མེད་པ་གང་དག་དེར་ལྷགས་པ་དེ་དག་ཐམས་ཅད་<line/>
ཀྱང་ཡིད་སྐྱོ་ཞིང་ལྟད་མོར་གྱུར་ཏོ། །གང་དག་གླང་པོ་ཆེས་འདུལ་བའི་སེམས་ཅན་དེ་དག་གིས་ནི། བདེ་བར་གཤེགས་པ་གླང་པོ་ཆེའི་གཟུགས་སུ་མཐོང་ནས་ཡིད་དགའ་བར་<line/>
གྱུར་ཅིང་དྲང་སྲོང་ཆེན་པོས་མེ་ཏོག་གཏོར་བ་དེ་དག་སྟེང་གི་བར་སྣང་ལ་གདུགས་སུ་གྱུར་ཏེ་གནས་པ་དང༌། ས་གཡོས་པ་དེའང་མཐོང་ནས་རབ་ཏུ་ངོ་མཚར་དུ་གྱུར་ཏེ་བཅོམ་<line/>
ལྡན་འདས་ཀྱི་ཞབས་གཉིས་ལ་གཏུགས་སོ། །གང་དག་ཡང་སངས་རྒྱས་ཀྱིས་འདུལ་བའི་སེམས་ཅན་དེ་དག་ཐམས་ཅད་ཀྱིས་ནི། བཅོམ་ལྡན་འདས་སངས་རྒྱས་ཀྱི་ཆ་བྱད་<line/>
</page>
<page index="127" id="352B">དུ་མཐོང་ནས་ངོ་མཚར་དུ་གྱུར་ཏོ། །དེ་ནས་བཅོམ་ལྡན་འདས་དཔའ་བར་འགྲོ་བའི་ཏིང་ངེ་འཛིན་ལས་བཞེངས་པ་དང༌། སངས་རྒྱས་ཀྱིས་འདུལ་བའི་སེམས་ཅན་དེ་དག་གིས་ཏིང་ངེ་འཛིན་<line/>
དེ་ལས་བཞེངས་པར་མཐོང་ནས་ཟང་ཟིང་མེད་ཅིང་མཆོག་ཏུ་དགའ་བ་དང༌། མགུ་བ་སྐྱེས་ཏེ་བཅོམ་ལྡན་འདས་ལ་མེ་ཏོག་དང༌། སྤོས་དང༌། ཕྲེང་བ་དང༌། བྱུག་པ་དང༌། ན་བཟའ་<line/>
དང༌། འཕྱང་འཕྲུལ་དང༌། རྒྱན་ཇི་སྙེད་པ་དག་གིས་གཏོར་ཏོ། །དེ་ནས་བཅོམ་ལྡན་འདས་ཀྱིས་དེའི་ཚེ་ཚིགས་སུ་བཅད་པ་འདི་དག་བཀའ་སྩལ་ཏོ། །དྲང་སྲོང་ཆེན་པོ་མྱུར་དུ་ལོངས་ལ་<line/>
ཉོན༑ ༑བྱང་ཆུབ་ལུང་བསྟན་ཞེས་ནི་འདྲེན་པ་གསུང༌། །མཉམ་པ་མེད་པའི་མཐུས་ནི་ས་གཡོས་ཤིང༌། །ནམ་མཁའ་ལ་ཡང་མེ་ཏོག་གདུགས་གཅིག་འདུག །ཁྱོད་ནི་འཇིག་<line/>
རྟེན་ཕན་ཕྱིར་སྟོན་དབང་པོ། །རྐང་གཉིས་བདག་གི་གཙོ་བོ་སངས་རྒྱས་སུ། །བསོད་ནམས་མཐའ་ཡས་ནམ་མཁའ་ཚད་མཉམ་པ། །ཁམས་གསུམ་སྙིང་པོ་འགྲོ་བའི་སྒྲོན་<line/>
མར་འགྱུར། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་སྐར་མ་ལ་དགའ་བས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །གང་དུ་བདག་ཆོས་ཀྱི་འཁོར་ལོ་<line/>
བསྐོར་བར་འགྱུར་བའི་སངས་རྒྱས་ཀྱི་ཞིང་དེ་ཅི་འདྲ་བར་འགྱུར། བཅོམ་ལྡན་འདས་ཀྱིས་བཀའ་སྩལ་པ། ཁྱོད་ནི་བསྐལ་པ་གྲངས་མེད་དཔག་ཏུ་མེད་པ་ན་བྱང་ཕྱོགས་སུ་སངས་<line/>
</page>
<page index="128" id="353A">༄༅། །རྒྱས་ཀྱི་ཞིང་མེ་ཏོག་རྒྱས་པའི་དྲི་ཞེས་བྱ་བ་འབྱུང་སྟེ། སངས་རྒྱས་ཀྱི་ཞིང་དེ་ནི། ཇི་ལྟར་ད་ལྟར་གྱི་འཇིག་རྟེན་གྱི་ཁམས་བདེ་བ་ཅན་བཞིན་དུ་བཀོད་པ་དེ་<line/>
ལྟ་བུ་དང་ལྡན་པར་འགྱུར་རོ། །སངས་རྒྱས་ཀྱི་ཞིང་དེར་སྐྱེས་བུ་དམ་པ་ཁྱོད་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་སྟེ། དེ་བཞིན་<line/>
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བའི་<line/>
ཁ་ལོ་སྒྱུར་བ་བླ་ན་མེད་པ། ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་རྡུལ་མེད་སྤོས་སྣང་སྐར་མའི་དཔལ་ཞེས་བྱ་བར་འགྱུར་ཏེ། ཁྱོད་ཀྱི་ཚེའི་ཚད་ནི།<line/>
བར་གྱི་བསྐལ་པ་བཅུ་ཐུབ་པར་འགྱུར་རོ། །སངས་རྒྱས་ཀྱི་ཞིང་དེ་ན་ཉན་ཐོས་དང་རང་སངས་རྒྱས་མེད་ཅིང༌། བྱང་ཆུབ་སེམས་དཔའ་སེམས་དཔའ་ཆེན་པོ་འབའ་ཞིག་གི་གནས་<line/>
སུ་འགྱུར་ཏེ། ཁྱོད་ཀྱང་དེ་ན་ཐེག་པ་ཆེན་པོའི་གཏམ་འབའ་ཞིག་སྟོན་པར་འགྱུར་རོ། །འཁོར་ཇི་སྙེད་ལྷགས་པ་རྣམས་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་སྐར་<line/>
མ་ལ་དགའ་བའི་ལུང་བསྟན་པ་དེ་ཐོས་ནས་བཅོམ་ལྡན་འདས་ལ་མཆོད་པ་བྱ་བའི་ལས་ལ་མངོན་པར་བརྩོན་པར་གྱུར་ཏོ། །བྲམ་ཟེའི་ཁྱེའུ་ལྔ་བརྒྱ་པོ་དེ་དག་དང༌། སྲོག་ཆགས་<line/>
</page>
<page index="129" id="353B">བྱེ་བ་ཁྲག་ཁྲིག་བརྒྱ་སྟོང་ཕྲག་དགུ་བཅུ་རྩ་གཉིས་ཀྱིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་པར་གྱུར་ཏེ། དེ་དག་ཐམས་ཅད་ཀྱིས་བྱང་ཆུབ་སེམས་དཔའི་<line/>
ཏིང་ངེ་འཛིན་བྱང་ཆུབ་ཀྱི་སེམས་མི་བརྗེད་པ་ཞེས་བྱ་བ་ཐོབ་བོ། །འདུས་པ་ཆེན་པོ་རིན་པོ་ཆེ་ཏོག་གི་གཟུངས་ལས། དྲང་སྲོང་སྐར་མ་ལ་དགའ་བའི་ལེའུ་སྟེ་བཞི་པའོ།། །།<line/>
བམ་པོ་ལྔ་པ། དེ་ནས་བདུད་བྱེ་བ་དག་འདི་སྙམ་དུ་སེམས་ཏེ། ཇི་ལྟར་གྲོང་ཁྱེར་འདིའི་ཕྱི་རོལ་ལྷ་དང༌། ཀླུ་དང༌། གནོད་སྦྱིན་དག་གིས་བརྒྱན་པ་དེ་བཞིན་དུ་བདག་ཅག་གིས་ཀྱང་<line/>
བཅོམ་ལྡན་འདས་གྲོང་ཁྱེར་འདིའི་སྒོ་གང་དང༌། གང་ནས་གཤེགས་པ་དེའི་སྒོ་དེ་དང༌། དེའི་ས་ཕྱོགས་བཀོད་པའི་རྒྱན་དམ་པ་ཁྱད་པར་དུ་འཕགས་པས་བརྒྱན་ཏོ་སྙམ་པ་དང༌། དེ་<line/>
ནས་བཅོམ་ལྡན་འདས་ཀྱི་ཐུགས་ཀྱིས་བདུད་བྱེ་བ་དེ་དག་གི་སེམས་ཀྱི་ཀུན་ཏུ་རྟོག་པ་མཁྱེན་ནས་འདི་འདྲ་བའི་རྫུ་འཕྲུལ་མངོན་པར་འདུ་བྱ་བ་མངོན་པར་མཛད་དེ། འདི་ལྟ་བུའི་རྫུ་<line/>
འཕྲུལ་མངོན་པར་འདུ་བྱ་བ་མངོན་པར་མཛད་པས་གྲོང་ཁྱེར་གྱི་སྒོ་བཅུ་གཉིས་སུ་སངས་རྒྱས་བཅོམ་ལྡན་འདས་བཅུ་གཉིས་གྲོང་ཁྱེར་གྱི་སྒོ་རེ་རེ་ནས་རྒྱལ་པོའི་ཁབ་ཀྱི་གྲོང་ཁྱེར་ཆེན་<line/>
པོར་གཤེགས་སོ། །བདུད་བྱེ་བ་དེ་དག་ཀྱང་ནམ་མཁའ་ལ་གནས་བཞིན་དུ་བདུད་ཀྱི་ཡུལ་གྱི་རྣམ་པར་འཕྲུལ་པའི་རྒྱན་ཤིན་ཏུ་ཁྱད་པར་དུ་འཕགས་པའི་རྫུ་འཕྲུལ་གྲངས་མེད་པ་<line/>
</page>
<page index="130" id="354A">༄༅། །དང་ལྡན་པ་བཀོད་པའི་མཆོག་རྣམས་དང༌། བཀོད་པ་མཛེས་པ་རྣམས་ཀྱི་གྲོང་ཁྱེར་གྱི་སྒོ་དེ་དག་དང༌། སའི་ཕྱོགས་དེ་དག་དང༌། རྩིག་པ་དེ་དག་དང༌། ཤིང་དེ་<line/>
དག་དང༌། སའི་ངོས་དེ་དག་བརྒྱན་ཏོ། །བདུད་བྱེ་བ་དེ་དག་དང༌། བདུད་ཀྱི་འཁོར་དེ་དག་ལ་ལ་ནི། ཚངས་པའི་ཆ་བྱད་ལྟ་བུ་ནས་དྲང་སྲོང་ཆེན་པོའི་ཆ་བྱད་ལྟ་བུའི་བར་དུ་བསྒྱུར་ཏེ་ནམ་<line/>
མཁའ་ལ་གནས་བཞིན་དུ་ཁང་པ་བརྩེགས་པ་དེ་དག་གི་སྐར་ཁུང་དང༌། རྟ་བབས་དང༌། བ་གམ་དང༌། སྐྱེད་ཤིང་གི་ནང་དུ་མེ་ཏོག་དང༌། བདུག་པ་དང༌། སྤོས་དང༌། ཕྲེང་བ་དང༌། གསེར་<line/>
དང༌། དངུལ་དང༌། ནོར་བུ་དང༌། མུ་ཏིག་སྣ་ཚོགས་ཀྱིས་སྤྲས་པ་དང༌། གོས་དང༌། རས་དང༌། རས་བཅོས་བུ་སྣ་ཚོགས་དང༌། ལྷབ་ལྷུབ་ཀྱི་རྒྱན་རྣམས་ཀྱི་ཆར་ནི། རབ་ཏུ་ཕབ། སིལ་<line/>
སྙན་དང༌། དཀྲོལ་བ་སྣ་ཚོགས་ནི། དཀྲོལ་ནས་བསྟོད་པ་དང༌། ཡོན་ཏན་བསྔགས་པ་སྣ་ཚོགས་ཀྱི་དབྱངས་ཀྱིས་བཅོམ་ལྡན་འདས་ལ་མཆོད་པ་བྱེད་དོ། །བཅོམ་ལྡན་འདས་དེ་<line/>
ལྟར་ངོ་མཚར་རྨད་དུ་བྱུང་བ་ཆེན་པོ་སྔོན་མ་ཐོས་པའི་བཀོད་པ་མཆོག་ཏུ་རྒྱ་ཆེ་བ། ཁྱད་པར་དུ་འཕགས་པས་རྒྱལ་པོའི་ཁབ་ཀྱི་གྲོང་ཁྱེར་ཆེན་པོའི་སྒོ་ནས་ཞུགས་ཏེ་ཞབས་<line/>
གཡས་པའི་མཐེ་བོའི་སྒོའི་ཐེམ་པ་ལ་རེག་པར་མཛད་དོ། །བཅོམ་ལྡན་འདས་ཀྱིས་སྒོའི་ཐེམ་པ་ལ་རེག་མ་ཐག་ཏུ་དེ་ནས་དེའི་མོད་ལ་ཐམས་ཅད་དང་ལྡན་པའི་སྟོང་གསུམ་གྱི་སྟོང་<line/>
</page>
<page index="131" id="354B">ཆེན་པོའི་འཇིག་རྟེན་གྱི་ཁམས་འདི་རབ་ཏུ་གཡོས་སོ། །གང་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདིའི་བརྒྱ་བྱིན་དང༌། ཚངས་པ་དང༌། ཉི་མ་དང༌། ཟླ་བ་དང༌། འཇིག་<line/>
རྟེན་སྐྱོང་བ་དང༌། དབང་ཕྱུག་ཆེན་པོ་དང༌། ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མིའམ་ཅི་དང༌། ལྟོ་འཕྱེ་ཆེན་པོའི་དབང་པོ་དག་<line/>
དང༌། ས་དང༌། ཆུ་དང༌། རྒྱ་མཚོ་ཆེན་པོ་དང༌། གྲོང་ཁྱེར་དང༌། ཡུལ་འཁོར་གྱི་ལྷ་དང༌། སྐྱེས་པ་དང༌། བུད་མེད་དང༌། ཁྱེའུ་དང༌། བུ་མོ་དང༌། ལྷའི་དྲང་སྲོང་ཆེན་པོའི་འཁོར་དང༌། འོག་མིན་གྱི་<line/>
བར་ནས་བཟུང་སྟེ་སེམས་ཅན་གཟི་བརྗིད་ཆེ་བ་གཟི་བརྗིད་ཆེ་བ་དེ་དག་ཐམས་ཅད་ས་གཡོས་པར་སྣང་བ་དེས་བསྐུལ་མ་ཐག་ཏུ་རྒྱལ་པོའི་ཁབ་ཀྱི་གྲོང་ཁྱེར་ཆེན་པོ་ཁོར་ཁོར་ཡུག་ཏུ་<line/>
བསྒོར་ནས་ས་དང་ནམ་མཁའ་ལ་གནས་ཤིང་མེ་ཏོག་དང༌། སྤོས་དང༌། དུས་ཀྱི་རྗེས་སུ་འབྲང་བའི་ཕྱེ་མའི་བར་གྱིས་བཅོམ་ལྡན་འདས་ལ་གཏོར་ཏོ། །དེ་ནས་བཅོམ་ལྡན་འདས་ཀྱིས་མེ་<line/>
ཏོག་དང༌། ཕྱེ་མའི་བར་དེ་དག་ཕྱོགས་བཅུའི་ཕྱོགས་ཀྱི་ཆ་རེ་རེ་ནའང་སངས་རྒྱས་ཀྱི་ཞིང་རྡུལ་ཕྲ་རབ་ཀྱི་རྡུལ་སྙེད་ཀྱི་སངས་རྒྱས་ཀྱི་ཞིང་ཡོངས་སུ་དག་པ་དང༌། ཡོངས་སུ་མ་དག་པ་<line/>
དང༌། སྟོང་པ་དང༌། མི་སྟོང་པ་རྣམས་སུ་སངས་རྒྱས་ལ་མཆོད་ཅིང་བསྟི་སྟང་བྱ་བའི་ཕྱིར་ནམ་མཁའ་ལ་གཏོར་བ་དང༌། སངས་རྒྱས་ཀྱི་ཞིང་དེ་དག་ཏུ་མེ་ཏོག་དང༌། ཕྱེ་མ་དང་།རྒྱན་<line/>
</page>
<page index="132" id="355A">༄༅། །དེ་དག་ལས་ཚིགས་སུ་བཅད་པ་འདི་དག་བྱུང་ངོ༌། །མྱུར་དུ་སད་པར་གྱིས་ལ་འདི་དག་ལྟོས། །བྱང་ཆུབ་ཕྱིར་ནི་བག་ཡོད་སྤྱད་པ་སྤྱོད། །ཁྱོད་ཀྱི་འཁོར་<line/>
བའི་གཅོང་རོང་འཁྱམས་པ་ཡི། །འཇིག་རྟེན་ཐམས་ཅད་དག་ནི་བསྒྲལ་བར་བྱོས། །ཡོངས་སུ་སྨིན་དང་ལྡན་པའི་དུས་བབ་ཀྱི། །གཡེང་བར་གྱུར་པ་རབ་ཏུ་མྱུར་ཐོང་ལ། །འདིར་<line/>
ནི་སྔོན་གྱི་དམ་བཅས་ཡིད་ལ་བྱོས། །བྱང་ཆུབ་ལུང་བསྟན་རབ་ཏུ་ཐོབ་པར་འགྱུར། །ཐུབ་དབང་དྲང་སྲོང་ཆེན་པོ་མྱ་ངན་མེད། །འགྲོ་ལ་ཕན་ཕྱིར་དེ་རིང་གྲོང་ཁྱེར་གཤེགས། །བདུད་<line/>
སྟོང་བྱེ་བ་རང་གིས་ཕམ་མཛད་དེ། །དེ་ནི་ཆོས་ཀྱི་འཁོར་ལོ་མྱུར་དུ་བསྐོར། །གྲོགས་པོ་ཞི་བ་འདི་ལ་འགྲོ་དགའ་མཛད། །དཔའ་མཆོག་དངོས་པོ་ཡང་དག་སྟོན་པར་མཛད། །འགྲོ་བ་<line/>
སྡུག་བསྔལ་དག་ལས་ཐར་མཛད་ནས། །བྱང་ཆུབ་ཏུ་ནི་དེ་རིང་ལུང་ཡང་སྟོན། །རང་བྱུང་མྱ་ངན་མེད་པ་གྲོང་ཁྱེར་གཤེགས། །དེ་ཕྱིར་ཞིང་དེར་རབ་ཏུ་མྱུར་གཤེགས་ལ། །དེ་<line/>
ལྟར་མཛེས་པ་དེ་དག་རབ་བལྟས་ཏེ། །རིམ་གྱིས་བྱང་ཆུབ་ཏུ་ཡང་འགྱུར་བར་བྱོས། །ཡང་དེའི་ཚེ་འོད་མའི་ཆལ་ན་བྱང་ཆུབ་སེམས་དཔའ་སེམས་དཔའ་ཆེན་པོ་དང༌། ཉན་ཐོས་དང༌།<line/>
ཉན་ཐོས་ཆེན་པོ་གང་དག་ནང་དུ་ཡང་དག་པར་འཇོག་ལ་གནས་པ་དེ་དག་གིས་སྟོན་པ་དེ་ལ་བལྟས་པ་དང༌། བཅོམ་ལྡན་འདས་རྒྱལ་པོའི་ཁབ་ཀྱི་གྲོང་ཁྱེར་ཆེན་པོའི་སྒོ་ན་འདུལ་བ་ལ་<line/>
</page>
<page index="133" id="355B">གཞེས་ཤིང་བཞུགས་པ་མཐོང་ངོ༌། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་དང༌། ཉན་ཐོས་ཆེན་པོ་དེ་དག་ཐམས་ཅད་བཅོམ་ལྡན་འདས་ཀྱི་སྣམ་ལོགས་སུ་འཁོད་པ་<line/>
དང༌། བཀོད་པ་ཆེན་པོ་དེ་དག་ཀྱང་མཐོང་ངོ༌། །དེ་ནས་མེ་ཏོག་དང༌། ཕྱེ་མའི་རྒྱན་དེ་དག་ལས་ཚིགས་སུ་བཅད་པའི་སྒྲ་གང་བྱུང་བ་དེ་དག་གིས་ཕྱོགས་བཅུའི་སངས་རྒྱས་ཀྱི་ཞིང་<line/>
ཡོངས་སུ་དག་པ་དང༌། ཡོངས་སུ་མ་དག་པ་དང༌། སྟོང་པ་དང༌། མི་སྟོང་པའི་སངས་རྒྱས་ཀྱི་ཞིང་རྡུལ་ཕྲ་རབ་ཀྱི་རྡུལ་སྙེད་ཐམས་ཅད་དུ་གང་བར་གྱུར་ཏོ། །སངས་རྒྱས་ཀྱི་ཞིང་དེ་<line/>
དག་ན་བྱང་ཆུབ་སེམས་དཔའ་སེམས་དཔའ་ཆེན་པོ་དང༌། ཉན་ཐོས་གང་དག་གནས་པ་དེ་དག་གིས་སྒྲ་དེ་ཐོས་ནས་འདི་སྙམ་དུ་སེམས་ཏེ། ཡིད་དུ་འོང་བ་འདི་ལྟ་བུ། རོ་<line/>
མྱང་བར་འོས་པ་འདི་ལྟ་བུ། དགའ་བར་བྱ་བར་འོས་པ་འདི་ལྟ་བུ། ཚིམ་པར་བྱེད་པར་འོས་པ་འདི་ལྟ་བུ། སྤྲོ་བར་བྱེད་པ་འདི་ལྟ་བུའི་ཡོན་ཏན་ཆེན་པོ་བརྗོད་པར་འོས་པ་<line/>
འདི་ལྟ་བུའི་སྒྲ་འདི་དག་དང༌། མེ་ཏོག་དང༌། ཕྱེ་མའི་ཆར་འདི་དག་གི་[?] ལས་འོངས་སྙམ་མོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་དང༌། ཉན་ཐོས་ཆེན་པོ་དེ་དག་<line/>
རང་གི་དགེ་བའི་ཕྱོགས་བཏང་སྟེ་ངོ་མཚར་ཆེར་འཛིན་པར་གྱུར་ཏོ། །དེ་ནས་བཅོམ་ལྡན་འདས་དེ་བཞིན་གཤེགས་པ་ཤཱཀྱ་ཐུབ་པ་སངས་རྒྱས་ཀྱི་རྒྱན་དང༌། ལྷབ་ལྷུབ་ཀྱི་རྒྱུ་མཐུན་<line/>
</page>
<page index="134" id="356A">༄༅། །པ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་སོ། །བཅོམ་ལྡན་འདས་སངས་རྒྱས་ཀྱི་རྒྱན་དང༌། ལྷབ་ལྷུབ་ཀྱི་རྒྱུ་མཐུན་པ་ཞེས་བྱ་བའི་ཏིང་ངེ་འཛིན་<line/>
ལ་སྙོམས་པར་ཞུགས་མ་ཐག་ཏུ་དེ་ནས་ཐམས་ཅད་དང་ལྡན་པའི་འཇིག་རྟེན་གྱི་ཁམས་མི་མཇེད་འདི་དང༌། ཕྱོགས་བཅུའི་སངས་རྒྱས་ཀྱི་ཞིང་ཐམས་ཅད་དུ་བཀོད་པ་ཆེན་<line/>
པོ་འདི་ལྟ་བུ་དག་སྣང་སྟེ། འདི་ལྟ་སྟེ། མ་འོངས་པའི་དུས་ན་དེ་བཞིན་གཤེགས་པ་ཀུན་ཏུ་གཟིགས་ཞེས་བྱ་བའི་འཇིག་རྟེན་གྱི་ཁམས་རྣམ་པར་དག་ཅིང་རྡུལ་བསགས་པ་<line/>
མེད་ཅེས་བྱ་བའང་སངས་རྒྱས་ཀྱི་ཞིང་གི་ཡོན་ཏན་བཀོད་པ་འདི་འདྲ་བ་དང་ལྡན་པར་འགྱུར། རྩིག་པ་མེད་ལ་ལེགས་པར་བརྒྱན་པའི་ཕྱོགས་བཅུའི་འཇིག་རྟེན་གྱི་ཁམས་སངས་<line/>
རྒྱས་ཀྱི་ཞིང་རྡུལ་ཕྲ་རབ་ཀྱི་རྡུལ་སྙེད་ཐམས་ཅད་དུའང་བཅོམ་ལྡན་འདས་དེ་བཞིན་གཤེགས་པ་ཤཱཀྱ་ཐུབ་པ་རྒྱལ་པོའི་ཁབ་ཀྱི་གྲོང་ཁྱེར་ཆེན་པོའི་སྒོ་ན་ཤིན་ཏུ་ལྷམ་མེ།<line/>
ལྷན་ནེ༑ ལྷང་ངེར་བཞུགས་པར་སྣང་བ་ནི། མ་གཏོགས་སོ། །སངས་རྒྱས་ཀྱི་ཞིང་དེ་དག་ཏུའང་བྱང་ཆུབ་སེམས་དཔའ་དེ་དག་དང༌། ཉན་ཐོས་ཆེན་པོ་དེ་དག་སྒྲ་ཐོས་པ་<line/>
དེས་བསྐུལ་བ་དང༌། ཕྱོགས་བཞིར་བལྟ་ཞིང་འཁོད་དེ། དེ་དག་ཐམས་ཅད་ཀྱིས་འཇིག་རྟེན་གྱི་ཁམས་མི་མཇེད་འདི་ཧ་ཅང་ཡང་མི་རིང་བ་ན་འདུག་པར་མཐོང་ངོ༌། །སངས་<line/>
</page>
<page index="135" id="356B">རྒྱས་ཀྱི་ཡུལ་གྱིས་ལྷའི་རྣམ་པར་འཕྲུལ་བའི་རྒྱན་དེ་དག་ཐམས་ཅད་ཀྱང་མཐོང་ངོ༌། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་དང༌། ཉན་ཐོས་ཆེན་པོ་དེ་དག་འདི་སྙམ་དུ་<line/>
སེམས་ཏེ། བདག་ཅག་ཀྱང་འདུས་པ་ཆེན་པོའི་བཀོད་པ་དེ་དག་དང༌། སངས་རྒྱས་ཀྱི་ཞིང་གི་ཡོན་ཏན་བཀོད་པ་དེ་དག་བལྟ་བ་དང༌། བརྟག་པ་དང༌། དེ་བཞིན་གཤེགས་པ་ཤཱཀྱ་<line/>
ཐུབ་པ་དེ་ལའང་བལྟ་བ་དང༌། ཕྱག་བྱ་བ་དང༌། བསྙེན་བཀུར་བྱ་བའི་ཕྱིར་དེར་འདོང་ངོ༌། །དེར་ནི། བདག་ཅག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་བསྟན་པའང་ཐོབ་<line/>
པར་འགྱུར་གོར་མ་ཆག་སྙམ་མོ། །དེ་ནས་ཕྱོགས་བཅུའི་འཇིག་རྟེན་གྱི་ཁམས་སངས་རྒྱས་ཀྱི་ཞིང་གི་རྡུལ་ཕྲ་རབ་ཀྱི་རྡུལ་སྙེད་ཐམས་ཅད་ཀྱི་བྱང་ཆུབ་སེམས་དཔའ་སེམས་<line/>
དཔའ་ཆེན་པོ་ཐམས་ཅད་དང༌། ཉན་ཐོས་ཆེན་པོ་དེ་དག་དེ་བཞིན་གཤེགས་པ་ཤཱཀྱ་ཐུབ་པའི་རྫུ་འཕྲུལ་གྱི་མཐུས་རང་རང་གི་སངས་རྒྱས་ཀྱི་ཞིང་ནས་མི་སྣང་བར་གྱུར་ཏེ་སྐད་ཅིག་<line/>
ཐང་གཅིག་ཡུད་ཙམ་དེ་ཉིད་ལ་འཇིག་རྟེན་གྱི་ཁམས་མི་མཇེད་འདིར་ཕྱིན་ཏོ། །དེའི་ཚེ་ཕྱོགས་བཅུའི་ཕྱོགས་རེ་རེ་ནས་ཀྱང་བྱང་ཆུབ་སེམས་དཔའ་སེམས་དཔའ་ཆེན་པོ་གྲངས་<line/>
མེད་དཔག་ཏུ་མེད་པ་སངས་རྒྱས་ཀྱི་ཞིང་གི་རྡུལ་ཕྲ་རབ་ཀྱི་རྡུལ་སྙེད་རྣམས་ཀྱང་འདིར་ལྷགས་ནས་སངས་རྒྱས་ཀྱི་ཞིང་འདི་ཐམས་ཅད་ས་དང༌། ནམ་མཁའི་བར་མ་ལུས་པར་<line/>
</page>
<page index="136" id="357A">༄༅། །གང་བར་གྱུར་ཏོ། །བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་བྱང་ཆུབ་སེམས་དཔའི་དགེ་བའི་རྩ་བ་སྣ་ཚོགས་ཀྱི་རྒྱུ་མཐུན་པའི་རྣམ་པར་<line/>
འཕྲུལ་པའི་བྱིན་གྱི་རླབས་ཀྱིས་དེ་བཞིན་གཤེགས་པ་ཤཱཀྱ་ཐུབ་པ་ལ་མཆོད་པ་བྱ་བའི་ཕྱིར་བརྩོན་པར་གྱུར་ཏོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་<line/>
ལ་ལ་དག་གིས་ནི། བཅོམ་ལྡན་འདས་ལ་མཆོད་པ་བྱ་བའི་ཕྱིར་སངས་རྒྱས་ཀྱི་ཞིང་འདི་ཐམས་ཅད་མེ་ཏོག་སྣ་ཚོགས་ཀྱི་ཆར་གྱིས་ཁེབས་པར་བྱས་སོ། །ལ་ལ་དག་<line/>
གིས་ནི༑ མུ་ཏིག་གི་ཆར་ཕབ་པ་ནས་དེ་བཞིན་དུ་སྦྱར་ཏེ། བཅོམ་ལྡན་འདས་ལ་མཆོད་པ་བྱ་བའི་ཕྱིར་ལ་ལ་དག་གིས་ནི། གསེར་དང༌། དངུལ་དང༌། བཻ་ཌཱུཪྻ་དང༌།<line/>
ཤེལ་དང༌། རྡོའི་སྙིང་པོ་དང༌། སྤུག་དང༌། གོ་ཤིཪྵ་དང༌། ཙནྡན་སྦྲུལ་གྱི་སྙིང་པོ་དང༌། ཤིང་ཏ་མ་ལའི་ལོ་མའི་ཕྱེ་མའི་ཆར་གྱིས་ནམ་མཁའ་ཁེབས་པར་བྱས་སོ། །<line/>
བཅོམ་ལྡན་འདས་ལ་མཆོད་པ་བྱ་བའི་ཕྱིར་ལ་ལ་དག་གིས་ནི། ལྷབ་ལྷུབ་དང༌། འཕྱང་འཕྲུལ་དང༌། རྒྱན་དང༌། རས་དང༌། རས་བཅོས་བུ་སྣ་ཚོགས་ཀྱི་ཆར་རབ་ཏུ་ཕབ་བོ། །<line/>
བཅོམ་ལྡན་འདས་ལ་མཆོད་པ་བྱ་བའི་ཕྱིར་ལ་ལ་དག་གིས་ནི། རིན་པོ་ཆེའི་གདུགས་དང༌། རྒྱལ་མཚན་དང༌། བ་དན་སྣ་ཚོགས་བསྒྲེང་ངོ༌། །བཅོམ་ལྡན་འདས་ལ་མཆོད་པ་<line/>
</page>
<page index="137" id="357B">བྱ་བའི་ཕྱིར་ལ་ལ་དག་གིས་ནི། སྤོས་སྣ་ཚོགས་ཀྱིས་བདུགས་སོ། །ལ་ལ་དག་གིས་ནི། རིན་པོ་ཆེའི་ཕྲེང་བ་སྣ་ཚོགས་གཏོར་ཏོ། །ལ་ལ་དག་གིས་ནི། སིལ་སྙན་དང༌། དཀྲོལ་བ་<line/>
སྣ་ཚོགས་དཀྲོལ་ཏོ། །ལ་ལ་དག་གིས་ནི། གླུ་དང༌། གར་དང༌། རོལ་མོའི་སྒྲ་རབ་ཏུ་བསྟན་ཏོ། །ལ་ལ་དག་གིས་ནི། ས་ཕྱོགས་དེར་སྤོས་ཆུ་སྣ་ཚོགས་ཀྱི་ཆར་གྱིས་ཆག་ཆག་བཏབ་<line/>
བོ༑ ༑ལ་ལ་དག་གིས་ནི། རིན་པོ་ཆེ་སྣ་ཚོགས་ཀྱི་སྣོད་རྣམས་རིན་པོ་ཆེ་སྣ་ཚོགས་ཀྱིས་བཀང་སྟེ་བཅོམ་ལྡན་འདས་ཀྱི་སྤྱན་སྔར་ཐོགས་སོ། །ལ་ལ་དག་གིས་ནི། རིན་པོ་ཆེའི་སྣོད་སྣ་<line/>
ཚོགས་རྣམས་སྤོས་ཆུས་བཀང་སྟེ་མེ་ཏོག་དང༌། འབྲས་བུ་དང༌། ལོ་མས་བརྒྱན་ནས་བཅོམ་ལྡན་འདས་ཀྱི་སྤྱན་སྔ་ན་ཐོགས་སོ། །ལ་ལ་དག་གིས་ནི། རིན་པོ་ཆེའི་ཤིང་ལྗོན་པ་སྣ་<line/>
ཚོགས་ལྷའི་གོས་དང༌། རྒྱན་དང༌། མེ་ཏོག་དང༌། འབྲས་བུ་སྣ་ཚོགས་ཀྱིས་བརྒྱན་ནས་འཕང་སྟོང་དེ་ཐོགས་སོ། །ལ་ལ་དག་གིས་ནི། བདག་ཉིད་ཚངས་པ་ཆེན་པོའི་ཆ་བྱད་དུ་མངོན་<line/>
པར་སྤྲུལ་ཏེ་ཐལ་མོ་སྦྱར་ནས་བཅོམ་ལྡན་འདས་ལ་ཕྱག་བྱས་ཏེ་འཁོད་པ་ནས་རྒྱ་ཆེར་ཇི་ལྟར་གོང་དུ་སྨོས་པ་བཞིན་ནོ། །ལ་ལ་དག་ནི། སེངྒེའི་ཆ་བྱད་དུ་མངོན་པར་སྤྲུལ་ཏེ་བཅོམ་<line/>
ལྡན་འདས་ལ་ཕྱག་བཙལ་ནས་འཁོད་དོ། །བཅོམ་ལྡན་འདས་ཀྱི་རྫུ་འཕྲུལ་གྱི་མཐུ་དང༌། རང་གི་དགེ་བའི་རྩ་བའི་སྟོབས་བསྐྱེད་པས་སེམས་ཅན་དེ་དག་ཕན་ཚུན་མིག་གི་དབང་<line/>
</page>
<page index="138" id="358A">༄༅། །པོས་གཟུགས་སྣང་བ་རྣམས་ལ་ཐགས་ཐོགས་མེད་དོ། །སངས་རྒྱས་བཅོམ་ལྡན་འདས་ཀྱང་དེ་ལྟ་བུའི་བདུད་ཀྱི་ཡུལ་ཆེན་པོ་ལྷའི་རྣམ་པར་འཕྲུལ་<line/>
པའི་བྱིན་གྱི་རླབས་རྣམས་དང༌། རང་གི་དྲན་པ་ཉེ་བར་གཞག་པ་དང༌། ཡང་དག་པར་སྤོང་བ་དང༌། རྫུ་འཕྲུལ་གྱི་རྐང་པ་དང༌། དབང་པོ་དང༌། སྟོབས་དང༌། བྱང་ཆུབ་ཀྱི་ཡན་<line/>
ལག་དང༌། ལམ་དང༌། སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ཀྱི་ཡུལ་གྱི་རྣམ་པར་འཕྲུལ་པའི་བྱིན་གྱི་རླབས་ཀྱིས་བཅོམ་ལྡན་འདས་རྒྱལ་པོའི་ཁབ་ཀྱི་གྲོང་ཁྱེར་ཆེན་<line/>
པོར་གཤེགས་ནས་སྲང་གི་དབུས་ན་པདྨ་ཡོད་པ་ག་ལ་བ་དེར་གཤེགས་ཏེ་བྱོན་ནས་ཕྱག་གཡས་པའི་མཐིལ་གྱིས་པདྨའི་སྙིང་པོ་ལ་རེག་པར་མཛད་དེ་དྲངས་ནས་བཞུགས་སོ། །<line/>
པདྨ་དེ་དྲངས་ཏེ་གཡོས་པས་སངས་རྒྱས་ཀྱི་ཞིང་འདིའི་རི་ཁོར་ཡུག་དང༌། རི་ཁོར་ཡུག་ཆེན་པོ་དང༌། རིའི་རྒྱལ་པོ་རི་རབ་དང༌། རྒྱ་མཚོ་ཆེན་པོ་དང༌། བདུད་ཀྱི་གནས་ཐམས་<line/>
ཅད་ཀྱང་གཡོས་སོ། །བདུད་ཀྱི་གནས་ཐམས་ཅད་ན་གཞལ་མེད་ཁང་དང༌། གནས་དང༌། མལ་ཆ་དང༌། སྟན་རྣམས་ཀྱང་རབ་ཏུ་གཡོས་སོ། །དེ་ན་གང་བདུད་ཀྱི་བུ་རྣམས་<line/>
དང༌། བདུད་ཀྱི་བུ་མོ་རྣམས་དང༌། བདུད་ཀྱི་ཚོགས་ཀྱི་འཁོར་གནས་པ་དེ་དག་ཀྱང་འཇིགས་སྐྲག་ཅིང་སྐྱོ་བ་སྐྱས་ནས་ཕན་ཚུན་འདི་སྐད་འཛེར་ཏོ། །རྒྱུ་མེད་རྐྱེན་མེད་པར་<line/>
</page>
<page index="139" id="358B">ནི༑ གཞལ་མེད་ཁང་འདི་དག་གཡོ་བར་མི་འགྱུར་ན། བདག་ཅག་གི་རྒྱལ་པོ་བདུད་དེ་རང་གི་ཡུལ་ནས་འཕོས་པར་མ་གྱུར་གྲང༌། བདག་ཅག་ཀྱང་ཁང་པ་འདི་ནས་འཆི་འཕོ་བའི་<line/>
ཆོས་འབྱུང་བར་མི་འགྱུར་གྲང༌། བདག་ཅག་གིས་བལྟ་གོར་མ་ཆག་གོ་སྙམ་སྟེ། དེ་ནས་དེ་དག་གིས་མཐོང་ནས་འདི་སྙམ་དུ་སེམས་ཏེ། སངས་རྒྱས་ཀྱི་ཞིང་འདི་ནི། སྙིགས་མ་ལྔ་<line/>
ཅན་དུ་གྱུར་ན། འདི་སུས་ལེགས་པར་བརྒྱན་ཅིང་ཤིན་ཏུ་ཉམས་དགའ་བར་བྱས་སྙམ་མོ། །དེ་ནས་རང་གི་ཡུལ་ལ་གནས་པའི་བདུད་གཡོག་དང་བཅས་པ་དེ་དག་དེ་ན་འཁོད་<line/>
བཞིན་དུའང་དེ་བཞིན་གཤེགས་པ་ཤཱཀྱ་ཐུབ་པ་དེ་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་ཀྱིས་ལེགས་པར་བརྒྱན་ཅིང་ཤིན་ཏུ་ལྷམ་མེ། ལྷན་ནེ། ལྷང་དེར་བཞུགས་པ་<line/>
མཐོང་ངོ༌། །ཐམས་ཅད་དང་ལྡན་པའི་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་དང༌། སངས་རྒྱས་ཀྱི་ཞིང་འདི་ཐམས་ཅད་ཀྱང་སེམས་ཅན་གཟུགས་དང༌། ཁ་དོག་<line/>
དང༌། རྟགས་དང༌། དབྱིབས་སྣ་ཚོགས་སུ་གནས་པ་ཤ་སྟག་གིས་ཡོངས་སུ་གང་ནས་སེམས་ཅན་གཅིག་ཀྱང་ངོ་མི་ཤེས་ཏེ། སེམས་ཅན་དེ་དག་ཐམས་ཅད་ཀྱང་བཅོམ་ལྡན་<line/>
འདས་ལ་མཆོད་པ་བྱ་བའི་ཕྱིར་བརྩོན་པར་མཐོང་ངོ༌། །དེ་ནས་དེ་དག་ཡང་འདི་སྙམ་དུ་སེམས་ཏེ། བདག་ཅག་ཀྱང་དེ་བཞིན་གཤེགས་པ་ཤཱཀྱ་ཐུབ་པ་དེ་ལ་བལྟ་བ་དང༌། ཕྱག་བྱ་<line/>
</page>
<page index="140" id="359A">༄༅། །བ་དང༌། ད་ལྟར་བདག་ཅག་གི་ཇོ་བོ་དང༌། གཡོག་ཏུ་བཅས་པ་གང་དོར་བའང་དྲི་བའི་ཕྱིར་དེར་འདོང་གོར་མ་ཆག་སྙམ་མོ། །དེ་ནས་ཡང་དེའི་ཚེ་སངས་རྒྱས་<line/>
རྒྱས་ཀྱི་ཞིང་འདིའི་བདུད་བྱེ་བ་ཕྲག་བརྒྱ་པོ་དེ་དག་ཐམས་ཅད་གཡོག་དང་བཅས་པར་བཅོམ་ལྡན་འདས་དེ་བཞིན་གཤེགས་པ་ཤཱཀྱ་ཐུབ་པ་ག་ལ་བ་དེར་དོང་སྟེ་ལྷགས་ནས་<line/>
སྤྱན་སྔར་འཁོད་དོ། །དེ་ནས་བདུད་སྡིག་ཅན་གྱིས་བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་ནས་འདི་སྐད་ཅེས་གསོལ་ཏོ། །རབ་ཏུ་རྣམ་པར་དད་<line/>
སེམས་ཀྱིས། །བཅོམ་ལྡན་བདག་ནི་སྐྱབས་སུ་མཆི། །བདག་ཁྲོལ་འདི་ནས་མྱུར་དུ་ཐོང༌། །ཆོས་ནི་ཡང་དག་སྤྱད་པར་བགྱི། །བཅོམ་ལྡན་འདས་ཀྱིས་བཀའ་སྩལ་པ། འགྲོ་<line/>
བ་དང་ནི་འོང་བ་ཡང༌། །ངས་ནི་སུ་ལའང་བཟློག་པ་མེད། །གལ་ཏེ་ལམ་ནི་རབ་ཤེས་ན། །གང་དུ་དགའ་བར་འགྲོ་བར་བྱོས། །བདུད་སྡིག་ཅན་གྱིས་འདི་སྐད་ཅེས་གསོལ་ཏོ། །རང་<line/>
གི་སྤྱོད་ཡུལ་གར་དགའ་བར། །གང་ཚེ་བདག་ནི་མཆི་འཚལ་ཏེ། །བདག་ནི་བཅིང་པ་ལྔ་དག་གིས། །བཅིངས་པར་མཐོང་ངོ་གཽ་ཏ་མ། །བཅོམ་ལྡན་འདས་ཀྱིས་བཀའ་སྩལ་པ། ང་<line/>
ནི་རྟོག་པ་ཀུན་སྤངས་ཏེ། །གྲོལ་ནས་འགྲོ་བ་གྲོལ་བྱེད་པ། །ངས་ནི་འཚེ་བ་རྣམ་སྤངས་ནས། །སེམས་ཅན་བཅིངས་པ་ཐར་པར་བྱ། །དེ་ནས་བཅོམ་ལྡན་འདས་ཀྱིས་སངས་རྒྱས་ཀྱི་<line/>
</page>
<page index="141" id="359B">སྤྱན་གྱིས་སངས་རྒྱས་ཀྱི་ཞིང་འདི་ཐམས་ཅད་ས་དང་ནམ་མཁའ་ལ་གནས་པའི་སེམས་ཅན་རྣམས་ཀྱིས་ཡོངས་སུ་གང་བ་ལ་གཟིགས་ནས་ཚིགས་སུ་བཅད་པ་འདི་དག་བཀའ་<line/>
སྩལ་ཏོ༑ ༑འདིར་ལྷགས་པ་དག་ཐམས་ཅད་ཀྱང༌། །ཐེ་ཚོམ་ཐམས་ཅད་རབ་སྤོངས་ལ། །སྐད་ཅིག་ཅི་ཡང་མ་སྨྲ་བར། །ཁྱོད་ཅག་རྣམས་ནི་ད་ཉོན་ཅིག །རྫོགས་པའི་སངས་རྒྱས་འཇིག་<line/>
རྟེན་དཀོན། །ཆོས་དང་དགེ་འདུན་ཤིན་ཏུ་དཀོན། །དད་ཅིང་མོས་པ་འབྱོར་པ་དང༌། །བྱང་ཆུབ་སྤྱོད་པ་ཤིན་ཏུ་དཀོན། །འཇིག་རྟེན་མགོན་པོའི་མངོན་སུམ་དུ། །ཆོས་ཉན་པ་ཡང་ཤིན་<line/>
ཏུ་དཀོན། །གང་དུ་བཟོད་པ་སྟོན་བྱེད་པ། །དེ་ཡི་དུས་ནི་རྙེད་པར་དཀའ། །གང་དུ་འཇིག་རྟེན་སྡིག་པ་ཡི། །རྟོག་པ་ཐམས་ཅད་རབ་སྤོང་བ། །སྟོང་པ་ཉིད་ནི་སྒོམ་པ་དང༌། །སེམས་<line/>
ནི་དུལ་བར་བྱེད་པ་དཀོན། །ཇི་ལྟར་ངས་ནི་སྔོན་སྤྱད་པའི། །བྱང་ཆུབ་སྤྱོད་པ་རྙེད་པར་དཀའ། །དེ་ལས་མེ་ཏོག་ཚམ་ཚོད་འདི། །ཁྱེད་ཅག་རྣམས་ལ་བཤད་པར་བྱ། །གང་གིས་བྱང་<line/>
ཆུབ་འབྱོར་བྱེད་པ། །སྲིད་པའི་བཅིངས་ལས་རབ་གྲོལ་ཞིང༌། །མུན་པའི་ཕུང་པོ་སེལ་བ་ཡི། །ལམ་གྱི་མཆོག་ནི་བསྟན་པར་བྱ། །དྲི་མ་ངན་པ་གསུམ་སྤོངས་ལ། །སྟོན་<line/>
པས་གསུངས་པ་འདིར་ཉོན་ཅིག །ཆུ་བོ་རྣམས་ཀྱི་ཕ་རོལ་རྒོལ། །རྒྱ་མཚོ་ཅན་གྱི་སྲེད་པ་སྤོངས། །རྣམ་ཐར་གསུམ་ལ་རབ་གནས་ཤིང༌། །སྡོམ་པ་གསུམ་ལ་ཡང་དག་གནས། །<line/>
</page>
<page index="142" id="360A">༄༅། །ཁམས་གསུམ་ཀུན་གྱི་ཉོན་མོངས་གང༌། །དེ་དག་མ་ལུས་རྣམ་པར་ཆོམ། །དཀོན་མཆོག་གསུམ་གྱི་རིགས་མཆོག་དང༌། །ཆོས་ཀྱི་དོན་དུ་ཁྱེད་ཅག་རྣམས། །<line/>
སངས་རྒྱས་ལྷ་དང་བདུད་གསུམ་གྱི། །བྱིན་རླབས་སྤྲུལ་པས་ལྷགས་པ་རྣམས། །དུས་གསུམ་མ་རིག་བསྒྲིབས་པའི་སེམས། །བྱེ་ཕྲག་ཏུ་ནི་རབ་ཏུ་སྤོངས། །ཁམས་<line/>
གསུམ་པ་ལས་གྲོལ་བ་ཡི། །ཞི་བྱེད་བཟོད་པ་ཐོབ་པར་བྱོས། །ཕྱིན་ཅི་ལོག་ནི་རྣམ་བཞི་ཡིས། །སོ་སོའི་སྐྱེ་བོ་བསླད་པ་རྣམས། །དངོས་པོ་མེད་ལ་རྟོག་བྱེད་<line/>
པ༑ ༑དེ་དག་བཟོད་པའི་སྣོད་མ་ཡིན། །མིག་ནི་གཟུགས་ལ་ཆགས་པ་ཡིས། །ལུས་དང་ངག་དང་སེམས་བསྒྲིབས་ནས། །བསམ་གཏན་བཞི་དང་བྲལ་བ་རྣམས། །<line/>
འཁོར་བ་ཤིན་ཏུ་བསྟེན་པར་འགྱུར། །འཇིག་རྟེན་ན་ནི་གང་མཁས་གསལ། །བསམ་གཏན་སྒོམ་པར་བྱེད་པ་རྣམས། །དེ་དག་ཕྱིན་ཅི་ལོག་བཞི་ལས། །དེ་རིང་<line/>
རྣམ་པར་གྲོལ་བར་འགྱུར། །དབང་ཕྱུག་དེ་དག་སེམས་ཅན་རྣམས། །ཆུ་བོ་བཞི་ལས་ཐར་པར་བྱེད། །འཆི་འཕོ་སྐྱེ་བ་རབ་ཤེས་པ། །དེས་པ་རྣམས་ནི་ཕ་རོལ་འགྲོ།།<line/>
བྱང་ཆུབ་སེམས་དཔའ་འཇིགས་མེད་པ། །རྐང་པ་བཞི་དང་ལྡན་པ་དག །སེམས་ཅན་སྲེད་པས་བཅིངས་པ་རྣམས། །ཡང་དག་ཤེས་པས་གཅོད་པར་བྱེད། །ཕུང་པོ་ལྔ་རྣམས་<line/>
</page>
<page index="143" id="360B">ཡོངས་ཤེས་པས། །ཞགས་པ་ལས་གྲོལ་ཟག་པ་མེད། །ཡང་དག་ཡང་དུ་མི་སྐྱེ་སྟེ། །སྲིད་པའི་རྒྱ་མཚོའི་ཕ་རོལ་ཕྱིན། །སངས་རྒྱས་རྣམས་ཀྱི་སྤྱན་སྔར་བྱེད། །སྡིག་པ་དག་<line/>
ནི་མྱུར་དུ་ཤོགས། །སྡིག་པ་མ་ལུས་རབ་སྤོངས་ལ། །འཇིགས་པ་མེད་པར་ཕ་རོལ་སོང༌། །སྲིད་པར་ཡང་དག་ཡང་སྐྱེས་པས། །སྡིག་པའི་གྲོགས་ཀྱི་དབང་སོང་བས། །<line/>
འཁོར་བའི་སྡུག་བསྔལ་དེ་དག་ནི། །འདུས་བྱས་ལ་ཡང་མྱོང་བར་འགྱུར། །སྡིག་པའི་གྲོགས་པོ་རབ་སྤངས་ཏེ། །སྡིག་པའི་ལྟ་བ་རྣམས་བོར་ནས། །འཁོར་བའི་<line/>
སྡུག་བསྔལ་དྲན་བྱས་ཏེ། །དམ་པའི་ཆོས་ལ་རབ་སྦྱོར་ཅིག །བཏུང་བའི་དམ་པ་འཐུང་བར་བྱོས། །སྟོང་པ་ཉིད་ཀྱང་རབ་སྒོམས་ཤིག །དམ་པའི་དོན་ལ་དངོས་པོ་མེད། །<line/>
རྫས་ཀྱང་མེད་ཅིང་མཚན་ཉིད་མེད། །འདི་ལྟར་དབང་པོ་དྲུག་སྟོང་སྟེ། །བྱེད་པ་པོ་ནི་འདི་ལ་མེད། །དེ་བཞིན་མཚན་མར་རྟོག་པ་ཡང༌། །དངོས་པོ་ཙམ་སྟེ་གཡོ་བ་མེད། །ཚོར་<line/>
བ་དྲུག་དང་སྲེད་པ་དྲུག །རེག་པ་དྲུག་ལས་བྱུང་བ་ཡིན། །དེ་བཞིན་རེག་པའི་སྐྱེ་མཆེད་དྲུག །སྟོང་པ་ཡིན་པར་ཤེས་པར་བྱོས། །རང་བཞིན་གྱིས་ནི་དངོས་མེད་པར། །དངོས་<line/>
པོ་ཉིད་ལ་བརྟག་པར་བྱོས། །སྐྱེ་བ་མེད་ཅིང་འགག་མེད་པས། །འདི་ན་རྫས་ཀྱང་མེད་པར་ལྟོས། །གང་གིས་ཆོས་ཀུན་ཚུལ་གཅིག་སྟེ། །དུས་གསུམ་དུ་ཡང་དངོས་མེད་པར།།<line/>
</page>
<page index="144" id="361A">༄༅། །ཤེས་པ་དེ་དག་ནད་མེད་དེ། །དེ་ནི་བླ་ན་མེད་པའི་ལམ། །རྣམ་པ་བཅུ་གསུམ་ངེས་གྲོལ་ལ། །སེམས་ཅན་འདུ་ཤེས་རྣམ་འཇིག་ཅིང༌། །ཚུ་<line/>
རོལ་ཕ་རོལ་རྣམ་གྲོལ་བ། །དེ་ནི་བཟོད་པ་སྒོམ་པ་ཡིན། །དེ་ནས་གང་གི་ཚེ་བཅོམ་ལྡན་འདས་ཀྱི་བསོད་ནམས་ཀྱི་སྟོབས་རྣམས་དང༌། མི་འཇིགས་པའི་ཤུགས་དང༌།<line/>
དགེ་བའི་རྩ་བའི་རྒྱུ་མཐུན་པའི་བྱིན་གྱི་རླབས་ཀྱི་དབྱངས་ཀྱི་དཀྱིལ་འཁོར་གྱི་སྒྲ་ཐོགས་པ་མེད་པས་ཚིགས་སུ་བཅད་པ་དེ་དག་གསུངས་པ་དེའི་མོད་ལ་ཕྱོགས་བཅུའི་<line/>
འཇིག་རྟེན་གྱི་ཁམས་སྟོང་པ་དང༌། མི་སྟོང་པའི་སྙིགས་མ་ལྔ་ཅན་གངྒཱའི་ཀླུང་དཔག་ཏུ་མེད་པ་མི་འཁྲུགས་པའི་བྱེ་མ་སྙེད་རྣམས་སུ་དབྱིངས་ཀྱི་དཀྱིལ་འཁོར་གྱི་ཚིག་<line/>
བརྗོད་པ་འདི་དག་གྲགས་པར་གྱུར་ནས་དེའི་མོད་ལ་སངས་རྒྱས་ཀྱི་ཞིང་རེ་རེ་ནས་ཀྱང་སེམས་ཅན་བྱེ་བ་ཁྲག་ཁྲིག་བརྒྱ་སྟོང་གྲངས་མེད་དཔག་ཏུ་མེད་པ་དག་ནི། ཤིན་ཏུ་ཟང་<line/>
ཟིང་མེད་པའི་དགའ་བ་དང༌། དད་པ་རྙེད་དེ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་གྱུར་ཏོ། །ལ་ལ་དག་གིས་ནི། ཏིང་ངེ་འཛིན་དང༌། བཟོད་པ་<line/>
དང༌། གཟུངས་སྣ་ཚོགས་ཐོབ་བོ། །སངས་རྒྱས་ཀྱི་ཞིང་འདིར་འདུས་པའི་སེམས་ཅན་གྲངས་མེད་དཔག་ཏུ་མེད་པ་རྣམས་ཀྱིས་ནི། དོན་དང༌། ཚིག་དང༌། ཡི་གེ་འདི་དག་<line/>
</page>
<page index="145" id="361B">ཐོས་ནས་ཕྱིར་མི་ལྡོག་པའི་ས་ཐོབ་པར་གྱུར་ཏོ། །སེམས་ཅན་གྲངས་མེད་དཔག་ཏུ་མེད་པ་དག་ནི། ཐེག་པ་གསུམ་པོ་དག་གིས་ངེས་པར་འབྱུང་བ་ཐོབ་པར་གྱུར་ཏོ། །དེ་<line/>
ནས་བྱང་ཆུབ་སེམས་དཔའ་སེམས་དཔའ་ཆེན་པོ་སྐར་མ་ལ་དགའ་བས་པདྨའི་ཁྲི་ལ་འཛེག་པར་བྱ་བའི་ཕྱིར་རང་གི་རྫུ་འཕྲུལ་གྱི་མཐུས་རིན་པོ་ཆེ་སྣ་བདུན་གྱི་ཐེམ་སྐས་མེ་ཏོག་<line/>
གིས་ཀུན་ཏུ་གཡོགས་པ་མངོན་པར་སྤྲུལ་ཏེ་བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་ནས་འདི་སྐད་ཅེས་གསོལ་ཏོ། །ཐམས་ཅད་མཁྱེན་པ་རྒ་ཤི་མྱ་ངན་གྱི། །<line/>
འདམ་དུ་བྱིང་བའི་འཇིག་རྟེན་ཐམས་ཅད་ལ། །རབ་ཏུ་གཟིགས་ཏེ་མི་རྒྱུ་རྒྱུར་བཅས་ཏེ། །འཇིག་རྟེན་དུ་ནི་ཆོས་ཀྱི་ཟམ་པ་ཐོགས། །ཐལ་མོ་སྦྱར་བའི་སེམས་ཅན་རྒྱ་ཆེན་བརྒྱས། །<line/>
རབ་ཏུ་གཏམས་པའི་ཞིང་ལ་གཟིགས་ནས་སུ། །ཆོས་ཀྱི་མཆོད་སྦྱིན་རབ་ཏུ་བགོ་བར་གསོལ། །རང་གི་མཐུ་རྩལ་རབ་ཏུ་བསྟན་དུ་གསོལ། །མཚུངས་པ་མེད་པའི་པདྨ་མངོན་<line/>
འཛེགས་ཏེ། །མགོན་པོ་ཤེས་རབ་དང་ནི་ཐབས་རྣམས་ཀྱིས། །ཆོས་ཆུ་སྤྲིན་གྱིས་ཆར་པ་རབ་ཕོབ་ལ། །ཉོན་མོངས་གཟིར་བའི་མི་ལ་བསྟན་དུ་གསོལ། །ཕྱོགས་བཅུ་<line/>
དག་གི་སངས་རྒྱས་ཐམས་ཅད་དང༌། །དྲང་སྲོང་ཆེན་པོ་ཤེས་རབ་ལྡན་པ་གཞན། །ཁྱོད་ཀྱི་དཔང་དུ་དེ་དག་ཀུན་བཞུགས་ཀྱི། །ཐུབ་པའི་དབང་པོ་བདུད་རྣམས་ཕམ་པར་<line/>
</page>
<page index="146" id="362A">༄༅། །མཛོད༑ ༑ཆོས་རྣམས་སྟོང་པ་ནམ་མཁའ་ལྟ་བུ་དང༌། །ངོ་བོ་ཉིད་ཀྱིས་ཡ་མ་བརླར་མཁྱེན་ནས། །སྔོན་གྱི་དམ་བཅས་རྣམས་ནི་དགོངས་མཛོད་ལ། །བླ་མེད་འཁོར་ལོ་དམ་<line/>
པ་བསྐོར་དུ་གསོལ། །ཆུ་བོ་བཞི་དབུས་འཁོར་བའི་སེམས་ཅན་རྣམས། །མི་ཡི་སེངྒེ་དེ་རིང་བསྒྲལ་དུ་གསོལ། །ཁྱོད་ཀྱིས་ཆོས་རྣམས་ཤིན་ཏུ་ཐུགས་སུ་ཆུད། །སྲིད་གསུམ་མཚོ་ལས་འཇིག་<line/>
རྟེན་བསྒྲལ་དུ་གསོལ། །ཤིན་ཏུ་རླབས་ཆེན་ཐུགས་མངའ་བཅོམ་ལྡན་འདས། །བདེ་བར་གཤེགས་ཀྱི་ལམ་ནི་བདེ་བ་ལ། །འགྲོ་བ་གཟུད་འདོད་མཚུངས་མེད་ཆོས་ཀྱང་སྟོན། །འཇིག་རྟེན་ཉེས་<line/>
པའི་དྲི་མ་བསལ་དུ་གསོལ། །དེ་ནས་བཅོམ་ལྡན་འདས་ཀྱིས་ཇི་ལྟ་བུར་སྤྲུལ་པའི་ཐེམ་སྐད་དེ་ལས་པདྨའི་ཁྲི་ལ་མངོན་པར་འཛེགས་ཏེ་པདྨའི་སྙིང་པོ་ལ་བཞུགས་སོ། །དེ་ནས་བཅོམ་ལྡན་<line/>
འདས་ཀྱིས་ཕྱོགས་བཅུ་ཐམས་ཅད་དུ་རྣམ་པར་གཟིགས་ནས་བདུད་སྡིག་ཅན་ལ་བཀའ་སྩལ་པ། བདུད་སྡིག་ཅན། ཇི་ལྟར་ཁྱོད་ཀྱི་རྐྱེན་གྱིས་དེང་འདིར་འདུས་པ་ཆེན་པོའི་ཆོས་ཀྱི་རྣམ་<line/>
གྲངས་བཤད་པས་སེམས་ཅན་གྲངས་མེད་དཔག་ཏུ་མེད་པ་དག་མངལ་ན་གནས་པ་དང༌། རྒ་ཤིས་གཙེས་པ་རྣམས་ལས་རྣམ་པར་གྲོལ་བར་འགྱུར། རྣམ་པར་ཐར་པར་འགྱུར། ཆུ་བོ་<line/>
བཞི་ལས་ཡང་དག་པར་བརྒལ་བར་འགྱུར། ཞི་བའི་ལམ་ལ་གནས་པར་འགྱུར། ནམ་མཁའ་དང་མཚུངས་པའི་ཡེ་ཤེས་ཁོང་དུ་ཆུད་པར་འགྱུར་ཏེ། འདི་ལ་སྡིག་ཅན་ཁྱོད་ནི། སེམས་<line/>
</page>
<page index="147" id="362B">ཅན་རྣམས་ཀྱི་དགེ་བའི་རྩ་བ་རྣམ་པར་འཕེལ་བའི་ཐོག་མར་འགྲོ་བ་ཡིན་གྱི། ཁྱོད་དགའ་བར་གྱིས་ཤིག །སྡིག་ཅན་ཁྱོད་ཀྱིས་ང་ལ་ཆོས་བཤད་པར་གསོལ་ཅིག་དང་ངས་དེང་བདུད་ཀྱི་<line/>
དཀྱིལ་འཁོར་མཐོན་པོའི་ཡུལ་གྱི་ཆུ་བོའི་ཕ་རོལ་ཏུ་འགྲོ་བར་བྱ་བའི་ཕྱིར་ཆོས་བསྟན་ཏོ། །དེ་ནས་བདུད་སྡིག་ཅན་གྱིས་དེའི་ཚེ་ཚིགས་སུ་བཅད་པ་འདི་སྨྲས་སོ། །ཅི་སྟེ་སྡིག་མེད་ཁྱོད་ལ་ཐབ་<line/>
ཞེ་སྡང་རྒྱགས་མེད་ན། །ཅི་ཕྱིར་དེང་འདིར་ཀུན་ཏུ་སྐྲག་པར་བྱ་ཕྱིར་ཆོས་ཀྱང་སྟོན། །དེ་སྟེ་ཁྱོད་ལ་ཐ་བ་རྒྱགས་དང་ང་རྒྱལ་ཡོད་ན་ནི། །ཐུབ་དབང་ཁྱོད་ཀྱི་ཐར་པ་ཅི་འདྲ་བ་དག་ལ་འདི་ཤོད་ཅིག།<line/>
བཅོམ་ལྡན་འདས་ཀྱིས་བཀའ་སྩལ་པ། །ང་ནི་ས་ལ་མངལ་གྱི་གནས་ན་ཟླ་བ་བཅུར་གནས་པ། །དེ་ན་ཡང་ནི་བདུད་ཁྱོད་ང་ལ་གསང་བར་རབ་ཏུ་སྦྱར། །དེ་ཚེ་ང་ལ་འཁོན་དང་ཐ་བ་ཅུང་ཟད་ཙམ་<line/>
ཡང་མེད། །ང་ནི་བཟོད་དང་ལྡན་ཏེ་ཐ་བ་མ་ལུས་མེད་པ་ཡིན། །ང་ནི་བཙས་མ་ཐག་འདིར་ཁྱོད་ཀྱིས་ས་ཡང་གཡོ་བར་བྱས། །ང་གསད་ཕྱིར་ནི་རྡོ་བའི་ཆར་པ་རབ་ཏུ་དབབ་པར་བྱས། །དེ་ནས་ཁྱོད་<line/>
ཀྱིས་ང་ཡི་མ་ཡི་ནུ་ཞོ་མྱུར་བསྐམས་བྱས། །ཁྱོད་ཀྱིས་ང་ལ་གནོད་པ་རྣམ་པ་དུ་མ་ཅི་མ་བྱས། །ང་ནི་བསམ་གཏན་ཞུགས་ན་ཁྱོད་ཀྱིས་བུད་མེད་ཁྲིད་དེ་འོངས། །ང་ནི་བསོད་སྙོམས་རྣམ་པར་<line/>
སྤྱོད་ཚེ་ཟས་ཀྱང་བཅད་པར་བྱས། །ཁྱོད་ཀྱིས་རྟག་ཏུ་ང་ལ་རྒྱལ་སྲིད་མངོན་པར་རབ་ཏུ་བསྟབས། །ང་ནི་འབྱུང་བའི་ནུབ་མོ་འདིར་ཡང་མུན་པ་བྱས་པར་གྱུར། །དེ་ཚེ་ཁྱོད་དང་སྐྱེས་བུ་རྣམས་ཀྱིས་<line/>
</page>
<page index="148" id="363A">༄༅། །གྲོང་ཁྱེར་ཀུན་ཏུ་བསྐོར། །རྫུ་འཕྲུལ་གྱིས་ནི་སོང་ཚེ་རྫི་ཆར་དྲག་པོ་རབ་ཏུ་ཕབ། །ས་ནི་འདོམ་དོ་འཕང་ཙམ་རྡོ་བ་དག་གིས་གང་བར་བྱས། །ཞི་བའི་གནས་ན་གནས་<line/>
པའི་ཚེ་ཡང་སྒྲ་ནི་རབ་ཏུ་ཕྱུང༌། །ང་ནི་ཤིན་ཏུ་དཀའ་བ་སྤྱོད་ཚེ་གྲང་བའི་རླུང་དང་ནི། །འབབ་ཆུ་འགྲམ་ན་གནས་ཚེ་ཁྱོད་ཀྱིས་ཆུ་བོ་རབ་ཏུ་བཏང༌། །ང་ནི་གསད་པར་བྱ་ཕྱིར་ཁྱོད་ཀྱིས་སེངྒེ་<line/>
རབ་ཏུ་བཏང༌། །དེ་ཚེ་ཁྱོད་ཀྱིས་ང་ཡི་ཟས་ལ་དྲང་པོའི་དུག་ཀྱང་བཏབ། །ང་ནི་བྱང་ཆུབ་ཤིང་དྲུང་ཉེ་བར་ཡང་དག་སོང་བ་ན། །རྡོ་རྗེ་དང་ནི་གནམ་ལྕགས་སྤུ་གྲི་མདའ་ཆར་ཁྱོད་ཀྱིས་ཕབ། །འགྲོ་<line/>
ལ་ཕན་ཕྱིར་རྡོ་རྗེའི་གདན་ལ་མངོན་པར་གནས་པ་ན། །ཁྱོད་ཀྱིས་དུར་སྨྲིག་གོས་ཀྱང་འཇིམ་རྫབ་དག་གིས་རབ་ཏུ་བསྐུས། །དེ་ན་ཡང་ནི་ང་གན་ཁྱོད་ཀྱིས་བུ་མོ་རྣམས་བཀྱེ་སྟེ། །ང་གསད་<line/>
ཕྱིར་ནི་ཁྱོད་ཉིད་མཐུ་དང་བཅས་ཏེ་འོངས་མོད་ཀྱི། །འོན་ཀྱང་ཁྱོད་ཀྱིས་ང་ཡི་ཡིད་ལ་གནོད་བྱས་ཅུང་ཟད་མེད། །ངས་ནི་ཁྱོད་བཏུལ་ནས་སུ་བྱང་ཆུབ་མཚུངས་པ་མེད་པ་ཐོབ། །འོན་ཀྱང་ངོ་ཚ་<line/>
བོར་ཏེ་འདིར་འོངས་ནས་ནི་ཡང་སྨྲ་འམ། །སྡིག་པའི་ཚུལ་གྱིས་འོད་སྲུང་མཆོག་ལ་སོགས་པ་བཟློག་བྱས་ཏེ། །ཁྱོད་ཀྱིས་སེམས་ཅན་བྱེ་བ་དུམ་མ་རུངས་བྱས་ནས་ཀྱང༌། །སྙིང་རྗེ་བོར་ཏེ་<line/>
འདིར་ཡང་ང་ལ་རྒོལ་ཞིང་སྒྱུ་བྱེད་དམ། །ང་ཡིས་ཟས་མ་ཟོས་པ་དེ་ཡི་ཚེ་ཡང་ཁྱོད་ཀྱིས་སུ། །ང་གསད་ཕྱིར་ནི་གླང་ཆེན་མྱོས་པ་དྲག་ཤུལ་ཅན་ཡང་བཏང༌། །ས་སྟེང་ང་ལ་ལྷས་བྱིན་གྱིས་ནི་<line/>
</page>
<page index="149" id="363B">རྡོ་བ་འཕངས་པ་དང༌། །ཀྱེ་མ་ངས་ནི་ཟླ་བ་གསུམ་དུ་རྟ་ཆས་ཟོས་པ་དང༌། །ཕྱར་ཀ་གཏང་ཕྱིར་བུ་མོ་མཛེས་ལྡན་རབ་ཏུ་གང་བཏང་དང༌། །མེ་མདག་འབར་བ་མི་བཟད་པས་ནི་འོབས་རྣམས་བཀང་བ་<line/>
དང༌། །ཁ་ཟས་དག་ནི་མྱུར་དུ་གདུག་པའི་དུག་དང་སྦྱར་བ་ཡི། །དེ་ལ་སྡིག་པའི་ལས་ཅན་ཁྱོད་ནི་རྩ་བར་ངེས་པ་ཡིན། །ཁྱོད་ཉིད་དཔུང་བཅས་བུ་དང་ལྷན་ཅིག་སྡེར་བཅས་འོངས་ནས་སུ། །ང་གསད་<line/>
ཕྱིར་ནི་མདའ་བོ་ཆེ་དང་རལ་གྲི་མདའ་མང་ཐོགས། །འོན་ཀྱང་འདིར་ནི་ཁྱོད་ཀྱིས་ང་ཡི་སྤུ་གཅིག་མ་གཡོས་ན། །ཅི་ཕྱིར་ཁྱོད་ནི་རྒྱགས་པར་གྱུར་ནས་ད་དུང་འདུག །ཇི་སྙེད་བདུད་ནི་སྟོང་ཕྲག་བྱེ་བ་<line/>
རྒོལ་དུ་ཡང་བཙུད་ཀྱང༌། །སེམས་ཅན་བྱེ་བ་ཁྲག་ཁྲིག་དག་ནི་འདིར་ཡང་ལྷགས་ནས་སུ། །ཞིང་ཀུན་རབ་ཏུ་གང་བར་འདུག་པ་ང་ཡི་དབང་ཡིན་ཏེ། །ང་ནི་ཁྱོད་ཕྱིར་མཆོག་ཏུ་བྱམས་པའི་ཡིད་<line/>
ཀྱིས་གནས་པར་བྱ། །ང་ནི་སྙིང་རྗེའི་གནས་ཏེ་འགྲོ་བ་རྗེས་སུ་འཛིན་བྱེད་པ། །ཁྱོད་ནི་ཤིན་ཏུ་གཏུམ་པོ་ང་ལ་རྟག་ཏུ་བགེགས་བྱེད་དེ། །ཐུབ་པའི་དབང་པོ་ཁྱུ་མཆོག་འདི་དག་ང་ཡི་དབང་ཡིན་<line/>
ད་ལྟར་ཐ་མའི་དུས་ལ་ང་ནི་སངས་རྒྱས་མཛད་པ་བྱ། །རྣམ་ཐར་སེམས་ཀྱིས་སེམས་ཅན་རྣམས་ཀྱི་དོན་ཡང་སྤྱད་པར་བྱ། །སྨྲས་པར་གྱུར་ཀྱང་བཟོད་པ་ཡོངས་སུ་བཏང་བར་མི་བྱའོ། །ང་ལ་ཕྲག་དོག་བྱེད་<line/>
བ་རབ་ཏུ་ཁྲོ་བའི་ཡིད་མེད་དེ། །ཁྱེད་ནི་རྗེས་སུ་གཟུང་ཕྱིར་ང་ཉིད་རྟག་ཏུ་མངོན་པར་བརྩོན། །ང་ལ་གསོལ་དང་ཁྱོད་ཡིད་ཞི་ཕྱིར་འཇིག་རྟེན་གསུམ་དག་ཏུ། །མཆོག་ཏུ་ཞི་བར་བྱེད་པའི་ཆོས་ཀྱི་བདུད་<line/>
</page>
<page index="150" id="364A">༄༅། །རྩི་བཤད་པར་བྱ། །དེ་ཕྱིར་ཁྱོད་ཀྱི་སྡིག་པའི་ལས་རྣམས་མེད་པར་རབ་འགྱུར་གྱི། །འཇིག་རྟེན་མགོན་པོ་ང་ལ་ཡིད་ནི་མྱུར་དུ་དད་པར་བྱོས། །ཁྱོད་ནི་རྟག་ཏུ་འདི་ན་<line/>
གནོད་པ་བྱ་བར་རབ་སེམས་ཀྱང༌། །ཁྱོད་དགྲོལ་ཕྱིར་ནི་ང་སྙིང་རྟག་ཏུ་བྱམས་པར་རབ་ཏུ་དང༌། །སྡིག་པའི་བློ་གྲོས་པོར་ལ་དད་བཅས་ཡིད་ལ་བྱོས་ཤིག་དང༌། །རིང་པོར་མི་ཐོགས་ཁྱོད་<line/>
ནི་བྱང་ཆུབ་ཏུ་ཡང་ལུང་བསྟན་ཏོ། །དེ་ནས་བདུད་སྡིག་ཅན་བཅོམ་ལྡན་འདས་ལ་རབ་ཏུ་ཁྲོས་ཏེ་འཁྲུགས་ཤིང་རྔམ་ནས་དེ་ནས་སླར་འགྲོ་བར་འདོད་པ་དང༌། བདག་གི་མགུལ་པ་བཅིང་བ་<line/>
ལྔས་བཅིངས་པ་སྙམ་དུ་ཤེས་ཏེ། འཇིགས་སྐྲག་པའི་སྒྲ་དབྱུང་བར་འདོད་ཀྱང་དེ་མ་ནུས་ནས་བཅོམ་ལྡན་འདས་བགྲོངས་པའི་ཕྱིར་རང་ཁྲོས་པའི་མཐུས་ཤིན་ཏུ་ཚ་བའི་དབུགས་བཏང་བ་<line/>
དང༌། བཅོམ་ལྡན་འདས་ཀྱིས་དབུགས་དེ་ཤིན་ཏུ་ཡིད་དུ་འོང་བའི་མེ་ཏོག་ཏུ་མངོན་པར་སྤྲུལ་ཏོ། །ཕྱོགས་བཅུའི་སངས་རྒྱས་ཀྱི་ཞིང་ཐམས་ཅད་ན་སངས་རྒྱས་བཅོམ་ལྡན་འདས་བཞུགས་<line/>
ཤིང་འཚོ་ལ་གཞེས་ཏེ་ཆོས་ཀྱང་སྟོན་པ་དེ་ཐམས་ཅད་ཀྱི་དབུའི་གཙུག་གི་དྲང་ཐད་ཀྱི་སྟེང་གི་བར་སྣང་ལ་ཤིན་ཏུ་ཡིད་དུ་འོང་བའི་གདུགས་སུ་བྱིན་གྱིས་བརླབས་སོ། །སངས་རྒྱས་ཀྱི་ཞིང་<line/>
དེ་དག་ན་བྱང་ཆུབ་སེམས་དཔའ་སེམས་དཔའ་ཆེན་པོ་གང་དག་འཁོད་པ་དེ་དག་གིས་སངས་རྒྱས་བཅོམ་ལྡན་འདས་དེ་དག་ལ་གསོལ་པ། མེ་ཏོག་གི་གདུགས་འདི་དག་ག་ལས་མཆིས།<line/>
</page>
<page index="151" id="364B">སུའི་རྫུ་འཕྲུལ་གྱི་ཆོ་འཕྲུལ་ལགས། བཅོམ་ལྡན་འདས་དེ་དག་གིས་བྱང་ཆུབ་སེམས་དཔའ་དེ་དག་ལ་འདི་སྐད་ཅེས་བཀའ་སྩལ་ཏོ། །རིགས་ཀྱི་བུ་དག །འཇིག་རྟེན་གྱི་ཁམས་མི་མཇེད་<line/>
ཅེས་བྱ་བ་ཡོད་དེ། དེ་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་ཞེས་བྱ་བ་དེ་རབ་ཏུ་ཉོན་མོངས་པ་ཅན་སྙིགས་མ་ལྔ་དང་ལྡན་པའི་སངས་རྒྱས་ཀྱི་<line/>
ཞིང་དུ་སྔོན་གྱི་སྨོན་ལམ་གྱིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས་ཆོས་སྟོན་ཏེ། དེ་བཞིན་གཤེགས་པ་དེ་ད་ལྟར་བདུད་ཀྱི་ཡུལ་གྱི་<line/>
སྟོབས་ཐམས་ཅད་རབ་ཏུ་འཇོམས་པར་བྱེད་པ། སྟོབས་དང༌། མི་འཇིགས་པ་དང༌། སངས་རྒྱས་ཀྱི་ཡུལ་ཐམས་ཅད་མཐོན་པོར་བྱེད་པ། སངས་རྒྱས་ཀྱི་བསྟན་པའི་རྒྱུད་ཐམས་ཅད་དང༌། དཀོན་<line/>
མཆོག་གསུམ་གྱི་སྒྲོན་མ་ཡུན་རིང་དུ་གནས་པར་བྱེད་པ་དང༌། དགེ་བའི་རྩ་བ་ཐམས་ཅད་རྣམ་པར་འཕེལ་བའི་བརྩོན་འགྲུས་ཀྱི་བྱིན་གྱི་རླབས་ཀྱི་སྟོབས་བྱེད་པ། དགྲ་དང་ཕས་ཀྱིས་རྒོལ་བ་<line/>
ཐམས་ཅད་ཤིན་ཏུ་ཚར་གཅོད་པར་བྱེད་པ། ངོ་མི་མཚར་དང༌། བཀྲ་མི་ཤིས་པ་དང༌། རྩོད་པ་དང༌། རྨི་ལམ་ངན་པ་དང༌། ལྟས་ངན་པ་དང༌། མུ་གེ་དང༌། འཇིགས་པའི་ཚོགས་དང༌། འཐབ་པ་<line/>
དང༌། འགྱེད་པ་དང༌། འཆིང་བ་དང༌། འཐབ་མོ་དང༌། རྩོད་པ་དང༌། ཆར་མི་འབབ་པ་དང༌། དུས་མ་ཡིན་པར་གང་ཞིང་ཚ་བ་དང༌། རླུང་དང༌། ཚོ་བ་དང༌། ནད་དང༌། སྒྲ་མི་སྙན་པ་ཐམས་ཅད་<line/>
</page>
<page index="152" id="365A">༄༅། །རབ་ཏུ་ཞི་བར་བྱེད་པ། ལྷ་དང༌། ཀླུ་དང༌། གནོད་སྦྱིན་དང༌། མི་དང༌། མི་མ་ཡིན་པ་ཐམས་ཅད་འདུན་པར་བྱེད་པ། རྒྱལ་རིགས་ཐམས་ཅད་འདུན་པར་བྱེད་ཅིང་<line/>
འགུགས་པ། རིགས་བཞི་ཐམས་ཅད་ཆོས་ཀྱི་དོན་ལ་འཛུད་པ། ཤེས་རབ་ཀྱི་སྒྲོན་མ་རབ་ཏུ་འབར་བར་བྱེད་པ། ལམ་དྲང་པོ་རབ་ཏུ་སྟོན་པ། ཁྱིམ་དང༌། གྲོང་དང༌། གྲོང་ཁྱེར་དང༌། གྲོང་<line/>
རྡལ་དང༌། ལྗོངས་དང༌། ཡུལ་དང༌། ཕོ་བྲང་འཁོར་དང༌། ཡུལ་འཁོར་ཐམས་ཅད་འདུན་པར་བྱེད་པ། གཟའ་དང༌། རྒྱུ་སྐར་དང༌། ཉིན་བར་དང༌། མཚན་མོ་དང༌། ཟླ་བ་གཅིག་དང༌། ཟླ་བ་ཕྱེད་<line/>
དང༌། དུས་དང༌། ལོ་ཐམས་ཅད་མཐུན་པར་བྱེད་པ། ལོ་ཏོག་དང༌། མེ་ཏོག་དང༌། འབྲས་བུ་དང༌། འབྲུ་དང༌། སྨན་ཐམས་ཅད་གྲུབ་པར་བྱེད་པ། བཟོ་དང༌། ལས་ཀྱི་མཐའ་དང༌། གནས་དང༌།<line/>
བྱིན་གྱིས་བརླབས་དང༌། དགོས་པ་ཐམས་ཅད་གྲུབ་པར་བྱེད་པ། ལུས་དང༌། ངག་དང༌། ཡིད་ཀྱི་ཉེས་པ་ཐམས་ཅད་རབ་ཏུ་ཞི་བར་བྱེད་པ། རིག་པ་དང༌། དྲན་པ་དང༌། བློ་གྲོས་དང༌། མོས་<line/>
པ་དང༌། དཔའ་བ་དང༌། བརྟན་པ་དང༌། བཟོད་པ་དང༌། སྤོབས་པ་རྣམ་པར་འཕེལ་བར་བྱེད་པ། ཆོས་ཐམས་ཅད་ལ་སྒྲིབ་པ་མེད་པའི་སྣང་བས་རབ་ཏུ་སད་པར་བྱེད་པ། འཕགས་པའི་<line/>
རིགས་བཞིས་ཆོས་ཀྱི་ཚུལ་བྱིན་གྱིས་རློབ་པ། ཐེག་པ་ཆེན་པོ་སྟོན་པར་བྱེད་པ། བྱང་ཆུབ་སེམས་དཔའ་རྣམ་པར་འཕེལ་བར་བྱེད་པ། སེམས་ཅན་ཆེན་པོ་རྣམས་དབུགས་འབྱིན་པ་<line/>
</page>
<page index="153" id="365B">ཕྱིར་མི་ལྡོག་པའི་ས་ལ་རྡོ་རྗེ་ལྟ་བུའི་སེམས་བྱིན་གྱིས་རློབ་པ། ས་བཅུ་ལ་ཡང་དག་པར་འཇུག་པར་བྱེད་པ། མི་སྐྱེ་བའི་ཆོས་ལ་བཟོད་པ་ཁོང་དུ་ཆུད་པར་བྱེད་པ། དབང་བསྐུར་བའི་ཆོས་དང་<line/>
བྱང་ཆུབ་ལ་གཞོལ་བར་བྱེད་པ། གདུལ་བའི་སེམས་ཅན་རྣམས་རྗེས་སུ་འཛིན་པ། ཆོས་ཀྱི་འཁོར་ལོ་རབ་ཏུ་བསྐོར་བ། སེམས་ཅན་ཐམས་ཅད་ལ་སྙིང་རྗེ་ཆེན་པོས་ཁྱབ་པར་བྱེད་པ། ཕ་<line/>
རོལ་ཏུ་ཕྱིན་པ་ལ་འཛུད་པ། བླ་ན་མེད་པའི་ལམ་ལ་ཡང་དག་པར་འཇོག་པར་བྱེད་པ། ཆོས་ཀྱི་ཆར་རབ་ཏུ་འབེབས་པ། ཆོས་ཀྱི་རོས་སེམས་ཅན་རྣམས་ཚིམ་པར་བྱེད་པ། སངས་རྒྱས་ཀྱི་དགོངས་<line/>
པ་མཐའ་དག་ཡོངས་སུ་རྫོགས་པར་བྱེད་པ། བདུད་བཞིའི་ཡུལ་ལས་རབ་ཏུ་ཐར་པར་བྱེད་པ། ཕུང་པོའི་ལྷག་མ་མེད་པའི་མྱ་ངན་ལས་འདས་པའི་དབྱིངས་སུ་འཇོག་པར་བྱེད་པ། ཆོས་མཉམ་<line/>
པ་ཉིད་རྡོ་རྗེ་ལྟ་བུ་བརྟེན་པའི་ཆོས་ཀྱི་སྙིང་པོས་ལུས་འཇོམས་པ་ཞེས་བྱ་བའི་གཟུངས་ཕྱག་རྒྱ་དང༌། ཚིག་རབ་ཏུ་དབྱེ་བ་ལ་འཇུག་པ་ལུང་བསྟན་པ་འཆད་པར་བཞེད་དོ། །འདས་པའི་དེ་བཞིན་<line/>
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཐམས་ཅད་ཀྱིས་ཀྱང་ཆོས་མཉམ་པ་ཉིད་རྡོ་རྗེ་ལྟ་བུ་བརྟེན་པའི་ཆོས་ཀྱི་སྙིང་པོས་ལུས་འཇོམས་པ་ཞེས་བྱ་བའི་གཟུངས་<line/>
ཕྱག་རྒྱ་དང༌། ཚིག་རབ་ཏུ་དབྱེ་བ་ལ་འཇུག་པ་ལུང་བསྟན་པ་གསུངས་སོ། །བྱིན་གྱིས་བརླབས་སོ། །གཅིག་ལ་གཅིག་དགྱེས་སོ། །ད་ལྟར་ཕྱོགས་བཅུ་ན་སངས་རྒྱས་བཅོམ་ལྡན་འདས་<line/>
</page>
<page index="154" id="366A">༄༅། །གང་དག་བཞུགས་ཏེ་འཚོ་ཞིང་གཞེས་ལ་ཆོས་ཀྱང་སྟོན་པའི་སངས་རྒྱས་བཅོམ་ལྡན་འདས་དེ་དག་ཐམས་ཅད་ཀྱང་ཆོས་མཉམ་པ་ཉིད་རྡོ་རྗེ་ལྟ་བུ་བརྟེན་པའི་ཆོས་ཀྱི་<line/>
སྙིང་པོས་ལུས་འཇོམས་པ་ཞེས་བྱ་བའི་གཟུངས་ཕྱག་རྒྱ་དང༌། ཚིག་རབ་ཏུ་དབྱེ་བ་ལ་འཇུག་པ་ལུང་བསྟན་པ་གསུང་ངོ༌། །བྱིན་གྱིས་རློབ་བོ། །གཅིག་ལ་གཅིག་དགྱེས་པར་མཛད་དོ། །མ་<line/>
འོངས་པའི་དུས་ན་ཕྱོགས་བཅུའི་འཇིག་རྟེན་གྱི་ཁམས་གཞན་དང་གཞན་དག་ཏུ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་གང་དག་འབྱུང་བ་དེ་དག་<line/>
ཀྱང་ཆོས་མཉམ་པ་ཉིད་རྡོ་རྗེ་ལྟ་བུ་བརྟེན་པའི་ཆོས་ཀྱི་སྙིང་པོས་ལུས་ཡོངས་སུ་འཇོམས་པ་ཞེས་བྱ་བའི་གཟུངས་ཕྱག་རྒྱ་དང༌། ཚིག་རབ་ཏུ་དབྱེ་བ་ལ་འཇུག་པ་ལུང་བསྟན་པ་གསུང་བར་<line/>
འགྱུར་རོ། །བྱིན་གྱིས་རློབ་པར་འགྱུར་རོ། །གཅིག་ལ་གཅིག་དགྱེས་པར་མཛད་པར་འགྱུར་རོ། །དེ་ནས་སངས་རྒྱས་ཀྱི་ཞིང་དེ་དག་ན་བྱང་ཆུབ་སེམས་དཔའ་སེམས་དཔའ་ཆེན་པོ་གང་<line/>
དག་ཡོད་པ་དེ་དག་སོ་སོའི་སངས་རྒྱས་བཅོམ་ལྡན་འདས་དག་ལ་ཡོངས་སུ་ཞུས་པ། བཅོམ་ལྡན་འདས། བདག་ཅག་གིས་སྔོན་མ་ཐོས་པའི་ཆོས་མཉམ་པ་ཉིད་རྡོ་རྗེ་ལྟ་བུ་བརྟེན་པའི་<line/>
ཆོས་ཀྱི་སྙིང་པོས་ལུས་འཇོམས་པ་ཞེས་བྱ་བའི་གཟུངས་ཕྱག་རྒྱ་དང༌། ཚིག་རབ་ཏུ་དབྱེ་བ་ལ་འཇུག་པ་ལུང་བསྟན་པ་གང་འདི་ལྟར་ཡོན་ཏན་མང་པོ་བགྱིད་པ། འདི་ལྟར་ཡོན་ཏན་བསམ་<line/>
</page>
<page index="155" id="366B">གྱིས་མི་ཁྱབ་པ་དང་ལྡན་པ། ཆོས་ཐམས་ཅད་ལ་སྒྲིབ་པ་མ་མཆིས་པའི་སྣང་བ་བགྱིད་པ་ནས་ཞི་བའི་བར་དུ་བགྱིད་པ་དེ་གང་ལགས། ཆོས་མཉམ་པ་ཉིད་རྡོ་རྗེ་ལྟ་བུ་བརྟེན་པའི་ཆོས་ཀྱི་སྙིང་<line/>
པོས་ལུས་འཇོམས་པ་ཞེས་བགྱི་བའི་གཟུངས་ཕྱག་རྒྱ་དང༌། ཚིག་རབ་ཏུ་དབྱེ་བ་ལ་འཇུག་པ་ལུང་བསྟན་པ། བདུད་ཀྱི་སྟོབས་ཀྱི་ཡུལ་ཐམས་ཅད་རབ་ཏུ་འཇོམས་པར་བགྱིད་པ་ནས་ཕུང་པོའི་<line/>
ལྷག་མ་མཆིས་པའི་ཡོངས་སུ་མྱ་ངན་ལས་འདས་པའི་དབྱིངས་སུ་མྱ་ངན་ལས་འདས་པའི་བར་དུ་བགྱིད་པ་དེ་སྐྱེ་བོ་མང་པོ་ལ་སྨན་པ་དང༌། སྐྱེ་བོ་མང་པོ་ལ་བདེ་བ་དང༌། འཇིག་རྟེན་ལ་ཐུགས་<line/>
བརྩེ་བ་དང༌། སྐྱེ་བོ་ཕལ་པོ་ཆེ་དང༌། ལྷ་དང༌། མི་རྣམས་ཀྱི་དོན་དང༌། སྨན་པ་དང་བདེ་བའི་སླད་དུ་བཅོམ་ལྡན་འདས་ཀྱིས་བཤད་དུ་གསོལ། དེ་ནས་སངས་རྒྱས་བཅོམ་ལྡན་འདས་དེ་དག་<line/>
གིས་བྱང་ཆུབ་སེམས་དཔའ་དེ་དག་ལ་འདི་སྐད་ཅེས་བཀའ་སྩལ་ཏོ། །རིགས་ཀྱི་བུ་དག །ངེད་ཀྱང་འཇིག་རྟེན་གྱི་ཁམས་མི་མཇེད་དུ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་<line/>
པའི་སངས་རྒྱས་ཤཱཀྱ་ཐུབ་པ་ག་ལ་བཞུགས་པ་དེར་འདོང་ངོ༌། །ད་ལྟར་ཕྱོགས་བཅུའི་འཇིག་རྟེན་གྱི་ཁམས་གཞན་དག་ན་སངས་རྒྱས་བཅོམ་ལྡན་འདས་གང་དག་བཞུགས་ཤིང་འཚོ་ལ་<line/>
གཞེས་པ་དེ་དག་ཐམས་ཅད་ཀྱང་བྱང་ཆུབ་སེམས་དཔའི་ཚོགས་ཀྱིས་བསྐོར་ཅིང༌། ཉན་ཐོས་ཀྱི་དགེ་འདུན་དང་བཅས་པས་མདུན་དུ་བདར་ནས་འཇིག་རྟེན་གྱི་ཁམས་མི་མཇེད་དུ་དེ་བཞིན་<line/>
</page>
<page index="156" id="367A">༄༅། །གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་ག་ལ་བཞུགས་པ་དེར་གཤེགས་ཏེ། དེ་བཞིན་གཤེགས་པ་ཤཱཀྱ་ཐུབ་པ་དེ་དང་<line/>
ལྷན་ཅིག་སེམས་ཅན་ཐམས་ཅད་ལ་ཕན་པ་དང༌། ངན་པ་སྤྱོད་པ་ལས་བཟློག་པ་དང༌། བཟང་པོའི་སྤྱོད་པ་ཡོངས་སུ་རྫོགས་པར་བྱ་བ་དང༌། བླ་ན་མེད་པའི་ཡེ་ཤེས་ཡོངས་སུ་རྫོགས་<line/>
པར་བྱ་བའི་ཕྱིར་ཆོས་མཉམ་པ་ཉིད་རྡོ་རྗེ་ལྟ་བུ་བརྟེན་པའི་ཆོས་ཀྱི་སྙིང་པོས་ལུས་འཇོམས་པ་ཞེས་བྱ་བའི་གཟུངས་ཕྱག་རྒྱ་དང༌། ཚིག་རབ་ཏུ་དབྱེ་བ་ལ་འཇུག་པ་ལུང་བསྟན་པ་འདི་<line/>
འཆད་པར་འགྱུར། བྱིན་གྱིས་རློབ་པར་འགྱུར། གཅིག་ལ་གཅིག་རྗེས་སུ་དགྱེས་པར་མཛད་པར་འགྱུར་རོ། །སངས་རྒྱས་བཅོམ་ལྡན་འདས་དེ་དག་ཐམས་ཅད་འཇིག་རྟེན་གྱི་ཁམས་<line/>
མི་མཇེད་དུ་འདུས་ནས་བྱང་ཆུབ་སེམས་དཔའི་ཚོགས་ཀྱིས་བསྐོར་ཅིང་ཉན་ཐོས་ཀྱི་དགེ་འདུན་གྱིས་བལྟས་ཏེ་ཆོས་མཉམ་པ་ཉིད་རྡོ་རྗེ་ལྟ་བུ་བརྟེན་པའི་ཆོས་ཀྱི་སྙིང་པོས་ལུས་འཇོམས་<line/>
པ་ཞེས་བྱ་བའི་གཟུངས་ཕྱག་རྒྱ་དང༌། ཚིག་རབ་ཏུ་དབྱེ་བ་ལ་འཇུག་པ་ལུང་བསྟན་པ་འདི་འཆད་པར་འགྱུར་གྱི། ཁྱེད་ཅག་ལས་གང་ཆོས་མཉམ་པ་ཉིད་རྡོ་རྗེ་ལྟ་བུ་བརྟེན་པའི་ཆོས་ཀྱི་<line/>
སྙིང་པོས་ལུས་འཇོམས་པ་ཞེས་བྱ་བའི་གཟུངས་ཕྱག་རྒྱ་དང༌། ཚིག་རབ་ཏུ་དབྱེ་བ་ལ་འཇུག་པ་ལུང་བསྟན་པ་མཉན་པ་དང༌། སངས་རྒྱས་བཅོམ་ལྡན་འདས་ཚད་མེད་གྲངས་མེད་པ་<line/>
</page>
<page index="157" id="367B">གངྒཱའི་ཀླུང་གི་བྱེ་མ་སྙེད་དུས་གཅིག་ཏུ་སངས་རྒྱས་ཀྱི་ཞིང་གཅིག་ན་བཞུགས་པ་དེ་དག་ལ་མཆོད་པ་བྱ་བ་དང༌། ཆོས་དེ་ཡང་ཉན་པ་དང༌། སངས་རྒྱས་དང༌། བྱང་ཆུབ་སེམས་དཔའ་ཐམས་<line/>
ཅད་དང༌། ལྷའི་ཡུལ་དང༌། བདུད་ཀྱི་ཡུལ་ཐམས་ཅད་དང༌། སངས་རྒྱས་ཀྱི་ཞིང་གི་བརྒྱན་བཀོད་པ་དེ་དག་ལ་བལྟ་བ་དང༌། སངས་རྒྱས་མང་པོ་འདུས་པ་སྔོན་མ་མཐོང་མ་ཐོས་པ་བལྟ་བར་<line/>
འདོད་པ་དེ་དག་དང༌། ད་ངེད་ལྷན་ཅིག་ཏུ་འཇིག་རྟེན་གྱི་ཁམས་མི་མཇེད་དུ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་ག་ལ་བ་དེར་འདོང་ངོ༌། །<line/>
དེ་ནས་སངས་རྒྱས་བཅོམ་ལྡན་འདས་དེ་དག་ལ་བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་གིས་འདི་སྐད་ཅེས་གསོལ་ཏོ། །བཙུན་པ་བཅོམ་ལྡན་འདས། སངས་རྒྱས་ཀྱི་ཞིང་དེར་<line/>
གཟུངས་འདི་འཆད་པ་ན། གལ་ཏེ་བདག་ཅག་གིས་གནས་རྙེད་ཅིང་སངས་རྒྱས་བཅོམ་ལྡན་འདས་དེ་དག་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་ཇི་ལྟར་ཚོགས་པ་དེ་དག་<line/>
ལའང་ཕྱག་བགྱི་བ་དང༌། བསྙེན་བཀུར་བགྱི་བ་དང༌། མཆོད་པ་དང༌། ཆོས་ཉན་པར་རྡོ་ཐོགས་པ་ལྟ་ན། དེ་བཞིན་དུ་བདག་ཅག་ཀྱང་དེ་བཞིན་གཤེགས་པ་དང་ཐབས་ཅིག་ཏུ་དེ་བཞིན་<line/>
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་ག་ལ་བ་དེར་ཆོས་མཉམ་པ་ཉིད་རྡོ་རྗེ་ལྟ་བུ་བརྟེན་པའི་ཆོས་ཀྱི་སྙིང་པོས་ལུས་འཇོམས་པ་ཞེས་བྱ་བའི་གཟུངས་<line/>
</page>
<page index="158" id="368A">༄༅། །ཕྱག་རྒྱ་དང༌། ཚིག་རབ་ཏུ་དབྱེ་བ་ལ་འཇུག་པ་ལུང་བསྟན་པ་མཉན་པའི་སླད་དུ་མཆིས་ཏེ། དེར་བདག་ཅག་གིས་དུས་གཅིག་ཏུ་སངས་རྒྱས་ཀྱི་ཞིང་གཅིག་ན་སངས་<line/>
རྒྱས་བཅོམ་ལྡན་འདས་ཚད་མེད་གྲངས་མེད་པ་ཞིག་བཞུགས་ཤིང་འཚོ་ལ་གཞེས་པ་རྣམས་ལ་མཆོད་པ་བགྱིའོ། །དེ་དག་ལས་ཆོས་ཀྱང་མཉན་པར་བགྱིའོ། །དེར་བདག་ཅག་གིས་རྫུ་<line/>
འཕྲུལ་གྱིས་ཡུལ་བཀོད་པ་བཞིས་འཇིག་རྟེན་གྱི་ཁམས་མི་མཇེད་ལེགས་པར་བརྒྱན་པ་དེའང་བལྟ་བར་བགྱི། འདུས་པ་ཆེན་པོ་བཀོད་པ་དེ་དག་ཀྱང་བལྟ་བར་བགྱིའོ། །དེ་ནས་སངས་རྒྱས་<line/>
བཅོམ་ལྡན་འདས་དེ་དག་གིས་སངས་རྒྱས་ཀྱི་ཞིང་སོ་སོ་ནས་རང་རང་གི་བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་དང༌། ཉན་ཐོས་ཆེན་པོ་དེ་དག་ལ་འདི་སྐད་ཅེས་བཀའ་སྩལ་ཏོ།།<line/>
རིགས་ཀྱི་བུ་དག །ཁྱེད་ཅག་འཇིག་རྟེན་གྱི་ཁམས་དེར་འཇུག་པའི་གནས་དང༌། གོ་སྐབས་ཀྱི་ཕྱིར་དེ་ལྟར་ཐེ་ཚོམ་མ་ཟ་ཞིག །དེ་ལྟར་ནེམ་ནུར་མ་བྱེད་ཅིག །དེ་ཅིའི་ཕྱིར་ཞེ་ན། སངས་རྒྱས་<line/>
བཅོམ་ལྡན་འདས་རྣམས་ཀྱི་སངས་རྒྱས་ཀྱི་ཞིང་དུ་འཇུག་པ་མཉམ་པ་ཉིད་ཀྱི་ཡེ་ཤེས་ལ་མཁས་པས་སེམས་ཅན་ཡོངས་སུ་སྨིན་པར་མཛད་པ་ནི། མཐའ་ཡས་སོ། །རིགས་ཀྱི་བུ་དག །དེ་<line/>
བཞིན་གཤེགས་པ་ཤཱཀྱ་ཐུབ་པ་དེ་ཐབས་མཁས་པ་ཆེན་པོ་དང་ལྡན་པས་གོ་སྐབས་ཡོངས་སོ། །རིགས་ཀྱི་བུ་དག། ཡོངས་སུ་བརྟག་པར་བཟུང་སྟེ་སེམས་ཅན་གང་ལ་ལ་སེམས་ཅན་གྱི་<line/>
</page>
<page index="159" id="368B">ཁམས་སུ་བསྡུ་བར་བསྡུས་པ་ཁམས་དང་སྐྱེ་མཆེད་ལས་གནས་པའི་སེམས་ཅན་དེ་དག་གལ་ཏེ་རེ་རེའི་ལུས་ཀྱང་རི་རབ་ཙམ་དུ་གྱུར་ཏུ་ཟིན་ཀྱང་དེ་བཞིན་གཤེགས་པ་ཤཱཀྱ་ཐུབ་པ་དེས་སེམས་<line/>
ཅན་ལུས་དེ་ལྟ་བུར་གྱུར་པ་དེ་དག་ཐམས་ཅད་ཡུངས་འབྲུ་གཅིག་གི་ནང་དུ་ཆུད་པར་ནུས་སོ། །སེམས་ཅན་རེ་རེ་ཞིང་ཡང་ཡུལ་དང་གནས་ཀྱི་གོ་སྐབས་ཡངས་ཏེ། སེམས་ཅན་དེ་དག་ཕན་ཚུན་དུ་<line/>
མིག་རྒྱང་གིས་ཀྱང་མི་སླེབ་བོ། །ཡུངས་འབྲུ་གཅིག་ཏུ་སེམས་ཅན་ཐམས་ཅད་ཀྱི་ལུས་བཅུག་ཀྱང་བྲི་བ་དང༌། གང་བར་མི་མངོན་ཏེ། རིགས་ཀྱི་བུ་དག །དེ་བཞིན་གཤེགས་པ་ཤཱཀྱ་ཐུབ་པ་དེ་<line/>
ནི༑ ཐབས་མཁས་པ་དེ་ལྟ་བུ་དང་ལྡན་ནོ། །རིགས་ཀྱི་བུ་དག །གཞན་ཡང་སྲ་བ་ཉིད་ཇི་སྙེད་པ་དེ་དག་ཐམས་ཅད་ནི། སའི་ཁམས་ཏེ། དེ་བཞིན་གཤེགས་པ་ཤཱཀྱ་ཐུབ་པ་དེས་སའི་ཁམས་<line/>
ཐམས་ཅད་རྡུལ་གཅིག་གི་སྟེང་དུ་འཇོག་ནུས་ལ། རྡུལ་དེ་གཅིག་གི་སྟེང་དུ་སའི་ཁམས་ཐམས་ཅད་བཞག་ཀྱང་བྲི་བའམ། གང་བར་མི་མངོན་ཏེ། དེ་བཞིན་གཤེགས་པ་ཤཱཀྱ་ཐུབ་པ་དེ་ནི།<line/>
ཐབས་མཁས་པ་དེ་ལྟ་བུ་དང་ལྡན་ནོ། །རིགས་ཀྱི་བུ་དག །གཞན་ཡང་གང་ཅུང་ཟད་གཤེར་བར་སྣང་བ་དེ་ཐམས་ཅད་ནི། ཆུའི་ཁམས་ཏེ། དེ་བཞིན་གཤེགས་པ་ཤཱཀྱ་ཐུབ་པ་དེས་ཆུའི་ཁམས་<line/>
དེ་ཐམས་ཅད་སྐྲའི་རྩེ་མོ་གཅིག་ཏུ་ཆུད་པར་ནུས་ལ་སྐྲའི་རྩེ་མོ་དེ་གཅིག་ཏུ་ཆུའི་ཁམས་དེ་ཐམས་ཅད་བཅུག་ཀྱང་བྲི་བའམ། གང་བར་མི་མངོན་ནོ། །རིགས་ཀྱི་བུ་དག །གཞན་ཡང་ཇི་ཙམ་དུ་དྲོ་བར་<line/>
</page>
<page index="160" id="369A">༄༅། །སྣང་བ་དེ་ཐམས་ཅད་ནི། མེའི་ཁམས་ཏེ། མེའི་ཁམས་གང་སྔོན་བྱུང་བ་དང༌། འབྱུང་བ་དང༌། འབྱུང་བར་འགྱུར་བ་དེ་ཐམས་ཅད་རྡུལ་ཕྲ་རབ་གཅིག་ཏུ་ཆུད་<line/>
པར་ནུས་ལ། མེའི་ཁམས་དེ་ཐམས་ཅད་རྡུལ་ཕྲ་རབ་དེ་གཅིག་ཏུ་བཅུག་ཀྱང་གནས་ཤིན་ཏུ་ཡངས་ཏེ། རང་གི་ཡུལ་བཞིན་དུ་རྒྱུའོ། །རིགས་ཀྱི་བུ་དག །གཞན་ཡང་གང་ཅུང་ཟད་རླུང་གི་<line/>
ཁམས་སུ་སྣང་བའི་རླུང་གི་ཁམས་དེ་ཐམས་ཅད་དེ་བཞིན་གཤེགས་པ་ཤཱཀྱ་ཐུབ་པ་དེས་བ་སྤུའི་ཁུང་བུ་གཅིག་ཏུ་འཇུག་ནུས་ལ། རླུང་གི་ཁམས་དེ་ཐམས་ཅད་བ་སྤུའི་ཁུང་བུ་དེ་གཅིག་<line/>
ཏུ་བཅུག་ཀྱང་གནས་ཤིན་ཏུ་ཡངས་ཏེ་རང་གི་ཡུལ་བཞིན་དུ་རྒྱུའོ། །རིགས་ཀྱི་བུ་དག །གཞན་ཡང་དེ་བཞིན་གཤེགས་པ་ཤཱཀྱ་ཐུབ་པ་དེས་ནི། གང་ཕྱོགས་བཅུའི་སངས་རྒྱས་ཀྱི་ཞིང་དེ་དག་<line/>
ཐམས་ཅད་ཀྱི་སེམས་ཅན་ཐམས་ཅད་འབྱུང་བ་ཆེན་པོ་བཞི་པོ་དེ་དག་ཐམས་ཅད་དང་ལྷན་ཅིག་ཏུ་རྡུལ་གཅིག་གི་སྟེང་དུ་འཇོག་པར་ནུས་ཏེ། རྡུལ་གཅིག་ལ་སེམས་ཅན་དེ་དག་ཐམས་<line/>
ཅད་འབྱུང་བ་ཆེན་པོ་དེ་དག་དང་བཅས་པར་རང་གི་ཡུལ་གྱི་ལས་ཀྱི་མཐའ་རྣམས་སྤྱོད་ཀྱང་གནས་ཤིན་ཏུ་ཡངས་པར་རྒྱུ་སྟེ། ཕན་ཚུན་གནོད་པའང་མེད་ལ་རྡུལ་གཅིག་གི་རྩེ་མོ་དེ་ཡང་བྲི་<line/>
བའམ༑ གང་བར་ཡང་མི་མངོན་ཏེ། དེ་བཞིན་གཤེགས་པ་ཤཱཀྱ་ཐུབ་པ་དེ་ནི། ཐབས་མཁས་པ་དེ་ལྟ་བུ་དང་ལྡན་ནོ། །རིགས་ཀྱི་བུ་དག །གཞན་ཡང་དུས་གསུམ་དུ་གཏོགས་པའི་སེམས་<line/>
</page>
<page index="161" id="369B">ཅན་རྣམས་ཀྱི་སྐྱེ་མཆེད་དྲུག་དང༌། སྤྱོད་པ་དང༌། ཉེ་བར་ལེན་པ་དང༌། སྨོན་ལམ་དང༌། བྱིན་གྱི་རླབས་དང༌། ཚིག་གི་ལམ་གྱི་སྒྲ་དང༌། ཡི་གེ་དང༌། ཚིག་བརྗོད་པ་དང༌། འདུ་བྱེད་གསུམ་<line/>
གྱི་ལས་ཀྱི་མཐའི་བྱ་བ་དང༌། ཕུང་པོ་དང༌། སྤྱོད་པ་དང༌། བསགས་པའི་བྱ་བ་ཐ་དད་པ་ཇི་སྙེད་པ་དང༌། གང་ཡང་སེམས་ཅན་ཐམས་ཅད་ཀྱི་སྔོན་གྱི་མཐའི་མུ་ནས་བཟུང་སྟེ་དུས་གསུམ་དུ་<line/>
གཏོགས་པའི་འགྲོ་བ་དྲུག་ཏུ་འཁོར་བ་ན་སྲིད་པ་འགྲུབ་པ་དང༌། འཆི་འཕོ་དང༌། སྐྱེ་བ་འབྱུང་བ་དང༌། སའི་ཁམས་ཀྱི་རྡུལ་ཕྲ་རབ་ཇི་སྙེད་པ་དང༌། སེམས་ཅན་ཐམས་ཅད་ཀྱི་དུས་གསུམ་དུ་<line/>
གཏོགས་པའི་སྐད་ཅིག་ཐང་གཅིག་ཡུད་ཙམ་འདས་པ་ཇི་སྙེད་པ་དང༌། སེམས་ཅན་ཐམས་ཅད་ཀྱི་དུས་གསུམ་དུ་གཏོགས་པའི་སྤུའི་ཁུང་བུ་ཇི་སྙེད་པ་དང༌། སེམས་ཅན་ཐམས་ཅད་ཀྱི་དུས་<line/>
གསུམ་དུ་གཏོགས་པའི་སེམས་ཅན་ཐམས་ཅད་ཀྱི་ལོངས་སྤྱོད་པ་དང༌། ཀུན་ཏུ་སྤྱོད་པ་དང༌། བདེ་བ་དང༌། སྡུག་བསྔལ་མྱོང་བར་འགྱུར་བ་ཇི་སྙེད་པ་དེ་དག་ཐམས་ཅད་དེ་བཞིན་གཤེགས་པ་<line/>
ཤཱཀྱ་ཐུབ་པ་དེས་སྐད་ཅིག་གཅིག་ལ་རབ་ཏུ་མཁྱེན་ཏེ། དེ་བཞིན་གཤེགས་པ་ཤཱཀྱ་ཐུབ་པ་དེ་ནི། མཚན་ཉིད་ཀྱི་རྣམ་པར་འཕྲུལ་པ་དང༌། མངོན་པར་ཤེས་པའི་ཡེ་ཤེས་འདི་ལྟ་བུ་དང་ལྡན་<line/>
པས་མི་རྟོག་རྣམ་པར་མི་རྟོག་ཅིང་ལྷུན་གྱིས་གྲུབ་པ་དུས་གསུམ་གྱི་མཐའ་ཡོངས་སུ་མཁྱེན་ཏོ། །རིགས་ཀྱི་བུ་དག །དེ་བཞིན་གཤེགས་པ་ཤཱཀྱ་ཐུབ་པ་དེ་སངས་རྒྱས་ཀྱི་ཡུལ་ལ་འཇུག་པའི་<line/>
</page>
<page index="162" id="370A">༄༅། །ཡེ་ཤེས་ལ་མཁས་པས་མཉམ་པ་ཉིད་ཀྱིས་སེམས་ཅན་ཡོངས་སུ་སྨིན་པར་བྱེད་པའི་ཐབས་ཚད་མེད་པ་འདི་ལྟ་བུ་དང་ལྡན་ནོ། །མཚན་ཉིད་བཤད་པ་འདི་ལུང་<line/>
བསྟན་པ་ན་ཕྱོགས་ཐ་དད་པ་དག་ན་དེ་བཞིན་གཤེགས་པ་དེ་དག་གི་སོ་སོའི་འཁོར་བྱང་ཆུབ་སེམས་དཔའ་བརྒྱ་སྟོང་གྲངས་མེད་དཔག་ཏུ་མེད་པ་དག་སྨོན་ལམ་གྱི་ཡུལ་ལ་འཇུག་པའི་<line/>
ཡེ་ཤེས་ཀྱི་ཕ་རོལ་ཏུ་ཕྱིན་པར་གྱུར་ཏོ། །འདུས་པ་ཆེན་པོ་རིན་པོ་ཆེ་ཏོག་གི་གཟུངས་ལས། མཚན་ཉིད་ཀྱི་ལེའུ་སྟེ་ལྔ་པའོ།། །།བམ་པོ་དྲུག་པ། ཡང་དེའི་ཚེ་ཤར་ཕྱོགས་<line/>
ལོགས་སུ་འཇིག་རྟེན་གྱི་ཁམས་མངོན་པར་དགའ་བ་ན་དེ་བཞིན་གཤེགས་པ་མི་འཁྲུགས་པ་ཞེས་བྱ་བ་བྱང་ཆུབ་སེམས་དཔའ་སེམས་དཔའ་ཆེན་པོ་གྲངས་མེད་དཔག་ཏུ་མེད་པ་<line/>
རྣམས་དང་ཐབས་ཅིག་ཏུ་སངས་རྒྱས་ཀྱི་ཡུལ་ལ་རྣམ་པར་འཕྲུལ་པའི་བྱིན་གྱི་རླབས་ཀྱི་སྟོབས་ཀྱིས་གཤེགས་པར་ཆས་ནས་སྐད་ཅིག་གཅིག་ཙམ་ལ་སངས་རྒྱས་ཀྱི་ཞིང་འདིར་དབུས་<line/>
ཀྱི་གླིང་བཞི་པའི་འཇིག་རྟེན་གྱི་ཁམས་སུ་བྱོན་ཏེ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་ག་ལ་བཞུགས་པ་དེར་གཤེགས་ནས་<line/>
པདྨའི་གདན་ཇི་ལྟ་བུ་བྱུང་བ་ལ་བཞུགས་སོ། །བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་ཀྱང་རང་གི་རྫུ་འཕྲུལ་གྱི་སྟོབས་བསྐྱེད་པས་པདྨའི་གདན་ཇི་ལྟ་བུ་བྱུང་བ་དེ་དག་ལ་<line/>
</page>
<page index="163" id="370B">འཁོད་དོ། །དེ་དག་ལ་སོགས་པ་སངས་རྒྱས་བཅོམ་ལྡན་འདས་བཞུགས་ཤིང་འཚོ་ལ་གཞེས་པ། སངས་རྒྱས་ཀྱི་ཞིང་གྲངས་མེད་དཔག་ཏུ་མེད་པའི་རྡུལ་ཕྲ་རབ་ཀྱི་རྡུལ་སྙེད་ཀྱང་སྐད་ཅིག་ཐང་གཅིག་<line/>
ཡུད་ཙམ་དེ་ཉིད་ལ་སངས་རྒྱས་ཀྱི་ཞིང་འདིར་དབུས་ཀྱི་གླིང་བཞི་པའི་འཇིག་རྟེན་གྱི་ཁམས་སུ་བྱོན་ཏོ། །དེ་བཞིན་གཤེགས་པ་རེ་རེའང་བྱང་ཆུབ་སེམས་དཔའ་སེམས་དཔའ་ཆེན་པོ་གྲངས་མེད་དཔག་<line/>
ཏུ་མེད་པ་དང༌། ཉན་ཐོས་བྱེ་བ་ཁྲག་ཁྲིག་བརྒྱ་སྟོང་དང་ཐབས་ཅིག་ཏུ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་དེ་ག་ལ་བཞུགས་པར་བྱོན་ཏོ། །བྱོན་ནས་<line/>
ཀྱང་པདྨའི་གདན་ཇི་ལྟ་བུ་བྱུང་བ་རྣམས་ལ་བཞུགས་སོ། །ཡང་དེའི་ཚེ་ན་ལྷོ་ཕྱོགས་ལོགས་ནས་དེ་བཞིན་གཤེགས་པ་རིན་པོ་ཆེ་ཏོག་ཅེས་བྱ་བ་བྱོན་ནས་པདྨའི་སྙིང་པོ་ལ་བཞུགས་པའི་བར་དུ་རྒྱས་པར་<line/>
བྱའོ༑ ༑དེ་བཞིན་དུ་བྱང་ཕྱོགས་ལོགས་ནས་དེ་བཞིན་གཤེགས་པ་རྔ་སྒྲ་ཞེས་བྱ་བ་བྱོན་ནས་པདྨའི་སྙིང་པོ་ལ་བཞུགས་སོ། །ཡང་དེའི་ཚེ་ནུབ་ཕྱོགས་ལོགས་ནས་དེ་བཞིན་གཤེགས་པ་ཚེ་དཔག་མེད་<line/>
ཅེས་བྱ་བ་བྱོན་ནས་པདྨའི་སྙིང་པོ་ལ་བཞུགས་པའི་བར་དུའོ། །འོག་གི་ཕྱོགས་ལོགས་ནས་དེ་བཞིན་གཤེགས་པ་རྣམ་པར་སྣང་མཛད་ཅེས་བྱ་བ་བྱོན་ནས་པདྨའི་སྙིང་པོ་ལ་བཞུགས་པའི་བར་དུའོ། །སྟེང་<line/>
གི་ལོགས་ནས་དེ་བཞིན་གཤེགས་པ་ཡེ་ཤེས་ཀྱི་འོད་ཟེར་ཞེས་བྱ་བ་བྱོན་ནས་བྱང་ཆུབ་སེམས་དཔའ་སེམས་དཔའ་ཆེན་པོ་བྱེ་བ་ཁྲག་ཁྲིག་བརྒྱ་སྟོང་གྲངས་མེད་དཔག་ཏུ་མེད་པ་གངྒཱའི་ཀླུང་གི་བྱེ་<line/>
</page>
<page index="164" id="371A">༄༅། །མ་སྙེད་ཀྱི་སངས་རྒྱས་ཀྱི་ཞིང་གི་རྡུལ་ཕྲ་རབ་ཀྱི་རྡུལ་སྙེད་དང་ཐབས་ཅིག་ཏུ་སངས་རྒྱས་ཀྱི་ཡུལ་ཐམས་ཅད་རྣམ་པར་འཕྲུལ་པའི་བྱིན་གྱི་རླབས་ཀྱིས་དེ་ནས་<line/>
གཤེགས་པར་ཆས་པ་དང༌། སེམས་ཀྱི་སྐད་ཅིག་གཅིག་ལ་སངས་རྒྱས་ཀྱི་ཞིང་འདིར་དབུས་ཀྱི་གླིང་བཞི་པའི་འཇིག་རྟེན་གྱི་ཁམས་སུ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་<line/>
པའི་སངས་རྒྱས་ཤཱཀྱ་ཐུབ་པ་ག་ལ་བཞུགས་པ་དེར་གཤེགས་ནས་པདྨའི་གདན་ཇི་ལྟ་བུ་བྱུང་བ་ལ་བཞུགས་སོ། །བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་ཀྱང་ཇི་ལྟར་རང་གི་བསོད་<line/>
ནམས་དང༌། རྫུ་འཕྲུལ་གྱི་སྟོབས་ཀྱི་བྱིན་གྱི་རླབས་ཀྱིས་པདྨའི་གདན་སྤྲུལ་པ་རྣམས་ལ་འཁོད་དོ། །བྱང་ཆུབ་སེམས་དཔའ་སེམས་དཔའ་ཆེན་པོ་ཕྱོགས་བཅུ་ནས་འདུས་པ་དེ་དག་སངས་རྒྱས་<line/>
བཅོམ་ལྡན་འདས་རྣམས་ལ་མཆོད་པ་བྱ་བའི་ཕྱིར་ལ་ལ་དག་གིས་ནི། ཛམྦུ་ཆུ་བོའི་གསེར་གྱི་ཆར་ཕབ་བོ། །གོང་དུ་སྨོས་པ་བཞིན་སྦྱར་ཏེ། ལ་ལ་དག་གིས་ནི། སངས་རྒྱས་ཀྱི་ཞིང་མ་ལུས་<line/>
པར་བསྐོར་བར་བྱས་སོ། །ལ་ལ་དག་གིས་ནི། ཆོས་ཉན་པས་བསྐོར་ནས་སངས་རྒྱས་བཅོམ་ལྡན་འདས་རྣམས་ཀྱི་སྤྱན་སྔར་ཐལ་མོ་སྦྱར་ཏེ་འཁོད་དོ། །ལ་ལ་དག་གིས་ནི། རང་གི་དགེ་བའི་<line/>
ཕྱོགས་ཡིད་ལ་བྱེད་ཅིང་གནས་སོ། །ཡང་དེའི་ཚེ་ན་ཟླ་འོད་གཞོན་ནུར་གྱུར་པས་ཐལ་མོ་སྦྱར་ཏེ་རང་གི་རྫུ་འཕྲུལ་གྱི་མཐུ་དང༌། སངས་རྒྱས་བཅོམ་ལྡན་འདས་རྣམས་ཀྱི་སྟོབས་བསྐྱེད་པས་<line/>
</page>
<page index="165" id="371B">སངས་རྒྱས་ཀྱི་ཞིང་འདི་མ་ལུས་པར་དབྱངས་ཀྱིས་བཀང་སྟེ་འདི་སྐད་ཅེས་སྨྲས་སོ། །ཐེ་ཚོམ་ཐམས་ཅད་གཅོད་མཛད་པ། །ཐུབ་པ་ཟླ་བ་ཀུན་ནས་གཤེགས། །སྔོན་ཆད་མ་མཐོང་མ་ཐོས་པའི། །<line/>
དགེ་འདུན་ཕུན་སུམ་ཚོགས་འདི་སྣང༌། །བྱང་ཆུབ་སེམས་དཔའ་བརྟུལ་ཞུགས་མཆོག །སངས་རྒྱས་ཀུན་གྱིས་རབ་གང་བས། །ཞིང་འདི་མཆོད་རྟེན་གྱུར་བ་སྟེ། །ཞིང་རྣམས་ཀུན་གྱིས་ཕྱག་<line/>
བྱས་སོ༑ ༑གང་ན་སེམས་ཅན་སྨད་པ་ཡི། །ཞིང་ནི་སྙིགས་མ་ལྔ་ལྡན་འདིར། །ཐུབ་པ་སྣང་མཛད་རྒྱུ་མེད་པར། །རྫོགས་པའི་སངས་རྒྱས་དེང་མི་གཤེགས། །དེ་རིང་བདུད་ངན་ཚར་བཅད་ཅིང༌། །ནག་<line/>
པོའི་ཕྱོགས་ནི་རབ་གཞོམ་དང༌། །སྤྱོད་པ་དགེ་བ་བསྡུ་བའི་ཕྱིར། །དེ་ཡི་དོན་དུ་ཀུན་ནས་གཤེགས། །ཡིད་ནི་རབ་ཏུ་དད་བྱོས་ལ། །བདུད་སྡེ་རབ་ཏུ་འཇོམས་པ་ཡི། །ཆོས་ཉིད་ཞི་བ་རབ་ཉོན་ལ། །<line/>
རྫོགས་པའི་སངས་རྒྱས་འགྱུར་བར་བྱོས། །ཐེག་པ་ཆེན་པོ་སྤྱོད་པའི་ལམ། །བཟོད་པའི་གོ་བགོས་ཤེས་པར་བྱོས། །ཉོན་མོངས་ཐམས་ཅད་ཟད་བྱའི་ཕྱིར། །གཟུངས་འདི་དེ་རིང་མཉན་པར་བྱོས། །<line/>
གདན་རྣམས་ལ་ནི་བཞུགས་ནས་ནི། །སྲུང་བ་འདི་ནི་བཤད་གསོལ་ཕྱིར། །དེ་ཕྱིར་ཐམས་ཅད་མགྲིན་གཅིག་ཏུ། །འདྲེན་པ་རྣམས་ནི་སྤྱན་དྲོངས་ཤིག །དམ་ཆོས་ཡུན་རིང་གནས་བྱའི་ཕྱིར། །སྒྲིབ་<line/>
པ་ཐམས་ཅད་ཞི་བྱེད་པ། །ཆོས་རྣམས་ཐམས་ཅད་སྡུད་པ་ཡི། །གཟུངས་འདི་གཞན་གྱིས་མི་ཐུབ་བོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་བཟོད་པ་ཐོབ་པ་གྲངས་མེད་དཔག་ཏུ་<line/>
</page>
<page index="166" id="372A">༄༅། །མེད་པ་དེ་སྙེད་ཀྱིས་མགྲིན་གཅིག་ཏུ་འདི་སྐད་ཅེས་གསོལ་ཏོ། །སངས་རྒྱས་བཅོམ་ལྡན་འདས་རྣམས་པདྨའི་གདན་འདི་དག་ལ་བཞུགས་ཏེ་དེང་ཐུགས་<line/>
རྗེ་ཆེན་པོ་དང་ལྡན་པ་རྣམས་ཀྱིས་བྱམས་པ་ཆེན་པོའི་མཆོག་དང༌། བཟོད་པ་ཡོངས་སུ་བསྒོམས་པ་མི་འཇིགས་པའི་རྒྱུ་མཐུན་པ་བཤད་པ། ཆོས་ཐམས་ཅད་སྡུད་པ། འཇིགས་པ་དང་<line/>
བྲལ་བ་ལ་འཇུག་པ། བདུད་ཀྱི་ཡུལ་ཐམས་ཅད་ལས་ཡང་དག་པར་འདས་པར་བགྱིད་པ། བདུད་ཀྱི་རྒྱལ་མཚན་རབ་ཏུ་སྙོལ་ལ་ཆོས་ཀྱི་རྒྱལ་མཚན་སྒྲེང་བར་བགྱིད་པ། ཉོན་མོངས་པ་ཐམས་<line/>
ཅད་འཇོམས་པ། དགྲ་ཐམས་ཅད་ཚར་གཅོད་པ། ཐེ་ཚོམ་ཐམས་ཅད་གཅོད་པ། ཐམས་ཅད་མཁྱེན་པའི་ཡེ་ཤེས་ལ་འཛུད་པ། འཇིགས་པ་ཐམས་ཅད་ལས་རྣམ་པར་ཐར་པར་བགྱིད་པ།<line/>
ཐམས་ཅད་སྲུང་བ་བླ་ན་མེད་པ། བྱང་ཆུབ་སེམས་དཔའ་ཐམས་ཅད་ཀྱི་ཆོས་ཐམས་ཅད་དྲན་པ་དང༌། བློ་གྲོས་དང༌། རྟོགས་པ་དང༌། མོས་པ་མི་བརྗེད་པ། སྤྱོད་པ་ཐམས་ཅད་ཀྱི་ཐབས་དང་ཡེ་<line/>
ཤེས་ལ་མཁས་པ་ཀུན་སྟོན་པ། བདེ་བ་ཕུན་སུམ་ཚོགས་པ་ཐམས་ཅད་ཀྱི་སྐྱེ་མཆེད་དང༌། བྱིན་གྱི་རླབས་དང༌། ཏིང་ངེ་འཛིན་དང༌། གཟུངས་དང༌། བཟོད་པ་ལ་འཇུག་པ། སྣང་བའི་ཡེ་ཤེས་<line/>
མཁས་པ་ལ་འཇུག་པ་ནས་བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་གྱི་སྙིང་པོ་འཛིན་པའི་བར་གྱི་གཟུངས་འདི་སེམས་ཅན་རྣམས་ཀྱི་གཟི་བརྗིད་དང༌། ཁ་དོག་དང༌། ལོངས་སྤྱོད་དང༌།<line/>
</page>
<page index="167" id="372B">སྟོབས་དང༌། གྲགས་པ་དང༌། བདེ་བ་ལ་རེག་པར་གནས་པ་དང༌། སྤོབས་པ་དང༌། དྲན་པ་རྣམ་པར་འཕེལ་བ་དང༌། ཐོས་པ་འཛིན་པ་མི་བརྗེད་པ་དང༌། དགྲ་ཐམས་ཅད་ཕམ་པར་བགྱིད་པ་དང༌།<line/>
ལོ་ཏོག་མངོན་པར་འགྲུབ་པ་དང༌། བསླབ་པ་འཛིན་པ་དང༌། དྲན་པའི་སྣོད་དུ་འགྱུར་བ་དང༌། སྤྱོད་པ་མངོན་པར་འགྲུབ་པར་འགྱུར་བ་དང༌། བྱང་ཆུབ་ཡང་དག་པར་ཐོབ་པར་བགྱི་བའི་སླད་དུ་སངས་<line/>
རྒྱས་བཅོམ་ལྡན་འདས་རྣམས་ཀྱིས་གཟུགས་འདི་ད་འདིར་བདག་ཅག་ལ་བཤད་དུ་གསོལ། ཆོས་ཀྱི་ཚུལ་རྗེས་སུ་གཟུང་བ་དང༌། ཡུན་རིང་དུ་གནས་པ་དང༌། དཀོན་མཆོག་གསུམ་གྱི་རིགས་ཆུད་མི་<line/>
འཛའ་བ་དང༌། བླ་ན་མེད་པའི་བྱང་ཆུབ་ཀྱི་ལམ་མཐའ་དག་བསྟན་པ་དང༌། ཡང་དག་པའི་མཐའ་དང༌། ནམ་མཁའ་དང༌། དེ་བཞིན་ཉིད་དབྱེར་མ་མཆིས་པ་དང༌། མུན་པ་དང༌། སྣང་བ་དང༌། དམིགས་<line/>
པ་དང༌། མི་དམིགས་པ་དང༌། ཚུ་རོལ་དང༌། ཕ་རོལ་དང༌། རྟོགས་པ་དང༌། རྣམ་པར་རྟོག་པ་དང༌། སེམས་ཅན་དང༌། སྲོག་དང༌། གསོ་བ་དང༌། སྐྱེས་བུ་དང༌། གང་ཟག་ཐམས་ཅད་དབྱེར་མ་མཆིས་<line/>
པ་དང༌། ཆོས་ཐམས་ཅད་མི་སྐྱེ་བ་དང༌། མི་འབྱུང་བ་དང༌། མི་འགག་པ་མཉམ་པ་ཉིད་ཀྱི་མཚན་ཉིད་དངོས་པོ་མ་མཆིས་ཤིང་ཡང་དག་པའི་མཐའ་དབྱེར་མ་མཆིས་པ་དང༌། ས་དང༌། ཆུ་དང༌། མེ་<line/>
དང༌། རླུང་དང༌། རྣམ་མཁའ་དང༌། རྣམ་པར་ཤེས་པའི་ཁམས་དབྱེར་མ་མཆིས་པའི་སླད་དུ་སངས་རྒྱས་བཅོམ་ལྡན་འདས་ཐམས་ཅད་ཀྱིས་འདིར་བདག་ཅག་ལ་ཆོས་ཐམས་ཅད་ཀྱི་ཚུལ་གྱི་<line/>
</page>
<page index="168" id="373A">༄༅། །དཀྱིལ་འཁོར་དམ་པའི་གཟུངས་བཤད་དུ་གསོལ། གང་འདིར་ཐོས་མ་ཐག་ཏུ་སེམས་ཅན་བྱེ་བ་ཁྲག་ཁྲིག་བརྒྱ་སྟོང་དཔག་ཏུ་མེད་པ་དག་ལ་དཀོན་མཆོག་གསུམ་<line/>
མངོན་སུམ་དུ་གྱུར་ཅིག །སེམས་ཅན་རྣམས་ཕན་ཚུན་དུ་དགེ་བའི་བཤེས་གཉེན་བགྱིད་ཅིང་ཕན་པར་བགྱིད་པར་གྱུར་ཅིག །སེམས་ཅན་གྲངས་མེད་དཔག་ཏུ་མེད་པ་དག་བླ་ན་མེད་པ་<line/>
ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་པ་དང༌། ཕྱིར་མི་ལྡོག་པར་འགྱུར་བ་དང༌། ལུང་བསྟན་པ་ཐོབ་པར་གྱུར་ཅིག །སངས་རྒྱས་བཅོམ་ལྡན་འདས་དེ་དག་ཐམས་ཅད་<line/>
ཀྱིས་ཀྱང་ཆོས་བསྟན་པའི་ཕྱིར་ཅང་མི་གསུང་བར་གྱུར་པས་གནང་ནས་པདྨའི་སྙིང་པོ་དེ་དག་ལ་བཞུགས་སོ། །ཇི་ལྟར་སངས་རྒྱས་ཀྱི་ཞིང་ཐམས་ཅད་དུ་གཏོགས་པའི་སེམས་ཅན་ཐམས་<line/>
ཅད་ཀྱི་སྡུག་བསྔལ་ཐམས་ཅད་ཞི་བར་འགྱུར་བ་དང༌། དགེ་བའི་རྩ་བ་ཐམས་ཅད་བསགས་པའི་ཕྱིར་དྲན་པ་དང༌། དད་པ་དང༌། དང་བ་དང༌། མོས་པ་རྙེད་པར་འགྱུར་བ་དང༌། སངས་རྒྱས་བཅོམ་<line/>
ལྡན་འདས་རྣམས་མཐོང་མ་ཐག་ཏུ་སངས་རྒྱས་ཀྱི་ཞིང་འདིར་གཏོགས་པའི་སེམས་ཅན་རྣམས་ཀྱི་སེམས་དང༌། སེམས་ལས་བྱུང་བ་རྣམས་ལ་འདོད་ཆགས་དང༌། ཞེ་སྡང་དང༌། གཏི་མུག་དང༌།<line/>
ལྟ་བ་ངན་པ་དང༌། ང་རྒྱལ་དང༌། རྒྱགས་པ་དང༌། དྲེགས་པ་དང༌། འཇིག་ཚོགས་ལ་ལྟ་བ་དང༌། ཐེ་ཚོམ་དང༌། ཉེ་བར་ལེན་པ་དང༌། སྲིད་པའི་སྲེད་པ་ཀུན་གཞིའི་ཉེས་པ་དག་རབ་ཏུ་ཞི་བར་<line/>
</page>
<page index="169" id="373B">འགྱུར་བ་དང༌། སེམས་ཅན་སོ་སོ་ནས་འདི་སྙམ་དུ་བདག་གཅིག་པུ་དེ་བཞིན་གཤེགས་པའི་སྤྱན་སྔར་ཆོས་མཉན་པའི་ཕྱིར་འདུག་གི །འདི་ན་གཞན་སུའང་མེད་དོ། །བདག་གཅིག་པུ་ལ་དེ་བཞིན་<line/>
གཤེགས་པའི་ཐུགས་ཐམས་ཅད་ཀྱིས་དགོངས་ཏེ་ནད་ཐམས་ཅད་རབ་ཏུ་ཞི་བར་བྱ་བའི་ཕྱིར་ཆོས་སྟོན་པར་བཞེད་དོ། །འདི་ན་གཞན་སུས་ཀྱང་དེ་བཞིན་གཤེགས་པ་ལ་ཆོས་མཉན་པའི་ཕྱིར་གསོལ་<line/>
བ་མ་བཏབ་བོ། །སྙམ་དུ་ཤེས་པར་འགྱུར་བ་དེ་ལྟ་བུའི་སངས་རྒྱས་ཀྱི་ཡུལ་གྱི་སྨོན་ལམ་མཉམ་པ་ཉིད་ལ་འཇུག་པའི་ཏིང་ངེ་འཛིན་ལ་སྙོམས་པར་ཞུགས་སོ། །ཡང་དེའི་ཚེ་གང་སངས་རྒྱས་ཀྱི་ཞིང་<line/>
མ་ལུས་པ་འདིར་གཏོགས་པའི་སེམས་ཅན་རྣམས་དབང་པོ་ཐམས་ཅད་བསྟེན་ཏེ་ཐལ་མོ་སྦྱར་ནས་དེ་དག་གིས་མགྲིན་གཅིག་ཏུ་འདི་སྐད་ཅེས་གསོལ་ཏོ། །སངས་རྒྱས་བཅོམ་ལྡན་འདས་རྣམས་<line/>
ཀྱིས་བདག་ཅག་ལ་ཆོས་བཤད་དུ་གསོལ། བཙུན་པ། བཅོམ་ལྡན་འདས་བདེ་བར་གཤེགས་པ་རྣམས་ཀྱིས་བདག་ཅག་ལ་ཆོས་བཤད་དུ་གསོལ། བདག་ཅག་གིས་སངས་རྒྱས་བཅོམ་ལྡན་འདས་<line/>
རྣམས་ཀྱི་ཆོས་ནན་ཏན་གྱིས་བསྡུ་བར་བགྱིའོ། །དེ་ནས་ཡང་དེའི་ཚེ་དེ་བཞིན་གཤེགས་པ་ཤཱཀྱ་ཐུབ་པ་དེས་སངས་རྒྱས་བཅོམ་ལྡན་འདས་གཞན་རྣམས་ལ་མཆོད་པའི་ཕྱིར་སྤོས་བཀོད་པ་ལས་ཤིན་<line/>
ཏུ་ལྷག་པའི་སྤོས་གོང་དུ་མཆོག་ཏུ་ཁྱད་པར་དུ་གྱུར་པ་རྒྱ་ཆེན་པོས་སངས་རྒྱས་ཀྱི་ཞིང་འདི་ཐམས་ཅད་ཁྱབ་པར་བྱིན་གྱིས་བརླབས་སོ། །སངས་རྒྱས་བཅོམ་ལྡན་འདས་ལྷག་མ་རྣམས་མཆོད་པའི་<line/>
</page>
<page index="170" id="374A">༄༅། །ཕྱིར་སངས་རྒྱས་ཀྱི་ཞིང་ཐམས་ཅད་དུ་གཏོགས་པའི་སེམས་ཅན་ཐམས་ཅད་ཀྱི་ལག་པ་རིན་པོ་ཆེ་དང༌། མེ་ཏོག་དང༌། ཕྲེང་བ་དང༌། སྤོས་དང༌། བྱུག་པ་སྣ་ཚོགས་དང༌།<line/>
གདུགས་དང༌། རྒྱལ་མཚན་དང༌། བ་དན་དང༌། རྒྱན་དང༌། ལྷབ་ལྷུབ་སྣ་ཚོགས་དག་གིས་གང་བར་བྱིན་གྱིས་བརླབས་ནས་འདི་སྐད་ཅེས་གསུངས་སོ། །ད་ལྟར་སངས་རྒྱས་བཅོམ་ལྡན་འདས་<line/>
གང་ཇི་སྙེད་ཕྱོགས་བཅུའི་འཇིག་རྟེན་གྱི་ཁམས་གཞན་དང་གཞན་དག་ནས་བདག་གི་སངས་རྒྱས་ཀྱི་ཞིང་དུ་དྲི་བའི་ཕྱིར་བྱོན་པ་རྣམས་དགོངས་སུ་གསོལ། བདག་སྔོན་གྱི་སྨོན་ལམ་གྱིས་<line/>
འདི་འདྲ་བར་རབ་ཏུ་ཉོན་མོངས་པ་ཅན་སྙིགས་མ་ལྔ་དང་ལྡན་པའི་འཇིག་རྟེན་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་ཏེ། སེམས་ཅན་<line/>
བསམ་པ་ཉམས་པ། ལམ་རབ་ཏུ་སྟོར་བ། མ་རིག་པའི་མུན་པ་དང་རབ་རིབ་ཀྱི་ལིང་ཏོག་གིས་ཉོན་མོངས་པའི་མུན་པར་བཅུག་པ། ངན་སོང་གསུམ་དུ་ཞུགས་པ། མི་དགེ་བ་དང་འགྲོགས་<line/>
པ༑ དགེ་བ་ཐམས་ཅད་དང་བྲལ་བ། མཁས་པ་ཐམས་ཅད་ཀྱིས་ཡོངས་སུ་སྤངས་པ། མཚམས་མེད་པ་བྱེད་པ་དང༌། དམ་པའི་ཆོས་སྤོང་བ། འཕགས་པ་ལ་སྐུར་པ་འདེབས་པ། སྙིང་<line/>
རྗེ་མེད་པའི་བསམ་པ་ཅན་གྱི་སེམས་ཅན་རྣམས་ལ་སྙིང་རྗེ་བའི་སླད་དུ་སྙིང་བརྩེ་བ་དང༌། བརྩོན་འགྲུས་ཀྱི་སྟོབས་ཀྱི་བརྩོན་པ་ཆེན་པོས་གྲང་བ་དང༌། དྲོ་བ་དང༌། རླུང་དང༌། ཚ་བ་དང༌།<line/>
</page>
<page index="171" id="374B">ངལ་བ་དང༌། ཆད་པ་དང་དུ་བླང་བར་བགྱིའོ། །གྲོང་དང༌། གྲོང་ཁྱེར་དང༌། གྲོང་རྡལ་དང༌། ལྗོངས་དང༌། ཡུལ་དང༌། ཡུལ་འཁོར་དུ་རྐང་གིས་འགྲོ་བར་བྱའོ། །སེམས་ཅན་ལ་ཕན་པར་བགྱི་བའི་<line/>
སླད་དུ་རྩུབ་པ་དང༌། ཉུང་བ་དང༌། རོ་མེད་པ། ཤིན་ཏུ་སྨད་པ། མི་མཐུན་པའི་ཟས་བཟའ་བར་བགྱིའོ། །དེ་དག་གི་དགེ་བའི་རྩ་བ་བསྐྱེད་པའི་སླད་དུ་སྦོམ་པ། རྩུབ་པ། རེག་ན་མི་བདེ་བ། ཤ་ན་དང༌། ཤིང་<line/>
བལ་དང༌། གསོ་མའི་རས་དང༌། ཕྱག་དར་ཁྲོད་ཀྱི་གོས་བགོ་བར་བགྱིའོ། །རི་དང༌། རི་སུལ་དང༌། ནགས་སྟུག་པོ་དང༌། གྲོང་སྟོང་དང༌། དུར་ཁྲོད་དུ་གནས་པར་བགྱི་བ་ནས་རྩྭའི་མལ་ཆ་དང༌། གསོ་<line/>
མ་དང༌། ཤིང་གི་འདབ་མ་རྩུབ་པ། དྲི་མི་ཞིམ་པ། རེག་ན་མི་བདེ་བའི་མལ་ཆ་སྤྱད་པར་བགྱིའོ། །བདག་གིས་ཐབས་མཁས་པ་ནྡང༌། སྙིང་རྗེ་ཆེན་པོ་དང༌། བརྩོན་འགྲུས་ཀྱི་གོ་ཆ་བགོས་ནས་སེམས་<line/>
ཅན་རྣམས་ལ་གཏམ་རྣམ་པ་སྣ་ཚོགས་བགྱི་སྟེ། རྒྱལ་རིགས་རྣམས་ལ་ནི། རྒྱལ་སྲིད་དང༌། དབང་ཕྱུག་གི་གཏམ་བགྱིའོ། །བྲམ་ཟེ་རྣམས་ལ་ནི། རིག་བྱེད་དང༌། སྐར་མའི་གཏམ་དང༌། བློན་<line/>
པོ་རྣམས་ལ་ནི། ཡུལ་དང་ལས་ཀྱི་མཐའི་གཏམ་དང༌། སྨན་པ་རྣམས་ལ་ནི། ཁམས་དང༌། སྨན་དང༌། སྒྲུབ་པའི་གཏམ་དང༌། ཚོང་པ་རྣམས་ལ་ནི། ཉོ་ཚོང་གི་གཏམ་དང༌། དམངས་རྣམས་ལ་ནི།<line/>
ལས་ཀྱི་མཐའ་ལ་མངོན་པར་ཞེན་པའི་གཏམ་དང༌། བུད་མེད་རྣམས་ལ་ནི། ཁ་དོག་དང༌། རྒྱན་དང༌། བུ་དང༌། ཕྱུག་པ་དང༌། འགྲན་ཟླ་མེད་པའི་གཏམ་དང༌། དགེ་སྦྱོང་རྣམས་ལ་བཟོད་པ་དང༌།<line/>
</page>
<page index="172" id="375A">༄༅། །དེས་པ་དང༌། ལས་གསུམ་ལ་བརྩོན་པའི་གཏམ་བགྱིའོ། །སེམས་ཅན་ཡོངས་སུ་སྨིན་པར་བགྱི་བའི་སླད་དུ་མ་ཐོབ་པ་ཐོབ་པར་བགྱི་བ་དང༌། མངོན་དུ་མ་བགྱིས་པ་མངོན་<line/>
དུ་བགྱི་བར་གཟུད་དོ། །མ་ཐར་པ་རྣམས་རབ་ཏུ་ཐར་པར་བགྱི་བའི་སླད་དུ་སྡུག་བསྔལ་རྣམ་པ་སྣ་ཚོགས་ལ་སྤྲོ་བར་བགྱིའོ། །སེམས་ཅན་ཡོངས་སུ་སྨིན་པར་བགྱི་བའི་སླད་དུ་ཡུལ་ཐམས་<line/>
ཅད་དུ་རྒྱུ་བར་བགྱིའོ། །དེ་ལྟ་མོད་ཀྱི་སེམས་ཅན་འདི་དག་ནི། དེ་ན་བདག་ལ་གཤེའོ། །མི་སྙན་པ་ཟེར་རོ། །ཕྲག་དོག་གི་ཆོས་ཀྱི་རྒྱུས་བདག་ལ་འཁྲིག་པའི་ཆོས་ཀྱིས་མེད་པ་ལ་སྐུར་པ་<line/>
འདེབས་སོ། །ཁ་གསག་དང༌། ཚུལ་འཆོས་པ་དང༌། སྒྱུ་དང༌། གཡོ་དང༌། རྫུན་སྨྲ་བ་དང༌། ཞེ་གཅོད་པ་དང༌། བུད་མེད་ཀྱི་ཚིག་དག་གིས་སྐུར་པ་འདེབས་སོ། །བདག་ལ་སས་འཐོར་རོ། །<line/>
བདག་ལ་གསད་པའི་ཕྱིར་མཚོན་དང༌། དུག་དང༌། མེ་དང༌། འཁོར་ལོ་དང༌། མདའ་བོ་ཆེ་དང༌། མདའ་དང༌། རལ་གྲི་དང༌། མདུང་དང༌། དགྲ་སྟ་དང༌། རྡོ་དང༌། མཚོན་ཆའི་ཆར་འབེབས་སོ། །<line/>
བདག་གསད་པའི་ཕྱིར་གླང་པོ་ཆེ་དང༌། སྦྲུལ་སྡུག་པ་དང༌། སེངྒེ་དང༌། སྟག་དང༌། གླང་དང༌། མ་ཧེ་དང༌། སྤྱང་ཀི་དང༌། ཕག་རྒོད་དང༌། ཚན་པོ་ཆེ་རྣམས་ཀྱང་འགྱེད་དོ། །བདག་གི་གནས་དང༌།<line/>
གནས་ཁང་དང༌། གཙུག་ལག་ཁང་ཡང་མི་གཙང་བ་དང༌། དྲི་ང་བས་འགེངས་སོ། །བདག་གི་ཉན་ཐོས་གྲོང་ཁྱེར་དུ་བཞུགས་པ་རྣམས་ལ་ཕན་འདོགས་པ་མ་ཡིན་པའི་སེམས་ཅན་རྣམས་<line/>
</page>
<page index="173" id="375B">ཀྱིས་གླུ་དང་གར་ཚུལ་མ་ཡིན་པ་བྱེད་དུ་འཛུད་དོ། །ཐབས་བརྒྱ་སྟོང་དུ་མས་བདག་གསད་པའི་ཕྱིར་བརྩོན་ནོ། །བདག་གི་བསྟན་པ་ནུབ་པར་བྱ་བ་དང༌། ཆོས་ཀྱི་ཚུལ་གྱི་སྒྲོན་མ་གསད་པ་དང༌། ཆོས་ཀྱི་<line/>
གྲུབ་ཤིག་པ་དང༌། ཆོས་ཀྱི་རྒྱལ་མཚན་བསྙལ་བ་དང༌། བདག་གི་ཆོས་ཀྱི་མཆོད་སྦྱིན་རྣམ་པར་གཏོར་བའི་ཕྱིར་བརྩོན་ནོ། །ད་སངས་རྒྱས་བཅོམ་ལྡན་འདས་རྣམས་ཀྱིས་སངས་རྒྱས་བཅོམ་ལྡན་<line/>
འདས་དེ་དག་གི་ཆོས་ཀྱི་ཚུལ་ལ་གཟིགས་ཏེ། ཇི་ལྟར་སངས་རྒྱས་བཅོམ་ལྡན་འདས་དེ་དག་གིས་སངས་རྒྱས་ཀྱི་ཞིང་ཉོན་མོངས་པ་ཅན་སྙིགས་མ་ལྔ་དང་ལྡན་པ་འདིར་འདུས་པ་ཆེན་པོ་མཛད་ནས་<line/>
དམ་པའི་ཆོས་ཀྱི་ཚུལ་ཡུན་རིང་དུ་གནས་པར་བགྱི་བ་དང༌། བདུད་ཀྱི་སྟོབས་ཀྱི་ཡུལ་ཐམས་ཅད་རབ་ཏུ་གཞོམ་པ་དང༌། དཀོན་མཆོག་གསུམ་གྱི་རིགས་གནས་པ་རྒྱུན་མི་ཆད་པར་བགྱི་བ་དང༌། སེམས་<line/>
ཅན་རྣམས་ཀྱི་དགེ་བའི་རྩ་བ་འཕེལ་བར་བགྱི་བ་དང༌། དགྲ་དང་ཕས་ཀྱི་རྒོལ་བ་ཐམས་ཅད་ཆོས་དང་མཐུན་པས་ཚར་གཅད་པ་དང༌། སེམས་ཅན་རྣམས་ཀྱི་འཐབ་པ་དང༌། རྩོད་པ་དང༌། མུ་གེ་དང༌། ནད་<line/>
དང༌། ཕ་རོལ་གྱི་དམག་ཚོགས་དང༌། འཆིང་བ་དང༌། འགྱེད་པ་དང༌། རྒོལ་བ་དང༌། དུས་མ་ཡིན་པར་གྲང་བ་དང༌། ཚ་བ་དང༌། ཆར་བ་དང༌། རླུང་དང༌། ལུས་དང༌། ངག་དང༌། ཡིད་ཀྱི་ཉེས་པ་དང༌།<line/>
ལྟ་བ་ངན་པ་ཡ་ང་བ་རབ་ཏུ་ཞི་བར་བགྱི་བ་དང༌། ལྷ་དང༌། ཀླུ་དང༌། གནོད་སྦྱིན་དང༌། ལྷ་མ་ཡིན་དང༌། མི་དང༌། མི་མ་ཡིན་པ་ཐམས་ཅད་འདུན་པར་བགྱི་བ་དང༌། ཁྱིམ་དང༌། གྲོང་དང༌། གྲོང་ཁྱེར་དང༌།<line/>
</page>
<page index="174" id="376A">༄༅། །གྲོང་རྡལ་དང༌། ཡུལ་འཁོར་ཐམས་ཅད་བསྲུང་བ་དང༌། གཡོ་དང༌། དུག་དང༌། བྱད་དང༌། རྨོངས་བྱེད་དང༌། རྨི་ལམ་ངན་པ་དང༌། ལྟས་ངན་པ་ཐམས་ཅད་གཞིལ་<line/>
བ་དང༌། འབྲུ་དང༌། སྨན་དང༌། མེ་ཏོག་དང༌། འབྲས་བུ་དང༌། བཅུད་ཐམས་ཅད་ཀྱིས་སེམས་ཅན་ཉེ་བར་འཚོ་བར་བགྱི་བ་དང༌། རྒྱལ་རིགས་དང༌། བྲམ་ཟེ་དང༌། དམངས་རིགས་དང༌། རྗེའུ་<line/>
རིགས་རྣམས་དགེ་བ་སྤྱོད་པ་ལ་གཟུད་པ་དང༌། བྱང་ཆུབ་ཀྱི་སེམས་རབ་ཏུ་བསྐྱེད་པ་དང༌། ཕ་རོལ་ཏུ་ཕྱིན་པ་རྣམས་ལ་གཟུད་པ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་<line/>
ཐབས་ཤེས་པ་ལ་མཁས་པ་དང༌། དྲན་པ་དང༌། བློ་གྲོས་དང༌། རྟོག་པ་དང༌། མོས་པ་དང༌། དཔའ་བ་དང༌། བརྟན་པ་དང༌། སྤོབས་པ་རྣམ་པར་འཕེལ་བར་བགྱི་བ་དང༌། དབང་བསྐུར་བའི་<line/>
སར་དབུགས་དབྱུང་བ་ལ་འཛུད་ཅིང་ཡེ་ཤེས་ཀྱི་ཕ་རོལ་ཏུ་འགྲོ་བར་བགྱི་བའི་སླད་དུ་སྔོན་གྱི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དེ་དག་གིས་ཆོས་མཉམ་<line/>
པ་ཉིད་རྡོ་རྗེ་ལྟ་བུ་བརྟེན་པའི་ཆོས་ཀྱི་སྙིང་པོས་ལུས་འཇོམས་པ་ཞེས་བགྱི་བའི་གཟུངས་ཕྱག་རྒྱ་དང༌། ཚིག་རབ་ཏུ་དབྱེ་བ་ལ་འཇུག་པ་ལུང་བསྟན་པའི་ཆོས་ཀྱི་རྣམ་གྲངས་འདི་བཤད་ཅིང་བྱིན་གྱིས་<line/>
བརླབས་ཏེ་གཅིག་ལ་གཅིག་དགྱེས་པ་དེ་འདི་ལྟར་སངས་རྒྱས་བཅོམ་ལྡན་འདས་ད་ལྟར་ཕྱོགས་བཅུ་ན་བཞུགས་ཤིང་འཚོ་ལ་གཞེས་པ་དག་སངས་རྒྱས་ཀྱི་ཞིང་སྙིགས་མ་ལྔ་དང་ལྡན་པ་འདིར་<line/>
</page>
<page index="175" id="376B">དྲི་བའི་ཕྱིར་གཤེགས་ཏེ་བཞུགས་པ་དེ་དག་ཐམས་ཅད་ཀྱིས་སངས་རྒྱས་ཀྱི་ཞིང་བསྲུང་བའི་སླད་དུ་ཆོས་མཉམ་པ་ཉིད་རྡོ་རྗེ་ལྟ་བུ་བརྟེན་པའི་ཆོས་ཀྱི་སྙིང་པོས་ལུས་འཇོམས་པ་ཞེས་བྱ་བའི་<line/>
གཟུངས་ཕྱག་རྒྱ་དང༌། ཚིག་རབ་ཏུ་དབྱེ་བ་ལ་འཇུག་པ་ལུང་བསྟན་པའི་ཆོས་ཀྱི་རྣམ་གྲངས་འདི་དམ་པའི་ཆོས་ཀྱི་ཚུལ་ཡུན་རིང་དུ་གནས་པར་བགྱི་བ་དང༌། བདུད་ཀྱི་ཡུལ་གྱི་སྟོབས་ཐམས་ཅད་རབ་<line/>
ཏུ་གཞོམ་པ་དང༌། ཇི་ལྟར་གོང་དུ་རྒྱས་པར་བརྗོད་པ་བཞིན་དུ་སྒྲིབ་པ་མེད་པའི་ཡེ་ཤེས་ཀྱི་ཕ་རོལ་ཏུ་འགྲོ་བར་བགྱི་བའི་སླད་དུ་བདག་གིས་གསོལ་བ་བཏབ་པ་ལ་ཐུགས་བརྩེ་བར་མཛད་དེ། སངས་<line/>
རྒྱས་ཀྱི་ཞིང་འདིར་དམ་པའི་ཆོས་ཀྱི་ཚུལ་ཡུན་རིང་དུ་གནས་ཤིང་ཕས་ཀྱི་རྒོལ་བ་ཐམས་ཅད་ཀྱིས་མི་ཚུགས་པ་དང༌། མི་འཇིགས་པའི་ཆོས་ཅན་དུ་འགྱུར་བ་དང༌། དཀོན་མཆོག་གསུམ་གྱི་<line/>
རིགས་རྒྱུན་མི་འཆད་པ་དང༌། ཆོས་ཀྱི་བཅུད་ཀྱིས་སེམས་ཅན་ཐམས་ཅད་ཉེ་བར་འཚོ་བར་བགྱི་བའི་སླད་དུ་ལེགས་པར་བཤད་དུ་གསོལ། བྱིན་གྱིས་བརླབ་ཏུ་གསོལ། བཤད་ནས་ཀྱང་ཕན་ཚུན་རྗེས་སུ་དགྱེས་པར་མཛད་<line/>
དུ་གསོལ། དེ་ནས་སངས་རྒྱས་བཅོམ་ལྡན་འདས་དེ་དག་གིས་འདི་སྐད་ཅེས་གསུངས་སོ། །དེ་བཞིན་དུ་བདག་ཅག་གིས་སངས་རྒྱས་ཀྱི་ཞིང་འདིར་སངས་རྒྱས་ཀྱི་མཛད་པ་ལགས་ཀྱང་བགྱི་སྟེ།<line/>
ཆོས་ཀྱི་ཚུལ་ཡུན་རིང་དུ་གནས་པར་བགྱི་བ་དང༌། བདུད་ཀྱི་ཡུལ་གྱི་སྟོབས་ཐམས་ཅད་རབ་ཏུ་གཞོམ་པ་ནས་སྒྲིབ་པ་མེད་པའི་ཡེ་ཤེས་ཀྱི་ཕ་རོལ་ཏུ་འགྲོ་བར་བགྱི་བའི་བར་གྱི་སླད་དུ་བྱིན་གྱིས་<line/>
</page>
<page index="176" id="377A">༄༅། །བརླབ་ཅིང་ཆོས་མཉམ་པ་ཉིད་རྡོ་རྗེ་ལྟ་བུ་བརྟེན་པའི་ཆོས་ཀྱི་སྙིང་པོས་ལུས་འཇོམས་པ་ཞེས་བྱའི་གཟུངས་ཕྱག་རྒྱ་དང༌། ཚིག་རབ་ཏུ་དབྱེ་བ་ལ་འཇུག་པ་ལུང་བསྟན་<line/>
པའི་ཆོས་ཀྱི་རྣམ་གྲངས་འདི་བཤད་ཀྱི། གང་སུ་དག་སངས་རྒྱས་ཀྱི་ཞིང་འདིར་གཏོགས་པའི་སེམས་ཅན་ཐམས་ཅད་ཉོན་ཅིག །འདི་ལྟ་སྟེ། ཨཾ་ཀ་ར། ཨཾ་ཀ་ར། བྷཾ་ཀ་ར། པྲ་བྷཾ་ཀ་ར། བྷ་<line/>
ཡ་མི་ཧ༑ མི་ཏྲ་མ་བྷ་སེ། ཨ་ཁེ། ཨ་ཁ། ཨཾ་བ་རེ། དོ་མེ། དོ་མད་ཏེ། ཀེ་བད་ཊེ། ཀེ་ཡཱུ་རེ། ས་མ་བཱ་ཧ་ནེ། ས་མནྟ་བྷ་དྲེ། དྷརྨེ། དྷརྨེ། དྷརྨ་ཀེ །ཛ་ཕ་ལེ། མི་ཏྲ་ཨ་ནུ་པཱ་ལེ། ཕ་ལ་བ་ཏེ། ག་ཎེ།<line/>
ག་ཎེ༑ པ་རཱན་ཏེ། ཧི་ལི་ཧི་ལི། ཧི་ལི་ཧི་ལི་ཀེ །ཛམྦྷ་བ་ཏེ། ཊ་ཀ་ཊེ། ཊ་ཀ་བ་རཱ་ན་ཏེ། ཧི་རིན་ཏེ། ཤི་རིན་ཏེ། བིན་དུ་བ་ཏེ། གོ་བྷ་ཧེ། ཛུ་རེ་མི་ཏྲ། ཛུ་རེ། ཛུ་ཤེ་།ཨ་གྲེ་།ཨ་བ་མེ། ས་སྱ་ཏ་ཐཱ་<line/>
ཏཱ་ན། ཧུ་ལུ་ཧི་ལེ། ཙནྡྲེ། ས་མཱ་དྷི། མེ་དྷརྨ། ཀུ་ཙུ་རུ། མུ་ཙུ་རུ། ཨ་ཙིཏྟ། ཙི་ལི་ཙི་ལི། ལི་ཙ་བ་ཧ། ཙུ་ལུ་ཙུ་ལུ། མི་ཏྲ་བ་ཧ། ཀུ་ལུ་ཀུ་ལུ། ས་ར་ས་ར། ཀུ་ཊུ་ཀུ་ཊུ། མ་ཧཱ་ས་ར་ས་ར། ཏུ་ཊུ་<line/>
ཏུ་ཊུ༑ མ་ཧཱ་སདྱ། ཧྲི་ད་ཡ། པུཥྤེ། སུ་པུཥྤེ། དྷུ་མ་པ་རི་ཧ་རེ། ཨ་བྷ་ཡེ། རུ་ཙི་ནེ་ཀ་ར་ཀྵེ། ཨ་ཡ་མསྟུ། བི་བ་ཧ། ཏི་ཏི་ལ། མ་མ་ལེ། པཱ་ཤ་ཀ །ཤི་ཤི་ར་ཤི་ཤི་ར། ལོ་ཀ་བི་ནཱ་ཡ་ཀ་བཛྲེ་བཛྲེ་<line/>
དྷ་རེ་བཛྲེ་བ་ཏེ། བཛྲེ་མ་ཏེ། བཛྲེ་ད་དེ། ཙཀྲ་བཛྲེ། ཙ་ཀྲེ་ཙ་བ་ཏེ། དྷ་རེ་དྷ་རེ། བྷ་རེ་བྷ་རེ། པཱུ་རེ་ཏ་རེ། ཧུ་ཧུ་རེ། བྷཾ་ག་བཾ་བ་རེ་ཤྭ་ར་ཤ་ཙ་ཙི་ལི་ཙུ་རུ་པཱུ་རེ། མནྟྲ་ཎེ། མནྟྲ་ཎེ། ག་ག་ར་ཎེ། མུ་དྲ་ནེ།<line/>
</page>
<page index="177" id="377B">སརྦ་མཱུ་ཧ་ཎེ། དྷི་དྷི་ར་ཡ་ནི། མ་ཁ་ཤྭ་ར་ལ་ཡ་ནི། རྀ་ཥ་ནི་ཛ་ནི། དྷ་བ་བ་ཙི། ཙཎྜ་ལ་ས་མེ། སརྦ་ས་སྱ་ཨ་དྷིཥྛཱ་ན་ཨ་དྷིཥྛི་ཏེ། སིདྡྷྱནྟུ་མ་ཧཱ་ནཱཾ། ནི་ནི་པཱ་ལ་ར་ཏི། ཨོཾ་རྫོ་གྲེ། པི་ཙི་ནི། བཱ་ན་ཧ་ར། བུ་པུ་རེ།<line/>
གུ་རུ་གུ་རུ། མུ་རུ་མུ་རུ། ཧི་ལི་ཧི་ལི། ཧ་ལ་ཧ་ལ། ཀ་ཀ་ནཱ་ད་བ་ཧ། ཧི་ཧི་ཏ་མ། ཨ་ཡུར་ཧ་ན་ཀཎྜ་ཛྭ་ལ། བྷ་སེ་ག་ད་ནེ། ཨ་ཏ་ཧ་ནི། མཱརྒ་ཨ་བྷི་རོ་ཧ་ནི། ཕ་ལ་ས་ཏྱེ། ཨ་རོ་ཥ་བ་ཏི། ཧི་ལི་ཧི་ལི།<line/>
ཡ་ཐ་བཛྲ་ཡ་སྭཱ་གྲ་ཡ་ཐ། པ་ར་ཎ་ཙ་ཧྲི་ད་ཡཱ་བཱ་ཧ་སཏྱ་པ་རི་བྷཱ་བ། མཱརྒ་ཨ་བྷི་རོ་ཧ་ནེ། ཨ་ཙ་ལ་བུདྡྷི་ད་ད་པྲ་ཙ་ལ་པ་ཙ་ཡ། པིཎྜ་ཧྲི་ད་ཡ། ཙནྡྲ་ཙ་ར་ཏེ། ཨ་ཙ་ལེ་ཤོ་དྷ་ནི། པྲ་ཀྲྀ་ཏི་མཱརྒེ། ཨི་ལི་ཨི་ལི་<line/>
ལེ༑ པྲ་བྷེ་ས་ར་པྲ་ཏེ། སརྦ་ཏྲ་ཐཱ་ཏ། སཏྱ་ཨ་ནུ་ག་ཏེ། ཨ་ན་བ་ར་ཎ་པྲ་ཏེ། ཨ་ལ་ཐ། ཨཾ་གུ་རེ། ཤ་མི་ནི་མི་བྲ་ཧྨཱ་བ་ཡོ་ཧ། ཨ་ཧི་ཏ། ཨ་བྷ་ཧི། ནི་བ་ར་ཡ་བ། ཨ་ཙི་ར་མཱརྒ། ལ་ན་ལརྒུ་ས་རེ། ཏཱི་རནྣ་བང་<line/>
ཤེ་།དྷརྨ་ཀཱ་ཡ། ཛ་ལ་ཙྪནྡྲེ། ས་མུ་དྲ་བ་ཏི། མ་ཧཱ་ད་བྷུ་ཏ་བྱ་ཡ། སུ་མུ་དྲ་བེ་གཱ་བ་དྷ་ར་ཎི། མུ་དྲེ་ཎ། མུ་ཁི་མུ་དྲ། སུ་ར་པྲ་ཏི་སམ་བི་དྷ། ས་མུ་དྲ། ཨཱ་བརྟ་ནི། སཾ་མོ་ཧསྐ་ར། བིདྱུ་ཏ་ར་སེ་ན་ཀྵི་ཏི། མུ་དྲི་<line/>
ཏོ་སི༑ ཡེ་ཀེ་ཙིད་པྲ་ཏི་བྷི་བཱ་ཧ། བ་ཧ་བ་ཧ་བ་ཧ། ཀི་ཊ་ཀ་པ་ཊ། ཤེ་ལ་པྲ་ཏཱི་ཏྱ་ཧྲི་ད་ཡེ་ན་མུ་དྲི་ཏཱ་དྷ་ར་ཎི་ན། དྷ་ར་དྷ་ར་དྷ་ར། དཱ་ན་ཏི་ལ་ཧུ་ཀྵ་སརྦ་ཧྲི་ད་ཡ། མུ་དྲི་ཏོ་སི་ཛུད་དོ་ཛ་བད་ཏ། ཛ་ཁ་བ་ཏ། སུ་<line/>
མ་ཏི་པ་ཏི། མ་ཧཱ་ཨད་བྷཱུ་ཏ་མུ་དྲི་ཏ། ཡི་གེ་ཅིད། ཥ་ཌ་ཡ་ཏ་ན་ནི་ཤྲི་ཏཱ་བྷུ་ཏ། ཨི་ན་མི་ནེ། ས་ཙ་ནེ། གོ་ཥ་ས་ཙ་ནེ། མུ་དྲི་ཏཱ། ཨཱཪྻ་ཨ་དྷིཥྛཱ་ན་བྷ་པ་ཐཱ་ནཱ། ནྱ་ཐཱ་མ་ཧཱ་པུ་ཎྱེ་ས་མུ་ཙྪ་ཡ། ཨ་བ་ཏཱ་ར་<line/>
</page>
<page index="178" id="378A">༄༅། །མ་ཧཱ་ཀཱ་རུ་ཎ་ཡ། མུ་དྲི་ཏ་སརྦ་སཾ་མྱ་ག་པྲ་ཏི་བད་ཙི་རཱ་དྷ་ཏྲན་ཛྭ་ལ་ཏུ་དྷརྨ་ནེ། ཏྲི་སརྦེ་མུ་ནི་བྷི་ཥ་བྷ། མ་ཧཱ་ཀཱ་རུ་ཎ། ས་མཱ་དྷི། ཛྙཱ་ན་ལ་བྷ་བ་ལེན། མཻ་ཏྲི་ཏྱ་ག །ཨ་བྷི་བཱི་ཪྻ་<line/>
བ་ལེ་ན་ཨ་དྷིཥྛི་ཏེ། སརྦ་བྷཱུ་ཏ་ཨུ་པ་ཙ་ཡཱ་ཡ་སྭཱཧཱ། དེ་ནས་དེའི་ཚེ་སངས་རྒྱས་ཀྱི་ཞིང་ཐམས་ཅད་དུ་གཏོགས་པའི་སེམས་ཅན་ཐམས་ཅད་ཀྱིས་འདི་སྐད་ཅེས་སངས་རྒྱས་དང༌། བྱང་ཆུབ་<line/>
སེམས་དཔའ་ཐམས་ཅད་ལ་ཕྱག་འཚལ་ལོ། །ཕྱག་འཚལ་ལོ། །སངས་རྒྱས་ཐམས་ཅད་ལ་ཕྱག་འཚལ་ལོ། །ཞེས་ལན་གསུམ་སྨྲས་ནས་འདི་སྐད་ཅེས་ཀྱང་སྨྲས་སོ། །ཀྱེ་མའོ་ཐུབ་པ་འདུས་<line/>
པ་ངོ་མཚར་ཆེའོ། །ཀྱེ་མའོ་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་དང༌། ཉན་ཐོས་ཆེན་པོ་རྣམས་འདུས་པ་ངོ་མཚར་ཆེའོ། །ཀྱེ་མའོ་ཆོས་མཉམ་པ་ཉིད་རྡོ་རྗེ་ལྟ་བུ་བརྟེན་པའི་<line/>
ཆོས་ཀྱི་སྙིང་པོས་ལུས་འཇོམས་པ་ཞེས་བྱ་བའི་གཟུངས་ཕྱག་རྒྱ་དང༌། ཚིག་རབ་ཏུ་དབྱེ་བ་ལ་འཇུག་པ་ལུང་བསྟན་པའི་ཆོས་ཀྱི་རྣམ་གྲངས་སྟོན་པའི་བསྟན་པ་ཐམས་ཅད་ཀྱི་ཚུལ་གྱི་<line/>
དཀོན་མཆོག་གསུམ་གྱི་རིགས་ཀྱི་བྱིན་གྱི་རླབས་སྟོན་པ། བདུད་ཀྱི་ཡུལ་གྱི་སྟོབས་རྣམ་པར་འཇོམས་པ། བདུད་ཀྱི་ཞགས་པ་ཀུན་གཅོད་པ། དགྲ་ཐམས་ཅད་ཚར་གཅོད་པ། ཆོས་ཀྱི་རྒྱལ་<line/>
མཚན་སྒྲེང་བ། ཆོས་ཀྱི་ཕྱོགས་སྲུང་བ་འདི་ནི། ངོ་མཚར་རྨད་དུ་བྱུང་བ་སྔོན་མ་ཐོས་པ་སྟེ། སངས་རྒྱས་ཀྱི་ཡུལ་མཐའ་དག་ཡོངས་སུ་རྫོགས་པར་བྱ་བ་དང༌། སེམས་ཅན་ཐམས་ཅད་ཀྱིས་<line/>
</page>
<page index="179" id="378B">སྙིང་པོ་དང༌། ཕྱག་རྒྱ་དང༌། འབྱུང་བ་ཆེན་པོ་ཐམས་ཅད་དང༌། འདུ་བྱེད་དང༌། སྐྱེ་མཆེད་དྲུག་ཡོངས་སུ་སྦྱང་བར་བྱ་བ་ནས་སེམས་ཅན་ཐམས་ཅད་བླ་ན་མེད་པའི་མྱ་ངན་ལས་འདས་པ་ཐོབ་པར་བྱ་<line/>
བའི་བར་གྱི་ཕྱིར་དེ་ལྟར་སངས་རྒྱས་བཅོམ་ལྡན་འདས་ཐམས་ཅད་ཀྱིས་ཕྱག་རྒྱ་དང༌། ཚིག་རབ་ཏུ་དབྱེ་བ་ལ་འཇུག་པ་ལུང་བསྟན་པའི་གཟུངས་ཀྱི་ཆོས་ཀྱི་རྣམ་གྲངས་འདི་བཤད་དོ། །གཟུངས་<line/>
ལུང་བསྟན་པ་འདི་བཤད་པ་ན་བྱང་ཆུབ་སེམས་དཔའ་སེམས་དཔའ་ཆེན་པོ་གངྒཱའི་ཀླུང་སུམ་ཅུ་རྩ་དྲུག་གི་བྱེ་མ་སྙེད་དག་གཟུངས་མངོན་པར་སྒྲུབ་པའི་ཏིང་ངེ་འཛིན་དང༌། བཟོད་པ་ཐོབ་པར་གྱུར་<line/>
ཏོ༑ ༑ཡང་དེའི་ཚེ་ཟླ་འོད་གཞོན་ནུར་གྱུར་པ་སྟན་ལས་ལངས་ནས་ཐལ་མོ་སྦྱར་ཏེ་ཀུན་ཏུ་རྣམ་པར་བལྟས་ནས་སངས་རྒྱས་ཀྱི་བྱིན་གྱི་རླབས་དང༌། རང་གི་རྫུ་འཕྲུལ་གྱི་སྟོབས་ཀྱི་མཐུས་སངས་རྒྱས་ཀྱི་<line/>
ཞིང་འདིར་ཐམས་ཅད་དབྱངས་ཀྱིས་བཀང་སྟེ་འདི་སྐད་ཅེས་སྨྲས་སོ། །རྒྱལ་བ་ཟླ་བ་རྣམས་ཀྱི་འཁོར། །འདི་འདྲ་བ་ནི་རྙེད་པར་དཀའ། །བྱང་ཆུབ་སེམས་དཔའ་བརྟུལ་ཞུགས་ཆེ། །མཁས་པ་འདི་ནི་<line/>
རྙེད་པར་དཀའ། །གང་འདི་ཐུགས་རྗེ་ལྡན་པ་ཡི། །མགོན་པོས་ཆོས་ཚུལ་བྱིན་བརླབས་པ། །ཕྱག་རྒྱ་འདི་འདྲ་ཐོས་པ་ཡང༌། །མཆོག་ཏུ་རྙེད་པར་དཀའ་བའོ། །བདུད་ཀྱི་ཕྱོགས་རྣམས་ཐམས་ཅད་<line/>
དང༌། །དགྲ་རྣམས་ཀྱང་ནི་ཕམ་བྱེད་པ། །དཀོན་མཆོག་གསུམ་རྒྱུན་མི་ཆད་པ། །རྫོགས་སངས་རྒྱས་ཀྱིས་བྱིན་གྱིས་བརླབས། །སྒྲིབ་པ་ཐམས་ཅད་བསལ་བའི་ཕྱིར། །བཟོད་དང་དེས་པ་རབ་<line/>
</page>
<page index="180" id="379A">༄༅། །འཕེལ་བ། །སེམས་ཅན་རྣམས་ཀྱང་འདུན་བྱེད་པ། །རྒྱལ་པོ་དང་ནི་ཡུལ་འཁོར་སྐྱོང༌། །འདི་ན་ངན་བྱས་ཟློག་བྱེད་པ། །ལྟ་བ་ངན་པ་རབ་འགོག་པ། །བྱང་ཆུབ་<line/>
སེམས་དཔའ་དབུགས་འབྱིན་པ། །བྱང་ཆུབ་ལམ་ཡང་རབ་སྟོན་པ། །ཕ་རོལ་ཕྱིན་པ་འཕེལ་བྱེད་པ། །བཟང་པོར་སྤྱོད་པ་རྫོགས་བྱེད་པ། །ཐབས་དང་ཡེ་ཤེས་སྤོབས་པ་རྣམས། །འཕེལ་<line/>
བར་བྱ་ཕྱིར་བྱིན་གྱིས་བརླབས། །དཀར་པོའི་ཕྱོགས་ནི་སྡུད་བྱེད་པ། །གཟུངས་འདི་གཞན་གྱིས་མི་ཐུབ་པ། །བྱང་ཆུབ་ལམ་ལས་མི་གཡོབ། །ཆོས་ཀྱི་དབང་རྣམས་འབར་བྱེད་པའི། །གཟུངས་<line/>
ལ་ཡིད་གཉིས་ཐམས་ཅད་ནི། །བསལ་ནས་ལྷག་པར་མོས་པར་བྱོས། །གང་གིས་བྱང་ཆུབ་འགྲུབ་འགྱུར་བ། །འདི་ནི་རྫོགས་པའི་ལམ་ཡིན་ནོ། །ཆོས་སྨྲ་རྣམས་ནི་བསྲུང་བ་དང༌། །ཉན་པ་<line/>
མངོན་པར་འཕེལ་བྱའི་ཕྱིར། །གཞན་གྱིས་མི་ཐུབ་པ་ཡི་གཟུངས། །བདག་གིས་དེ་ཡང་བཤད་པར་བྱ། །སྒྲིབ་པ་མེད་པ་འགྲུབ་པ་དང༌། །སེམས་ཅན་རྣམས་ཀྱི་ཕན་འཕེལ་ཕྱིར། །བྱང་ཆུབ་<line/>
སེམས་དཔའ་གྲགས་ཆེན་པོ། སུ་དག་འདི་ལ་དད་པ་འབུལ། །ཡང་དེའི་ཚེ་བྱང་ཆུབ་སེམས་དཔའ་སེམས་དཔའ་ཆེན་པོ་གཞོན་ནུར་གྱུར་པ་གངྒཱའི་ཀླུང་གི་བྱེ་མ་སྙེད་ཀྱིས་མགྲིན་གཅིག་ཏུ་འདི་<line/>
སྐད་ཅེས་སྨྲས་སོ། །བདག་ཅག་ཀྱང་གཟུངས་འདི་ལ་དད་པ་འབུལ་ལོ། །བྱིན་གྱིས་རློབ་བོ། །རིགས་ཀྱི་བུའམ། རིགས་ཀྱི་བུ་མོའམ། དགེ་སློང་ངམ། དགེ་སློང་མའམ། དགེ་བསྙེན་ནམ། དགེ་<line/>
</page>
<page index="181" id="379B">བསྙེན་མ་གང་ལ་ལ་ཞིག་གིས་ཁྲུས་བྱས་ཏེ་གོས་གཙང་མ་བགོས་ལ་མེ་ཏོག་སྣ་ཚོགས་བཀྲམ་པ། སྤོས་སྣ་ཚོགས་ཀྱིས་རབ་ཏུ་བདུགས་པ། རོ་བྲོ་བ་སྣ་ཚོགས་ཀྱིས་ཡོངས་སུ་བསྐོར་བ།<line/>
རས་དང༌། རྒྱན་དང༌། རས་བཅོས་བུ་སྣ་ཚོགས་བཏིང་བ། གདུགས་དང༌། རྒྱལ་མཚན་དང༌། བ་དན་བསྒྲེངས་པས་ཤིན་ཏུ་བརྒྱན་པའི་འཁོར་གྱི་ཁྱམས་སུ་སེངྒེའི་ཁྲི་རེག་ན་འཇམ་པ་ལ་འདུག་སྟེ་<line/>
གཟུངས་འདི་ཡང་དག་པར་བཤད་ན། སུའང་དེའི་སེམས་འཁྲུག་པའམ། ཁམས་འཁྲུག་པའམ། ལུས་འཁྲུག་པའམ། ཡིད་འཁྲུག་པར་མི་བྱེད་དོ། །དེའི་ལུས་ལ་སུའང་དབུགས་མི་གཏོང་ངོ༌། །<line/>
ཀླད་པ་ན་བར་བྱེད་མི་ནུས་སོ། །མིག་ན་བ་དང༌། རྣ་བ་ན་བ་དང༌། སྣ་ན་བ་དང༌། ལྕེ་ན་བ་དང༌། སོ་ན་བ་དང༌། རུས་པ་ན་བ་དང༌། མགུལ་བ་ན་བ་དང༌། དབུང་པ་ན་བ་དང༌། རྒྱ་བ་ན་བ་དང༌། རྒྱུ་མ་ན་བ་དང༌།<line/>
ལྟོན་པ་དང༌། ཆུ་སོ་ན་བ་དང༌། བརླ་ན་བ་དང༌། བྱིན་པ་ན་བར་བྱེད་སུས་ཀྱང་མི་ནུས་ཏེ། དེ་ནི། གནས་མེད་དོ། །དེའི་སྐད་འགག་པར་ཡང་མི་འགྱུར་རོ། །ཆོས་སྨྲ་བ་དེ་སྔོན་གྱི་མི་དགེ་བའི་ལས་ཀྱིས་<line/>
ཁམས་འཁྲུག་པའམ་[?]། སྐད་འགག་པར་གྱུར་ནའང་དེས་གཟུང་འདི་བཀླགས་ན་ཐམས་ཅད་མ་ལུས་པར་ཞི་བར་འགྱུར་ཏེ། ལས་ཡོངས་སུ་བྱང་ནས་བདེ་བར་འགྱུར་རོ། །ཆོས་ཉན་པ་གང་དག་དེར་<line/>
འདུ་བར་འགྱུར་བ་དེ་དག་ལ་ཡང་སུའང་ཁམས་འཁྲུག་པའམ། སྐད་འགག་པར་བྱེད་པར་མི་འགྱུར་རོ། །གང་དག་དེ་ན་གཟུངས་འདི་ཉན་པ་དེ་དག་ཀྱང་མི་དགེ་བའི་ལས་ཀྱིས་ཡུན་རིང་པོར་ན་བ་དང༌།<line/>
</page>
<page index="182" id="380A">༄༅། །ཁམས་འཁྲུག་པ་དང༌། སྐད་འགག་པ་དེ་ཐམས་ཅད་ཡོངས་སུ་བྱང་བར་འགྱུར་རོ། །དེ་ནས་ཟླ་འོད་གཞོན་ནུར་གྱུར་པས་སངས་རྒྱས་བཅོམ་ལྡན་འདས་བྱང་ཆུབ་<line/>
སེམས་དཔའི་འཁོར་ཅན་གངྒཱའི་ཀླུང་གི་བྱེ་མ་སྙད་དེ་དག་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་ནས་འདི་སྐད་ཅེས་གསོལ་ཏོ། །སངས་རྒྱས་བཅོམ་ལྡན་འདས་རྣམས་བདག་ལ་<line/>
དགོངས་སུ་གསོལ། གཟུངས་འདི་ལ་དད་པ་སྩལ་དུ་གསོལ། འདི་ལྟ་སྟེ། ཁ་ཤཱནྟེ། ཨ་ས་མཱ་རོ་པ། མཻ་ཏྲི་སཽ་མ་བ་ཏེ། ཨེ་ཧི། ན་བ་ཀུན་ཛ་བེ། ན་བ་ཀུན་ཛ་བེ། མཱུ་ལ་ཤོ་དྷ་ནེ། བ་ཧ་ཁ།<line/>
བ་ཧ་ཁ། མཱ་ར་བ་ཏ་ཐཱ་ཏཱ། པ་རི་ཚེ་ད་བ་ཧ་ས། བ་ཧ་ས། ཨ་མཱུ་ལ། ཨ་ཙ་ལེ། ཙ་ཙ་ལ། པྲ་ཙ་ལཱ། དྷི་དྷི་ལེ། ཨེ་ཀ་ནཱ་ཡ་ས་པ་རི་ཙྪེ་དེ། ཙ་ཎྜི་ཎ་བ་ར་ས་ཏྲི་ནེ། ཁ་ག་སུ་ར་ཏྲི་ཎེ། སྟ་བ་སུ་ར་<line/>
ཏྲི་ཎེ༑ བྷུ་ཏཱ་ཀོ་ཊི་པ་རི་ཙྪེ་དེ། ཛྭ་ལ་ཁ། ཛྭ་ལ་ཁ་བ་ཡེ། ཛྭ་ལ་ཁ་ནཱ་མ་ཁ་ཤ་ཁ་ཀ་ཀ་ཁ་ཧ་ཧཱ་ཧ་ཧཱ་ཧུ་ཧུ་སྤ་ར་ཥ་བེ་ད་ན་པ་རི་ཙྪེ་ད་ན། ཨ་མ་མཱ་ནྱུ་མ་མ་ཁྱ་མ་མ་ས་མུ་དྲ། མུ་དྲྭ་བ་ཁ། སཾ་སྐཱ་ར་<line/>
ཎ་ཡ་པ་རི་ཙྪེ་ད་ཎ། བོ་དྷི་སཏྭཱ་ཀྵཱ་ཏི་བི་མ་མ་ཧཱ་བ་མི་བྷུ་ཏཱ་ཀོ་ཊི་ཨཱ་ཀ་ཤ་ཤཱ་ས་པ་རི་ཙྪེ་ད་སྭཱཧཱ། ཡང་དེའི་ཚེ་སངས་རྒྱས་ཀྱི་ཞིང་དེ་དག་ཐམས་ཅད་དུ་གཏོགས་པའི་བྱང་ཆུབ་སེམས་དཔའ་<line/>
སེམས་དཔའ་ཆེན་པོ་དེ་དག་དང༌། ཉན་ཐོས་ཆེན་པོ་དེ་དག་དང༌། བརྒྱ་བྱིན་དང༌། ཚངས་པ་དང༌། འཇིག་རྟེན་སྐྱོང་བ་དང༌། ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་<line/>
</page>
<page index="183" id="380B">དང༌། ནམ་མཁའ་ལྡིང་དང༌། མི་འམ་ཅི་དང༌། ལྟོ་འཕྱེ་ཆེན་པོའི་དབང་པོ་དེ་དག་དང༌། སེམས་ཅན་གཟི་བརྗིད་ཆེ་བ་གཟི་བརྗིད་ཆེ་བ་དེ་དག་ཐམས་ཅད་ཀྱང་ལེགས་སོ། །ཞེས་བྱ་བ་བྱིན་ནོ། །<line/>
སངས་རྒྱས་བཅོམ་ལྡན་འདས་དེ་དག་གིས་ཀྱང་འདི་སྐད་དུ། ཀྱེ་མ་གཟུངས་འདི་ནི། སྟོབས་ཆེ་བ་དྲག་ཤུལ་དང་ལྡན་པ་སྟེ། དགྲ་ཐམས་ཅད་ཟློག་པ་དང༌། འཇིགས་པ་དང༌། ནད་དང༌། མྲི་ལམ་ངན་པ་དང༌།<line/>
ལྟས་ངན་པ་ཐམས་ཅད་ལས་ཡོངས་སུ་ཐར་པར་བྱེད་པ་ནས་སྒྲིབ་པ་མེད་པའི་ཡེ་ཤེས་དང༌། བསོད་ནམས་དང༌། ཡེ་ཤེས་ཆེན་པོ་བསགས་པ། བླ་ན་མེད་པའི་ཡེ་ཤེས་ཀྱི་རྒྱུ་མཐུན་པའི་བར་གྱི་གཟུངས་<line/>
འདི་བཤད་དོ། །ཞེས་བཀའ་སྩལ་ཏོ། །ཡང་དེའི་ཚེ་ཚངས་པ་ཕུན་སུམ་ཚོགས་པའི་དབང་ཕྱུག་ཅེས་བྱ་བ་ཁ་དོག་བཟང་པོ་རྒྱས་པ་མཆོག་དང་ལྡན་པ། ལྷ་ལས་འདས་པའི་གོས་དང༌། སྤུད་པ་དང༌།<line/>
རྒྱན་དང༌། མེ་ཏོག་དང༌། སྤོས་དང༌། ཕྲེང་བ་དང༌། བྱུག་པ་དང༌། རྒྱན་ཆེན་པོ་མཆོག་རྣམས་ཀྱིས་ལུས་བརྒྱན་ནས་བུད་མེད་ཀྱི་གཟུགས་སུ་བསྒྱུར་ཏེ་ཚངས་པ་ཆེན་པོའི་སྟོབས་ཀྱི་ཡུལ་བཀོད་པའི་བྱིན་<line/>
གྱི་རླབས་ཀྱིས་བཅོམ་ལྡན་འདས་དེ་བཞིན་གཤེགས་པ་ཚེ་དཔག་མེད་ཀྱི་སྤྱན་སྔ་ན་འདུག་གོ །དེ་ནས་ཚངས་པ་ཆེན་པོ་ཕུན་སུམ་ཚོགས་པའི་དབང་ཕྱུག་སྟན་ལས་ལངས་ནས་ཐལ་མོ་སྦྱར་ཏེ་ཕྱག་<line/>
བཙལ་ནས་འདི་སྐད་ཅེས་གསོལ་ཏོ། །སངས་རྒྱས་བཅོམ་ལྡན་འདས་རྣམས་ཀྱིས་གང་བདག་གིས་སངས་རྒྱས་ཀྱི་ཞིང་མ་ལུས་པ་འདིར་དབྱངས་ཀྱིས་གོ་བར་བགྱི་བ་ལ་དེར་བདག་ལ་བགེགས་ཅུང་<line/>
</page>
<page index="184" id="381A">༄༅། །ཟད་ཀྱང་མི་འབྱུང་བར་དབྱངས་ཀྱི་དཀྱིལ་འཁོར་གྱི་ཚིག་བརྗོད་པ་རྣམ་པར་གདོན་མི་འཚལ་བ་བསྟན་པར་བདག་ལ་བྱིན་གྱིས་བརླབ་ཏུ་གསོལ། བདག་གིས་ད་ལྟར་<line/>
ཆོས་སྨྲ་བ་རྣམས་དང༌། ཆོས་ཉན་པ་རྣམས་ཀྱི་སླད་དུ་འདི་འདྲ་བའི་གསང་སྔགས་ཀྱི་ཚིག་སྲུང་བ་བཤད་པར་བགྱི་སྟེ། ཅི་ནས་སླད་མའི་དུས་ན་བདུད་དམ། བདུད་ཀྱི་འཁོར་རམ། ལྷའམ།<line/>
ལྷ་མོའམ། ཀླུའམ། ཀླུ་མོའམ། ཀླུ་རྒན་པོའམ། ཀླུ་རྒན་མོའམ། ཀླུའི་འཁོར་རམ། ཀླུའི་འཁོར་མོའམ། ཀླུའི་བུ་ཕོའམ། ཀླུའི་བུ་མོའམ། དེ་བཞིན་དུ་རྒྱས་པར་བགྱི་སྟེ། ཤ་ཟའམ།<line/>
ཤ་ཟ་མོའམ། ཤ་ཟ་རྒན་པོའམ། ཤ་ཟ་རྒན་མོའམ། ཤ་ཟའི་འཁོར་རམ། ཤ་ཟའི་འཁོར་མོའམ། ཤ་ཟའི་བུའམ། ཤ་ཟའི་བུ་མོའམ། མིའམ། མི་མ་ལགས་པའི་བར་གང་ལ་ལ་ཆོས་<line/>
སྨྲ་བ་རྣམས་དང༌། ཆོས་ཉན་པ་རྣམས་ལ་གླགས་ལྟ་བའམ། སྐབས་ཚོལ་བའི་དགྲ་ཕྱིར་རྒོལ་བ་ཞིག་མཆིས་ཏེ། ཐ་ན་ཆོས་སྨྲ་བའམ། ཆོས་ཉན་པ་རྣམས་ཀྱི་སྤུའི་ཁུང་བུ་གཅིག་ཙམ་ལའང་<line/>
འཚེ་བའམ། གནོད་པར་བགྱིད་དམ། འཇིག་པར་བགྱིད་དམ། མདངས་འཕྲོག་གམ། ལུས་ལ་དབུགས་ཆེན་པོ་གཏོང་ངམ། ཐ་ན་སྐད་ཅིག་གཅིག་ཙམ་ཡང་སྡང་བའི་སེམས་ཀྱིས་བལྟ་ན།<line/>
བདག་གིས་བདུད་ནས་མི་དང་མི་མ་ལགས་པའི་བར་དེ་དག་བཟློག་པ་དང༌། ཆད་པས་གཅད་པ་དང༌། ཚར་གཅད་པ་དང༌། རྨུགས་པ་དང༌། རེངས་པ་དང༌། རྨོངས་པར་བགྱི། བྲི་སྩལ་བར་<line/>
</page>
<page index="185" id="381B">བགྱི་ན༑ སངས་རྒྱས་བཅོམ་ལྡན་འདས་རྣམས་ཀྱིས་གང་བདག་གིས་སངས་རྒྱས་ཀྱི་ཞིང་མ་ལུས་པ་འདི་དབྱངས་ཀྱིས་གང་བར་བགྱི་བར་དབྱངས་ཀྱི་དཀྱིལ་འཁོར་གྱི་ཚིག་བརྗོད་པ་བྱིན་གྱིས་<line/>
བརླབ་ཏུ་གསོལ། འདི་ལ་སུ་ཞིག་བདག་གི་གྲོགས་སུ་འགྱུར། དེ་ནས་སངས་རྒྱས་བཅོམ་ལྡན་འདས་དེ་དག་གིས་ཅང་མི་གསུང་བར་གྱུར་པས་གནང་བར་མཛད་དོ། །དེ་ནས་བརྒྱ་བྱིན་གཙུག་<line/>
ཕུད་འཛིན་ཅེས་བྱ་བ་ཛམྦུ་ཆུ་བོའི་གསེར་གྱི་རྒྱན་གྱི་འོད་ཀྱིས་ལུས་བརྒྱན་ནས་ཧ་ཅང་ཡང་མི་རིང་བ་ཞིག་ཏུ་འདུག་གོ །དེ་ནས་བརྒྱ་བྱིན་གཙུག་ཕུད་འཛིན་གྱིས་ཚངས་པ་ཕུན་སུམ་ཚོགས་པའི་དབང་<line/>
ཕྱུག་ལ་འདི་སྐད་ཅེས་སྨྲས་སོ། །ཆེ་ཞེ། དེ་བཞིན་གཤེགས་པ་ཚེ་དཔག་མེད་ཀྱི་སྤྱན་སྔར་མ་འདུག་ཅིག །ཆེ་ཞེ། འདིར་བག་མེད་པར་མ་བྱེད་ཅིག །བཅོམ་ལྡན་འདས་ལ་མ་འཚེ་ཞིག །དེ་ཅིའི་<line/>
ཕྱིར་ཞེ་ན། བྱིས་པ་རྣམས་ནི་སྤྲོས་ལ་དགའ། །དེ་བཞིན་གཤེགས་ལ་སྤྲོས་མི་མངའ། །དེ་དག་སྐྱེ་འཇིག་མཚན་ཉིད་ཀྱི། །འདུས་བྱས་དག་ཀྱང་སྟོན་པ་མཛད། །དེ་བཞིན་གཤེགས་པ་ནི། གཟུངས་<line/>
དང༌། ཡི་གེ་དང༌། ཚིག་རབ་ཏུ་དབྱེ་བ་ཐམས་ཅད་ཀྱི་དེ་བཞིན་ཉིད་ཀྱི་ཚུལ་བརྙེས་པ་སྟེ། ཆེ་ཞེ། དེ་བཞིན་གཤེགས་པ་ནི། འདི་ལྟ་སྟེ། ནམ་མཁའ་དང་མཉམ་པ་ཉིད་དུ་གཅིག་པས་དེ་བཞིན་ཉིད་<line/>
ལ་འགལ་བར་མི་མཛད་དེ། ནམ་མཁའ་ལ་ནི། འདུ་བྱེད་གསུམ་གྱི་འཇིག་པའི་མཚན་ཉིད་སྒྲོ་བཏགས་པ་མེད་དོ། །ཇི་ལྟར་འདུ་བྱེད་གསུམ་ལ་ནམ་མཁའ་མི་རྟོག་ཅིང་རྣམ་པར་མི་རྟོག་པ་དེ་བཞིན་<line/>
</page>
<page index="186" id="382A">༄༅། །དུ་དེ་བཞིན་གཤེགས་པའང་འདོད་པའི་ཡོན་ཏན་ལ་སྤྲོ་བར་མི་མཛད། མི་རྟོག །རྣམ་པར་མི་རྟོག །མི་གནས། མངོན་པར་མི་ཞེན་ཏེ། དེ་བཞིན་དུ་སྲོག་ལ་མ་<line/>
ཡིན༑ སྐྱེ་བ་པོ་ལ་མ་ཡིན། གསོ་བ་ལ་མ་ཡིན། སྐྱེས་བུ་ལ་མ་ཡིན། གང་ཟག་ལ་མ་ཡིན། ཕུང་པོ་དང༌། ཁམས་དང༌། སྐྱེ་མཆེད་རྣམས་ལའང་སྤྲོ་བར་མི་མཛད། མངོན་པར་མི་ཞེན་ན།<line/>
ཆེ་ཞེ༑ ཁྱོད་ཀྱིས་ཇི་ལྟར་ན། དེ་བཞིན་གཤེགས་པའི་སྐུ་ལ་སྤྲོ་བར་བྱེད། དེ་བཞིན་གཤེགས་པ་ཚེ་དཔག་མེད་ཀྱིས་བཀའ་སྩལ་པ། ལྷའི་དབང་པོ། རྟོག་རྟོགས་ཏེ་ཚིག་སྨྲོས་ཤིག །<line/>
ཁྱོད་ལ་དེས་མི་སྡུག་པའི་འབྲས་བུར་གྱུར་ཏ་རེ། [?] སྐྱེས་བུ་དམ་པ་ཆེན་པོ་འདི་ནི། སངས་རྒྱས་མང་པོ་ལ་ལྷག་པར་བྱ་བ་བྱས་ཤིང༌། སངས་རྒྱས་བཅོམ་ལྡན་འདས་རྣམས་ལ་དགེ་བའི་རྩ་<line/>
བ་བསྐྱེད་པའོ། །སྐྱེས་བུ་དམ་པ་འདི་ནི། དེ་བཞིན་གཤེགས་པ་ལ་མཆོད་པ་བྱ་བའི་ཕྱིར་ལེགས་པར་བརྒྱན་ནས་བུད་མེད་ཀྱི་ལུས་སུ་མངོན་པར་སྤྲུལ་པ་ཡིན་གྱི། འདི་ལ་བུད་མེད་ཅེས་<line/>
ཚིག་ཏུ་མ་རྗོད་ཅིག །དེ་ནས་བརྒྱ་བྱིན་གཙུག་ཕུད་འཛིན་གྱིས་ཚངས་པ་ཕུན་སུམ་ཚོགས་པའི་དབང་ཕྱུག་ལ་འདི་སྐད་ཅེས་སྨྲས་སོ། །རིགས་ཀྱི་བུ། བདག་ལ་ཐུགས་བརྩེ་བར་དགོངས་ཏེ་<line/>
བཟོད་པར་གསོལ། འདི་སྐད་སྨྲས་པས་བདག་འབྲས་བུ་མི་སྡུག་པ་ཐོབ་པར་མ་གྱུར་ཅིག །དེ་ནས་བྱང་ཆུབ་སེམས་དཔའ་ལྟད་མོ་ཅན་གྱིས་གསོལ་པ། བཅོམ་ལྡན་འདས། གལ་ཏེ་བརྒྱ་<line/>
</page>
<page index="187" id="382B">བྱིན་གྱིས་ཚིག་དེ་སླར་མ་བཤགས་ན། དེའི་འབྲས་བུ་རྣམ་པར་སྨིན་པ་ཇི་ཙམ་ཞིག་ཏུ་འགྱུར། དེ་བཞིན་གཤེགས་པ་ཚེ་དཔག་མེད་ཀྱིས་བཀའ་སྩལ་པ། རིགས་ཀྱི་བུ། གལ་ཏེ་དེས་མ་<line/>
གཤེགས་སུ་ཟིན་ན། ཚེ་རབས་བརྒྱད་ཁྲི་བཞི་སྟོང་དུ་འདོད་པའི་མངལ་སྨད་པ་བུད་མེད་ཀྱི་དངོས་པོ་ཡོངས་སུ་བླངས་པར་འགྱུར་རོ། །དེ་བས་ན་རིགས་ཀྱི་བུ། ཅི་ནས་ཀྱང་ངག་གི་ལས་བསྲུང་བར་བྱའོ།།<line/>
རིགས་ཀྱི་བུ། དེ་བཞིན་གཤེགས་པ་རྣམས་ཀྱིས་ཁྱོད་ཀྱི་དབྱངས་ཀྱི་དཀྱིལ་འཁོར་གྱི་ཚིག་བརྗོད་པ་བྱིན་གྱིས་བརླབས་ཀྱི། ཁྱོད་སྤོབས་པར་གྱིས་ཤིག །དེ་ནས་ཚངས་པ་ཕུན་སུམ་ཚོགས་པའི་<line/>
དབང་ཕྱུག་སངས་རྒྱས་ཀྱི་བྱིན་གྱི་རླབས་ཀྱིས་ཐལ་མོ་སྦྱར་ཏེ་ཕྱོགས་བཅུར་རྣམ་པར་བལྟས་ནས་འདི་སྐད་ཅེས་སྨྲས་སོ། །སངས་རྒྱས་བཅོམ་ལྡན་འདས་རྣམས་དང༌། བྱང་ཆུབ་སེམས་དཔའ་<line/>
སེམས་དཔའ་ཆེན་པོ་རྣམས་དང༌། ཉན་ཐོས་ཆེན་པོ་རྣམས་དང༌། ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མི་འམ་ཅི་དང༌། ལྟོ་འཕྱེ་ཆེན་པོ་རྣམས་<line/>
བདག་ལ་དགོངས་སུ་གསོལ། བདག་གི་བསམ་པ་ལ་ཆོས་ཀྱི་ཚུལ་འདི་ཡུན་རིང་དུ་གནས་པར་འགྱུར་བ་དང༌། ཆོས་སྨྲ་བ་རྣམས་དང༌། ཆོས་ཉན་པ་རྣམས་དང༌། ནན་ཏན་དང་ལྡན་པ་རྣམས་<line/>
ལ་འཚེ་བར་མི་འགྱུར་བར་འདིར་དད་པ་སྩལ་དུ་གསོལ། གང་སླད་མའི་དུས་ན་བདུད་ནས་མི་དང་མི་མ་ལགས་པའི་བར་གྱིས་དེ་དག་ལ་འཚེ་བར་མི་བགྱིད་པར་དད་པ་སྩལ་དུ་གསོལ། དེ་ནས་<line/>
</page>
<page index="188" id="383A">༄༅། །ཚངས་པ་ཕུན་སུམ་ཚོགས་པའི་དབང་ཕྱུག་གིས་དེ་དག་གི་སྡང་བའི་སེམས་བཟློག་པ་དང༌། མནས་བསྒག་པའི་ཕྱིར་དབྱངས་ཀྱི་སྒྲ་ཕྱུང་ནས་སྒྲ་དེས་འཇིག་རྟེན་གྱི་<line/>
ཁམས་འདི་ཐམས་ཅད་གང་བར་བྱས་སོ། །ཡང་དེའི་ཚེ་ཚངས་པའི་དབང་པོ་དེ་དག་ཐམས་ཅད་ཀྱིས་མགྲིན་གཅིག་ཏུ་འདི་སྐད་ཅེས་སྨྲས་སོ། །བདག་ཅག་ཀྱང་གཟུངས་འདི་ལ་དང་པ་འབུལ་<line/>
ལོ༑ ༑བདག་ཅག་ཉིད་ཀྱིས་ཀྱང་ཕྱི་མའི་དུས་ན་གཟུངས་འདི་གཟུང་བར་བགྱིའོ། །རབ་ཏུ་བསྟན་པར་བགྱིའོ། །དམ་པའི་ཆོས་ཀྱང་བསྲུང་བར་བགྱིའོ། །ཆོས་སྨྲ་བ་དང༌། ཉན་པ་དེ་དག་དང༌། ནན་<line/>
ཏན་དང་ལྡན་པ་དེ་དག་ཀྱང་བསྲུང་བར་བགྱིའོ། །བདག་ཅག་གིས་སངས་རྒྱས་བཅོམ་ལྡན་འདས་རྣམས་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་དང༌། ཉན་ཐོས་ཆེན་པོ་རྣམས་<line/>
ཀྱི་སྤྱན་སྔར་གཟུངས་འདི་ལ་དད་པ་འབུལ་གྱི། སྐྱེས་བུ་དམ་པ་གསུངས་ཤིག །དེ་ནས་ཚངས་པ་ཕུན་སུམ་ཚོགས་པའི་དབང་ཕྱུག་གིས་འདི་སྐད་ཅེས་སྨྲས་སོ། །སངས་རྒྱས་བཅོམ་ལྡན་འདས་<line/>
རྣམས་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་དང༌། ཉན་ཐོས་ཆེན་པོ་རྣམས་ཀྱིས་བདག་ལ་བྱིན་གྱིས་བརླབ་ཏུ་གསོལ། འདི་ལྟ་སྟེ། ཨ་མ་ལེ། བི་མ་ལེ། ག་ཎ་ཥཎྜེ། ཧ་<line/>
རེ་ཙཎྜེ། མ་ཧཱ་ཙཎྜེ། ཙ་མེ་ཧ། ཙ་མེ། སཽ་མྱེ། སྠ་མེ། ཨཱ་བ་ཧ། བི་བ་ཧེ། ཨཾ་ག་ཛནྟེ་ཏྲ། ཁ་ཁ། མཱུ་ལ་པ་རི་ཙྪེ་དེ། ཡཀྵ་ཙཎྜེ། པི་ཤཱ་ཙ་ཙཎྜེ། ཨ་བརྟ་ནི། སམ་བརྟ་ནི། སཾ་ཀ་རི་ཎི། ཛམྦྷ་ནི།<line/>
</page>
<page index="189" id="383B">སྟམྦྷ་ནི། མོ་ཧ་ནི། ཨུཙྪ་ཊ་ནི། ཧ་མ་ཧཱ། ཧ་མ་ཧཱ། མ་ཧཱ་སཾ་ཀུ་ཙ་ནེ། ཁ་ག་ཤ་བ། ཨ་མ་ལེ། ཨ་མཱུ་ལ་པ་རི་བརྟེ། ཨ་སཱ་ར་ཁ་བ་སྭཱཧཱ། གསང་སྔགས་འདི་ལས་གང་འདའ་ཞིང༌། །མང་པོ་ཚོགས་<line/>
པར་མི་སྤྱོད་ན། །མིག་མི་མཐོང་ཞིང་མགོ་ཡང་འགས། །ཡན་ལག་ཐ་དད་འཇིག་པར་འགྱུར། །འདི་ལྟ་སྟེ། ཨ་ཅ་ཅ་ཨ་བ་ཧ། ཙ་ཙ་ཙུ། ཁྲ་ཁ་ཤ་ཙ་ཊ་ཊ་ཁ་ཙ་ཙ་ན། ཁྲ་ག་ཅ་ཙ་ཙ་ཙ་ཙ་ཙ་ན་ཙ་ཧ། མཱུ་<line/>
ལ་ཙ་ཙ་ཙ། མཱུ་ལ་ཙ་ཙ། ཧ་མཱུ་མུ་ལ་ཙ་ཙ། ཧ་མཱུ་ཧ་མུ། བ་ཨུ་བ་ཧ་སྭཱཧཱ། དེ་ནས་ཚངས་པའི་དབང་པོ་ཐམས་ཅད་ནས་ཤ་ཟའི་དབང་པོའི་བར་གྱིས་ལེགས་སོ། །ཞེས་བྱ་བ་བྱིན་ཏེ། འདི་སྐད་ཅེས་ཀྱང་<line/>
སྨྲས་སོ༑ ༑སྟོབས་ཆེན་སྟོབས་ཀྱིས་ཤུགས་ཤིན་ཏུ་འཇོམས་པའི་གསང་སྔགས་ཀྱི་ཚིག་འདི་བཤད་དེ། ཕན་པ་མ་ཡིན་པར་སེམས་པའི་འབྱུང་པོ་ཐམས་ཅད་ལ་ཞགས་པ་འདིས་བཏབ་ན། དེ་དག་<line/>
འཚོ་བར་ག་ལ་འགྱུར། ཚངས་པ་ཕུན་སུམ་ཚོགས་པའི་དབང་ཕྱུག་གིས་འདི་སྐད་ཅེས་སྨྲས་སོ། །འབྱུང་པོ་གང་དག་སྡང་བའི་བསམ་པ་ཅན། སྙིང་རྗེ་མེད་པ། བྱས་པ་མི་གཟོ་བ། སེམས་ཅན་ལ་འཚེ་<line/>
བ་རྣམས་སམ། བདུད་དམ། བདུད་ཀྱི་འཁོར་གླགས་ལྟ་ཞིང་སྐབས་ཚོལ་བ་རྣམས་སངས་རྒྱས་ཀྱི་བསྟན་པ་ལ་མངོན་པར་དད་པའི་རྒྱལ་པོ་རྒྱལ་རིགས་སྤྱི་བོ་ནས་དབང་བསྐུར་བ་རྣམས་ལ་<line/>
སྐབས་ཚོལ་དུ་ཉེ་བར་འོང་བ་དང༌། བཙུན་མོ་དམ་པ་དང༌། བུ་དང༌། བུ་མོ་དང༌། བཙུན་མོའི་འཁོར་རྣམས་དང༌། བློན་པོ་དང༌། ཤོར་བ་དང༌། དཔུང་དམ་པ་དང༌། འཁོར་རྣམས་དང༌། གཞན་<line/>
</page>
<page index="190" id="384A">༄༅། །ཡང་སངས་རྒྱས་ཀྱི་བསྟན་པ་ལ་དད་པ་སྐྱེས་པ་དང༌། བུད་མེད་དང༌། ཁྱེའུ་དང༌། བུ་མོ་རྣམས་དང༌། དགེ་བསྙེན་དང༌། དགེ་བསྙེན་མ་དང༌། ཆོས་སྨྲ་བ་དང༌། ཆོས་ཉན་<line/>
རྣམས་དང༌། དགེ་སློང་དང༌། དགེ་སློང་མ་བསམ་གཏན་དང༌། ཁ་ཏོན་ལ་འགྲུས་པ་རྣམས་དང༌། ཞལ་ཏ་བྱེད་པ་ལ་བརྩོན་པ་རྣམས་ལ་སྐབས་ཚོལ་དུ་འོང་ཞིང་ཐ་ན་སེམས་ཀྱི་སྐད་ཅིག །<line/>
གཅིག་ལ་སྤུའི་ཁུང་བུ་གཅིག་ཙམ་ལ་འཚེའམ། གནོད་པར་བྱེད་དམ། འཇིགས་པར་བྱེད་དམ། མདངས་འཕྲོག་གམ། ལུས་ལ་དབུགས་གཏོང་ངམ། སྡང་བའི་སེམས་ཀྱིས་བལྟ་ན།<line/>
བདུད་ནས་མི་དང་མི་མ་ཡིན་པར་ལུས་དྲི་ང་བ་དེ་དག་གི་མགོ་ཚལ་བ་བདུན་དུ་འགས་སོ། །དེ་དག་གི་མིག་ཀྱང་ལོང་བར་འགྱུར་རོ། །སྙིང་ཡང་སྐམ་པར་འགྱུར་རོ། །ཤ་བཀྲ་ཅན་དུ་འགྱུར།<line/>
ལུས་རུལ་ཅིང་དྲི་ང་བ་དང༌། རྫུ་འཕྲུལ་ཡང་ཡོངས་སུ་བྲི་བར་འགྱུར། དེ་དག་ས་གས་པར་ལྟུང་བར་འགྱུར། རླུང་གིས་ཀྱང་དེ་དག་ཕྱོགས་བཞིར་གཏོར་བར་འགྱུར། རྡུལ་གྱིས་ཀྱང་ཡོག་<line/>
ནས་དེ་ཉིད་དུ་སེམས་འཁྲུགས་ཏེ་འཐོམ་པར་འགྱུར་རོ། །གང་དག་ས་ལ་རྒྱུ་བ་དེ་དག་ནི། སའི་ཁུང་བུར་འཇུག་པར་འགྱུར་ཏེ། སའི་འོག་ཏུ་དཔག་ཚད་བརྒྱད་ཁྲི་བཞི་སྟོང་དུ་དེ་དག་གི་<line/>
ཚེ་ཡོངས་སུ་ཟད་པར་འགྱུར་རོ། །གང་དག་ཆུ་ན་རྒྱུ་བའི་འབྱུང་པོ་སྡང་བའི་སེམས་དང་ལྡན་པ། སངས་རྒྱས་ཀྱི་བསྟན་པ་ལ་མངོན་པར་མ་དད་པ་དེ་དག་སངས་རྒྱས་ཀྱི་བསྟན་པ་ལ་མངོན་པར་<line/>
</page>
<page index="191" id="384B">དད་པའི་རྒྱལ་རིགས་ནས་ཞལ་ཏ་བྱེད་པ་ལ་བརྩོན་པའི་དགེ་སློང་གི་བར་ལ་འཚེའམ། གསང་སྔགས་ཀྱི་ཚིག་འདི་དག་ལས་འདའ་ན། དེ་དག་ཀྱང་དེ་བཞིན་དུ་མགོ་ཚལ་བ་བདུན་དུ་འགས་པ་<line/>
ནས་དེ་ཉིད་དུ་དེ་དག་གི་ཚེ་ཡོངས་སུ་ཟད་པའི་བར་དུ་འགྱུར་རོ། །ཡང་ཡུལ་གང་དུ་བདུད་ཀྱི་ཚོགས་ཀྱིས་མི་ཐུབ་པའི་གཟུངས་ཀྱི་ཕྱག་རྒྱའི་ཆོས་ཀྱི་རྣམ་གྲངས་འདི་འབྱུང་བ་དེར་བདག་གིས་བསྲུང་བ་<line/>
དང༌། བསྐྱབ་པ་དང༌། སྦ་བའི་སླད་དུ་སྤྲོ་བར་བགྱིའོ། །དེར་ཆོས་འདོད་པའི་སེམས་ཅན་ཐམས་ཅད་ཡོངས་སུ་སྨིན་པར་བགྱིའོ། །སྡང་བའི་གནོད་སྦྱིན་ནས་སྡང་བའི་ལུས་སྲུལ་པོའི་བར་ཐམས་ཅད་<line/>
དེ་ནས་བསྐྲད་པར་བགྱིའོ། །ཡུལ་དེ་ན་འཐབ་པ་དང༌། རྩོད་པ་དང༌། མུ་གེ་དང༌། ཕ་རོལ་གྱི་དམག་ཚོགས་དང༌། དུས་མ་ལགས་པའི་ཆར་དང༌། རླུང་དང༌། གྲང་བ་དང༌། ཚ་བ་དང༌། ནད་ཐམས་<line/>
ཅད་སླར་བཟློག་པར་བགྱིའོ། །བདེ་བ་དང༌། འདུམ་པ་དང༌། ལོ་ལེགས་པ་དང༌། དགེ་བའི་རྩ་བ་དང་མཐུན་པ་རྣམས་བསྒྲུབ་པར་བགྱིའོ། །ཆོས་སྨྲ་བ་རྣམས་དང༌། ཆོས་ཉན་པ་རྣམས་ལ་ནད་མ་<line/>
མཆིས་པ་དང༌། གྲགས་པ་དང༌། རྙེད་པ་དང༌། བསྟི་སྟང་ཆེན་པོ་ཉེ་བར་བསྒྲུབ་པར་བགྱིའོ། །ཡང་དེའི་ཚེ་ཚངས་པ་ཆེན་པོ་དབྱངས་དང་ལྡན་པ་ཞེས་བྱ་བ་བྱང་ཆུབ་སེམས་དཔའ་སེམས་དཔའ་ཆེན་<line/>
པོ་ས་བཅུ་ལ་གནས་པ། ཚངས་པའི་ནང་དུ་ནི། ཚངས་པ་ཀུན་གྱིས་བཀུར། བདུད་ཀྱི་ནང་དུ་ནི། བདུད་ཀུན་གྱིས་བཀུར། བརྒྱ་བྱིན་གྱི་ནང་དུ་ནི། བརྒྱ་བྱིན་ཀུན་གྱིས་བཀུར་བ་ནས་དེ་བཞིན་དུ་སྦྱར་ཏེ།<line/>
</page>
<page index="192" id="385A">༄༅། །རྣམ་ཐོས་ཀྱི་བུ་དང༌། འཕགས་སྐྱེས་པོ་དང༌། མིག་མི་བཟང་དང༌། ཡུལ་འཁོར་སྲུང་དང༌། དབང་ཕྱུག་ཆེན་པོ་དང༌། སྲེད་མེད་ཀྱི་བུ་དང༌། ལྷ་མ་ཡིན་དང༌། ལྷའི་དབང་<line/>
པོའི་ནང་དུ་ནི། དེ་དག་ཀུན་གྱིས་བཀུར་པ། ཁ་དོག་བཟང་པོ་རྒྱས་པ་མཆོག་དང་ལྡན་པ། རྒྱན་དམ་པས་ལེགས་པར་བརྒྱན་པ། བུད་མེད་ཀྱི་གཟུགས་དང༌། རྟགས་དང༌། སྤྱོད་ལམ་གྱིས་<line/>
དེ་བཞིན་གཤེགས་པ་ཤཱཀྱ་ཐུབ་པའི་སྤྱན་སྔར་འདུག་སྟེ་སངས་རྒྱས་བཅོམ་ལྡན་འདས་རྣམས་ལ་མཆོད་པ་བྱ་བའི་ཕྱིར་ལག་པ་གཉིས་ན་ཡིད་བཞིན་གྱི་ནོར་བུ་རིན་པོ་ཆེ་ཐོགས་སོ། །དེ་<line/>
ནས་བྱང་ཆུབ་སེམས་དཔའ་སེམས་དཔའ་ཆེན་པོ་དབྱངས་དང་ལྡན་པས་དེ་བཞིན་གཤེགས་པ་ཤཱཀྱ་ཐུབ་པ་དེ་ལ་མིག་མི་འཛུམ་པར་བལྟས་ཏེ། གཞན་མ་ཡིན་པའི་དངོས་པོ་བརྗོད་དུ་<line/>
མེད་པ་ཅིའང་མ་ཡིན་པར་བལྟས་སོ། །དེ་ནས་དེ་བཞིན་གཤེགས་པ་ཤཱཀྱ་ཐུབ་པ་དེས་ཚངས་པ་དབྱངས་དང་ལྡན་པ་ལ་འདི་སྐད་ཅེས་བཀའ་སྩལ་ཏོ། །ཀྱེ་ཁྱོད་མིག་མི་འཛུམ་པར་<line/>
ཅིའང་མ་ཡིན་པའི་བར་དུ་ང་ལ་ཅི་ཞིག་བལྟ། ཅི་འདི་ལ་སངས་རྒྱས་ཞེས་བྱ་བ་དང༌། ཅིའང་མ་ཡིན་ཞེས་བྱ་བའི་ཆོས་དེ་གང་ཡང་ཡོད་དམ། དེ་བཞིན་དུ་འདོད་ཆགས་དང༌། ཞེ་སྡང་དང༌།<line/>
གཏི་མུག་གི་ཉོན་མོངས་པ་རྣམས་ཡོད་དོ། །ཞེས་བྱ་བའི་མིང་གི་དངོས་པོ་ནི། རྐྱེན་གྱི་མཚན་ཉིད་དོ། །མཚན་ཉིད་ཀྱི་རྐྱེན་ནི། མ་རིག་པའོ། །མ་རིག་པའི་རྐྱེན་གྱིས་འདུ་བྱེད་རྣམས་ནས་<line/>
</page>
<page index="193" id="385B">འགོག་པའི་བར་དུ་རྒྱས་པར་བྱའོ། །གསོལ་པ། བཅོམ་ལྡན་འདས། འདི་ལྟར་མ་མཆིས་པས་ན། དེའི་སླད་དུ་མ་རིག་པ་ཞེས་གསུངས་ན། བཅོམ་ལྡན་འདས། གལ་ཏེ་མ་རིག་པ་མ་མཆིས་<line/>
ན༑ སྲིད་པའི་ཡན་ལག་བཅུ་གཉིས་དེ་དག་ག་ལས་སྐྱེ་བར་འགྱུར། ཅི་ནམ་མཁའ་ལས་སྐྱེ་ཞེས་བགྱིར་ནི། ནམ་མཁའ་ཉིད་ཀྱང་མ་མཆིས་པའོ། །བཅོམ་ལྡན་འདས་ཀྱིས་བཀའ་སྩལ་པ། རིགས་<line/>
ཀྱི་བུ༑ དེ་དེ་བཞིན་ཏེ། སངས་རྒྱས་ཀྱི་ཆོས་ཐམས་ཅད་ནི། ནམ་མཁའ་ལྟ་བུའོ། །ཇི་ལྟར་ནམ་མཁའ་རྫས་མ་ཡིན། མཚན་ཉིད་མ་ཡིན། མུན་པ་མ་ཡིན། སྣང་བ་མ་ཡིན། རྟོག་པ་མ་ཡིན།<line/>
རྣམ་པར་རྟོག་པ་མ་ཡིན། གྲུབ་པ་མ་ཡིན། བརྗོད་པ་མ་ཡིན། ཅིའང་མ་ཡིན་པ། ཆ་ཤས་མེད་པ། དངོས་པོ་ཐམས་ཅད་སྤངས་པ་དེ་བཞིན་དུ་རིགས་ཀྱི་བུ། སངས་རྒྱས་ཀྱི་ཆོས་རྣམས་<line/>
དེ་བཞིན་ཉིད་ཀྱི་ཕྱིར་སངས་རྒྱས་ཀྱི་ཆོས་རྣམས་ནི། ཡང་དག་པའི་མཐའ་ཡོངས་སུ་བཅད་པའོ། །བྲི་བ་མེད་པ་དང༌། གང་བ་མེད་པའི་ཕྱིར་སངས་རྒྱས་ཀྱི་ཆོས་རྣམས་ནི། ཕ་རོལ་དང༌། ཚུ་རོལ་<line/>
ལ་རེག་པ་མེད་པའོ། །ཆ་ཤས་མེད་པའི་ཕྱིར་སངས་རྒྱས་ཀྱི་ཆོས་རྣམས་ནི། བརྗོད་དུ་མེད་པའོ། །མི་གཡོ་ཞིང་རྣམ་པར་བཞག་པ་མེད་པའི་ཕྱིར་སངས་རྒྱས་ཀྱི་ཆོས་རྣམས་ནི། རྫས་དང༌། དངོས་<line/>
པོ་དང༑ མཚན་ཉིད་ཐམས་ཅད་མེད་པའོ། །ཚིག་གི་ལམ་དང་བྲལ་བའི་ཕྱིར་སངས་རྒྱས་ཀྱི་ཆོས་ཐམས་ཅད་ནི། སྒྲོ་བཏགས་པ་མེད་པ་སྟེ། ཡང་དག་པ་མ་ཡིན་པ། ཀུན་ཏུ་རྟོག་པ་ལས་སྲིད་<line/>
</page>
<page index="194" id="386A">༄༅། །པའི་ཡན་ལག་རྣམས་སྐྱེས་སོ། །བསྟན་པ་འདི་བཤད་པའི་ཚེ་སྲོག་ཆགས་བརྒྱད་ཁྲི་བཞི་སྟོང་གིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་<line/>
བསྐྱེད་དོ། །དེ་ནས་བདུད་སྡིག་ཅན་གྱིས་གསོལ་པ། གལ་ཏེ་སངས་རྒྱས་ཀྱི་ཆོས་ནམ་མཁའ་ལྟ་བུར་དངོས་པོ་མ་མཆིས་ཤིང་བརྗོད་དུ་མ་མཆིས་པ་ལགས་ན། དེ་ཅིའི་སླད་དུ་ཡེ་ཤེས་<line/>
དང༌། བརྩོན་འགྲུས་དང༌། ཐབས་དང༌། ཕ་རོལ་གནོན་པས་ཁྱོད་འདི་ལྟར་བདག་ལ་འཚེ། བདག་གི་བདུད་ཀྱི་ཡུལ་འཇོམས། བདག་གི་བདུད་ཀྱི་ཡུལ་ནས་སེམས་ཅན་ཁ་འདྲེན། འགྲོ་<line/>
བ་མེད་པ་དང༌། འོང་བ་མེད་པ་དང༌། ཅིའང་མ་ཡིན་པའི་སྒྱུ་མ་ལ་སློབ་ཏུ་འཛུད། གང་གི་ཚེ་སེམས་ཅན་འདི་དག་ཁྱོད་ཀྱིས་བསླབ་པ་ལ་སློབ་པ་ན་དེ་དག་ལ་ཉོན་མོངས་པ་སྐྱེ་བའི་སྤྱོད་པ་ཡང་<line/>
དག་པར་རྗེས་སུ་མ་མཐོང་ངོ༌། །གང་གི་སླད་དུ་ཁྱོད་ཀྱིས་བདག་གི་སླད་དུ་གྲངས་མེད་དཔག་ཏུ་མེད་པའི་སངས་རྒྱས་བཅོམ་ལྡན་འདས་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་<line/>
རྣམས་དང༌། ཉན་ཐོས་ཆེན་པོ་རྣམས་དང༌། ཚངས་པ་ཆེན་པོ་རྣམས་དང༌། བརྒྱ་བྱིན་དང༌། འཇིག་རྟེན་སྐྱོང་བ་བཞི་དང༌། དབང་ཕྱུག་ཆེན་པོ་རྣམས་དང༌། རྫུ་འཕྲུལ་ཆེ་ཞིང་མཐུ་ཆེ་བའི་ལྷ་<line/>
དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མི་འམ་ཅི་དང༌། ལྟོ་འཕྱེ་ཆེན་པོ་རྣམས་བསྡུས་ནས་སངས་རྒྱས་ཀྱི་ཞིང་མ་ལུས་པ་འདི་དག་གང་<line/>
</page>
<page index="195" id="386B">བར་བགྱིས། སྙིང་རྗེ་མེད་པ་འདིས་ཀྱང་གང་དག་ཐོས་མ་ཐག་ཏུ་བདག་ཀླད་པའི་ནད་མི་ཟད་པས་བཏབ་སྟེ་སྡུག་བསྔལ་གྱི་ཚོར་བ་མྱོང་ཞིང༌། ལུས་ཀྱང་རུལ་ལ་དྲི་ང་བར་གྱུར་པ་དེ་འདྲ་བའི་གསང་<line/>
སྔགས་ཀྱི་ཚིག་རྣམས་བཤད། ཡང་དེའི་ཚེ་བདུད་དྲུག་ཁྲི་བརྒྱད་སྟོང་དང༌། བདུད་ཀྱི་འཁོར་གྲངས་མེད་དཔག་ཏུ་མེད་པ་དང༌། དེ་བཞིན་དུ་སྡང་བའི་གནོད་སྦྱིན་དང༌། སྲིན་པོ་དང༌། གྲུལ་བུམ་<line/>
དང༑ ཤ་ཟ་དེ་དག་ཐམས་ཅད་ཀྱིས་ཀྱང་མགྲིན་གཅིག་ཏུ་འདི་སྐད་ཅེས་སྨྲས་སོ། །བདག་ཅག་ཀྱང་ཐོས་མ་ཐག་ཏུ་ཀླད་པ་ན་བར་གྱུར་ཏེ། ལུས་ཀྱང་རུལ་ཞིང་དྲི་ང་བར་གྱུར་ནས་ཤིན་ཏུ་སྡུག་བསྔལ་<line/>
བའི་ཚོར་བ་མྱོང་ངོ༌། །དེ་བཞིན་གཤེགས་པ་ཤཱཀྱ་ཐུབ་པས་འདི་སྐད་ཅེས་བཀའ་སྩལ་ཏོ། །སྡིག་ཅན། ཁྱོད་ཀྱིས་འདས་པ་དེ་ངན་པར་བྱོས་ཤིག །ང་བྱང་ཆུབ་ཀྱི་སྙིང་པོ་ལ་འདུག་པའི་ཚེ་ཁྱོད་ཀྱིས་ང་<line/>
གསད་པའི་ཕྱིར་དཔག་ཚད་བཅུ་ཚུན་ཆད་ཀྱི་ས་དང༌། ནམ་མཁའ་བདུད་ཀྱི་སྡེས་བཀང་སྟེ་འོངས་པ་ནས་ད་ལྟར་བདུད་བྱེ་བ་འཁོར་དང་བཅས་ཏེ་ང་གསད་པའི་བར་དུ་བཀྱེ་བས། དེ་བས་ན་ཁྱོད་ཡོངས་<line/>
སུ་གདུལ་བ་དང༌། ཞི་བར་བྱ་བ་དང༌། ཡོངས་སུ་མྱ་ངན་ལས་བཟླ་བ་དང༌། དེ་བཞིན་དུ་བདུད་གཞན་རྣམས་ནས་མི་དང༌། མི་མ་ཡིན་པའི་བར་དུ་གདུལ་བ་དང༌། ཞི་བར་བྱ་བ་དང༌། སྡུག་བསྔལ་<line/>
ཐམས་ཅད་ཉེ་བར་ཞི་བར་བྱ་བ་དང༌། འོང་བ་དང་འགྲོ་བ་མེད་པ། ཅིའང་མ་ཡིན་པའི་སྒྱུ་མ་ལ་བསླབ་པར་བྱ་བ་དང༌། འགྲོ་བ་ཐམས་ཅད་དུ་འཆི་འཕོ་དང༌། སྐྱེ་བའི་འཁོར་བའི་ཆུ་ཀུན་བསྐམ་པ་<line/>
</page>
<page index="196" id="387A">༄༅། །དང༌། ཕུང་པོའི་ལྷག་མ་མེད་པའི་མྱ་ངན་ལས་འདས་པའི་དབྱིངས་སུ་ཡོངས་སུ་མྱ་ངན་ལས་བཟླ་བའི་ཕྱིར་སངས་རྒྱས་བཅོམ་ལྡན་འདས་རྣམས་དང༌། བྱང་ཆུབ་སེམས་<line/>
དཔའ་གྲངས་མེད་དཔག་ཏུ་མེད་པ་ནས་མི་དང༌། མི་མ་ཡིན་པའི་བར་རྣམས་བསགས་ཀྱི། སྡིག་ཅན། ཁྱོད་ད་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་སྐྱེད་ཅིག །དེ་ལྟར་ན།<line/>
ཁྱོད་ཀླད་པ་ན་བའི་སྡུག་བསྔལ་མི་ཟད་པའི་ཚོར་བ་འདི་ལས་ཐར་པར་འགྱུར་ཏེ། མཐར་གྱིས་སངས་རྒྱས་ཀྱི་ཆོས་ནམ་མཁའི་རང་བཞིན་ལྟ་བུ་མངོན་དུ་འགྱུར། བདུད་ཀྱི་ཡུལ་ལས་ཆེས་<line/>
ཁྱད་པར་དུ་འཕགས་པའི་སངས་རྒྱས་ཀྱི་ཡུལ་རྣམས་ཀྱང་ཐོབ་པར་འགྱུར་རོ། །ཡང་དེའི་ཚེ་བདུད་དྲུག་ཁྲི་བཞི་སྟོང་དང༌། བདུད་ཀྱི་འཁོར་གྲངས་མེད་དཔག་ཏུ་མེད་པ་དང༌། སྡང་བའི་གནོད་<line/>
སྦྱིན་ནས་ལུས་སྲུལ་པོ་སྡང་བའི་བར་གྱིས་མགྲིན་གཅིག་ཏུ་འདི་སྐད་ཅེས་གསོལ་ཏོ། །བདག་ཅག་གིས་ཀྱང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་པར་བགྱི་ན། ཇི་<line/>
ལྟར་བདག་ཅག་སངས་རྒྱས་ཀྱི་ཆོས་ནམ་མཁའི་རང་བཞིན་ལྟ་བུ་དེ་དག་མངོན་དུ་འགྱུར། ཐམས་ཅད་ལས་ཁྱད་པར་དུ་འཕགས་པའི་སངས་རྒྱས་ཀྱི་ཡུལ་འདིའང་ཐོབ་པར་འགྱུར། དེ་ནས་<line/>
བདུད་སྡིག་ཅན་གྱིས་འདི་སྐད་ཅེས་སྨྲས་སོ། །གལ་ཏེ་བདག་ཕྱི་མའི་མཐའི་མུའི་བར་དུ་ཀླད་པ་ན་བར་གྱུར་ཀྱང་བདག་འདི་འདྲ་བའི་གཡོ་རྒྱུས་བྱང་ཆུབ་ཏུ་སེམས་མི་བསྐྱེད་དོ། །དེ་ནས་<line/>
</page>
<page index="197" id="387B">ཚངས་པ་ཆེན་པོ་དབྱངས་དང་ལྡན་པས་འདི་སྐད་ཅེས་གསོལ་ཏོ། །བདག་ཀྱང་སངས་རྒྱས་ཀྱི་ཞིང་འདིར་སངས་རྒྱས་བཅོམ་ལྡན་འདས་ཐམས་ཅད་ཀྱི་སྤྱན་སྔར་བསྟན་པའི་ཆོས་ཀུན་<line/>
གཟུང་བར་སྤྲོའོ། །སངས་རྒྱས་ཀྱི་ཞིང་སྙིགས་མ་ལྔ་ཅན་འདིར་དེ་བཞིན་གཤེགས་པ་ཤཱཀྱ་ཐུབ་པ་འདིའི་བསྟན་པ་ལ་གཙོ་བོས་གཏད་པ་གཟུང་བར་བགྱི་སྟེ། ང་ཡང་ཤཱཀྱ་ཐུབ་པའི་ཉི་<line/>
ནུབ་ཀྱི་བར་དུ་བདག་གིས་བསྟན་པ་འདི་ལ་ཆོས་ཀྱི་ཚུལ་འབར་བར་བགྱིའོ། །ཡུལ་གང་ན་བདུད་ཀྱི་ཚོགས་ཀྱིས་མི་ཐུབ་པའི་གཟུངས་ཀྱི་ཆོས་ཀྱི་རྣམ་གྲངས་འདི་མ་བྱུང་བ་དེར་བདག་གིས་<line/>
འབྱུང་བར་བགྱིའོ། །གང་དུ་བྱུང་བ་དེར་ནི། ཤིན་ཏུ་ལྷག་པར་འབྱུང་བར་བགྱིའོ། །གྲོང་དང༌། གྲོང་ཁྱེར་དང༌། གྲོང་རྡལ་དང༌། ཡུལ་དེ་དག་ན་རིགས་ཀྱི་བུ་དང༌། རིགས་ཀྱི་བུ་མོ་གང་དག་<line/>
མཆིས་པ་དེ་དག་ཀྱང་བསྲུང་བར་བགྱི། ཡོངས་སུ་བསྐྱང་བར་བགྱི། གནོད་པ་ལས་བཟློག་པར་བགྱི། དོན་དང་དགེ་བ་ལ་གཟུད་པར་བགྱིའོ། །གང་དག་བདུད་ཀྱི་ཚོགས་ཀྱིས་མི་ཐུབ་པའི་<line/>
གཟུངས་ཀྱི་ཆོས་ཀྱི་རྣམ་གྲངས་འདི་ཐ་ན་བྲིས་ནས་འཆང་བ་རྣམས་དང༌། གང་ན་ཆོས་སྨྲ་བའི་སེངྒེའི་ཁྲི་ལ་མཆིས་ཏེ། ཆོས་ཀྱི་རྣམ་གྲངས་འདི་ཡང་དག་པར་རབ་ཏུ་འཆད་པར་འཚལ་བ།<line/>
དེ་དག་གིས་དེར་ཐོག་མར་གསང་སྔགས་ཀྱི་ཚིག་འདི་དག་བརྗོད་པར་བགྱིའོ། །གསང་སྔགས་ཀྱི་ཚིག་འདི་དག་གིས་བདག་འགུག་པར་འགྱུར་ཏེ། བདག་ཉིད་འཁོར་དང་བཅས་པ་ཕྱོགས་དེར་<line/>
</page>
<page index="198" id="388A">༄༅། །མཆིས་ནས་ཆོས་སྨྲ་བ་དེ་དག་དང༌། ཆོས་ཉན་པ་དེ་དག་བསྲུང་བ་དང༌། སྦ་བར་བགྱིའོ། །འདི་ལྟ་སྟེ། ཨ་བ་མེ། ཨ་བ་མེ། ཨ་མ་བ་རེ། ཨ་མ་བ་རེ། པ་རི་ཀུ་ཉཛ། ནཱ་<line/>
ཌ་ནཱ་ཌ༑ པུཤྐ་ར་མ་ཧཱ། ཛ་ལུ་ཁ། མ་ཁ་ཡ། ཨི་ལི་ཨི་ལི། ཀི་ལི་མི་ལི། ཀཱི་རྟི་ཙ་ར་མུ་དྲེ། མུ་དྲ་མུ་ཁེ་སྭཱ་ཧཱ། བཅོམ་ལྡན་འདས། གང་དང་གང་ན་ཆོས་སྨྲ་བ་དེ་དག་གིས་ཐོག་མར་<line/>
གསང་སྔགས་ཀྱི་ཚིག་འདི་དག་དྲན་པར་བགྱིས་ལ། བདག་གིས་ཀྱང་ལྷའི་རྣ་བའི་ཁམས་ཤིན་ཏུ་ཡོངས་སུ་དག་པས་ཐོས་ཏེ་དེར་མ་མཆིས་ན། འདས་པ་དང༌། མ་བྱོན་པ་དང༌། ད་<line/>
ལྟར་བྱུང་བའི་དེ་བཞིན་གཤེགས་པ་རྣམས་ལ་བསླུས་པར་འགྱུར་ཞིང༌། བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་མི་འགྱུར་བས།<line/>
བཅོམ་ལྡན་འདས། བདག་དེར་མཆིས་ལ་ཆོས་སྨྲ་བའི་རྐང་པའི་དྲུང་དུ་སྤྱི་བོས་བླང་བར་བགྱིའོ། །ཆོས་སྨྲ་བ་དེའི་སྤོབས་པ་རིགས་པས་ཉེ་བར་བསྒྲུབ་པར་བགྱིའོ། །ཆོས་སྨྲ་བ་དང༌།<line/>
ཆོས་ཉན་པ་དེ་དག་གི་ནད་ཐམས་ཅད་བསལ་བར་བགྱི། ལྟ་བ་ངན་པ་དང༌། བྱ་བ་ངན་པ་དང༌། ཐེ་ཚོམ་ཐམས་ཅད་བསལ་བར་བགྱི། བཅོམ་ལྡན་འདས། ཕྱོགས་གང་ན་ཆོས་ཀྱི་རྣམ་<line/>
གྲངས་འདི་འཆང་བ་དང༌། འཛིན་པ་དང༌། ཀུན་ཆུབ་པར་བགྱིད་པ་དེར་བདག་འཁོར་དང་བཅས་ཏེ་མཆིས་ནས་འཐབ་པ་དང༌། རྩོད་པ་དང༌། མུ་གེ་དང༌། ནད་དང༌། འཇིགས་པ་དང༌།<line/>
</page>
<page index="199" id="388B">ཕ་རོལ་གྱི་དམག་ཚོགས་དང༌། ཆར་མི་འབབ་པ་དང༌། དུས་མ་ལེགས་པའི་རླུང་དང༌། ཚ་བ་དང༌། ལྟ་བ་ངན་པ་དང༌། བྱ་བ་ངན་པ་དེ་དག་ཐམས་ཅད་དང༌། མི་དང༌། མི་མ་ལགས་པ་དང༌། དུར་<line/>
ཁྲོད་རྣམས་ཀྱི་འཇིགས་པ་ཐམས་ཅད་ཞི་བར་བགྱིའོ། །དེ་ནས་བཀྲ་མི་ཤིས་པ་དང༌། རྨི་ལམ་ངན་པ་དང༌། ལྟས་ངན་པ་དང༌། སྡང་བ་དང༌། བརླང་བ་དང༌། ཞེ་གཅོད་པ་དང༌། རོ་བྲོ་བ་མ་མཆིས་<line/>
པ་དང༌། ཁ་བ་དང༌། ཚ་བ་དང༌། དྲི་ང་བ་དང༌། རེག་ན་མི་བདེ་བའི་དུག་དེ་དག་ཐམས་ཅད་བསལ་བར་བགྱིའོ། །དེར་ཚ་བ་དང་མུ་གེའི་གནོད་པ་རྣམས་བསལ་བར་བགྱིའོ། །གླང་པོ་ཆེ་དང༌། སེངྒེ་<line/>
དང༌། སྟག་དང༌། མ་ཧེ་དང༌། སྤྱང་ཀི་དང༌། སྤྲུལ་གདུག་པ་དང༌། རྐུན་པོ་དང༌། གཡོན་ཅན་དང༌། མི་དང༌། མི་མ་ལགས་པའི་འཇིགས་པ་ཐམས་ཅད་བསལ་བར་བགྱིའོ། །དེར་སེམས་ཅན་<line/>
ཐམས་ཅད་ཀྱི་ལོངས་སྤྱོད་དང༌། ཀུན་སྤྱོད་པའི་སླད་དུ་ནོར་དང༌། འབྲུ་དང༌། སྨན་དང༌། མེ་ཏོག་དང༌། འབྲས་བུ་དང༌། རོ་དང༌། ཟས་དང༌། སྐོམ་དང༌། གོས་དང༌། མལ་ཆ་སྣ་ཚོགས་ཉེ་བར་<line/>
བསྒྲུབ་པར་བགྱིའོ། །ཡུལ་གང་ན་ཆོས་ཀྱི་རྣམ་གྲངས་འདི་འཆང་བ་དང༌། འཛིན་པ་དང༌། ཀློག་པ་དང༌། ཀུན་ཆུབ་པར་བགྱིད་པ་དང༌། འཆད་པ་དེར་བདག་ཅག་གིས་སེམས་ཅན་རྣམས་ཀྱི་<line/>
གནོད་པ་ཐམས་ཅད་སོ་སོར་བསལ་བར་བགྱིའོ། །སེམས་ཅན་རྣམས་ཀྱི་ལོངས་སྤྱོད་དང༌། ཀུན་སྤྱོད་པའི་སླད་དུ་ཕན་པ་དང༌། བདེ་བ་དང༌། ཡིད་བདེ་བ་ཐམས་ཅད་བསྒྲུབ་པར་བགྱིའོ། །སེམས་<line/>
</page>
<page index="200" id="389A">༄༅། །ཅན་དེ་དག་ཀྱང་ཆོས་འདོད་པ་དང༌། དགེ་བ་སྤྱོད་པ་ལ་གཟུད་པར་བགྱི་སྟེ། འདི་ནི། བདག་གིས་སངས་རྒྱས་བཅོམ་ལྡན་འདས་ཐམས་ཅད་ཀྱི་སྤྱན་སྔར་སྨོན་ལམ་<line/>
བཏབ་པའོ། །སངས་རྒྱས་བཅོམ་ལྡན་འདས་ཐམས་ཅད་བདག་ལ་ཐུགས་བརྩེ་བར་མཛད་དུ་གསོལ། སྐྱེས་བུའི་མཐུ་འདི་ཉམས་འོག་ཏུ་ཆུད་པར་བགྱི་བའི་སླད་དུ་སངས་རྒྱས་བཅོམ་ལྡན་<line/>
འདས་རྣམས་ཀྱིས་བདག་ལ་ཡིད་བཞིན་དུ་བསམ་པ་ཡོངས་སུ་རྫོགས་པའི་ལས་ཀྱི་དངོས་གྲུབ་སྩལ་དུ་གསོལ། དེ་ནས་དེའི་ཚེ་དེའི་མོད་ལ་ཤཱཀྱ་ཐུབ་པ་ལ་སོགས་པ་སངས་རྒྱས་བཅོམ་<line/>
ལྡན་འདས་ཐམས་ཅད་ཀྱིས་ཚངས་པ་དབྱངས་དང་ལྡན་པ་དེ་ལ་ཐུགས་བརྩེ་བར་དགོངས་ཏེ་འདི་སྐད་ཅེས་བཀའ་སྩལ་ཏོ། །ཚངས་པ་དབྱངས་དང་ལྡན་པ་འདིས་གང་གི་ཕྱིར་བརྒྱ་བྱིན་དང༌།<line/>
ཚངས་པ་དང༌། འཇིག་རྟེན་སྐྱོང་བ་ཐམས་ཅད་དང༌། གཞན་ཡང་སངས་རྒྱས་ཀྱི་ཆོས་ལ་མངོན་པར་དགའ་བའི་ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་རྣམས་བཀུག་<line/>
སྟེ་སྐྱེས་བུའི་མཐུ་ཆེན་པོ་འདི་ལྟ་བུ་བྱེད་པར་འགྱུར་གྱི། ངེད་ཀྱིས་གསང་སྔགས་ཀྱི་ཚིག་འདི་དག་ཚངས་པ་དབྱངས་དང་ལྡན་པ་འདི་ལ་སྦྱིན་པར་བྱའོ། །དེ་ནས་སངས་རྒྱས་བཅོམ་ལྡན་<line/>
འདས་དེ་དག་ཐམས་ཅད་ཀྱིས་འདི་སྐད་ཅེས་བཀའ་སྩལ་ཏོ། །ཚངས་པ་དབྱངས་དང་ལྡན་པ་ལ་གྲུབ་པར་གྱུར་ཅིག །འདི་ལྟ་སྟེ། ཙ་མུཎྜེ། མུཎྜ་པ་རི་ཙྪེ་དེ། ཧ་མཱུ་ཧ། ཧ་མཱུ་ཧ། སཾ་རཀྵ་<line/>
</page>
<page index="201" id="389B">བ་ལ༑ ཀྲྀཥྞ་མི་ཁ། བ་རི་བ་ཧ། ཙ་མ་ར་ཡ་ཐ་ཙ། སུ་བི་ཁ། ཨ་མུ་ཧུ་ལ་པ་རི་ཙྪེ་དེ། སརྦ་བུདྡྷ་ཨ་དྷིཥྛི་ཏེ་སྭཱཧཱ། དེ་བཞིན་གཤེགས་པ་ཤཱཀྱ་ཐུབ་པས་འདི་སྐད་ཅེས་བཀའ་སྩལ་ཏོ། །རིགས་<line/>
ཀྱི་བུ༑ བདུད་དང༌། བརྒྱ་བྱིན་དང༌། ཚངས་པ་དང༌། འཇིག་རྟེན་སྐྱོང་བ་ཐམས་ཅད་དང༌། གཞན་ཡང་ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་རྣམས་དང༌། གཟི་<line/>
བརྗིད་ཆེ་བ་གཟི་བརྗིད་ཆེ་བའི་མི་དང༌། མི་མ་ཡིན་པ་རྣམས་འགུག་ཅིང་འདུན་པར་བྱེད་པའི་གཟུངས་འདི་སངས་རྒྱས་ཐམས་ཅད་ཀྱིས་ཡོངས་སུ་བཟུང་ཞིང་བྱིན་གྱིས་བརླབས་ཀྱི། ཁྱོད་འདི་<line/>
སྐྱེས་བུའི་མཐུ་ཆེན་པོ་འདི་ལྟ་བུ་བྱེད་ནུས་པར་འགྱུར་རོ། །དབྱངས་དང་ལྡན་པས་གསོལ་པ། བཅོམ་ལྡན་འདས། བདག་བུད་མེད་ཀྱི་ཆ་བྱད་འདི་ལྟ་བུས་ཆོས་བསྲུང་བར་བགྱིའོ། །བུད་མེད་<line/>
རྣམས་ཀྱང་ཡོངས་སུ་བསྐྱང་བར་བགྱིའོ། །བཅོམ་ལྡན་འདས། བུད་མེད་ལ་ལ་ཞིག་བུ་འཚལ་ཏེ། ཆོས་ཀྱི་རྣམ་གྲངས་འདི་འཛིན་ཏམ། ཀློག་གམ། ཀུན་ཆུབ་པར་བགྱིད་དམ། བྲིས་ཏེ་<line/>
འཆང་ན། བདག་གིས་བུད་མེད་དེའི་བསམ་པ་ཡོངས་སུ་རྫོགས་པར་བགྱིའོ། །ཡང་བུད་མེད་གང་འདི་ལྟ་བུས་སེམས་ཅན་ཡོངས་སུ་སྐྱོང་བར་འགྱུར་ཏེ། ཆོས་ཀྱི་རྣམ་གྲངས་འདི་འཆང་ཞིང་<line/>
ཀློག་པ་ནས་ཉན་པའི་བར་དུ་བགྱིད་ན། དེ་འདོད་པ་ན་སྤྱོད་ཀྱང་དེ་མངལ་དུ་མི་ཆགས་སོ། །ཡང་བུད་མེད་གང་བརྙས་ཤིང་སྨད་པར་གྱུར་པའི་ལོངས་སྤྱོད་དང༌། ཀུན་སྤྱོད་པ་དང་བྲལ་བ་དེས་<line/>
</page>
<page index="202" id="390A">༄༅། །ཆོས་ཀྱི་རྣམ་གྲངས་འདི་འཆང་ཞིང་བཀླགས་ན། བསམ་པ་ཐམས་ཅད་འགྲུབ་ཅིང༌། བདེ་བ་ཐམས་ཅད་ཀྱང་ཕུན་སུམ་ཚོགས་པར་འགྱུར་རོ། །ཆོས་ཀྱི་རྣམ་གྲངས་<line/>
འདི་བསྲུང་བ་དང༌། ཐམས་ཅད་ཀྱི་བསམ་པ་ཡོངས་སུ་རྫོགས་པར་བགྱི་བའི་སླད་དུ་བདག་གིས་ནོར་བུ་རིན་པོ་ཆེ་འདི་གཉིས་སངས་རྒྱས་བཅོམ་ལྡན་འདས་ཐམས་ཅད་ལ་དབུལ་ལོ། །<line/>
བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ། དེ་དེ་བཞིན་དུ་སྲུང་བ་དང༌། ཡོངས་སུ་རྫོགས་པར་བྱེད་པར་འགྱུར་རོ། །འདུས་པ་ཆེན་པོ་རིན་པོ་ཆེ་ཏོག་གི་གཟུངས་ལས་<line/>
གཟུངས་ཀྱི་ལེའུ་སྟེ་དྲུག་པའོ།། །།བམ་པོ་བདུན་པ། ཡང་དེའི་ཚེ་བྱང་ཆུབ་སེམས་དཔའ་སེམས་དཔའ་ཆེན་པོ་ཤིན་ཏུ་རྣམ་པར་ཕྱེ་བའི་བློ་གྲོས་ཞེས་བྱ་བ་ཞིག །བཅོམ་ལྡན་<line/>
འདས་དེ་བཞིན་གཤེགས་པ་ཤཱཀྱ་ཐུབ་པ་དང་ཧ་ཅང་ཡང་མི་རིང་བ་ཞིག་ན། བཅོམ་ལྡན་འདས་དེ་བཞིན་གཤེགས་པ་ནོར་བུ་འོད་འབར་བ་དཔལ་གྱི་སྤྱན་སྔར་འདུག་ནས་དེ་ཡུད་ཙམ་<line/>
གྱིས་ཚངས་པའི་ཆ་བྱད་དང༌། སྐད་ཅིག་གིས་བདུད་ཀྱི་གཟུགས་སུ་སྣང་ངོ༌། །དེ་བཞིན་དུ་སྦྱར་ཏེ། བརྒྱ་བྱིན་གྱི་གཟུགས་དང༌། གཞན་འཕྲུལ་དབང་བྱེད་ཀྱི་ལྷའི་དབང་པོའི་གཟུགས་<line/>
དང༌། འཕྲུལ་དགའ་དང༌། དགའ་ལྡན་དང༌། འཐབ་བྲལ་དང༌། རྒྱལ་ཆེན་བཞི་དང༌། དབང་ཕྱུག་ཆེན་པོ་དང༌། གནོད་སྦྱིན་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མི་འམ་ཅི་<line/>
</page>
<page index="203" id="390B">དང༌། ལྟོ་འཕྱེ་ཆེན་པོ་དང༌། སྲིན་པོ་དང༌། ཡི་དྭགས་དང༌། ཤ་ཟ་དང༌། གྲུལ་བུམ་དང༌། རྒྱལ་རིགས་དང༌། བྲམ་ཟེའི་རིགས་དང༌། རྗེའུ་རིགས་དང༌། དམངས་རིགས་དང༌། སེངྒེ་དང༌། སྟག་<line/>
དང༌། གླང་པོ་ཆེ་དང༌། མ་ཧེ་ནས་དུད་འགྲོའི་སྐྱེ་གནས་ཀྱི་བར་གྱི་གཟུགས་རྣམ་པ་སྣ་ཚོགས་སུ་སྣང་ངོ༌། །སྐད་ཅིག་གིས་བྱ་དང༌། ཤིང་དང༌། རི་དང༌། འབྲས་བུ་དང༌། གོས་དང༌། མལ་ཆ་དང༌།<line/>
སྣམ་བུ་དང༌། སྣོད་དང༌། འཕྱང་འཕྲུལ་དང༌། རྒྱན་དང༌། སྨན་རྣམ་པ་སྣ་ཚོགས་དང༌། རིན་པོ་ཆེའི་གཟུགས་དང༌། ཡུད་ཙམ་གྱིས་དགེ་སློང་དང༌། དགེ་སློང་མའི་གཟུགས་དང༌། སྐད་ཅིག་གིས་<line/>
སངས་རྒྱས་ཀྱི་གཟུགས་སུ་སྣང་ངོ༌། །སྐད་ཅིག་གིས་ཁ་དོག་དང༌། རྟགས་དང༌། དབྱིབས་དང༌། གཟུགས་བརྒྱད་ཅུ་རྩ་བཞིར་སྣང་ངོ༌། །དེ་ནས་དེ་བཞིན་གཤེགས་པ་ཤཱཀྱ་ཐུབ་པ་དེ་ལ་ཚེ་དང་<line/>
ལྡན་པ་བྱམས་མའི་བུ་གང་པོས་གསོལ་པ། བཅོམ་ལྡན་འདས། རིགས་ཀྱི་བུ་འདི་ཁ་དོག་དང༌། རྟགས་དང༌། དབྱིབས་དང༌། གཟུགས་བརྒྱད་ཅུ་རྩ་བཞིར་གདའ་བའི་རྒྱུ་གང་ལགས། རྐྱེན་<line/>
གང་ལགས། བཅོམ་ལྡན་འདས་ཀྱིས་བཀའ་སྩལ་པ། ཚེ་དང་ལྡན་པ་གང་པོ། རིགས་ཀྱི་བུ་འདི་རབ་ཏུ་མཐུ་ཆེ་སྟེ། བྱང་ཆུབ་སེམས་དཔའ་ཤིན་ཏུ་རྣམ་པར་ཕྱེ་བའི་བློ་གྲོས་དམ་བཅས་<line/>
པའི་སྟོབས་ཀྱི་ཡུལ་གང་ལ་གནས་ནས་སེམས་ཅན་རྣམས་ཡོངས་སུ་སྨིན་པར་བྱེད་ཅིང༌། ཤེས་རབ་ཀྱི་མིག་སྒྲིབ་པ་མེད་པས་ཕྱོགས་བཅུའི་སངས་རྒྱས་ཀྱི་ཞིང་ཡོངས་སུ་དག་པ་དང༌། ཡོངས་<line/>
</page>
<page index="204" id="391A">༄༅། །སུ་མ་དག་པ་གྲངས་མེད་དཔག་ཏུ་མེད་པ་དག་ན་བསམ་པ་དང༌། སེམས་པ་ཇི་ལྟ་བུ་དང༌། སྤྱོད་པ་ཇི་ལྟ་བུ་དང༌། ཅི་འདྲ་བའི་ནད་ཀྱིས་བཏབ་པ་དང༌། གང་ལ་གང་<line/>
སྐྱབས་སུ་སོང་བའི་སེམས་ཅན་ཇི་འདྲ་བ་དག་མཐོང་བ་དེ་འདྲ་བའི་ཏིང་ངེ་འཛིན་ལ་སྙོམས་པར་ཞུགས་ནས་འདུལ་བ་ཇི་ལྟ་བ་བཞིན་དུ་བྱང་ཆུབ་སེམས་དཔའ་སངས་རྒྱས་ཀྱི་བར་གྱི་གཟུགས་<line/>
དང༌། ཁ་དོག་དང༌། རྟགས་དང༌། སྤྱོད་ལམ་དང༌། དབྱིབས་དང༌། གཟུགས་དེ་ལྟ་བུ་དག་གིས་སེམས་ཅན་རྣམས་ཐེག་པ་གསུམ་ལས་ཕྱིར་མི་ལྡོག་པ་ལ་འགོད་པ་དང༌། སེམས་ཅན་<line/>
གང་དག་འདོད་པའི་ཟིལ་གྱིས་ནོན་ཏེ་ཡེ་བྱད་དང༌། ལོངས་སྤྱོད་རྣམ་པ་སྣ་ཚོགས་པ་འདོད་པ་དེ་དག་གི་ཆགས་པ་སྤངས་པའི་ཕྱིར་ཡོ་བྱད་རྣམས་བྱིན་ནས་ཕྱིར་མི་ལྡོག་པ་ལ་འགོད་པ་དང༌། ནད་<line/>
ཀྱིས་བཏབ་ནས་སྨན་འདོད་པ་རྣམས་ལ་སྨན་བྱིན་ཏེ་ཕྱིར་མི་ལྡོག་པ་ལ་འགོད་པ་དང༌། བྱང་ཆུབ་སེམས་དཔའ་ཤིན་ཏུ་རྣམ་པར་ཕྱེ་བའི་བློ་གྲོས་འདིས་ཉིན་གཅིག་ལ་གངྒཱའི་ཀླུང་གི་བྱེ་མ་<line/>
སྙེད་ཀྱི་སེམས་ཅན་རྣམས་སྡུག་བསྔལ་ལས་ཡོངས་སུ་ཐར་པར་བྱས་ཏེ་ཐེག་པ་གསུམ་ལས་ཕྱིར་མི་ལྡོག་པར་འགོད་པའི་དམ་བཅས་པའི་སྟོབས་ཀྱི་ཡུལ་འདི་ནི། ཉན་ཐོས་དང༌། རང་སངས་<line/>
རྒྱས་ཐམས་ཅད་ཀྱི་ས་མ་ཡིན། བགྲོད་པ་མ་ཡིན་ནོ། །གང་པོས་གསོལ་པ། བཅོམ་ལྡན་འདས། རིགས་ཀྱི་བུ་འདིས་སེམས་ཅན་ཡོངས་སུ་སྨིན་པར་བགྱི་བའི་སླད་དུ་སྐྱེས་བུ་ཆེན་པོའི་མཐུ་<line/>
</page>
<page index="205" id="391B">ཆེན་པོ་བརྩམས་ནས་ཇི་སྲིད་ཅིག་ལགས། བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ་འདིས་བསྐལ་པ་གངྒཱའི་ཀླུང་གི་བྱེ་མ་སྙེད་ཀྱི་ཕ་རོལ་ཏུ་བླ་ན་མེད་པ་ཡང་དག་པར་རྫོགས་པའི་<line/>
བྱང་ཆུབ་ཏུ་སེམས་བསྐྱེད་པའི་བསྐལ་པ་ནི། གྲངས་མེད་དེ། སངས་རྒྱས་ཀྱི་ཞིང་གི་རྡུལ་ཕྲ་རབ་ཀྱི་རྡུལ་སྙེད་དོ། །བྱང་ཆུབ་སེམས་དཔའ་ཤིན་ཏུ་རྣམ་པར་ཕྱེ་བའི་བློ་གྲོས་འདིས་བསྐལ་པ་གང་<line/>
དག་ལ་ཏིང་ངེ་འཛིན་གྱི་མཐུས་སྐྱེས་བུའི་མཐུ་འདི་ལྟ་བུ་བརྩམས་ནས་བསྐལ་པ་གྲངས་མེད་པ་དྲུག་ཅུ་རྩ་བཞི་འདས་སོ། །གང་པོས་གསོལ་པ། འདི་ཇི་སྲིད་ཅིག་ན་སངས་རྒྱས་ཀྱི་ཞིང་གང་དུ་བླ་ན་<line/>
མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་འགྱུར། བཅོམ་ལྡན་འདས་ཀྱིས་བཀའ་སྩལ་པ། བསྐལ་པ་ཆེན་པོ་བརྒྱ་སྟོང་ཕྲག་ཉི་ཤུ་རྩ་དྲུག་འདས་པའི་<line/>
འོག་ཏུ་བསྐལ་པ་ཆེན་པོ་སྒྲོལ་བ་ཞེས་བྱ་བ་ལ་སངས་རྒྱས་ཀྱི་ཞིང་ནོར་བུའི་སྙིང་པོ་ཞེས་བྱ་བ་འབྱུང་བར་འགྱུར་ཏེ། སྐྱེ་རྒུའི་ཚེ་ལོ་སྟོང་ཕྲག་བཞི་བཅུ་ཐུབ་པ་ན་མཚམས་མེད་པ་བྱེད་པ་ནས་མི་དགེ་<line/>
བ་བཅུའི་ཆོས་ཀྱི་བར་དང་ལྡན་པའི་སེམས་ཅན་རྣམས་ཀྱི་ནང་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་འགྱུར་ཏེ། དེ་བཞིན་གཤེགས་པ་དགྲ་<line/>
བཅོམ་པ་ཡང་དག་པར་རྫོགས་པའི་སངས་རྒྱས་མེ་ཏོག་རྒྱས་པ་མཐའ་ཡས་པའི་འོད་ཟེར་ཞེས་བྱ་བར་འགྱུར་རོ། །དེས་ལོ་བཞི་ཁྲིར་སངས་རྒྱས་ཀྱི་བྱ་བ་མ་ལུས་པར་བྱེད་པར་འགྱུར་རོ། །ཡོངས་<line/>
</page>
<page index="206" id="392A">༄༅། །སུ་མྱ་ངན་ལས་བཟླ་བའི་ཕྱིར་ཐེག་པ་གསུམ་པོ་དག་ལས་སེམས་ཅན་རྣམས་ཡོངས་སུ་སྨིན་པར་བྱེད་པར་འགྱུར་རོ། །དེའི་འོག་ཏུ་ཕུང་པོའི་ལྷག་མ་མེད་པའི་མྱ་<line/>
ངན་ལས་འདས་པའི་དབྱིངས་སུ་མྱ་ངན་ལས་འདའ་བར་འགྱུར་རོ། །གང་པོས་གསོལ་པ། བཅོམ་ལྡན་འདས། སྐྱེས་བུ་དམ་པ་འདིས་སྔོན་སེམས་ཅན་གང་དག་ཡོངས་སུ་སྨིན་<line/>
པར་བགྱིས་པ་དེ་དག་གང་དུ་འབྱུང་བར་འགྱུར། བཅོམ་ལྡན་འདས་ཀྱིས་བཀའ་སྩལ་པ། སྐྱེས་བུ་ཆེན་པོ་དེའི་སྨོན་ལམ་རིས་སུ་ཆ་པ་མེད་དེ། དེས་སྨོན་ལམ་འདི་སྐད་དུ་ནམ་<line/>
ཕྱོགས་བཅུའི་ཕྱོགས་རེ་རེར་ཡང་སངས་རྒྱས་ཀྱི་ཞིང་གི་རྡུལ་ཕྲ་རབ་རྡུལ་སྙེད་ཀྱི་སངས་རྒྱས་ཀྱི་ཞིང་རྣམས་སུ་སངས་རྒྱས་བཅོམ་ལྡན་འདས་དེ་དག་བར་ཆད་མེད་པར་མཐོང་བར་མ་<line/>
གྱུར་ཏམ། བདག་གིས་སྔོན་བྱང་ཆུབ་ཀྱི་སྤྱད་པ་སྤྱོད་པ་ན་སེམས་ཅན་གང་དག་ཐོག་མར་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལ་བཙུད་པ་དང༌། ཡང་དག་པར་འཛིན་དུ་བཅུག་<line/>
པ་དང༑ ཕ་རོལ་ཏུ་ཕྱིན་པ་དྲུག་ལ་བཀོད་པ་དེ་དག་ཕྱོགས་བཅུར་སོ་སོར་སངས་རྒྱས་ཀྱི་ཞིང་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་པར་<line/>
མ་མཐོང་བ་དེ་སྲིད་དུ་བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་མི་བྱའོ། །ཏིང་ངེ་འཛིན་བཀོད་པའི་མཐུ་འདི་འདྲ་བས་ཕྱོགས་བཅུའི་ཕྱོགས་<line/>
</page>
<page index="207" id="392B">རེ་རེར་ཡང་སངས་རྒྱས་ཀྱི་ཞིང་གི་རྡུལ་ཕྲ་རབ་ཀྱི་རྡུལ་སྙེད་ཀྱི་སངས་རྒྱས་ཀྱི་ཞིང་རྣམས་སུ་སངས་རྒྱས་ཀྱི་ཞིང་དེ་དག་དང༌། གཞན་དག་ནའང་སེམས་ཅན་གང་དག་མཚམས་མེད་པ་བྱེད་པ་དང༌། ཐེ་<line/>
ཚོམ་ཅན་ནས་མི་དགེ་བའི་ཆོས་ཀྱི་བར་དང་ལྡན་པར་གྱུར་པ་དེ་རྣམས་དེ་དག་ནས་ཤི་འཕོས་ནས་བདག་གི་སངས་རྒྱས་ཀྱི་ཞིང་དུ་སྐྱེས་ལ། བདག་བྱང་ཆུབ་སེམས་དཔར་འགྱུར་བཞིན་དུ་དེ་དག་<line/>
ཐམས་ཅད་ཀྱི་དགེ་བའི་རྩ་བ་བསྐྱེད་པར་བྱ་སྟེ། ཕྱིར་མི་ལྡོག་པ་ལ་སོས་སོར་བཀོད་ནས་དེ་ནས་གདོད་བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་<line/>
སྐྱེས་བུའི་མཐུ་ཆེན་པོ་འདི་ལྟ་བུ་རྒྱུན་དུ་བྱའོ། །ཞེས་སྨོན་ལམ་བཏབ་བོ། །དེ་ནས་ཕྱོགས་བཅུའི་སངས་རྒྱས་ཀྱི་ཞིང་ནས་འདུས་པའི་བྱང་ཆུབ་སེམས་དཔའ་རྣམས་ཀྱིས་འདི་སྐད་ཅེས་གསོལ་ཏོ། །<line/>
གང་དག་ད་ལྟར་སངས་རྒྱས་ཀྱི་ཞིང་འདིར་ལྷགས་པ་རྣམས་སྟོན་པ་འདི་ལྟ་བུ་དག་ཀྱང་མཉེས་པར་བགྱིས། བྱང་ཆུབ་སེམས་དཔའ་སྙིང་རྗེ་ཆེན་པོ་དང་ལྡན་པ་འདུས་པ་ཆེན་པོ་འདི་ལྟ་བུའང་མཐོང་<line/>
འདས་པ་དང༌། མ་བྱོན་པ་དང༌། ད་ལྟར་བྱུང་བའི་སངས་རྒྱས་བཅོམ་ལྡན་འདས་རྣམས་ཀྱི་ཆོས་མཉམ་པ་ཉིད་རྡོ་རྗེ་ལྟ་བུ་བརྟེན་པའི་ཆོས་ཀྱི་སྙིང་པོས་ལུས་འཇོམས་པ་ཞེས་བགྱི་བའི་གཟུངས་<line/>
ཕྱག་རྒྱ་དང༌། ཚིག་རབ་ཏུ་དབྱེ་བ་ལ་འཇུག་པ་ལུང་བསྟན་པའི་ཆོས་ཀྱི་ཚུལ་གྱི་བྱིན་གྱི་རླབས་སྔོན་མ་ཐོས་པ་འདིའང་མཉན་པའི་སླད་དུ་རྙེད་པ་ནི། བདག་ཅག་གིས་ལེགས་པར་རྙེད་དོ། །འདུས་<line/>
</page>
<page index="208" id="393A">༄༅། །པ་ཆེན་པོ་རིན་པོ་ཆེ་ཏོག་གི་གཟུངས་ལས། དམ་པའི་ཆོས་ཡོངས་སུ་གཟུང་བའི་ལེའུ་སྟེ་བདུན་པའོ།། །།ཡང་དེའི་ཚེ་དེ་བཞིན་གཤེགས་པ་མི་འཁྲུགས་<line/>
པས་ཐམས་ཅད་དང་ལྡན་པའི་འཁོར་ལ་བོས་ཏེ་འདི་སྐད་ཅེས་བཀའ་སྩལ་ཏོ། །རིགས་ཀྱི་བུ་དག །བརྒྱ་བྱིན་དང༌། ཚངས་པ་དང༌། འཇིག་རྟེན་སྐྱོང་བ་དང༌། ལྷ་དང༌། ཀླུ་དང༌། གནོད་སྦྱིན་དང༌།<line/>
དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མིའམ་ཅི་དང༌། ལྟོ་འཕྱེ་ཆེན་པོའི་དབང་པོ་ནས་མི་དང༌། མི་མ་ཡིན་པའི་བར་དུ་གང་དག་སངས་རྒྱས་ཀྱི་བསྟན་པ་ལ་དང་པ་འདིར་ལྷགས་<line/>
པ་ཁྱེད་ཅག་ཐམས་ཅད་ངས་སྤྲོ་བར་བྱའོ། །སངས་རྒྱས་བཅོམ་ལྡན་འདས་རྣམས་འདུས་པ་འདི་ལྟ་བུ་འདི་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་འདུས་པ་འདི་དང༌།<line/>
བརྒྱ་བྱིན་དང༌། ཚངས་པ་དང༌། འཇིག་རྟེན་སྐྱོང་བ་དང༌། ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། མི་དང༌། མི་མ་ཡིན་པ་འདུས་པ་འདི་ལྟ་བུ་ནི། དཀོན་ནོ། །དེ་བས་ན། ད་ཁྱོད་ཀྱིས་<line/>
འདི་མཐོང་ནས་སངས་རྒྱས་ཀྱི་ཞིང་འདིར་མ་འོངས་པའི་དུས་ན་དམ་པའི་ཆོས་འདི་དང༌། ཆོས་ཀྱི་ཚུལ་འདི་ཡོངས་སུ་བསྐྱང་བ་དང༌། དཀོན་མཆོག་གསུམ་གྱི་རིགས་འདི་འབར་བར་བྱེད་པར་<line/>
སྤྲོ་བ་དག་གིས་ད་དེ་བཞིན་གཤེགས་པ་རྣམས་ཀྱི་སྤྱན་སྔར་ཁྱེད་སོ་སོ་ནས་རང་རང་གི་སྨོན་ལམ་ཐོབ་ཅིག །ཡང་དེའི་ཚེ་བདུད་དགེ་སྦྱོང་མེ་ཏོག་ཅེས་བྱ་བས་མེ་ཏོག་དང༌། འབྲས་བུ་དང༌། མྱུ་<line/>
</page>
<page index="209" id="393B">གུ་སྣ་ཚོགས་ཀྱིས་རིན་པོ་ཆེ་སྣ་བདུན་གྱི་བྲ་བོ་བྱུར་བུར་བཀང་སྟེ་བུད་མེད་ཀྱི་གཟུགས་ཁ་དོག་བཟང་པོ་རྒྱས་པ་མཆོག་དང་ལྡན་པར་བསྒྱུར་ནས་བུད་མེད་ཀྱི་གོས་དང༌། རྒྱན་མཆོག་གིས་<line/>
བརྒྱན་ཏེ་འདི་སྐད་ཅེས་གསོལ་ཏོ། །སངས་རྒྱས་བཅོམ་ལྡན་འདས་གང་སུ་དག་སངས་རྒྱས་ཀྱི་ཞིང་འདིར་བྱོན་ཏེ་བཞུགས་པ་ཐམས་ཅད་དང༌། གང་གཞན་ཡང་སུ་དག་འདིར་འདུས་པ་ཐམས་<line/>
ཅད་བདག་ལ་དགོངས་སུ་གསོལ། བདག་གིས་སངས་རྒྱས་བཅོམ་ལྡན་འདས་ཐམས་ཅད་ལ་མེ་ཏོག་དང༌། འབྲས་བུ་དང༌། ལོ་ཏོག་དང༌། མྱུ་གུ་ཐམས་ཅད་ཀྱིས་བྱུར་བུར་ཡོངས་སུ་གཏམས་<line/>
ཤིང་རྒྱས་པའི་བྲེ་བོ་འདི་འབུལ་ན། སེམས་ཅན་ཐམས་ཅད་ལ་ཐུགས་བརྩེ་བར་དགོངས་ཏེ་སངས་རྒྱས་བཅོམ་ལྡན་འདས་ཐམས་ཅད་ཀྱིས་བདག་གི་བྲེ་བོ་མེ་ཏོག་དང༌། འབྲས་བུ་དང༌། ལོ་ཏོག་<line/>
དང༌། མྱུ་གུ་ཐམས་ཅད་ཀྱིས་ཡོངས་སུ་གཏམས་པ་འདི་བཞེས་སུ་གསོལ། འདི་ལྟར་བདག་བསྐལ་པ་བཟང་པོ་མཐའ་དག་ལ་སངས་རྒྱས་ཀྱི་ཞིང་མ་ལུས་པ་འདིར་བུད་མེད་ཀྱི་གཟུགས་ཀྱིས་སེམས་<line/>
ཅན་རྣམས་ལ་ཟས་དང༌། སྐོམ་དང༌། འབྲས་བུ་དང༌། མེ་ཏོག་སྦྱིན་པའི་བདག་པོར་འགྱུར་བར་བགྱི། དེ་དག་ཀྱང་ཡོངས་སུ་སྨིན་པར་བགྱི། བསོད་ནམས་ཀྱི་རྣམ་པར་སྨིན་པ་དེས་བདག་ཕ་<line/>
རོལ་ཏུ་ཕྱིན་པ་དྲུག་ཡོངས་སུ་རྫོགས་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་བགྱི། སེམས་ཅན་གང་དག་བདག་གིས་འདུལ་བ་དེ་དག་ཀྱང་ཡོ་བྱད་<line/>
</page>
<page index="210" id="394A">༄༅། །ཀྱིས་མི་བྲེལ་བར་བདག་གིས་རིམ་གྲོ་བགྱི་ན། བདག་གི་བསམ་པ་རྣམས་ཡོངས་སུ་རྫོགས་པར་དངོས་གྲུབ་སྩལ་དུ་གསོལ། དེ་ནས་སངས་རྒྱས་བཅོམ་ལྡན་འདས་<line/>
དེ་དག་ཐམས་ཅད་ཀྱིས་འདི་སྐད་ཅེས་བཀའ་སྩལ་ཏོ། །སྐྱེས་བུ་དམ་པ་ཁྱོད་འདི་ལྟར་སེམས་མངོན་པར་དད་པས་སྦྱིན་པ་ཆེ་ཞིང་མཐོ་བ་བྱས་པ་དང༌། སངས་རྒྱས་ཐམས་ཅད་ལ་ཁྱོད་ཀྱིས་<line/>
མཆོད་པ་བྱས་པ་ལེགས་སོ། །ལེགས་སོ། །ཁྱོད་ཀྱི་བྲེ་བོ་མེ་ཏོག་དང༌། འབྲས་བུས་ཡོངས་སུ་གང་བ་འདིའང་བཞེས་སོ། །ཁྱོད་ཀྱང་མེ་ཏོག་དང༌། འབྲས་བུ་དང༌། འབྲུ་དང༌། ལོ་ཏོག་ལ་སོགས་<line/>
པ་ཇི་ལྟར་འདོད་པ་དང༌། གང་གི་ཕྱིར་འདོད་པ་རྙེད་པར་གྱུར་ཅིག །ཁྱོད་ཀྱི་རེ་བ་ཡིད་ཀྱི་བརྣག་པ་ཡོངས་སུ་རྫོགས་པར་གྱུར་ཅིག །མེ་ཏོག་དང༌། འབྲས་བུ་དང༌། འབྲུ་ཕུན་སུམ་ཚོགས་པ་<line/>
གྲུབ་པར་གྱུར་ཅིག །འབྱོར་པའང་ཕུན་སུམ་ཚོགས་པར་གྱུར་ཅིག །དེ་ནས་བདུད་དགེ་སྦྱོང་མེ་ཏོག་གིས་ཡང་གསོལ་པ། གྲོང་དང༌། གྲོང་ཁྱེར་དང༌། གྲོང་རྡལ་དང༌། ལྗོངས་དང༌། རི་བྲག་གང་<line/>
དག་ན་བདུད་ཀྱི་ཚོགས་ཀྱིས་མི་ཐུབ་པའི་གཟུངས་འདི་འཆང་ངམ། སྟོན་ཏམ། འཆད་དམ། གླེགས་བམ་ལ་བྲིས་ཏེ་བསྟི་སྟང་བགྱི་བའི་གྲོང་དང༌། གྲོང་ཁྱེར་དང༌། གྲོང་རྡལ་དང༌། ལྗོངས་<line/>
དང༌། རི་བྲག་དེ་དག་ཏུ་བདག་གནས་པར་བགྱིའོ། །དེ་དང་དེ་དག་ཏུ་ཤིང་ལྗོན་པ་རྣམས་ཀྱི་མེ་ཏོག་དང༌། འབྲས་བུ་ནས་འབྲུ་དང༌། ལོ་ཏོག་གི་བར་དུ་བསྒྲུབ་པར་བགྱིའོ། །དེ་དག་ཐམས་ཅད་<line/>
</page>
<page index="211" id="394B">ན་མེ་ཏོག་དང༌། འབྲས་བུ་འཚལ་བའི་སེམས་ཅན་རྣམས་ཀྱང་ཚིམ་པར་བགྱིའོ། །བཅོམ་ལྡན་འདས། དེ་བས་ན། ཚེ་བས་པ་མ་གཏོགས་པར་གལ་ཏེ་དེ་ན་སེམས་ཅན་མེ་ཏོག་དང༌། འབྲས་བུའི་<line/>
ཟས་འཚལ་བ་འགའ་ཞིག་མེ་ཏོག་དང༌། འབྲས་བུའི་ཟས་མ་འཚལ་བའི་སླད་དུ་འགུམ་པའི་དུས་བགྱིད་པར་གྱུར་ན། དུས་གསུམ་དུ་གཤེགས་པའི་སངས་རྒྱས་བཅོམ་ལྡན་འདས་ཐམས་ཅད་<line/>
དང༌། འདུས་པ་ཆེན་པོ་མ་ལུས་པ་འདི་བདག་གིས་བསླུས་པར་གྱུར་གྱི། བདག་ཀྱང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་མ་གྱུར་ཅིག །གང་ཡང་དེ་ན་<line/>
སེམས་ཅན་རྣམས་མེ་ཏོག་དང༌། འབྲས་བུ་འཚལ་བ་དེ་ནི། བདག་གི་སྦྱིན་པའི་ཕ་རོལ་ཏུ་ཕྱིན་པ་ཡོངས་སུ་རྫོགས་པའི་རྒྱུར་འགྱུར་རོ། །བཅོམ་ལྡན་འདས། དེ་ན་མེ་ཏོག་དང༌། འབྲས་བུ་དེ་དག་<line/>
འཚལ་ནས་གང་སེམས་ཅན་དེ་དག་གཅིག་ལ་གཅིག་ཕན་པ་དང༌། མཉེན་པ་དང༌། སྙིང་རྗེའི་སེམས་སུ་འགྱུར་བ་དེ་ནི། བདག་གི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང༌། བཟོད་པའི་ཕ་རོལ་ཏུ་<line/>
ཕྱིན་པ་ཡོངས་སུ་རྫོགས་པའི་རྒྱུར་འགྱུར་རོ། །གང་མེ་ཏོག་དང༌། འབྲས་བུ་འཚལ་ནས་བརྩོན་འགྲུས་དང་ལྡན་པར་འགྱུར་བ་དེ་ནི། བདག་གི་བརྩོན་འགྲུས་ཀྱི་ཕ་རོལ་ཏུ་ཕྱིན་པ་ཡོངས་སུ་རྫོགས་<line/>
པའི་རྒྱུར་འགྱུར་རོ། །གང་སེམས་དང་སེམས་ལས་བྱུང་བ་དག་ལ་མི་རྟག་པའི་འདུ་ཤེས་འཇུག་པ་དེ་ནི། བདག་གི་བསམ་གཏན་གྱི་ཕ་རོལ་ཏུ་ཕྱིན་པ་ཡོངས་སུ་རྫོགས་པའི་རྒྱུར་འགྱུར་རོ། །གང་མེ་<line/>
</page>
<page index="212" id="395A">༄༅། །ཏོག་དང༌། འབྲས་བུ་འཚལ་ནས་ཐ་ན་བྱ་དང༌། རི་དྭགས་ཀྱང་ཆོས་འཚལ་བར་གྱུར་ཅིང་སྟོང་པ་ཉིད་ལ་གནས་ན། དེ་ནི། བདག་གི་ཤེས་རབ་ཀྱི་ཕ་རོལ་ཏུ་ཕྱིན་པ་<line/>
ཡོངས་སུ་རྫོགས་པའི་རྒྱུར་འགྱུར་རོ། །གཞན་ཡང་ཆོས་ཀྱི་རྣམ་གྲངས་འདི་གང་དུ་བྱུང་བ་དེར་སེམས་ཅན་རྣམས་ཀྱི་འབྲས་དང༌། གྲོ་དང༌། ནས་དང༌། ཏིལ་དང༌། མོན་སྲན་སྡེའུ་དང༌། མོན་<line/>
སྲན་གྲེའུ་དང༌། རྒྱ་སྲན་དང༌། སྲན་ཆུང་དང༌། སྲན་མ་དང༌། གང་དག་ལོ་ཏོག་ཏུ་གྱུར་པ་དེ་དག་འཚལ་བའི་སླད་དུ་བདག་གིས་ནན་ཏན་ཆེར་བགྱིའོ། །འབྲུ་དང༌། ལོ་ཏོག་མང་པོ་དག་གིས་<line/>
ཀྱང་མཛོད་དང༌། བང་བ་ཐམས་ཅད་ཡོངས་སུ་གཏམས་པར་བགྱིའོ། །དེ་ན་སེམས་ཅན་གང་ཐ་ན་བྱ་དང༌། རི་དྭགས་དག་གིས་ཀྱང་འཚལ་བར་གྱུར་ན། དེ་ནི། བདག་གི་ཤེས་རབ་ཀྱི་ཕ་རོལ་<line/>
ཏུ་ཕྱིན་པ་ཡོངས་སུ་རྫོགས་པའི་རྒྱུར་འགྱུར་རོ། །དེར་བདག་གི་བུ་རམ་ཤིང་དང༌། རྒུན་འབྲུ་དང༌། བལ་བོ་སེའུའི་ཁུ་ཤུགས་ཤིན་ཏུ་མང་པོ་བསྒྲུབ་པར་བགྱིའོ། །དེར་བདག་གིས་སེམས་<line/>
ཅན་རྣམས་ཀྱི་རྫ་མ་དང༌། བུམ་པ་དང༌། བྱ་སྐྱོགས་རྣམས་ཡོངས་སུ་གཏམས་པར་བགྱིའོ། །གང་དེ་ལ་ཐ་ན་བྱ་དང༌། རི་དྭགས་ལ་སོགས་པས་འཚལ་ནའང་དེ་ནི། བདག་གི་ཤེས་རབ་ཀྱི་ཕ་<line/>
རོལ་ཏུ་ཕྱིན་པའི་བར་དུ་ཡོངས་སུ་རྫོགས་པའི་རྒྱུར་འགྱུར་ཏེ། དེ་ལྟར་བདག་གིས་ཕ་རོལ་ཏུ་ཕྱིན་པ་དྲུག་པོ་དེ་དག་ཡོངས་སུ་རྫོགས་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་<line/>
</page>
<page index="213" id="395B">མངོན་པར་རྫོགས་པར་འཚང་རྒྱ་བར་བགྱིའི། སངས་རྒྱས་བཅོམ་ལྡན་འདས་རྣམས་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་ཐམས་ཅད་ཀྱིས་བདག་གི་བྱང་ཆུབ་སེམས་དཔའི་<line/>
སྤྱོད་པ་འདི་ལྟ་བུ་འདི་ལ་རྗེས་སུ་དགྱེས་པར་མཛད་དུ་གསོལ། དེ་ནས་སངས་རྒྱས་བཅོམ་ལྡན་འདས་དེ་དག་ཐམས་ཅད་ཀྱིས་ཅང་མི་གསུང་བར་གྱུར་པས་གནང་བ་མཛད་དོ། །དེ་ནས་དེ་བཞིན་<line/>
གཤེགས་པ་ཡེ་ཤེས་ཏོག་ཅེས་བྱ་བས་འདི་སྐད་ཅེས་བཀའ་སྩལ་ཏོ། །སྐྱེས་བུ་དམ་པ། ཁྱོད་འདི་ལྟ་བུའི་མཐུ་ཆེན་པོ་བྱེད་ནུས་ཀྱི། སྐྱེས་བུ་དམ་པ། ཁྱོད་ཀྱི་སྟོབས་དང༌། བརྩོན་འགྲུས་དང༌།<line/>
སྤྲོ་བ་དང༌། རྟུལ་བ་དེ་ལྟ་བུས་སེམས་ཅན་ཐམས་ཅད་གཉེར་བར་གྱིས་ཤིག །དེ་ནས་བདུད་དགེ་སྦྱོང་མེ་ཏོག་གིས་དེ་བཞིན་གཤེགས་པ་ཡེ་ཤེས་རྟོག་དེ་ལས་དབུགས་འབྱིན་པ་དེ་ཐོས་ནས་<line/>
འདི་སྐད་ཅེས་གསོལ་ཏོ། །སངས་རྒྱས་བཅོམ་ལྡན་འདས་རྣམས་བདག་ལ་དགོངས་སུ་གསོལ། གང་ལ་ལ་ཞིག་ན་ཆོས་ཀྱི་རྣམ་གྲངས་འདི་མི་སྤྱོད་པ་དེར་བདག་མི་གནས་ཀྱི། གང་ལ་ལར་<line/>
ཆོས་ཀྱི་རྣམ་གྲངས་འདི་སྤྱོད་པ་དེར་བདག་གནས་ཏེ། ས་ཕྱོགས་དེ་ན་འབྲུ་དང༌། སྨན་དང༌། འབྲས་བུ་དང༌། མེ་ཏོག་གང་དག་འབྱུང་བ་དེ་དག་སེམས་ཅན་རྣམས་ཀྱི་ལོངས་སྤྱོད་དང༌། ཀུན་<line/>
སྤྱོད་པའི་སླད་དུ་རབ་ཏུ་སྣུམ་བག་ཅན་དང༌། ཤིན་ཏུ་ཆེ་བ་དང༌། ཤིན་ཏུ་མང་བ་དང༌། ཤིན་ཏུ་རོ་བདའ་བ་དང༌། ཤིན་ཏུ་ཡོངས་སུ་ཁ་དོག་དང་ལྡན་པར་བསྒྲུབ་པར་བགྱི། སེམས་ཅན་དེ་དག་<line/>
</page>
<page index="214" id="396A">༄༅། །ཀྱང་བཟའ་བ་དང༌། བཏུང་བས་ཚིམ་པར་བགྱི། སེམས་ཅན་རྣམས་ཀྱི་མཛོད་དང༌། བང་བ་དང༌། བུམ་པ་དང༌། རྫ་མ་དང༌། བྱ་སྐྱོགས་རྣམས་ཤིན་ཏུ་ཡོངས་སུ་<line/>
གཏམས་པར་བགྱི། ཐ་ན་གང་བྱ་དང༌། རི་དྭགས་ཀྱིས་དེ་ལ་འཚལ་ཀྱང་དེ་ནི། བདག་གི་ཤེས་རབ་ཀྱི་ཕ་རོལ་ཏུ་ཕྱིན་པ་ཡོངས་སུ་རྫོགས་པའི་རྒྱུར་འགྱུར་བ་དང༌། བདག་གིས་<line/>
སངས་རྒྱས་ཀྱི་ཞིང་འདིར་བསྐལ་པ་སྟོང་ཐམས་ཅད་དུ་སེམས་ཅན་རྣམས་ལ་ཟས་དང་སྐོམ་གྱི་ལོངས་སྤྱོད་འདི་ལྟ་བུ་དག་གིས་ཚིམ་པར་བགྱི། དེ་བཞིན་དུ་སངས་རྒྱས་ཀྱི་ཞིང་ཀུན་<line/>
ནས་ཉོན་མོངས་པ་ཅན་དུ་གྱུར་པ་སྙིགས་མ་ལྔ་དང་ལྡན་པར་གྱུར་པ་གྲངས་མ་མཆིས་དཔག་ཏུ་མ་མཆིས་པ་གངྒཱའི་ཀླུང་གི་བྱེ་མ་སྙེད་རྣམས་སུ་བསྐལ་པ་སྟོང་རེ་རེ་ལའང་སྐྱེས་བུའི་<line/>
མཐུ་ཆེན་པོ་འདི་ལྟ་བུ་བགྱི་ཞིང༌། དེ་ནས་གདོད་བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་བགྱི་ན། བདག་གི་ལས་ཡོངས་སུ་རྫོགས་<line/>
པར་འགྱུར་བར་དངོས་གྲུབ་སྩལ་དུ་གསོལ། བཅོམ་ལྡན་འདས། འདི་དག་ནི། རང་གི་སྨོན་ལམ་གྱིས་འགུགས་པའི་གསང་སྔགས་ཀྱི་ཚིག་ལགས་སོ། །འདི་ལྟ་སྟེ། ཙ་མེ་ཁ། ཙ་མེ་<line/>
ཁ༑ ཙམ་མེ་ཁ། བི་བྲི་ཏ་ཧ་ཏེ། བ་ཧ་བ་ཧ་བ་ཧ། སྨ་ར་ཨསྨ་ར་ཀཱ་ན། ས་ར་ཊེ། བི་བ་བ་ས་བེ། ས་ར་ས་ར། ཨིནྡྲེ། ས་ར་མ་ཧཱིནྡྲེ། ས་ར་བཛྲེནྡྲེ། ཏ་ར་བཛྲེནྡྲེ། ཏ་ར་བ་ཡ་ཨསྨ་ཀན། ཧུ་ཧུ་ཧུ།<line/>
</page>
<page index="215" id="396B">ཧུ་ཧུ་ཧུ། ཨ་སངྐ་ཛ་བེ། ཧ་ཁ་ཁ་བ་ཡུ་བ་ཧེ། ཨུ་པ་ན་ཡ། སནྟ་ར་པ་ཡ། བི་ཛ་ཕ་ལ་པུཥྤ། ཨོ་ཥ་དྷི། དྷ་ན་དྷ་ནྱེ་ན་ཙནྡྲ་ཨཀྵ་ཡེ། ཛ་ལ་བ་ལ་ཧ་ནེ། སྨ་ར་ཨསྨ་ར་ཀ་ན། སཾ་མྱ་ག་པྲ་ཏི་<line/>
བནྣ་པ་ཡ་ས་ཊ་ཏ་ཀཱ་ལི། ཡ་མ་མེ། མ་མི་མ་མ་དེ་ཙ་བ་ར་སྭཱ་ཧཱ། བཅོམ་ལྡན་འདས། ཡོངས་སུ་སྨིན་པར་བགྱི་བ་དང༌། བྱང་ཆུབ་ཀྱི་སྤྱོད་པ་ཡོངས་སུ་རྫོགས་པར་བགྱི་བའི་སླད་དུ་གང་དང་གང་<line/>
ན་ཆོས་ཀྱི་རྣམ་གྲངས་འདི་དང༌། གསང་སྔགས་ཀྱི་ཚིག་འདི་དག་བཤད་པ་དེ་དང་དེ་དག་ཏུ་བདག་གནས་པར་བགྱིའོ། །དེ་ནས་ཡང་དེའི་ཚེ་སངས་རྒྱས་བཅོམ་ལྡན་འདས་དེ་དག་ཐམས་ཅད་ཀྱིས་<line/>
དེ་ལ་ལེགས་སོ། །ཞེས་བྱ་བ་བྱིན་ནོ། །བྱང་ཆུབ་སེམས་དཔའ་སེམས་དཔའ་ཆེན་པོ་ཐམས་ཅད་དང༌། བདུད་ཀྱི་འཁོར་དང་བཅས་པ་དེ་དག་ཐམས་ཅད་དང༌། བརྒྱ་བྱིན་དང༌། ཚངས་པ་དང༌།<line/>
འཇིག་རྟེན་སྐྱོང་བ་ཐམས་ཅད་དང༌། ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མིའམ་ཅི་དང༌། ལྟོ་འཕྱེ་ཆེན་པོ་དང༌། གྲུལ་བུམ་དང༌།<line/>
ཤ་ཟ་དང༌། མི་དང༌། མི་མ་ཡིན་པ་དེ་དག་ཐམས་ཅད་དང༌། སངས་རྒྱས་ཀྱི་ཞིང་འདིར་གཏོགས་པའི་སེམས་ཅན་ཐམས་ཅད་ཀྱིས་མགྲིན་གཅིག་ཏུ་ལེགས་སོ། །ཞེས་བྱ་བ་བྱིན་ཏེ། སྐྱེས་བུ་<line/>
དམ་པ༑ ཁྱོད་བུད་མེད་ཀྱི་གཟུགས་ཀྱིས་སེམས་ཅན་ཡོངས་སུ་སྨིན་པར་བྱེད་པ་དང༌། ཕ་རོལ་ཏུ་ཕྱིན་པ་དྲུག་སྤྱོད་པ་ལེགས་སོ། །ལེགས་སོ། །ཁོ་བོ་ཅག་གི་བསོད་ནམས་དང༌། བརྩོན་<line/>
</page>
<page index="216" id="397A">༄༅། །འགྲུས་དང༌། སྟོབ་སྡང༌། ཕ་རོལ་གནོན་པས་སྐྱེས་བུའི་མཐུ་འདི་ལྟ་བུ་མངོན་པར་གྲུབ་པར་འགྱུར་རོ། །དེ་ནས་དེ་བཞིན་གཤེགས་པ་ཤཱཀྱ་ཐུབ་པས་འདི་<line/>
སྐད་ཅེས་བཀའ་སྩལ་ཏོ། །སྐྱེས་བུ་དམ་པ་འདིའི་གྲོགས་བྱེད་པར་སྙིང་བརྩེ་བ་ཅན་དུ་སྤྲོའོ། །དེ་ནས་བདུད་དགེ་སྦྱོང་མེ་ཏོག་གི་འཁོར་གང་ཡིན་པ་དེས་མགྲིན་གཅིག་ཏུ་འདི་སྐད་ཅེས་<line/>
གསོལ་ཏོ། །བདག་ཅག་འདིའི་སླད་བཞིན་དུ་འབྲང་ཞིང་མཛའ་བ་དང༌། རྗེས་སུ་མཐུན་པའི་གྲོགས་བགྱིའོ། །སྐྱེས་བུ་དམ་པ། ཁྱོད་ནམ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་<line/>
མངོན་པར་རྫོགས་པར་འཚང་རྒྱ་བ་དེའི་ཚེ་ཁྱོད་ཀྱིས་བདག་ཅག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་སྟོན་ཅིག །བདུད་དགེ་སྦྱོང་མེ་ཏོག་གིས་སྨྲས་པ། བཞིན་བཟང་<line/>
དག་༑དེ་བཞིན་དུ་གྱུར་ཅིག །སེམས་ཅན་གང་དག་གིས་ས་ལ་ས་བོན་རྣམས་བཏབ་སྟེ་མེ་ཏོག་དང༌། འབྲས་བུ་དང༌། དྲི་ཀུན་ཏུ་སྤྱོད་པར་གྱུར་པ་དེའང་བདག་ཅག་ལ་ཕན་པ་དང༌། བདེ་བར་<line/>
གྱུར་ཅིག །དེ་ནས་དེ་བཞིན་གཤེགས་པ་ཤཱཀྱ་ཐུབ་པ་དེ་ལ་བདུད་དགེ་སྦྱོང་མེ་ཏོག་གིས་འདི་སྐད་ཅེས་གསོལ་ཏོ། །བདག་ནི། ཁྱོད་ཀྱི་བསྟན་པ་འཛིན་པ་ཆོས་ཀྱི་ཚུལ་འབར་བར་བགྱིད་<line/>
པ་ལགས་ཏེ། འདི་ཉིད་དུ་ཐོག་མར་མུ་གེའི་དགོན་པ་རབ་ཏུ་ཞི་བ་བགྱི་བའི་སླད་དུ་ནན་ཏན་ཆེར་བགྱིའི། བཅོམ་ལྡན་འདས། བདག་ལྦ་ན་མེད་པ་ཡང་དག་པར་རྫོགས་པའི་བྱང་ཆུབ་<line/>
</page>
<page index="217" id="397B">ཏུ་ལུང་བསྟན་དུ་གསོལ། དེ་ནས་བདུད་དགེ་སྦྱོང་མེ་ཏོག་གིས་དེ་བཞིན་གཤེགས་པ་ཤཱཀྱ་ཐུབ་པ་དེ་ལ་ཡན་ལག་ལྔས་ཕྱག་བཙལ་ཏེ་ཕྱོགས་གཅིག་ཏུ་འདུག་གོ། །དེ་ནས་དེ་བཞིན་གཤེགས་<line/>
པ་ཤཱཀྱ་ཐུབ་པས་བདུད་དགེ་སྦྱོང་མེ་ཏོག་ལ་འདི་སྐད་ཅེས་བཀའ་སྩལ་ཏོ། །བདེ་གཤེགས་སྲས་པོ་དཔའ་བོ་པདྨའི་གདོང་ལོངས་ཤིག །ཁྱོད་ཀྱིས་དེ་རིང་བྱང་ཆུབ་མཆོག་ཏུ་སྨོན་ལམ་སྙིང་པོ་<line/>
བཏབ༑ ༑རྩ་ལག་གཅིག་པུ་སྙིང་རྗེ་སྐྱེས་ཏེ་བཀྲེས་པའི་སྡུག་བསྔལ་གྱིས། །གཟིར་བའི་འགྲོ་བ་འདི་བཀྲོལ་ནས་ནི་སངས་རྒྱས་འགྲུབ་པར་འགྱུར། །ཆོས་རྣམས་རང་བཞིན་དྲི་མེད་དག་ལ་ནམ་<line/>
མཁའ་འདྲ་བ་དང༌། །སྟོང་ཉིད་མཚན་མ་རྣམས་དང་སྨོན་པའི་ཡུལ་ལས་རབ་གྲོལ་བར། །རྟོགས་ནས་ཞིང་འདིར་རིང་པོར་མི་ཐོགས་དཔལ་ལྡན་ཞེས་བྱ་བའི། །སངས་རྒྱས་དགྲ་ཐུལ་བློ་གྲོས་<line/>
ཤིན་ཏུ་བསྟན་པ་ཉིད་དུ་འགྱུར། །དེ་ནས་བདུད་དགེ་སྦྱོང་མེ་ཏོག་མཆོག་ཏུ་དགའ་ཞིང་ཡིད་བདེ་བ་སྐྱེས་ནས་བཅོམ་ལྡན་འདས་དེ་དག་ལ་མེ་ཏོག་སྣ་ཚོགས་ཀྱིས་གཏོར་ཏོ། །ཡང་དེའི་ཚེ་<line/>
བྱང་ཆུབ་སེམས་དཔའ་སེམས་དཔའ་ཆེན་པོ་གྲུབ་པའི་བློ་གྲོས་ཞེས་བྱ་བ་སྟན་ལས་ལངས་ཏེ་ཐལ་མོ་སྦྱར་ནས་སངས་རྒྱས་ཀྱི་ཞིང་འདིར་གཏོགས་པའི་སངས་རྒྱས་བཅོམ་ལྡན་འདས་ལ་<line/>
དབྱངས་ཀྱིས་གོ་བར་བྱས་ནས་འདི་སྐད་ཅེས་གསོལ་ཏོ། །སངས་རྒྱས་བཅོམ་ལྡན་འདས་རྣམས་བདག་ལ་དགོངས་སུ་གསོལ། བསྐལ་པ་བཟང་པོ་བྱུང་ནས་བདག་གིས་དེ་བཞིན་གཤེགས་<line/>
</page>
<page index="218" id="398A">༄༅། །པ་འཁོར་བ་འཇིག་གི་སྤྱན་སྔར་སེམས་ཅན་ཡོངས་སུ་སྨིན་པར་བྱ་བའི་སླད་དུ་སྨོན་ལམ་བཏབ་སྟེ། སེམས་ཅན་རྣམས་ཀྱི་ནད་བརྒྱ་རྩ་བཞི་རབ་ཏུ་ཞི་བར་བགྱི་བའི་<line/>
སླད་དུ་བུད་མེད་ཀྱི་གཟུགས་ཀྱིས་སའི་བཅུད་ལས་བྱིན་བླངས་ཏེ་རྩྭ་དང༌། རྩྭ་བ་སྣ་ཚོགས་ཀྱི་ནང་དུ་སྩལ་ཏོ། །སེམས་ཅན་རྣམས་ལོངས་སྤྱོད་དུ་བགྱི་བ་དང༌། ནད་རབ་ཏུ་ཞི་བར་བགྱི་བའི་<line/>
སླད་དུ་སྨན་བཅུད་ཀྱིས་ལེན་བརྒྱ་རྩ་བཞི་སྦྱར་ཏེ། རྩ་བའི་སྨན་བརྒྱ་རྩ་བཞི་དང༌། འབྲས་བུའི་སྨན་བརྒྱ་རྩ་བཞི་དང༌། མར་ལས་བསྒྲལ་བ་བརྒྱ་རྩ་བཞི་དང༌། འབྲུ་མར་ལས་བསྒྲལ་བ་<line/>
བརྒྱ་རྩ་བཞི་དང༌། བཀྲུ་སྨན་བརྒྱ་རྩ་བཞི་དང༌། སྨན་ནད་མེད་ཅེས་བྱ་བ་བརྒྱ་རྩ་བཞིན་ནས་བསྐ་བའི་ཕྱེ་མ་དང༌། རིལ་བུ་དང༌། སྣར་སྩལ་བའི་བར་དུ་སྟོང་རྩ་བཞི་བསྟན་ཏོ། །སེམས་ཅན་ཡོངས་<line/>
སུ་སྨིན་པར་བགྱི་བ་དང༌། ནད་ཞི་བར་བགྱི་བ་དང༌། སེམས་ཅན་ལ་ཕན་པར་བགྱི་བའི་སླད་དུ་བདག་གིས་དེ་བཞིན་གཤེགས་པ་འཁོར་བ་འཇིག་ཞབས་འབྲིང་བ་དང་བཅས་པ་ལ་ཀུན་<line/>
སྤྱད་པ་སྣ་ཚོགས་ཀྱིས་བསྙེན་བཀུར་བགྱིས་ནས་དེར་བདག་བྱང་ཆུབ་ཏུ་ལུང་བསྟན་པར་འཚལ་བ་དང༌། དེ་ནས་དེ་བཞིན་གཤེགས་པ་འཁོར་བ་འཇིག་རྟེན་གིས་བདག་ལ་འདི་སྐད་ཅེས་བཀའ་<line/>
སྩལ་ཏོ༑ ༑མ་འོངས་པའི་དུས་ན་སྐྱེ་རྒུའི་ཚེ་ལོ་བརྒྱ་ཐུབ་པ་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཞེས་བྱ་བ་ནས་སངས་རྒྱས་བཅོམ་ལྡན་འདས་<line/>
</page>
<page index="219" id="398B">ཞེས་བྱ་བའི་བར་དང་ལྡན་པ་ཤཱཀྱ་ཐུབ་པ་ཞེས་བྱ་བ་འབྱུང་ངོ༌། །དེ་བཞིན་གཤེགས་པ་དེའི་སྔོན་གྱི་སྨོན་ལམ་གྱིས་སངས་རྒྱས་འདུས་པ་ཆེན་པོ་དང༌། བྱང་ཆུབ་སེམས་དཔའ་འདུས་པ་ཆེན་པོ་<line/>
འབྱུང་སྟེ། དེར་ཁྱོད་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་བསྟན་པ་ཐོབ་པར་འགྱུར་རོ། །དེའི་འོག་ཏུ་དེ་བཞིན་གཤེགས་པ་གསེར་ཐུབ་ཀྱིས་ཀྱང་དེ་སྐད་ཅེས་བཀའ་སྩལ་<line/>
ཏོ༑ ༑དེའི་འོག་ཏུ་འོད་སྲུང་གིས་ཀྱང་བདག་ལ་དེ་སྐད་ཅེས་བཀའ་སྩལ་ནས་དེའི་ཚེ་བདག་གིས་སེམས་ཅན་ནད་པ་རྣམས་ཀྱི་སླད་དུ་བསྐལ་པ་ཆེན་པོ་གངྒཱའི་ཀླུང་གི་བྱེ་མ་སྙེད་ཀྱི་བར་དུ་སངས་<line/>
རྒྱས་ཀྱི་ཞིང་འདིར་སྨན་ཆེན་པོ་བཅུད་ཀྱིས་ལེན་གྱིས་ལྷར་གྱུར་ཅིག །དེར་ཡང་བདག་གིས་སེམས་ཅན་ཀུན་སྤྱད་པ་དང༌། ནད་རབ་ཏུ་ཞི་བར་བགྱི་བའི་སླད་དུ་སའི་བཅུད་རྒྱ་ཆེན་པོ་བླངས་ནས་<line/>
རྩྭ་དང༑ རྩ་བ་དང༌། ལོ་མ་དང༌། འདབ་མ་དང༌། མེ་ཏོག་དང༌། འབྲས་བུ་སྣ་ཚོགས་ཀྱི་ནང་དུ་སྩལ་ཏོ། །དེ་ན་སེམས་ཅན་གང་དག་གིས་ཡང་དག་པར་སྦྱར་ཏེ་འཚལ་ནས་སེམས་ཅན་དེ་དག་<line/>
སེམས་དང་སེམས་ལས་བྱུང་བ་དག་ལ་མི་རྟག་པ་དང༌། སྡུག་བསྔལ་བ་དང༌། སྟོང་པ་དང༌། བདག་མེད་པར་སོ་སོར་རྟོག་པར་གང་འཇུག་པ་དེའང་བདག་གི་ཤེས་རབ་ཀྱི་ཕ་རོལ་ཏུ་ཕྱིན་པ་ཡོངས་<line/>
སུ་རྫོགས་པའི་རྒྱུར་འགྱུར་བ་དང༌། ཇི་ལྟར་བདག་སངས་རྒྱས་ཀྱི་ཞིང་འདིར་སྐྱེས་པའི་མཐུ་ཆེན་པོ་བགྱིད་པ་དེ་བཞིན་དུ། ཕྱོགས་བཅུའི་འཇིག་རྟེན་གྱི་ཁམས་གངྒཱའི་ཀླུང་གི་བྱེ་མ་སྙེད་ཀྱི་<line/>
</page>
<page index="220" id="399A">༄༅། །འཇིག་རྟེན་གྱི་ཁམས་རེ་རེར་ཡང་བསྐལ་པ་གངྒཱའི་ཀླུང་གི་བྱེ་མ་སྙེད་དུ་བདག་གིས་བུད་མེད་ཀྱི་གཟུགས་ཀྱིས་སྤྲོ་བ་ཆེན་པོ་དང༌། སྟོབས་དང༌། བརྩོན་འགྲུས་<line/>
དང༌། རྟུལ་བ་འདི་ལྟ་བུ་དང༌། སེམས་ཅན་ནད་པ་ཡོངས་སུ་སྨིན་པར་བགྱི་བ་དང༌། བསྙེན་བཀུར་བགྱི་བ་འདི་ལྟ་བུས་བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་<line/>
རྫོགས་པར་འཚང་རྒྱ་བར་གྱུར་ཅིག །ཅེས་སྨོན་ལམ་བཏབ་བོ། །དེ་ལྟར་ཡང་བདག་སངས་རྒྱས་བཅོམ་ལྡན་འདས་རྣམས་ཀྱི་སྤྱན་སྔར་སྨོན་ལམ་འཕེལ་བར་བགྱིད་དོ། །སྐལ་པ་ཆེན་<line/>
པོ་དང་ལྡན་པ། ཕ་རོལ་གནོན་པ། བརྟན་པ། དགེ་སྦྱོང་མེ་ཏོག་འདིའི་གྲོགས་སུ་ཡང་གྱུར་ཅིག །བདག་ཅག་གཉིས་ཀས་ཁ་དོག་གཅིག་ཏུ་བུད་མེད་ཀྱི་གཟུགས་ཀྱིས་སེམས་ཅན་རྣམས་<line/>
ཡོངས་སུ་སྨིན་པར་བགྱིའོ། །བུད་མེད་རྣམས་ཡོངས་སུ་སྨིན་པར་བགྱིའོ། །བཅོམ་ལྡན་འདས། ཡང་བདག་ཅག་གཉིས་ཀྱིས་ནད་པ་རྣམས་དང༌། རྒན་པོ་རྣམས་ཀྱི་ནད་རབ་ཏུ་ཞི་བར་བགྱི་<line/>
བའི་སླད་དུ་སའི་བཅུད་ལས་བྱིན་བླངས་ལ་ཟས་དང༌། སྐོམ་དང༌། ཁ་དོག་དང༌། དྲི་དང༌། རོ་དང་ལྡན་པ་སྦྱར་བར་བགྱི་སྟེ། བདག་གི་ཤེས་རབ་ཀྱི་ཕ་རོལ་ཏུ་ཕྱིན་པའི་བར་དུ་ཡོངས་སུ་<line/>
རྫོགས་པའི་རྒྱུར་གྱུར་ཅིག །བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་འགྱུར་ཞེ་ན། སངས་རྒྱས་བཅོམ་ལྡན་འདས་རྣམས་ཀྱིས་<line/>
</page>
<page index="221" id="399B">བདག་ལ་ལེགས་སོ། །ཞེས་བགྱི་བ་སྩལ་དུ་གསོལ། སངས་རྒྱས་བཅོམ་ལྡན་འདས་རྣམས་ཀྱིས་བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་བསྟན་དུ་གསོལ། དེ་ནས་སངས་<line/>
རྒྱས་བཅོམ་ལྡན་འདས་དེ་དག་གིས་སྐྱེས་བུ་དམ་པ། ཁྱོད་ལེགས་སོ། །ལེགས་སོ། །ཞེས་དེ་ལ་ལེགས་སོ། །ཞེས་བྱ་བ་བྱིན་ནོ། །དེ་ནས་དེ་བཞིན་གཤེགས་པ་ཤཱཀྱ་ཐུབ་པས་འདི་སྐད་ཅེས་<line/>
བཀའ་སྩལ་ཏོ། །ཁྱེད་ནི་འཇིག་རྟེན་ནད་པའི་སྨན་པ་གཅིག །དེ་བཞིན་དབང་པོ་རྣམས་ལ་བདེ་བྱེད་པ། །པདྨ་ལྡན་པ་ཞིང་གཙང་པདྨ་དེར། །རྣམ་པར་སྣང་མཛད་ཅེས་བྱ་རྒྱལ་བར་འགྱུར། །དེ་བཞིན་<line/>
དུ་བྱང་ཆུབ་སེམས་དཔའ་སེམས་དཔའ་ཆེན་པོ་ས་འཛིན་ཅེས་བྱ་བ་ལུང་བསྟན་པ་ཐོབ་པར་འདོད་ནས་བུད་མེད་ཀྱི་སྨོན་ལམ་བཏབ་པ་དང༌། དེ་བཞིན་གཤེགས་པ་ཤཱཀྱ་ཐུབ་པས་དེ་ལའང་འདི་སྐད་<line/>
ཅེས་བཀའ་སྩལ་ཏོ། །ཁྱོད་ནི་རི་དང་ས་འཛིན་གཅིག་པུ་སྟེ། །ཁྱོད་ཀྱི་རེ་བ་མྱུར་དུ་རྫོགས་པར་འགྱུར། །རྒྱལ་ལྡན་ཞིང་མཆོག་ཕུན་སུམ་ཚོགས་པར་ནི། །ཡེ་ཤེས་དབང་ཕྱུག་ཅེས་བྱ་རྒྱལ་བར་འགྱུར། །<line/>
དེ་བཞིན་དུ་བྱང་ཆུབ་སེམས་དཔའ་ཡེ་ཤེས་བླ་མ་ཞེས་བྱ་བ་ལུང་བསྟན་པ་ཐོབ་པར་འདོད་ནས་བུད་མེད་ཀྱི་གཟུགས་སུ་སྤྱོད་པས་སྨོན་ལམ་བཏབ་པ་དང༌། དེ་ནས་ཡང་བཅོམ་ལྡན་འདས་ཀྱིས་དེ་ལའང་<line/>
འདི་སྐད་ཅེས་བཀའ་སྩལ་ཏོ། །ཁྱོད་ཀྱིས་འདིར་ནི་ཐབས་དང་ཤེས་རབ་ཀྱིས། །མེ་ཏོག་འབྲས་བུས་སེམས་ཅན་ཚིམ་བྱས་ནས། །ཞིང་མཆོག་རྣམ་པར་དག་པ་སྒོ་ལྡན་དུ། །ཉི་མ་མཆོག་གི་བདེ་བར་<line/>
</page>
<page index="222" id="400A">༄༅། །གཤེགས་པར་འགྱུར། །དེ་བཞིན་དུ་བྱང་ཆུབ་སེམས་དཔའ་ཐལ་བ་སྟོན་ཞེས་བྱ་བས་ལུང་བསྟན་པ་ཐོབ་པར་འདོད་ནས་བུད་མེད་ཀྱི་གཟུགས་ཀྱིས་མེ་ལ་ཡོངས་སུ་སྤྱོད་<line/>
པས་སེམས་ཅན་ཡོངས་སུ་སྨིན་པར་བྱ་བའི་ཕྱིར་སྨོན་ལམ་བཏབ་པ་དང༌། དེ་ནས་བཅོམ་ལྡན་འདས་ཀྱིས་དེ་ལའང་འདི་སྐད་ཅེས་བཀའ་སྩལ་ཏོ། །འགྲོ་བ་མི་རྟག་འདུ་ཤེས་བྱས་ནས་ནི། །<line/>
སྐྱེ་བོ་བྱང་ཆུབ་ཡོངས་སུ་སྨིན་བྱས་ནས། །སྐྱེ་བོ་རྡུལ་ཅན་ཞིང་མཆོག་རབ་བསྔགས་པར། །མེ་ཡི་སྒྲོན་མ་བདེ་བར་གཤེགས་པར་འགྱུར། །དེ་བཞིན་དུ་བྱང་ཆུབ་སེམས་དཔའ་སེམས་ཅན་ལ་<line/>
གཡོ་ཞིང་རྡུལ་དང་བྲལ་བ་ལུང་བསྟན་པ་ཐོབ་པར་འདོད་ནས་བུད་མེད་ཀྱི་གཟུགས་ཀྱིས་རླུང་ལ་ཡོངས་སུ་སྤྱོད་པས་སེམས་ཅན་ཡོངས་སུ་སྨིན་པར་བྱ་བའི་ཕྱིར་སྨོན་ལམ་བཏབ་པ་དང༌། དེ་ནས་<line/>
བཅོམ་ལྡན་འདས་ཀྱིས་དེ་ལའང་འདི་སྐད་ཅེས་བཀའ་སྩལ་ཏོ། །གཡོ་བས་སེམས་ཅན་རྣམས་ལ་དགའ་སྦྱར་ཏེ། ཁྱོད་ནི་ཉོན་མོངས་རབ་ཏུ་ཞི་བྱེད་ཅིང༌། །རྣམ་དག་ཞིང་དུ་མཉམ་ཉིད་དོན་<line/>
མཐོར་བ། །ཟླ་བའི་འོད་ཅེས་བྱ་བའི་རྒྱལ་བར་འགྱུར། །དེ་བཞིན་དུ་བྱང་ཆུབ་སེམས་དཔའ་སྒྲིབ་པ་མེད་པའི་སྒྲོན་མ་ལུང་བསྟན་པ་ཐོབ་པར་འདོད་ནས་བུད་མེད་ཀྱི་གཟུགས་ཀྱིས་ནམ་མཁའ་ལ་<line/>
ཡོངས་སུ་སྤྱོད་པས་སེམས་ཅན་ཡོངས་སུ་སྨིན་པར་བྱ་བའི་ཕྱིར་སྨོན་ལམ་བཏབ་པ་དང༌། བཅོམ་ལྡན་འདས་ཀྱིས་དེའི་བར་དུ་དེ་ལའང་འདི་སྐད་ཅེས་བཀའ་སྩལ་ཏོ། །མི་གནས་ཡེ་ཤེས་<line/>
</page>
<page index="223" id="400B">སྟོན་པ་མྱ་ངན་མེད། །ཡང་དག་བྱང་ཆུབ་ལམ་མཆོག་དོན་སྨྲ་བ། །སྒྲིབ་པ་བསལ་ཅིང་ཆགས་པ་མེད་ཞིང་དུ། །ཡེ་ཤེས་མཆོག་ཅེས་བྱ་བའི་རྒྱལ་བར་འགྱུར། །དེ་བཞིན་དུ་བྱང་ཆུབ་སེམས་དཔའ་<line/>
སྤོས་མཆོག་སྨྲ་བ་ལུང་བསྟན་པ་ཐོབ་པར་འདོད་ནས་བུད་མེད་ཀྱི་གཟུགས་དང་ལྡན་པ་མེ་ཏོག་ལ་ཡོངས་སུ་སྤྱོད་པས་སེམས་ཅན་ཡོངས་སུ་སྨིན་པར་བྱ་བའི་ཕྱིར་སྨོན་ལམ་བཏབ་པ་དང༌། དེ་ནས་<line/>
བཅོམ་ལྡན་འདས་ཀྱིས་དེ་ལའང་འདི་སྐད་ཅེས་བཀའ་སྩལ་ཏོ། །སངས་རྒྱས་ལམ་མཆོག་སྟོན་པ་རྣམས་ལ་ནི། །མེ་ཏོག་སྤོས་མཆོག་དག་གིས་མཆོད་བྱས་ནས། །མེ་ཏོག་འབྱུང་གནས་ཞིང་<line/>
མཆོག་རྣམ་དག་ཏུ། །ཀུན་ནས་སྤོས་ཀྱི་བདེ་བར་གཤེགས་པར་འགྱུར། །དེ་བཞིན་དུ་བྱང་ཆུབ་སེམས་དཔའ་ཁ་དོག་ངུར་སྨྲིག་ལུང་བསྟན་པ་ཐོབ་པར་འདོད་ནས་བུད་མེད་ཀྱི་གཟུགས་དང་<line/>
ལྡན་པས་ཚོན་སྣ་ཚོགས་ལ་ཡོངས་སུ་སྤྱོད་པས་སེམས་ཅན་ཡོངས་སུ་སྨིན་པར་བྱ་བའི་ཕྱིར་སྨོན་ལམ་བཏབ་པ་དང༌། དེ་ནས་བཅོམ་ལྡན་འདས་ཀྱིས་དེ་ལའང་འདི་སྐད་ཅེས་བཀའ་སྩལ་ཏོ། །<line/>
འཇིག་རྟེན་ངུར་སྨྲིག་གོས་ལ་བཙུད་ནས་སུ། །དཀོན་མཆོག་གསུམ་རིགས་དགའ་བར་ལྡན་བྱས་ནས། །སྔོན་པོར་སྣང་བའི་སངས་རྒྱས་ཞིང་མཆོག་ཏུ། །རིན་ཆེན་སྣང་བའི་བདེ་བར་གཤེགས་<line/>
པར་འགྱུར། །དེ་བཞིན་དུ་ས་བོན་དང༌། ནགས་ཚལ་དང༌། འབྲས་བུའི་ལྷ་དུ་མ་ནས་བྱང་ཆུབ་སེམས་དཔའ་བྱེ་བ་ཁྲག་ཁྲིག་བརྒྱ་སྟོང་ཕྲག་དྲུག་ཅུ་རྩ་བདུན་གྱི་བར་དག་ལུང་བསྟན་པ་ཐོབ་པར་<line/>
</page>
<page index="224" id="401A">༄༅། །འདོད་ནས་བུད་མེད་ཀྱི་གཟུགས་ཀྱིས་སེམས་ཅན་ཡོངས་སུ་སྨིན་པར་བྱ་བ་དང༌། བུད་མེད་ཤིན་ཏུ་ཡོངས་སུ་སྨིན་པར་བྱ་བའི་ཕྱིར་བླ་ན་མེད་པ་ཡང་དག་པར་རྫོགས་<line/>
པའི་བྱང་ཆུབ་ཏུ་སྨོན་ལམ་བཏབ་པ་དང༌། དེ་དག་ཚིགས་སུ་བཅད་པ་རེ་རེས་ལུང་བསྟན་པ་ཐོབ་པར་གྱུར་ཏོ། །དེ་ཅིའི་ཕྱིར་ཞེ་ན། ཕོ་མཚན་གྱུར་ཏེ་མོ་མཚན་ཐོབ་པ་ནི། ཤིན་ཏུ་རྙེད་པར་<line/>
སླ་ལ༑ མོ་མཚན་གྱུར་ཏེ་ཕོ་མཚན་ཐོབ་པ་ནི། ཤིན་ཏུ་རྙེད་པར་དཀའ་བའི་ཕྱིར་རོ། །དེའི་ཚེ་ན་ལྷ་དང་ཀླུ་ཆེན་པོ་བྱེ་བ་ཕྲག་བརྒྱ་ལུང་བསྟན་པ་ཐོབ་པར་འདོད་ནས་བྱང་ཆུབ་ཏུ་སྨོན་<line/>
ལམ་བཏབ་པ་དང༌། ཚིགས་སུ་བཅད་པ་རེ་རེས་སོ་སོར་ལུང་བསྟན་པ་ཐོབ་བོ། །དེ་བཞིན་དུ་ལྷ་མ་ཡིན་དཀྲིགས་ཕྲག་དྲུག་ཅུ་རྩ་བཞི་དང༌། བྱེ་བ་ཕྲག་བརྒྱད་ཅུ་དང༌། ལྷ་དང་མིའི་བུ་མོ་<line/>
མི་འཁྲུགས་བྱེ་བ་ཁྲག་ཁྲིག་བརྒྱ་སྟོང་ཕྲག་བདུན་ཅུ་དང༌། བདུད་དང་བདུད་ཀྱི་འཁོར་དཀྲིགས་ཕྲག་བྱེ་བ་ཁྲག་ཁྲིག་བརྒྱ་སྟོང་ཕྲག་དགུ་བཅུ་རྩ་དགུ་ནས་མི་དང༌། མི་མ་ཡིན་པའི་བར་<line/>
དང༑ བྲམ་ཟེ་དང༌། རྒྱལ་རིགས་དང༌། རྗེའུ་རིགས་དང༌། དམངས་རིགས་དང༌། སྐྱེས་པ་དང༌། བུད་མེད་དང༌། ཁྱེའུ་དང༌། བུ་མོ་གངྒཱའི་ཀླུང་གི་བྱེ་མ་སྙེད་ཀྱི་བར་དག་བླ་ན་མེད་པ་ཡང་<line/>
དག་པར་རྫོགས་པའི་བྱང་ཆུབ་ཏུ་ལུང་བསྟན་པ་ཐོབ་པར་འདོད་པ་དང༌། ཚིགས་སུ་བཅད་པ་རེ་རེས་སོ་སོར་ལུང་བསྟན་པ་ཐོབ་བོ། །མི་དང༌། མི་མ་ཡིན་པ་དང༌། དེ་བཞིན་དུ་ལྷ་དང༌། ཀླུ་<line/>
</page>
<page index="225" id="401B">དང༑ གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མི་འམ་ཅི་དང༌། ལྟོ་འཕྱེ་ཆེན་པོ་དང༌། ཡི་དྭགས་དང༌། ཤ་ཟ་བགྲང་བ་ལས་འདས་པ་སྔོན་བླ་ན་མེད་པ་ཡང་དག་<line/>
པར་རྫོགས་པའི་བྱང་ཆུབ་ཏུ་སེམས་མ་བསྐྱེད་པ་དག་ནི། སེམས་བསྐྱེད་པར་གྱུར་ཏོ། །སེམས་ཅན་བགྲང་བ་ལས་འདས་པ་དག་ནི། ཕྱིར་མི་ལྡོག་པའི་ས་ལ་གནས་པར་གྱུར་ཏོ། །སེམས་<line/>
ཅན་བགྲང་བ་ལས་འདས་པ་དག་ནི། བྱང་ཆུབ་སེམས་དཔའི་ཏིང་ངེ་འཛིན་དང༌། བཟོད་པ་དང༌། གཟུངས་སྣ་ཚོགས་ཐོབ་པར་གྱུར་ཏོ། །སེམས་ཅན་བགྲང་བ་ལས་འདས་པ་དག་ནི། འབྲས་<line/>
བུ་ཐོབ་ནས་འདོད་ཆགས་དང་བྲལ་ཏེ་ཟག་པ་ཟད་པར་གྱུར་ཏོ། །སེམས་ཅན་བགྲང་བ་ལས་འདས་པ་དག་ནི། ཉན་ཐོས་དང༌། རང་སངས་རྒྱས་ཀྱི་ཐེག་པ་ལས་སེམས་བསྐྱེད་ནས་སངས་རྒྱས་<line/>
ཉིད་དུ་ཕྱིར་མི་ལྡོག་པའི་ས་ལ་གནས་པར་གྱུར་ཏེ། དེ་དག་ཐམས་ཅད་ཀྱིས་མགྲིན་གཅིག་ཏུ་འདི་སྐད་ཅེས་གསོལ་ཏོ། །བདག་ཅག་ཐམས་ཅད་སངས་རྒྱས་བཅོམ་ལྡན་འདས་ཀྱིས་བཀའ་<line/>
སྩལ་པ་བཞིན་དུ་དམ་པའི་ཆོས་འདི་ཡོངས་སུ་གཟུང་བར་བགྱིའོ། །གང་དག་ཆོས་ཀྱི་རྣམ་གྲངས་འདི་འཛིན་པ་དང༌། ཡི་གེར་འབྲི་བ་ནས་འཆང་བར་བགྱིད་པའི་བར་གྱི་གང་ཟག་དེ་དག་<line/>
ཀྱང་རིག་པས་ཡོངས་སུ་བསྐྱང་བར་བགྱིའོ། །འདུས་པ་ཆེན་པོ་རིན་པོ་ཆེ་ཏོག་གི་གཟུངས་ལས། ལུང་བསྟན་པའི་ལེའུ་སྟེ་བརྒྱད་པའོ།། །།དེ་ནས་བཅོམ་ལྡན་འདས་དེ་བཞིན་<line/>
</page>
<page index="226" id="402A">༄༅། །གཤེགས་པ་ཤཱཀྱ་ཐུབ་པས་ཡང་འདི་སྐད་ཅེས་བཀའ་སྩལ་ཏོ། །སངས་རྒྱས་བཅོམ་ལྡན་འདས་གང་དག་ཐུགས་བརྩེ་བས་དྲི་བའི་སླད་དུ་སངས་རྒྱས་ཀྱི་ཞིང་<line/>
འདིར་གཤེགས་པ་ཐམས་ཅད་རིགས་ཀྱི་བུ་འདི་དག་གིས་གོས་དང༌། ཟས་དང༌། སྐོམ་དང༌། སྨན་དང༌། ཡོ་བྱད་ཀྱིས་སེམས་ཅན་རྣམས་ཤིན་ཏུ་ཚིམ་པར་བགྱིས་ཏེ་བུད་མེད་ཀྱི་གཟུགས་<line/>
ཀྱིས་སེམས་ཅན་རྣམས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་སྨིན་པར་བགྱི་བ་དང༌། ཅི་ནས་འདི་དག་སེམས་ཅན་ཡོངས་སུ་སྨིན་པར་བགྱི་བའི་སླད་དུ་སེམས་<line/>
བསྐྱེད་མ་ཐག་ཏུ་ཅི་འཚལ་བ་དང༌། གང་གི་སླད་དུ་འཚལ་བ་དང༌། ཇི་ལྟ་བུ་འཚལ་བའི་གོས་དང༌། ཟས་དང༌། སྐོམ་དང༌། སྨན་དང༌། ཡོ་བྱད་རྣམས་སྤྲུལ་པའམ། བཤམ་པ་འབྱོར་<line/>
པར་འགྱུར་བའི་ཡིད་ལ་རེ་བ་ཡོངས་སུ་རྫོགས་པར་འགྱུར་བ་དང༌། ཅི་ནས་སྐྱེས་བུ་དམ་པ་འདི་དག་སྐྱེས་བུ་ཆེན་པོ་མཐུ་འདི་ལྟ་བུ་བགྱིད་པ་དང༌། སེམས་ཅན་རྣམས་ལ་ལོངས་སྤྱོད་<line/>
དང༌། ཡོངས་སུ་སྤྱོད་པས་རིམ་གྲོ་བགྱིད་ནུས་པར་འདི་དག་ལ་དགོངས་སུ་གསོལ། དེ་ནས་སངས་རྒྱས་བཅོམ་ལྡན་འདས་དེ་དག་གིས་ཐུགས་རྗེ་ཆེན་པོ་དང༌། བསོད་ནམས་དང༌།<line/>
ཡེ་ཤེས་དང༌། བསམ་གཏན་གྱིས་བརྒྱན་པའི་རྒྱུ་མཐུན་པ་ཡིད་ལ་མཛད་པས་སྐྱེས་བུ་དམ་པ་དེ་དག་ལ་འདི་སྐད་ཅེས་བཀའ་སྩལ་ཏོ། །ཁྱེད་ཀྱི་བསམ་པ་དང༌། ཡིད་ལ་རེ་བ་ཡོངས་<line/>
</page>
<page index="227" id="402B">སུ་རྫོགས་པར་བྱ་བའི་ཕྱིར་དུས་གསུམ་དུ་གཤེགས་པའི་སངས་རྒྱས་བཅོམ་ལྡན་འདས་ཐམས་ཅད་ཀྱིས་བྱིན་གྱིས་བརླབས་བ། དགེ་བའི་རྩ་བ་ཐམས་ཅད་ཀྱི་རྒྱུ་མཐུན་པའི་གསང་སྔགས་ཀྱི་ཚིག་<line/>
འདི་དག་བྱིན་ནོ། །འདི་ལྟ་སྟེ། ཛྱོ་ཏོ་བ་བ། དྷྲི་ཏི་བ་བ། མུ་ནི་བ་བ། ས་ཏྱ་བ་བ། སཱུ་ནྱ། ཨ་ལངྐར་[?] བ་བ། དྷྱཱ་ན་རས་བ་བ། མ་ཧཱ་ཀཱ་རུ་ཎ་བ་བ། མ་ཧཱ་པྲ་ཏི་བ་བ། ཨ་མོ་ཧ་བ་བ། རུ་ཏི་བ་བ། ཀྵི་ཏི་བ་བ། ས་<line/>
ལི་ལ་བ་བ། ཁ་ག་བ་བ། བ་ཡུ་བ་བ། བརྟ་བ་བ། ཨ་དྷིཥྛཱ་ན་བ་བ། ཨ་མ་བ་བ། ཨ་ཧ་ན་ན་བ་བ། ཏ་ཐཱ་བ་བ། བྷཱུ་ཏ་ཀོ་ཊི་བ་བ། ནི་ར་བྲི་ཏི་བ་བ། ཏྲི་ཡ་ལ་ན་བ་བ། ཏྲཻ་དྷཱ་ཏུ་ཀ་བ་བ། ཏྲི་བི་མོ་ཀྵ་བ་བ། ཏྲི་<line/>
ཤཱུ་ཀླ་བ་བ། རཥྚི་ཨ་དྷིཥྛཱ་ན་བ་བ། བ་བ་བ་བ་བ་བ། ས་མ་ཏྲ་ཡ་ན་ནྱ་ས་མ་ཏཱ། ཊ་ཊ་ཊ་ཊ། ཊ་ཊ་ཊཥྚ། སིདྡྷི་སརྦ་ཀུ་ལ་ཤ་ལ་མུ་ལ། ཨ་དྷིཥྛཱ་ན་ཡ་སྭཱཧཱ། སྐྱེས་བུ་དམ་པ། ཁྱེད་ཀྱིས་ཆོས་ཐམས་ཅད་<line/>
མཉམ་པ་ཉིད་ཀྱི་གསང་སྔགས་ཀྱི་ཚིག་བསམ་པ་ཐམས་ཅད་ཡོངས་སུ་རྫོགས་པར་བྱེད་པ་འདི་དག་སེམས་ཅན་རྣམས་ཀྱི་ལོངས་སྤྱོད་དང༌། ཀུན་སྤྱོད་པ་དང༌། ཡོངས་སུ་སྨིན་པར་བྱ་བ་དང༌། ཁྱེད་ཀྱི་<line/>
བྱང་ཆུབ་ཀྱི་སྤྱོད་པ་ཡོངས་སུ་རྫོགས་པར་བྱ་བའི་ཕྱིར་ཟུངས་ཤིག །ཡང་དེའི་ཚེ་དགེ་སྦྱོང་མེ་ཏོག་དང༌། དཔལ་གྱི་ལྷ་མོ་དང༌། རྩིའི་ལྷ་མོ་གྲུབ་པའི་བློ་གྲོས་དང༌། ལྷ་མོ་ས་འཛིན་ལ་སོགས་ཏེ། བྱང་ཆུབ་<line/>
སེམས་དཔའ་ཁྲི་ཐམས་ཅད་བུད་མེད་ཀྱི་གཟུགས་ཀྱིས་སེམས་ཅན་རྣམས་ཀྱི་ལོངས་སྤྱོད་དང༌། ཀུན་སྤྱོད་པ་དང༌། ཡོངས་སུ་སྨིན་པར་བྱ་བའི་ཕྱིར་བརྩོན་པར་གྱུར་ནས་དེ་དག་ཐམས་ཅད་མགྲིན་<line/>
</page>
<page index="228" id="403A">༄༅། །གཅིག་ཏུ་འདི་སྐད་ཅེས་གསོལ་ཏོ། །བདག་ཅག་གི་ཡིད་ལ་རེ་བ་ཡོངས་སུ་རྫོགས་པར་བགྱི་བའི་སླད་དུ་སངས་རྒྱས་བཅོམ་ལྡན་འདས་འདི་རྣམས་ཀྱིས་གསང་སྔགས་<line/>
ཀྱི་ཚིག་འདི་དག་གསུངས་པས་ན། བྱིན་གྱི་རླབས་འདིས་བདག་ཅག་སེམས་ཅན་ཐམས་ཅད་ལ་རིམ་གྲོ་བགྱིད་ནུས་སོ། །བདག་ཅག་བླ་ན་མེད་པའི་ཡེ་ཤེས་དེ་སྒྲུབ་པར་ནུས་སོ། །བདག་ཅག་<line/>
གིས་སེམས་ཅན་ཐམས་ཅད་ཡོངས་སུ་སྨིན་པར་བགྱི་བའི་སླད་དུ་གསང་སྔགས་ཀྱི་ཚིག་འདི་དག་གཟུང་བར་བགྱི་ཞིང་བརྩོན་པ་དྲག་པོས་སྤྲོ་བར་བགྱིའོ། །ཡང་སེམས་ཅན་ཐམས་ཅད་ལ་<line/>
སྙིང་བརྩེ་བའི་སླད་དུ་ད་དེ་བཞིན་གཤེགས་པ་རྣམས་ཀྱི་སྤྱན་སྔར་རང་གི་དམ་བཅས་པ་ལ་གནས་པར་བགྱིའོ། །ལྷའམ་ཀླུ་ནས་མིའི་བར་གང་ལ་ལ་ཞིག་དེ་བཞིན་གཤེགས་པས་བྱིན་གྱིས་<line/>
བརླབས་པའི་དམ་པའི་ཆོས་ཀྱི་ཚུལ་འདི་མ་མཆིས་པར་བགྱིད་དམ། ཞིག་པར་བགྱིད་དམ། རྣམ་པར་མ་རུངས་པར་བགྱིད་ལ། བདག་ཅག་གིས་དམ་པའི་ཆོས་ཡུན་རིང་དུ་གནས་པར་<line/>
བགྱི་བའི་སླད་དུ་གལ་ཏེ་དེ་མ་བཟློག་གམ། ནན་ཏན་མ་བགྱིས་ན། བདག་ཅག་གིས་དུས་གསུམ་དུ་གཤེགས་པའི་སངས་རྒྱས་བཅོམ་ལྡན་འདས་ཐམས་ཅད་བསླུས་པར་གྱུར་ཅིག །བདག་<line/>
ཅག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་མ་གྱུར་ཅིག །ཀྱེ་གྲོགས་པོ་དག །ལྷ་ནས་མིའི་བར་གང་ལ་ལ་ཞིག་དགེ་སློང་ངམ། དགེ་སློང་<line/>
</page>
<page index="229" id="403B">མའམ༑ དགེ་བསྙེན་ནམ། དགེ་བསྙེན་མ་ལ་འཚེ་ལ། གལ་ཏེ་བདག་ཅག་གིས་དེ་དག་ལ་བཟློག་གམ། བདག་ཅག་གིས་དེ་དག་གི་འཁྲུག་བ་ཞི་བར་བགྱི་བའི་སླད་དུ་ནན་ཏན་མ་བགྱིས་ན།<line/>
བདག་ཅག་གིས་དུས་གསུམ་དུ་གཤེགས་པའི་སངས་རྒྱས་བཅོམ་ལྡན་འདས་དེ་དག་ཐམས་ཅད་བསླུས་པར་གྱུར་ཅིག །བདག་ཅག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་<line/>
རྫོགས་པར་འཚང་རྒྱ་བར་མ་གྱུར་ཅིག །བཅོམ་ལྡན་འདས། བྱང་ཆུབ་དོན་དུ་གཉེར་བའི་རིགས་ཀྱི་བུའམ་རིགས་ཀྱི་བུ་མོ་གང་ལ་ལ་ཞིག་ཞུགས་དང༌། ཆབ་དང༌། དུག་དང༌། མཚོན་དང༌། བྱད་<line/>
དང༌། རིམས་ཞག་གཅིག་པ་དང༌། ཞག་གཉིས་པ་དང༌། ཞག་གསུམ་པ་དང༌། ཞག་བཞི་པས་འཇིགས་པ་ནས་ལྷ་དང༌། ཀླུ་དང༌། གནོད་སྦྱིན་དང༌། ལུས་སྲུལ་པོ་དང༌། རྒྱལ་རིགས་དང༌། བྲམ་<line/>
ཟེའི་རིགས་དང༌། རྗེའུ་རིགས་དང༌། དམངས་རིགས་དང༌། སེངྒེ་དང༌། སྟག་དང༌། ནད་དང༌། བཀྲེས་པ་དང༌། སྐོམ་པ་དང༌། འཚེ་བ་གང་ཡང་རུང་བའི་བར་དག་གིས་འཇིགས་ཤིང་སྐྲག་པར་<line/>
གྱུར་པ་ལས། སངས་རྒྱས་ཐམས་ཅད་ཀྱིས་བྱིན་གྱིས་བརླབས་པ། བསམ་པ་ཐམས་ཅད་ཡོངས་སུ་རྫོགས་པར་བགྱི་བའི་གཟུངས་ཀྱི་གསང་སྔགས་ཀྱི་ཚིག་འདི་དག་དྲན་ན། སྔོན་གྱི་ལས་ཀྱི་སྒྲིབ་<line/>
པ་ནི༑ མ་གཏོགས་ཏེ། བདག་ཅག་གིས་དེ་དག་གནོད་པ་རྣམས་ལས་ཡོངས་སུ་ཐར་[?] པར་མ་བགྱིས་ན། དུས་གསུམ་དུ་གཤེགས་པའི་སངས་རྒྱས་ཐམས་ཅད་བདག་ཅག་གིས་བསླུས་པར་གྱུར་<line/>
</page>
<page index="230" id="404A">༄༅། །ཅིག །བདག་ཅག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་མ་གྱུར་ཅིག །དེའི་ཚེ་གང་དག་སངས་རྒྱས་ཀྱི་ཞིང་འདིར་<line/>
གཏོགས་པའི་སངས་རྒྱས་བཅོམ་ལྡན་འདས་དེ་དག་ཐམས་ཅད་ཀྱིས་དེ་དག་ལ་ལེགས་སོ། །ཞེས་བྱ་བ་བྱིན་ཏེ། སྐྱེས་བུ་དམ་པ། ཁྱེད་ཀྱིས་ལེགས་པར་དམ་བཅས་པ་ལེགས་སོ། །<line/>
ལེགས་སོ། །ཁྱེད་ཀྱིས་སྐྱེས་བུ་དམ་པའི་མཐུ་ཆེན་པོ་འདི་ལྟ་བུ་བྱེད་ནུས་སོ། །དེ་ནས་དེ་བཞིན་གཤེགས་པ་ཤཱཀྱ་ཐུབ་པས་བདུད་སྡིག་ཏོ་ཅན་ལ་འདི་སྐད་ཅེས་བཀའ་སྩལ་ཏོ། །ཐུབ་པ་<line/>
གཤེགས་པ་འདི་དག་ལ་ནི་དད་ཅིང་དགའ་བའི་མཆོག་བསྐྱེད་དེ། །དེ་རིང་གཞན་གྱི་དོན་ཕྱིར་དགའ་བར་མྱུར་དུ་བྱང་ཆུབ་སེམས་གཞེལ་བྱོས། །སྡིག་ཅན་ཁྱོད་ནི་རང་གི་ཡུལ་ནས་རབ་<line/>
ཏུ་གྲོགས་མེད་མཐུ་མེད་ཀྱི། །ཐུབ་པ་ལ་ནི་ཁྱོད་ཀྱིས་བསྡོ་ཞིང་སྙོག་པར་བྱེད་པ་གཏང་བར་བྱོས། །དེ་ནས་བདུད་སྡིག་ཅན་གྱིས་གསོལ་པ། ཁྱོད་ཀྱི་ཚིག་གིས་བྱང་ཆུབ་དྲི་མེད་དད་པའི་<line/>
སེམས་གཅིག་བདག་མི་བསྐྱེད། །ཐུབ་པ་མ་གསུང་བཞུགས་ཤིག་བདག་ལ་རྗེས་སུ་འགྲོ་བ་རྣམས་ཀྱང་མཆིས། །དེ་དག་ལྷན་ཅིག་བདག་གི་ཡུལ་ན་དཔུང་དང་བཞོན་པར་གནས་པར་<line/>
བགྱི༑ ༑ཕུན་སུམ་མཆོག་འཛིན་བདག་མཐུས་ཇི་སྲིད་འཚོ་བ་ཁྱོད་ཀྱི་དབང་མི་མཆི། །འདུས་པ་ཆེན་པོ་རིན་པོ་ཆེ་ཏོག་གི་གཟུངས་ལས། སྙིང་བརྩེ་བའི་ལེའུ་སྟེ་དགུ་བའོ།། །།<line/>
</page>
<page index="231" id="404B">བམ་པོ་བརྒྱད་པ་སྟེ་ཐ་མ། ཡང་དེའི་ཚེ་དེ་བཞིན་གཤེགས་པ་མེ་ཏོག་མནྡཱ་ར་བའི་དྲི་མོས་ཀྱིས་དེ་བཞིན་གཤེགས་པ་ཤཱཀྱ་ཐུབ་པ་ལ་འདི་སྐད་ཅེས་གསུངས་སོ། །ཇི་ལྟར་འདས་པའི་དེ་བཞིན་<line/>
གཤེགས་པ་རྣམས་སངས་རྒྱས་ཀྱི་ཞིང་ཐ་དད་པ་དག་ནས་བྱོན་ཏེ་ཉོན་མོངས་པ་ཅན་སྙིགས་མ་ལྔ་དང་ལྡན་པའི་སངས་རྒྱས་ཀྱི་ཞིང་དུ་འདུས་ནས་དམ་པའི་ཆོས་ཀྱི་ཚུལ་འདི་ནི། ལེགས་པར་བྱིན་<line/>
གྱིས་བརླབས། བདུད་བྱེ་བ་ནི། ཕམ་པར་མཛད། བྱམས་པ་ཆེན་པོ་དང༌། སྙིང་རྗེ་ཆེན་པོའི་སྤྱན་གྱིས་སེམས་ཅན་རྣམས་ལ་ནི། གཟིགས། སྡིག་པའི་ལྟ་བ་ལས་ནི། རབ་ཏུ་ཐར་པར་མཛད།<line/>
ཤེས་རབ་ཀྱི་སྒྲོན་མ་ནི། འབར་བར་མཛད། ཞི་བའི་ལམ་ལ་ནི། བཀོད་དེ། ཆོས་མཉམ་པ་ཉིད་རྡོ་རྗེ་ལྟ་བུ་བརྟེན་པའི་ཆོས་ཀྱི་སྙིང་པོས་ལུས་འཇོམས་པ་ཞེས་བགྱི་བའི་གཟུངས་ཕྱག་རྒྱ་དང༌།<line/>
ཚིག་རབ་ཏུ་དབྱེ་བ་ལ་འཇུག་པ་ལུང་བསྟན་པ་ཆོས་ཀྱི་རྣམ་གྲངས་འདི་ནི། བཤད། ནག་པོའི་ཕྱོགས་ནི། ཕམ་པར་མཛད། ཆོས་ཀྱི་རྒྱལ་མཚན་ནི། བཙུགས་པ་དེ་བཞིན་དུ། ད་ལྟར་ཕྱོགས་<line/>
བཅུ་དག་ན་བཞུགས་ཤིང་གཞེས་པའི་སངས་རྒྱས་བཅོམ་ལྡན་འདས་བདག་ཅག་རྣམས་ཀྱིས་ཀྱང་སེམས་ཅན་ལ་ཐུགས་བརྩེ་བའི་སླད་དུ་ཉོན་མོངས་པ་ཅན་སྙིགས་མ་ལྔ་དང་ལྡན་པའི་སངས་<line/>
རྒྱས་ཀྱི་ཞིང་དུ་འདུ་བ་ཆེན་པོ་མཛད་དེ། ཆོས་ཀྱི་ཚུལ་འདི་ལེགས་པར་བྱིན་གྱིས་བརླབས་པ་ནས་ཆོས་ཀྱི་རྒྱལ་མཚན་བཙུགས་པའི་བར་དུ་མཛད་ན། ཤཱཀྱ་ཐུབ་པ་ཁྱོད་ནི། ཉི་མ་ནུབ་ནས་སངས་<line/>
</page>
<page index="232" id="405A">༄༅། །རྒྱས་ཀྱི་ཞིང་འདིར་སུ་ཞིག་མཆོག་ཏུ་འགྱུར། དམ་པའི་ཆོས་འདི་འཛིན་པར་འགྱུར། དམ་པའི་ཆོས་ཀྱི་ཚུལ་འདི་འབར་བར་བགྱིད་པར་འགྱུར། སེམས་ཅན་རྣམས་<line/>
ཡོངས་སུ་སྨིན་པར་བགྱིད་པར་འགྱུར། འདུས་པ་ཆེན་པོ་འདིར་ཡང་བགྲང་བར་ཆུད་པར་འགྱུར། བདག་གིས་སུའི་ལག་ཏུ་ཆོས་ཀྱི་རྣམ་གྲངས་འདི་ཡོངས་སུ་གཏད་པར་བགྱི། དེ་ནས་བཅོམ་<line/>
ལྡན་འདས་དེ་བཞིན་གཤེགས་པ་ཤཱཀྱ་ཐུབ་པས་དེ་བཞིན་གཤེགས་པ་མེ་ཏོག་མནྡྲཱ་ར་བའི་དྲི་མོས་ལ་འདི་སྐད་ཅེས་གསུངས་སོ། །སངས་རྒྱས་ཀྱི་ཞིང་འདི་ན་གནས་པའི་བྱང་ཆུབ་སེམས་<line/>
དཔའ་བཟོད་པ་ཐོབ་ལ་རྣམས་སམ། བརྒྱ་བྱིན་ནམ། ཚངས་པའམ། འཇིག་རྟེན་སྐྱོང་བའམ། ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མི་<line/>
འམ་ཅི་དང༌། ལྟོ་འཕྱེ་ཆེན་པོའི་དབང་པོའམ། གང་སུའང་རུང་སྟེ། ཆོས་ཀྱི་ཚུལ་འདི་ལ་མངོན་པར་བརྩོན་པ་རྣམས་དང༌། གང་དག་དབུས་ཀྱི་གླིང་བཞི་པོ་འདི་དག་ན་གནས་པ། ཆོས་ཀྱི་<line/>
ཚུལ་འདི་ལ་མངོན་པར་དད་པའི་བརྒྱ་བྱིན་དང༌། ཚངས་པ་དང༌། འཇིག་རྟེན་སྐྱོང་བ་གནས་ལྟོ་འཕྱེ་ཆེན་པོའི་དབང་པོའི་བར་དེ་དག་གི་ལག་ཏུ་གཟུངས་ཀྱི་ཕྱག་རྒྱའི་ཆོས་ཀྱི་རྣམ་གྲངས་འདི་<line/>
ཡོངས་སུ་གཏད་པར་མཛོད་ཅིག །དེ་ནས་དེ་བཞིན་གཤེགས་པ་མེ་ཏོག་མནྡཱ་ར་བའི་དྲི་མོས་ཀྱིས་དབྱངས་ཀྱི་དཀྱིལ་འཁོར་གྱི་ཚིག་བརྗོད་པ་ཐོགས་པ་མེད་པས་སངས་རྒྱས་ཀྱི་ཞིང་མཐའ་<line/>
</page>
<page index="233" id="405B">དག་ཁྱབ་པར་མཛད་ནས་འདི་སྐད་ཅེས་བཀའ་སྩལ་ཏོ། །གྲོགས་པོ་དག །གང་སུ་དག་སངས་རྒྱས་ཀྱི་ཞིང་འདིར་འདུས་པ་ཐམས་ཅད་ཉོན་ཅིག །དེ་བཞིན་གཤེགས་པ་དགྲ་བཅོམ་པ་ཡང་དག་<line/>
པར་རྫོགས་པའི་སངས་རྒྱས་རྣམས་འཇིག་རྟེན་དུ་འབྱུང་བ་ནི། ཤིན་ཏུ་དཀོན་ནོ། །སངས་རྒྱས་བཅོམ་ལྡན་འདས་ཐམས་ཅད་གཅིག་ཏུ་སངས་རྒྱས་ཀྱི་ཞིང་གཅིག་ཏུ་འདུས་པ་འདི་ཤིན་ཏུ་<line/>
དཀོན་ཏེ། ཁྱོད་ལ་ཐུགས་བརྩེ་བ་དང༌། སེམས་ཅན་ཐམས་ཅད་རྗེས་སུ་གཟུང་བ་དང༌། དམ་པའི་ཆོས་ཀྱི་ཚུལ་བྱིན་གྱིས་བརླབ་པ་དང༌། བླ་ན་མེད་པའི་ལམ་ལ་དགོད་པའི་ཕྱིར་སངས་རྒྱས་<line/>
འདི་དག་ཐམས་ཅད་འདུས་ཏེ་དམ་པའི་ཆོས་ཀྱི་ཚུལ་ཡུན་རིང་དུ་གནས་པར་བྱ་བ་དང༌། དཀོན་མཆོག་གསུམ་གྱི་རིགས་རྒྱུན་མི་འཆད་པར་བྱ་བ་དང༌། སེམས་ཅན་ཐམས་ཅད་ཡོངས་སུ་སྨིན་<line/>
པར་བྱ་བ་ནས་འཁོར་བའི་ཕ་རོལ་ཏུ་འགྲོ་བར་བྱ་བའི་བར་གྱི་ཕྱིར་ད་ལྟར་སངས་རྒྱས་བཅོམ་ལྡན་འདས་ཐམས་ཅད་ཀྱིས་དུས་གསུམ་དུ་གཏོགས་པའི་སའི་ཁམས་ཐམས་ཅད་བྱིན་གྱིས་བརླབས་<line/>
སོ༑ ༑ཆུའི་ཁམས་ཐམས་ཅད་དང༌། མེའི་ཁམས་ཐམས་ཅད་དང༌། རླུང་གི་ཁམས་ཐམས་ཅད་དང༌། ནམ་མཁའི་ཁམས་ཐམས་ཅད་བྱིན་གྱིས་བརླབས་སོ། །དེ་ནས་སངས་རྒྱས་བཅོམ་<line/>
ལྡན་འདས་དེ་དག་ཐམས་ཅད་ཀྱིས་གང་དག་སངས་རྒྱས་ཀྱི་ཞིང་འདི་ན་གནས་པའི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་དང༌། བརྒྱ་བྱིན་དང༌། ཚངས་པ་དང༌། འཇིག་རྟེན་<line/>
</page>
<page index="234" id="406A">༄༅། །སྐྱོང་བ་དང༌། ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མིའམ་ཅི་དང༌། ལྟོ་ཕྱེ་ཆེན་པོའི་དབང་པོ་དག་དང༌།<line/>
གང་དག་གཟི་བརྗིད་ཆེ་བ་གཟི་བརྗིད་ཆེ་བའི་སེམས་ཅན་རྣམས་དང༌། གང་དག་ཡང་གླིང་བཞི་པའི་འཇིག་རྟེན་གྱི་ཁམས་ན་གནས་པ་དེ་དག་ཐམས་ཅད་ལ་བོས་ཏེ་འདི་སྐད་ཅེས་<line/>
བཀའ་སྩལ་ཏོ། །ཀྱེ་གྲོགས་པོ་དག །སེམས་ཅན་ཐམས་ཅད་ཡོངས་སུ་སྨིན་པར་བྱ་བའི་ཕྱིར་ཆོས་ཀྱི་ཚུལ་འདི་བྱིན་གྱིས་བརླབས་ཏེ་ཁྱོད་ཀྱི་ལག་ཏུ་ཤིན་ཏུ་གཏད་ཀྱི། ཅི་ནས་འདིར་<line/>
དམ་པའི་ཆོས་འདི་མྱུར་དུ་མི་འཇིག་པ་དང༌། ནུབ་པར་མི་འགྱུར་བ་དེ་ལྟར་ཁྱེད་ཀྱིས་དམ་པའི་ཆོས་འདི་ཡིད་ལ་གྱིས་ཤིག །འབར་བར་གྱིས་ཤིག །རིགས་ཀྱི་བུའམ་རིགས་ཀྱི་བུ་<line/>
མོ་དད་པ་གང་དག་འདུས་པ་ཆེན་པོའི་ཆོས་ཀྱི་རྣམ་གྲངས་འདི་འཛིན་པ་ནས་ཡི་གེར་བྲིས་ཏེ་འཆང་བའི་བར་དུ་བྱེད་པ་དང༌། དགེ་སློང་ངམ། དགེ་སློང་མའམ། དགེ་བསྙེན་ནམ། དགེ་<line/>
བསྙེན་མའམ། དམ་པའི་ཆོས་འཛིན་པའི་གང་ཟག་དེ་དག་ཐམས་ཅད་ཡོངས་སུ་བསྲུང་ཞིང་བསྐྱང་བའི་ཕྱིར་རིགས་ཀྱི་བུ་ཁྱོད་ཀྱི་ལག་ཏུ་གཏད་ཀྱི། ཆོས་སྨྲ་བ་དང༌། ཆོས་ལ་དགའ་<line/>
བ་དང༌། བསམ་གཏན་ལ་མངོན་པར་དགའ་བ་དང༌། ཆོས་ཉན་པ་དང༌། དམ་པའི་ཆོས་འཛིན་པའི་གང་ཟག་རྣམས་ཁྱེད་ཀྱིས་བསྲུང་པར་བྱ་བ་ནས་ཡོངས་སུ་བསྐྱང་བའི་བར་དུ་གྱིས་<line/>
</page>
<page index="235" id="406B">ཤིག །དེ་ཅིའི་ཕྱིར་ཞེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་གང་དག་བྱུང་བར་གྱུར་པའི་དེ་བཞིན་གཤེགས་པ་དེ་དག་ཐམས་ཅད་ཀྱང་ཉོན་མོངས་པ་ཅན་<line/>
སྙིགས་མ་ལྔ་དང་ལྡན་པའི་སངས་རྒྱས་ཀྱི་ཞིང་དུ་འདུས་ནས་ཆོས་ཀྱི་ཚུལ་འདི་བསྲུང་བ་དང༌། མི་ནུབ་པར་བྱ་བ་དང༌། དམ་པའི་ཆོས་འཛིན་པའི་གང་ཟག་ཀུན་ཏུ་བསྲུང་བ་ནས་སེམས་ཅན་<line/>
ཐམས་ཅད་ཡོངས་སུ་སྨིན་པར་བྱ་བའི་བར་གྱི་ཕྱིར་བརྒྱ་བྱིན་དང༌། ཚངས་པ་དང༌། འཇིག་རྟེན་སྐྱོང་བ་ཐམས་ཅད་ཀྱི་ལག་ཏུ་གཏད་དོ། །དེ་བཞིན་དུ་མ་འོངས་པའི་དུས་ན་ཕྱོགས་བཅུར་སངས་<line/>
རྒྱས་བཅོམ་ལྡན་འདས་འབྱུང་བ་དེ་དག་ཐམས་ཅད་ཀྱང་ཉོན་མོངས་པ་ཅན་སྙིགས་མ་ལྔ་དང་ལྡན་པའི་སངས་རྒྱས་ཀྱི་ཞིང་དུ་སྐད་ཅིག་གིས་འདུས་ཏེ་སེམས་ཅན་ལ་ཕན་པའི་ཕྱིར་གཟུངས་<line/>
ཀྱི་གསང་སྔགས་ཀྱི་ཚིག་འདི་དག་ཀྱང་འཆད་པར་གྱུར། ཆོས་ཀྱི་ཚུལ་འདིའང་བྱིན་གྱིས་བརླབ་པར་འགྱུར་ཞིང༌། ཆོས་ཀྱི་ཚུལ་འདི་བསྲུང་བ་དང༌། ཡོངས་སུ་བསྐྱང་བའི་ཕྱིར་བརྒྱ་བྱིན་དང༌།<line/>
ཚངས་པ་དང༌། འཇིག་རྟེན་སྐྱོང་བ་ཐམས་ཅད་ཀྱི་ལག་ཏུ་གཏད་པར་འགྱུར་རོ། །དེ་བཞིན་དུ་དེད་ཀྱིས་ཀྱང་ད་ལྟར་ཀུན་ཏུ་བསྲུང་བ་དང༌། སེམས་ཅན་ཡོངས་སུ་སྨིན་པར་བྱ་བའི་ཕྱིར་སངས་རྒྱས་ཀྱི་<line/>
ཞིང་འདི་ན་གནས་པ་རྣམས་དང༌། གླིང་བཞི་པ་འདི་ན་གནས་པའི་བརྒྱ་བྱིན་དང༌། ཚངས་པ་དང༌། འཇིག་རྟེན་སྐྱོང་བ་དང༌། ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌།<line/>
</page>
<page index="236" id="407A">༄༅། །ནམ་མཁའ་ལྡིང་དང༌། མིའམ་ཅི་དང༌། ལྟོ་འཕྱེ་ཆེན་པོའི་དབང་པོ་རྣམས་ཀྱི་ལག་ཏུ་འདི་ཤིན་ཏུ་གཏད་ཀྱི། ཅི་ནས་མྱུར་དུ་མི་འཇིག་ཅིང་ནུབ་པར་མི་འགྱུར་བ་དེ་<line/>
ལྟར་ཁྱེད་ཀྱིས་དམ་པའི་ཆོས་ཀྱི་ཚུལ་འདི་ཡིད་ལ་གྱིས་ཤིག །རབ་ཏུ་འབར་བར་གྱིས་ཤིག །སྲུང་བར་གྱིས་ཤིག །རིགས་ཀྱི་བུའམ་རིགས་ཀྱི་བུ་མོ་དད་པ་གང་དག་དང༌། དམ་པའི་ཆོས་<line/>
འཛིན་པའི་གང་ཟག་དགེ་སློང་དང༌། དགེ་སློང་མ་དང༌། དགེ་བསྙེན་དང༌། དགེ་བསྙེན་མ་རྣམས་གང་འདུས་པ་ཆེན་པོའི་ཆོས་ཀྱི་རྣམ་གྲངས་འདི་འཛིན་པ་ནས་གླེགས་བམ་ལ་བྲིས་ཏེ་<line/>
འཆང་བར་བྱེད་པའི་བར་དང༌། ཆོས་སྨྲ་བ་དང༌། ཆོས་ཉན་པ་དང༌། བསམ་གཏན་ལ་མངོན་པར་བརྩོན་པ་རྣམས་དང༌། དམ་པའི་ཆོས་འཛིན་པ་དེ་དག་ལ་ཁྱེད་ཀྱིས་བསྲུང་བར་བྱའོ། །<line/>
རི་མོར་བྱའོ། །མཆོད་པར་བྱའོ། །དེ་ཅིའི་ཕྱིར་ཞེ་ན། ཆོས་ཀྱི་རྣམ་གྲངས་འདི་སངས་རྒྱས་ཐམས་ཅད་ཀྱིས་བྱིན་གྱིས་བརླབས་པ་སྟེ། གྲོང་ངམ། གྲོང་ཁྱེར་རམ། གྲོང་རྡལ་ལམ། ལྗོངས་<line/>
སམ༑ རི་བྲག་གམ། ཕོ་བྲང་འཁོར་དང༌། དགོན་པའི་གནས་ནས་དམངས་ཀྱི་ཁྱིམ་གྱི་བར་དུ་གང་ན་ཆོས་ཀྱི་རྣམ་གྲངས་འདི་རབ་ཏུ་སྤྱོད་དེ་འཆད་དམ། ལུང་འབོག་གམ། ཀུན་ཆུབ་པར་<line/>
བྱེད་དམ། ཐ་ན་གླེགས་བམ་ལ་བྲིས་ཏེ་འཆང་ན། ཆོས་ཀྱི་བཅུད་དེས་སའི་བཅུད་དང༌། སེམས་ཅན་གྱི་མདངས་འཕེལ་བར་འགྱུར་ཏེ། ཁྱེད་དེས་མདངས་དང་ལྡན་ཞིང༌། གཟི་བརྗིད་<line/>
</page>
<page index="237" id="407B">དང༌། སྟོབས་དང༌། བརྩོན་འགྲུས་དང༌། ཕ་རོལ་གནོན་པ་དང་ལྡན་པར་འགྱུར། །ཁྱོད་ཀྱི་གཡོག་འཁོར་དང༌། གཞལ་མེད་ཁང་ཡང་འཕེལ་བར་འགྱུར། མིའི་རྒྱལ་པོ་རྣམས་ཀྱང་སྲུང་བར་<line/>
འགྱུར་ཏེ། དེ་དག་གིས་རྒྱལ་སྲིད་དང༌། དབང་ཕྱུག་ཀྱང་འཕེལ་བར་འགྱུར་ཏེ། དེ་དག་གི་ཡུལ་འཁོར་ཐམས་ཅད་ཀྱང་སྲུང་བར་འགྱུར་རོ། །ཛམྦུའི་གླིང་གི་རྒྱལ་པོ་རྣམས་ཀྱང་མངོན་པར་ཆོས་ཀྱི་<line/>
བཅུད་དེས་ཚིམ་ནས་གཅིག་ལ་གཅིག་ཕན་པའི་སེམས་དང་ལྡན་པར་འགྱུར་རོ། །རྒྱལ་པོ་དེ་དག་ལས་ཀྱི་རྣམ་པར་སྨིན་པ་ལའང་མངོན་པར་ཡིད་ཆེས་པར་འགྱུར། དགེ་བའི་སེམས་སུ་འགྱུར།<line/>
སེར་སྣ་མེད་པའི་སེམས་དང༌། ཕན་པའི་དངོས་པོའི་སེམས་དང༌། སེམས་ཅན་ཐམས་ཅད་ལ་སྙིང་རྗེ་བའི་སེམས་ནས་ཡང་དག་པའི་ལྟ་བའི་བར་དུ་འགྱུར་རོ། །སོ་སོ་བདག་གི་ཡུལ་ལའང་<line/>
མངོན་པར་དགའ་བར་འགྱུར་རོ། །ཛམྦུའི་གླིང་འདིའང་སྐྱེ་བོ་རིགས་པས་གང་བར་འགྱུར། ཤིན་ཏུ་ལོ་ལེགས་པ་དང༌། ཤིན་ཏུ་ཉམས་དགའ་བར་འགྱུར། མིའི་སྐྱེ་བོ་མང་པོས་གང་ཞིང་<line/>
སའང་མདངས་དང་ལྡན་པར་འགྱུར། འབྲས་བུ་ཤིན་ཏུ་མདོག་བཟང་བ་དང༌། ཤིན་ཏུ་ཞིམ་པ་དང༌། ལོ་མའི་སྨན་དང༌། ལོ་ཏོག་གེ་སྨན་དང༌། ནོར་དང༌། འབྲུ་རྣམས་ཤིན་ཏུ་འབྱོར་པ་དང༌།<line/>
ནད་མེད་པ་དང༌། བདེ་བ་ལ་རེག་པར་གནས་པ་བསྐྱེད་པར་འགྱུར་རོ། །འཐབ་པ་དང༌། རྩོད་པ་དང༌། མུ་གེ་དང༌། ནད་དང༌། ཕ་རོལ་གྱི་དམག་ཚོགས་དང༌། དུག་དང༌། ཤ་སྦྲང་དང༌། སྦྲང་བུ་དང༌།<line/>
</page>
<page index="238" id="408A">༄༅། །ཕྱེ་མ་ལེབ་དང༌། སྦྲུལ་གདུག་པ་དང༌། གནོད་སྦྱིན་དང༌། སྲིན་པོ་མ་རུངས་པ་དང༌། རི་དྭགས་དང༌། བྱ་དང༌། སྤྱང་ཀི་དང༌། དུས་མ་ཡིན་པའི་རླུང་དང༌། ཆར་<line/>
རྣམས་རབ་ཏུ་ཞི་བར་འགྱུར། སྐར་མ་དང༌། ཉིན་མོ་དང༌། མཚན་མོ་དང༌། ཟླ་བ་དང༌། ཟླ་བ་ཕྱེད་པ་དང༌། ལོ་དང༌། དུས་རྣམས་ཀྱང་ལེགས་པར་འབྱུང་བར་འགྱུར། སེམས་<line/>
ཅན་རྣམས་ཀྱང་ཕལ་ཆེར་དགེ་བ་བཅུའི་ལས་ཀྱི་ལམ་ལ་སྤྱོད་པར་འགྱུར། འདི་ནས་ཤིན་འཕོས་ནས་ཀྱང་བདེ་འགྲོ་མཐོ་རིས་ཀྱི་འཇིག་རྟེན་དུ་ལྷ་རྣམས་ཀྱི་ནང་དུ་སྐྱེ་བར་འགྱུར་ཏེ། དེ་<line/>
དག་ཀྱང་ཁྱེད་ཀྱི་གཡོག་ཏུ་འགྱུར་རོ། །དེ་ལྟར་གཟུངས་ཀྱི་ཕྱག་རྒྱའི་ཆོས་ཀྱི་རྣམ་གྲངས་འདིའི་ཡོན་ཏན་མང་ཞིང་ཕན་ཡོན་ཆེ་སྟེ། སེམས་ཅན་རྣམས་འཁོར་བའི་ཕ་རོལ་ཏུ་འགྲོ་བར་<line/>
བྱ་བའི་ཕྱིར་སངས་རྒྱས་ཐམས་ཅད་ཀྱིས་འདུས་པ་ཆེན་པོས་བྱིན་གྱིས་བརླབས་ཏེ། གྲགས་པ་འཕེལ་ཞིང་ཡོངས་སུ་རྫོགས་པར་འགྱུར། བུད་མེད་ཀྱི་དངོས་པོ་སྐྱེས་ནས་མྱོང་བར་<line/>
འགྱུར་བ་དང༌། ལན་གྲངས་གཞན་ལ་མྱོང་བར་འགྱུར་བ་མ་ལུས་པར་ཡོངས་སུ་ཟད་པར་འགྱུར་རོ། །མདོར་ན་ཚེ་འདི་ལ་བུད་མེད་ཀྱི་དངོས་པོ་མྱོང་བར་འགྱུར་བར་འཕངས་པ་ཐམས་<line/>
ཅད་བྱང་བར་འགྱུར་ཏེ། མཚམས་མེད་པ་བྱེད་པ་དང༌། དམ་པའི་ཆོས་སྤོང་བ་དང༌། འཕགས་པ་ལ་སྐུར་པ་འདེབས་པ་མ་གཏོགས་པར་གང་གཞན་ལུས་དང༌། ངག་དང༌། ཡིད་ཀྱི་<line/>
</page>
<page index="239" id="408B">འབྲས་བུ་རྣམ་པར་སྨིན་པའི་གནས་ངན་ལེན་དེ་ཐམས་ཅད་ཡོངས་སུ་བྱང་བར་འགྱུར་རོ། །གང་ཆོས་ཀྱི་རྣམ་གྲངས་འདི་ཐ་ན་གླེགས་བམ་ལ་བྲིས་ཏེ་འཆང་ནའང་འདུས་པ་ཆེན་པོ་སངས་རྒྱས་<line/>
ཐམས་ཅད་ཀྱིས་བྱིན་གྱིས་བརླབས་པའི་གཟུངས་ཀྱི་ཆོས་ཀྱི་རྣམ་གྲངས་འདིའི་མཐུས་དེའི་ལས་དང༌། ཉོན་མོངས་པའི་སྒྲིབ་པ་རི་རབ་ཙམ་ཡང་བྱང་བར་འགྱུར། དགེ་བའི་རྩ་བ་ཐམས་ཅད་<line/>
ལ་དམིགས་པ་འཕེལ་ཞིང་ཡོངས་སུ་རྫོགས་པར་འགྱུར། ཡན་ལག་ཐམས་ཅད་ཡོངས་སུ་རྫོགས་པ་དང༌། བསམ་པ་ཐམས་ཅད་ཕུན་སུམ་ཚོགས་པ་དང༌། ལུས་དང༌། ངག་དང༌། ཡིད་ཀྱི་<line/>
ལེགས་པར་སྤྱོད་པ་ཐམས་ཅད་འཕེལ་བར་འགྱུར། ལྟ་བ་ངན་པ་ཐམས་ཅད་སྤོང་བ་དང༌། དགྲ་ཐམས་ཅད་ཆོས་དང་མཐུན་པར་ཚར་གཅོད་པ་དང༌། ཞི་ཞིང་ཕྲ་བའི་ལས་ཐམས་ཅད་ལ་འཇུག་<line/>
པར་འགྱུར་རོ། །ཡུལ་གང་དུ་གཟུངས་ཀྱི་ཆོས་ཀྱི་རྣམ་གྲངས་འདི་སྤྱོད་པར་འགྱུར་བ་དེར་སངས་རྒྱས་ཐམས་ཅད་ཀྱིས་བྱིན་གྱིས་བརླབས་པ་འདུས་པ་ཆེན་པོའི་གཟུངས་ཀྱི་ཆོས་ཀྱི་རྣམ་གྲངས་<line/>
འདིའི་མཐུས་ས་ཕྱོགས་དེ་ཤིན་ཏུ་སྣུམ་པར་འགྱུར། འབྲས་བུ་མདངས་དང་ལྡན་པ་དང༌། ཤིན་ཏུ་ཞིམ་པ་དང༌། རོ་དང་ལྡན་པར་འགྱུར། ཁ་བ་དང༌། ཚ་བ་དང༌། རྩུབ་པ་དང༌། རོ་མེད་པ་<line/>
སྤོང་བར་འགྱུར། མེ་ཏོག་དང༌། འབྲས་བུ་ཤིན་ཏུ་འབྱོར་པ་དང༌། ནོར་དང༌། འབྲུ་དང༌། བང་བ་དང༌། མཛོད་དང༌། རྫ་ཕྲུ་དང༌། བྱ་སྐྱོགས་རྣམས་རྣམ་པར་འཕེལ་བར་འགྱུར། གོས་<line/>
</page>
<page index="240" id="409A">༄༅། །དང༌། ཟས་དང༌། སྐོམ་དང༌། སྨན་དང༌། ཡོ་བྱད་རྣམས་ཤིན་ཏུ་མཆོག་ཏུ་འགྱུར་ཏེ། དེ་ན་སེམས་ཅན་གང་དག་ཟས་དང༌། སྐོམ་གྱིས་འཚོ་བ་དེ་དག་ནི།<line/>
ཤིན་ཏུ་ནད་མེད་པ་དང༌། ནོར་དང་ལྡན་པ་དང༌། ཁ་དོག་དང༌། ལྡན་པ་དང༌། སྟོབས་དང་ལྡན་པ་དང༌། དྲན་པ་དང་ལྡན་པ་དང༌། ཆོས་འདོད་པ་དང༌། དགེ་བ་ཚོལ་བ་ལ་མངོན་པར་བརྩོན་<line/>
པ་དང༌། སྡིག་པའི་ལྟ་བ་ཡོངས་སུ་སྤོང་བར་འགྱུར་ཏེ། དེ་དག་འདི་ནས་ཤི་འཕོས་ནས་ཁྱེད་དང་སྐལ་བ་མཉམ་པར་སྐྱེ་བར་འགྱུར་ཏེ། དེ་དག་ཁྱེད་གཡོག་འཕེལ་ནས་སྟོབས་དང་<line/>
ལྡན་ཞིང་ཐོགས་པ་མེད་པའི་ཚོགས་སུ་འགྱུར་གྱི། ཆོས་ཀྱི་སྟོབས་ཀྱིས་རིགས་བཞིའི་སྐྱེ་བོའི་ཚོགས་ཡོངས་སུ་བསྐྱང་བར་གྱིས་ཤིག །སེམས་ཅན་རྣམས་ཆོས་ཀྱི་དོན་ལ་ཚུད་<line/>
ཅིག །དེ་ལྟར་ན་ཁྱོད་ཀྱིས་དུས་གསུམ་དུ་གཤེགས་པའི་སངས་རྒྱས་བཅོམ་ལྡན་འདས་ཐམས་ཅད་ལ་མཆོད་པ་བྱས་པར་འགྱུར་རོ། །དེ་ནས་དེ་བཞིན་གཤེགས་པ་མེ་ཏོག་མནྡཱ་<line/>
ར་བའི་དྲི་མོས་ཀྱིས་འདུས་པ་ཆེན་པོའི་མདོའི་ཆོས་ཀྱི་ཚུལ་འདི་གཟུང་བ་དང༌། བཤད་པ་དང༌། བསྲུང་བའི་ཕྱིར་སངས་རྒྱས་ཀྱི་ཡུལ་གྱི་ཡེ་ཤེས་ཀྱི་སྒྲ་དབྱངས་རྣམ་པར་དག་<line/>
པས་དོན་དང༌། ཚིག་བརྗོད་པའི་ཚུལ་གྱིས་སངས་རྒྱས་ཀྱི་ཞིང་མ་ལུས་པ་འདི་ཀུན་བཀང་ནས་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་དང༌། བརྒྱ་བྱིན་གྱི་དབང་པོ་<line/>
</page>
<page index="241" id="409B">ནས་ཚངས་པའི་དབང་པོ་དང༌། ལྟོ་འཕྱེ་ཆེན་པོ་ཐམས་ཅད་ཀྱི་བར་དུ་གང་དག་སངས་རྒྱས་ཀྱི་ཞིང་འདི་ན་གནས་པ་ཕལ་ཆེར་གླིང་བཞི་པ་འདི་ན་གནས་པ་རྣམས་ལ་སངས་རྒྱས་བཅོམ་ལྡན་<line/>
འདས་ཀྱི་བཀས་སྤྲོ་བ་མཛད་དོ། །ཡང་དེའི་ཚེ་བྱང་ཆུབ་སེམས་དཔའ་སེམས་དཔའ་ཆེན་པོ་བྱམས་པ་ལ་སོགས་པ་གང་དག་བཟོད་པ་ཐོབ་པ་བྱེ་བ་སྟོང་ཕྲག་དགུ་བཅུ་རྩ་བདུན་སངས་རྒྱས་<line/>
ཀྱི་ཞིང་འདི་ན་གནས་པ་འདི་དག་ཐམས་ཅད་ཀྱིས་མགྲིན་གཅིག་ཏུ་འདི་སྐད་ཅེས་གསོལ་ཏོ། །སངས་རྒྱས་བཅོམ་ལྡན་འདས། བདག་ཅག་གིས་ཀྱང་དུས་གསུམ་དུ་གཤེགས་པ་ཐམས་<line/>
ཅད་ལ་མཆོད་པའི་སླད་དུ་ཆོས་ཀྱི་རྣམ་གྲངས་འདི་རིགས་པས་སྟོན་པར་བཀུར་ཞིང་གུས་པ་ཆེན་པོས་གཟུང་བར་བགྱིའོ། །སྙིང་རྗེས་སེམས་ཅན་ཡོངས་སུ་སྨིན་པར་བགྱི་བ་ནས་བླ་ན་མེད་<line/>
པའི་ལམ་གྱི་བར་ལ་དགོད་པའི་སླད་དུ་བདག་ཅག་གིས་ཆོས་ཀྱི་རྣམ་གྲངས་འདི་གྲོང་དང༌། གྲོང་ཁྱེར་དང༌། གྲོང་རྡལ་དང༌། ལྗོངས་དང༌། ཡུལ་འཁོར་དང༌། ཕོ་བྲང་འཁོར་དང༌། དགོན་<line/>
པའི་གནས་རྣམས་སུ་རྒྱས་པར་བསྟན་པར་བགྱིའོ། །དམ་པའི་ཆོས་ཡུན་རིང་དུ་གནས་བར་བགྱི་བའི་སླད་དུ་སེམས་ཅན་རྣམས་ཀྱང་ཡོངས་སུ་སྨིན་པར་བགྱིའོ། །ཡང་དེའི་ཚེ་སངས་རྒྱས་<line/>
ཀྱི་ཞིང་འདིར་གཏོགས་པའི་སངས་རྒྱས་བཅོམ་ལྡན་འདས་དེ་དག་ཐམས་ཅད་ཀྱིས་ལེགས་སོ། །ཞེས་བྱ་བ་བྱིན་ཏེ། སྐྱེས་བུ་དམ་པ་དག །ལེགས་སོ། །ལེགས་སོ། །ཁྱོད་ཀྱིས་དེ་བཞིན་དུ་<line/>
</page>
<page index="242" id="410A">༄༅། །གྱིས་ཤིག །དེ་ནས་བརྒྱ་བྱིན་དང༌། ཚངས་པ་ནས་ལྟོ་འཕྱེ་ཆེན་པོའི་དབང་པོའི་བར་ཐམས་ཅད་དང༌། གང་དག་གཞན་ཡང་སངས་རྒྱས་ཀྱི་ཞིང་འདིར་འདུས་པ།<line/>
སེམས་ཅན་གཟི་བརྗིད་ཆེ་བ། གཟི་བརྗིད་ཆེ་བ་བྱེ་བ་ཁྲག་ཁྲིག་ཕྲག་དྲུག་ཅུ་རྩ་བཞི་དེ་དག་ཐམས་ཅད་ཀྱིས་མགྲིན་གཅིག་ཏུ་འདི་སྐད་ཅེས་གསོལ་ཏོ། །བདག་ཅག་གིས་ཀྱང་དམ་པའི་<line/>
ཆོས་ཡུན་རིང་དུ་གནས་པར་བགྱི་བའི་སླད་དུ་འདུས་པ་ཆེན་པོའི་ཆོས་ཀྱི་རྣམ་གྲངས་འདི་གཟུང་བར་བགྱི་བ་ནས་རྒྱས་པར་རབ་ཏུ་བཤད་པའི་བར་དུ་བགྱིའོ། །ཡང་དག་པར་བསྟན་པར་<line/>
བགྱིའོ། །སེམས་ཅན་རྣམས་ཡོངས་སུ་སྨིན་པར་བགྱིའོ། །ཆོས་འཚལ་བ་དང༌། ཆོས་ཉན་པའི་གང་ཟག་རྣམས་ཀྱང་བསྲུང་བར་བགྱིའོ། །ཡོངས་སུ་བསྐྱང་བར་བགྱིའོ། །གང་དུ་ཆོས་ཀྱི་<line/>
རྣམ་གྲངས་འདི་སྤྱོད་པར་འགྱུར་བ་དེར་སངས་རྒྱས་བཅོམ་ལྡན་འདས་ཐམས་ཅད་ཀྱི་བཀས་བདག་ཅག་གིས་ཀྱང་འཐབ་པ་དང༌། རྩོད་པ་དང༌། འཐབ་མོ་དང༌། འགྱེད་པ་དང༌། མུ་གེ་དང༌།<line/>
ཕ་རོལ་གྱི་དམག་ཚོགས་དང༌། དུས་མ་ཡིན་པའི་རླུང་དང༌། ཆར་པ་དང༌། གྲང་བ་དང༌། ཚ་བ་དང༌། གདུག་པ་དང༌། རྩུབ་པ་དང༌། རོ་མ་མཆིས་པ་དང༌། སྲ་བ་དང༌། ཁ་བ་དང༌། ཚ་བའི་<line/>
དངོས་པོ་རྣམས་རབ་ཏུ་ཞི་བར་བགྱིའོ། །བདེ་བ་དང༌། ཉམས་དགའ་བ་དང༌། ལོ་ལེགས་པ་དང༌། འདུམ་པ་བསྒྲུབ་པར་བགྱིའོ། །ཆོས་ཀྱི་ཚུལ་ཡུན་རིང་དུ་གནས་པར་བགྱི་བའི་སླད་དུ་<line/>
</page>
<page index="243" id="410B">ནན་ཏན་ཆེར་བགྱིའོ། །ཆོས་ཉན་པའི་རྒྱལ་པོ་དེ་དག་ཀྱང་ཤིན་ཏུ་ཡོངས་སུ་བསྐྱང་བར་བགྱིའོ། །བསམ་གཏན་ལ་མངོན་པར་དགའ་བའི་སེམས་ཅན་རྣམས་ཀྱང་བསྲུང་བར་བགྱིའོ། །དེ་ནས་<line/>
སངས་རྒྱས་བཅོམ་ལྡན་འདས་དེ་དག་ཐམས་ཅད་ཀྱིས་ལེགས་སོ། །ཞེས་བྱ་བ་བྱིན་ཏེ། བཞིན་བཟང་དག །ལེགས་སོ། །ལེགས་སོ། །ཁྱེད་ཀྱིས་དེ་བཞིན་དུ་གྱིས་ཤིག །བདག་དང༌། གཞན་དང༌།<line/>
གཉི་གའི་ཕྱིར་ནན་ཏན་གྱིས་ཤིག །དེ་ལྟར་ན་ཁྱེད་ཀྱིས་དུས་གསུམ་དུ་གཤེགས་པའི་སངས་རྒྱས་བཅོམ་ལྡན་འདས་ཐམས་ཅད་ལ་མཆོད་པ་བྱས་པར་འགྱུར་རོ། །འདི་ལྟར་ཁྱེད་ཀྱིས་<line/>
སེམས་ཅན་ཡོངས་སུ་སྨིན་པར་བྱ་བ་དང༌། དམ་པའི་ཆོས་ཀྱི་ཚུལ་འབར་བར་བྱ་བ་དང༌། དམ་པའི་ཆོས་ཡུན་རིང་དུ་གནས་པར་བྱ་བའི་ཕྱིར་བརྩོན་ན། ཁྱེད་རིང་པོར་མི་ཐོགས་པར་མྱུར་དུ་བླ་<line/>
ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་འགྱུར་རོ། །དེ་ནས་དབུས་ཀྱི་གླིང་བཞི་པ་འདི་ན་གནས་པའི་བརྒྱ་བྱིན་དང༌། ཚངས་པ་དང༌། འཇིག་རྟེན་སྐྱོང་བ་<line/>
དང༌། ལྷའི་དབང་པོ་ནས་ལྟོ་འཕྱེ་ཆེན་པོའི་དབང་པོའི་བར་དང༌། གང་དག་ཡང་སེམས་ཅན་གཟི་བརྗིད་ཆེ་བ། གཟི་བརྗིད་ཆེ་བ་དེ་དག་ཐམས་ཅད་སྟན་ལས་ལངས་ཏེ་ཐལ་མོ་སྦྱར་ནས་འདུས་ཏེ་<line/>
འདི་སྐད་ཅེས་གསོལ་ཏོ། །སངས་རྒྱས་བཅོམ་ལྡན་འདས་ཐམས་ཅད་ཀྱི་བཀས་བདག་ཅག་གིས་ཀྱང་ཆོས་ཀྱི་ཚུལ་འདི་བསྟན་པར་བགྱི། བསྲུང་བར་བགྱི། ཡོངས་སུ་བསྐྱང་བར་བགྱིའོ། །འདུས་པ་<line/>
</page>
<page index="244" id="411A">༄༅། །ཆེན་པོ་སངས་རྒྱས་ཐམས་ཅད་ཀྱིས་བྱིན་གྱིས་བརླབས་པའི་གཟུངས་ཀྱི་ཕྱག་རྒྱའི་ཆོས་ཀྱི་རྣམ་གྲངས་འདིའང་རིགས་པས་བླང་བར་བགྱི་བ་ནས་གྲོང་དང༌། གྲོང་ཁྱེར་<line/>
དང༌། གྲོང་རྡལ་དང༌། ལྗོངས་དང༌། ཡུལ་དང༌། ཕོ་བྲང་འཁོར་དང༌། དགོན་པའི་གནས་རྣམས་སུ་རྒྱས་པར་བཤད་པར་བགྱིའོ། །དམ་པའི་ཆོས་འཛིན་པའི་གང་ཟག་རྣམས་ཀྱང་བསྲུང་<line/>
བར་བགྱིའོ། །ཡོངས་སུ་བསྐྱང་བར་བགྱིའོ། །གང་དག་ཡང་ཆོས་སྲུང་བར་གནས་པའམ། ཆོས་སྨྲ་བའམ། ཆོས་ཉན་པའི་དགེ་སློང་དང༌། དགེ་སློང་མ་དང༌། དགེ་བསྙེན་དང༌། དགེ་བསྙེན་<line/>
མ་དང༌། དད་པའི་རིགས་ཀྱི་བུའམ་རིགས་ཀྱི་བུ་མོ་རྣམས་ཆོས་ཀྱི་རྣམ་གྲངས་འདི་འཛིན་པ་ནས་གླེགས་བམ་ལ་བྲིས་ཏེ་འཆང་བའི་བར་དུ་བགྱིད་པ་དང༌། བསམ་གཏན་ལ་བརྩོན་པ་དེ་<line/>
དག་བདག་ཅག་གིས་བསྲུང་བར་བགྱི། ཡོངས་སུ་བསྐྱང་བར་བགྱི། བསྟི་སྟང་དུ་བགྱི། བླ་མར་བགྱི། རི་མོར་བགྱི། མཆོད་པར་བགྱི། གོས་དང༌། གདུགས་དང༌། བ་དན་དང༌། རྒྱལ་<line/>
མཚན་དང༌། བྱུག་པ་ནས་སྨན་དང༌། ཡོ་བྱད་ཐམས་ཅད་ཀྱི་བར་གྱིས་བསྟི་སྟང་དུ་བགྱིའོ། །ཆོས་ཀྱི་རྣམ་གྲངས་འདི་འཆད་པའམ། ཀློག་པའམ། སྟོན་པའི་དྲུང་དུ་བདག་ཅག་ཉིད་མཉན་<line/>
པའི་སླད་དུ་ཉེ་བར་མཆི་བར་བགྱིའོ། །བདག་ཅག་གིས་ཆོས་ཀྱི་རྣམ་གྲངས་འདི་ལ་སྟོན་པར་འདུ་ཤེས་པས་གདུགས་དང༌། རྒྱལ་མཚན་དང༌། བ་དང་གྱིས་བསྟི་སྟང་དུ་བགྱི། བླ་མར་<line/>
</page>
<page index="245" id="411B">བགྱི༑ རི་མོར་བགྱི། མཆོད་པར་བགྱིའོ། །དེ་ཅིའི་སླད་དུ་ཞེ་ན། སངས་རྒྱས་ཐམས་ཅད་ཀྱིས་བྱིན་གྱིས་བརླབས་པའི་གཟུངས་ཀྱི་ཕྱག་རྒྱའི་ཆོས་ཀྱི་རྣམ་གྲངས་འདི་འཆད་པའི་ཚེ་ཆོས་ཀྱི་<line/>
བཅུད་ཀྱིས་བདག་ཅག་མདངས་དང་ལྡན་པར་འགྱུར། སྟོབས་དང་ལྡན། བརྩོན་འགྲུས་དང་ལྡན། མཐུ་དང་ལྡན། དྲན་པ་དང་ལྡན། ཡེ་ཤེས་དང་ལྡན། ཕྱོགས་དང་གཡོག་ཏུ་ལྡན་ཞིང༌། ཆོས་<line/>
དང་མཐུ་ཐོགས་པ་མ་མཆིས་པར་འགྱུར་རོ། །དེ་ལྟར་བདག་ཅག་གིས་ཡུལ་ཐམས་ཅད་དུ་འཐབ་པ་དང༌། རྩོད་པ་དང༌། འཐབ་མོ་དང༌། འགྱེད་པ་དང༌། མུ་གེ་དང༌། ནད་དང༌། ཕ་རོལ་གྱི་<line/>
དམག་ཚོགས་དང༌། དུས་མ་ལགས་པའི་རླུང་དང༌། ཆར་དང༌། གྲང་བ་དང༌། ཚ་བ་དང༌། ཆར་མི་འབབ་པ་དང༌། རྨི་ལམ་ངན་པ་དང༌། ལྟས་ངན་པ་དང༌། སྡང་བ་དང༌། རྩུབ་པ་དང༌། བརླང་<line/>
བ་དང༌། ཁ་བ་དང༌། ཚ་བ་དང༌། རོ་མ་མཆིས་པ་དང༌། མི་དགེ་བའི་ཕྱོགས་བགྱིད་པའི་དངོས་པོ་རྣམས་རབ་ཏུ་ཞི་བར་བགྱིའོ། །ཤིན་ཏུ་བདེ་བ་དང༌། ལོ་ལེགས་པ་དང༌། ཉམས་དགའ་<line/>
བ་དང༌། ནད་མ་མཆིས་པ་དང༌། འདུམ་པ་བསྒྲུབ་པར་བགྱིའོ། །རླུང་དང༌། ཆར་དང༌། གྲང་བ་དང༌། ཚ་བ་རྣམས་དུས་གསུམ་དུ་འབྱུང་བར་བགྱིའོ། །མཚན་མོ་དང༌། ཉིན་མོ་དང༌། ཟླ་བ་དང༌།<line/>
ཟླ་བ་ཕྱེད་པ་དང༌། ལོ་དང༌། དུས་རྣམས་ཀྱང་ལེགས་པར་འབྱུང་བར་བགྱིའོ། །གཟའ་དང༌། རྒྱུ་སྐར་དང༌། ཉི་མ་དང༌། ཟླ་བ་རྣམས་ཀྱང་ལེགས་པར་རྒྱུ་བར་བགྱིའོ། །འབབ་ཆུ་དང༌། ཆུ་མིག་<line/>
</page>
<page index="246" id="412A">༄༅། །དང༌། རྫིང་དང༌། ལྟེང་ཀའང་ཤིན་ཏུ་གཏམས་པར་བགྱིའོ། །གང་དུ་སེམས་ཅན་རྣམས་ཆུའི་གླང་གིས་གནོད་པར་གྱུར་པའང་བདག་ཅག་གིས་བསལ་བར་བགྱིའོ།།<line/>
གྲོང་དང༌། གྲོང་ཁྱེར་དང༌། གྲོང་རྡལ་དང༌། ལྗོངས་དེ་དག་ཏུའང་སེམས་ཅན་ལ་སྨན་པར་བགྱི་བའི་སླད་དུ་བདག་ཅག་གིས་འདབ་མ་དང༌། ཡལ་ག་དང༌། མེ་ཏོག་དང༌། འབྲས་བུ་དང༌།<line/>
སྡོང་བུ་དང༌། འབྲུ་དང༌། སྨན་དང༌། རོ་དང༌། ལོ་ཏོག་རྣམས་ཤིན་ཏུ་སྣུམ་པ་དང༌། འདབ་མ་དང༌། ཁ་དོག་དང༌། རོ་ཆེ་ཞིང་མང་བར་བསྒྲུབ་པར་བགྱིའོ། །སེམས་ཅན་རྣམས་ལ་ནོར་<line/>
དང༌། འབྲུ་དང༌། སྨན་དང༌། གོས་དང༌། ལྷབ་ལྷུབ་ཀྱིས་མི་བྲེལ་བར་བསྒྲུབ་པར་བགྱིའོ། །སེམས་ཅན་དེ་དག་ཀྱང་དགེ་བ་ཚོལ་བའི་སེམས་དང༌། སྡིག་པ་ཡོངས་སུ་སྤོང་བ་དང༌།<line/>
དཔལ་དང༌། བསོད་ནམས་འབྱུང་བ་ཚེ་རིང་པོར་བསྒྲུབ་པར་བགྱིའོ། །གྲོང་དང༌། གྲོང་ཁྱེར་དང༌། གྲོང་རྡལ་དང༌། ལྗོངས་དང༌། ཡུལ་འཁོར་དང༌། ཕོ་བྲང་འཁོར་གང་དག་ཏུ་སངས་<line/>
རྒྱས་ཐམས་ཅད་ཀྱིས་བྱིན་གྱིས་བརླབས་པའི་གཟུངས་ཀྱི་ཕྱག་རྒྱའི་ཆོས་ཀྱི་རྣམ་གྲངས་འདི་འཆང་ངམ། ཐ་ན་གླེགས་བམ་ལ་བྲིས་ཏེ་འཆང་ངམ། ཀློག་གམ། མཆོད་དམ། བསྟི་<line/>
སྟང་བགྱིད་ཅིང་འཆང་བ་དེ་དག་ཏུ་རྒྱལ་པོ་རྒྱལ་རིགས་སྤྱིན་བོ་ནས་དབང་བསྐུར་བ་འབྱུང་བ་དེ་དག་ཀྱང་བདག་ཅག་གིས་བསྲུང་བར་བགྱིའོ། །ཡོངས་སུ་བསྐྱང་བར་བགྱི། དེ་དག་ལ་<line/>
</page>
<page index="247" id="412B">གནོད་པ་བསལ་བར་བགྱི། ཕན་པ་བསྒྲུབ་པར་བགྱི། ལྟད་མོ་དང༌། བཀྲ་མི་ཤིས་པ་དང༌། ལྟས་ངན་པ་དང༌། བྱེད་པ་ངན་པ་དང༌། བྱིན་རླབས་ངན་པ་དང༌། སྨོན་ལམ་ངན་པ་དང༌། སྐྱབས་<line/>
ངན་པ་དང༌། ཚུལ་འཆོས་པ་དང༌། ཁ་གསག་དང༌། གཡོ་དང༌། སྒྱུ་དང༌། རྫུན་དུ་སྨྲ་བ་དང༌། ཕྲག་དོག་དང༌། ཁྲོ་བ་དང༌། སེར་སྣ་ཐམས་ཅད་རབ་ཏུ་ཞི་བར་བགྱིའོ། །ཡང་དག་པའི་ལྟ་བའི་<line/>
ལམ་དྲང་པོ་དང༌། དད་པ་དང༌། དུལ་བ་དང༌། ཀུན་སྡོམ་པ་དང༌། ངོ་ཚ་ཤེས་པ་དང༌། ཁྲེལ་ཡོད་པ་ལ་གཟུད་པར་བགྱིའོ། །དེ་བཞིན་དུ་བཙུན་མོ་དམ་པ་རྣམས་དང༌། བཙུན་མོའི་འཁོར་<line/>
རྣམས་དང༌། བློན་པོ་དང༌། རྩིས་པ་ཆེན་པོ་དང༌། གྲོང་རྡལ་པ་དང༌། ཞོ་ཤས་འཚོ་བ་དང༌། ལྗོངས་ཀྱི་མི་རྣམས་དང༌། རིགས་བཞི་རྣམས་དང༌། བུད་མེད་དང༌། སྐྱེས་པ་དང༌། ཁྱེའུ་དང༌། བུ་<line/>
མོ་རྣམས་ཀྱང་བསྲུང་ཞིང་བསྐྱང་བར་བགྱི་བ་ནས་ངོ་ཚ་ཤེས་པ་དང༌། ཁྲེལ་ཡོད་པའི་བར་ལ་གཟུད་པར་བགྱིའོ། །ཐ་ན་ཡུལ་དེ་དག་ཏུ་རྐང་བཞི་པ་རྣམས་ཀྱང་བསྲུང་བར་བགྱིའོ། །གང་ན་<line/>
ཆོས་ཀྱི་རྣམ་གྲངས་འདི་འཆད་པར་འགྱུར་བ་ནས་གླེགས་བམ་ལ་བྲིས་ཏེ་བཞག་པའི་བར་དུ་བགྱིད་ན། སེམས་ཅན་དེ་དག་ལ་བདག་ཅག་གིས་དེ་འདྲ་བའི་ནན་ཏན་ཆེན་པོ་དང༌། རྟུལ་བ་<line/>
ཆེན་པོས་ཡོངས་སུ་བསྐྱང་བར་བགྱིའོ། །ཆོས་ཀྱི་ཚུལ་ཡང་དག་པར་བསྟན་པའི་སླད་དུ་བསྐལ་པ་མཐའ་ཡས་པར་ནན་ཏན་ཆེར་བགྱིའོ། །དེ་ནས་སངས་རྒྱས་བཅོམ་ལྡན་འདས་དེ་<line/>
</page>
<page index="248" id="413A">༄༅། །དག་ཐམས་ཅད་ཀྱིས་སྐྱེས་བུ་དམ་པ་དེ་དག་ལ་ལེགས་སོ། །ཞེས་བྱ་བ་བྱིན་ཏེ། བཞིན་བཟང་དག །ལེགས་སོ། །ལེགས་སོ། །ཁྱོད་ཀྱིས་དེ་བཞིན་དུ་གྱིས་<line/>
ཤིག །ཁྱེད་ཀྱིས་ཆོས་ཀྱི་ཚུལ་དང༌། དཀོན་མཆོག་གསུམ་མི་ནུབ་པར་ནན་ཏན་བྱས་ན། དེ་ལྟར་ཁྱེད་ཀྱིས་དུས་གསུམ་དུ་གཤེགས་པའི་སངས་རྒྱས་བཅོམ་ལྡན་འདས་ཐམས་<line/>
ཅད་ལ་མཆོད་པ་བྱས་པར་འགྱུར་རོ། །འདུས་པ་ཆེན་པོ་རིན་པོ་ཆེ་རྟོག་གི་གཟུངས་ལས། ཀུན་ཏུ་སྲུང་བའི་ལེའུ་སྟེ་བཅུ་པའོ།། །།དེ་ནས་བཅོམ་ལྡན་འདས་དེ་བཞིན་<line/>
གཤེགས་པ་ཤཱཀྱ་ཐུབ་པས་བརྒྱ་བྱིན་དང༌། ཚངས་པ་དང༌། འཕགས་སྐྱེས་པོ་དང༌། མིག་མི་བཟང་དང༌། ཡུལ་འཁོར་སྲུང་དང༌། ལུས་ངན་པོ་རྣམས་ལ་བཀའ་སྩལ་པ། བཞིན་བཟང་<line/>
དག །ང་སེམས་ཅན་ལ་སྙིང་རྗེའི་སྨོན་ལམ་གྱིས་ཉོན་མོས་པ་ཅན་སྙིགས་མ་ལྔ་དང་ལྡན་པ་ཆོས་ཀྱི་མུ་གེ་བྱུང་བའི་སངས་རྒྱས་ཀྱི་ཞིང་འདིར་བླ་ན་མེད་པ་ཡང་དག་པར་རྫོགས་པའི་བྱང་<line/>
ཆུབ་མངོན་པར་རྫོགས་པར་སངས་རྒྱས་ཏེ། སེམས་ཅན་མ་རིག་པའི་མུན་པར་ཞུགས་པ། ཉོན་མོངས་པའི་ཆོམ་རྐུན་དང༌། གཡོན་ཅན་གྱིས་གཙེས་པ་རྣམས་ཀྱི་ཉོན་མོངས་པ་རབ་ཏུ་<line/>
ཞི་བར་བྱ་བའི་ཕྱིར་ངས་བདུད་ཀྱི་ཕྱོགས་ནི། ཕམ་པར་བྱས། དམ་པའི་ཆོས་ཀྱི་རྒྱལ་མཚན་ནི། བསྒྲེངས། སེམས་ཅན་ཚད་མེད་པ་དག་ནི། སྡུག་བསྔལ་རྣམས་ལས་ཡོངས་སུ་ཐར་<line/>
</page>
<page index="249" id="413B">པར་བྱས། དམ་པའི་ཆོས་ཀྱི་ཆར་ནི། ཕབ། ངས་བདུད་བྱེ་བ་ནི། ཕམ་པར་བྱས་སོ། །བཞིན་བཟང༌། དེས་གང་གི་ཕྱིར་ད་ལྟར་སངས་རྒྱས་བཅོམ་ལྡན་འདས་དང༌། ཕྱོགས་བཅུའི་འཇིག་<line/>
རྟེན་གྱི་ཁམས་ནས་འདུས་པའི་བྱང་ཆུབ་སེམས་དཔའ་སེམས་དཔའ་ཆེན་པོ་བགྲང་བ་ལས་འདས་པ་དཔག་ཏུ་མེད་པ་རྣམས་ཀྱིས་སངས་རྒྱས་ཀྱི་ཞིང་གི་སའི་བཅུད་དང༌། སེམས་ཅན་གྱི་<line/>
གནས་ཀྱི་ཉེས་པ་རྣམས་རབ་ཏུ་ཞི་བར་བྱ་བ་དང༌། སེམས་ཅན་ཡོངས་སུ་སྨིན་པར་བྱ་བ་དང༌། མི་དགེ་བའི་ལས་ཐམས་ཅད་མ་ལུས་པར་ཟད་པར་བྱ་བ་དང༌། དཀོན་མཆོག་གསུམ་གྱི་རིགས་<line/>
ཡུན་རིང་དུ་གནས་པར་བྱ་བ་ནས་སངས་རྒྱས་ཀྱི་དགོངས་པ་མཐའ་དག་ཡོངས་སུ་གྲུབ་པར་བྱ་བའི་ཕྱིར་ཆོས་མཉམ་པ་ཉིད་རྡོ་རྗེ་ལྟ་བུ་བརྟེན་པའི་ཆོས་ཀྱི་སྙིང་པོས་ལུས་འཇོམས་པ་ཞེས་བྱ་བའི་<line/>
གཟུངས་ཕྱག་རྒྱ་དང༌། ཚིག་རབ་ཏུ་དབྱེ་བ་ལ་འཇུག་པ་ལུང་བསྟན་པའི་ཆོས་ཀྱི་རྣམ་གྲངས་འདི་བྱིན་གྱིས་བརླབས་ཀྱི། དེ་བཞིན་དུ་ཁྱེད་ཀྱིས་ཀྱང་བྱིན་གྱིས་རློབས་ལ་སྲུངས་ཤིག །གང་ངའི་དམ་<line/>
པའི་ཆོས་ཀྱི་ཚུལ་ཡང་དག་པར་སྲུང་བའི་དགེ་བའི་རྩ་བས་བསོད་ནམས་མངོན་པར་འདུ་བྱེད་པའི་ཚོགས་དང༌། གང་ལུང་འབོག་པ་དང༌། ཁ་ཏོན་བྱེད་པ་དང༌། དྲན་པ་དང༌། བརྗོད་པ་དང༌། བཤད་<line/>
པ་དང༌། དཀོན་མཆོག་གསུམ་གྱི་སྐྱབས་སུ་འགྲོ་བ་དང༌། དགེ་བསྙེན་གྱི་སྡོམ་པ་དང༌། ཚངས་པར་སྤྱོད་པ་ལ་གནས་པའི་དགེ་བའི་རྩ་བས་བསོད་ནམས་མངོན་པར་འདུ་བྱེད་པའི་ཚོགས་དང༌།<line/>
</page>
<page index="250" id="414A">༄༅། །གང་བསམ་གཏན་དང་པོ་སྒོམ་པ་ནས་འདུ་ཤེས་དང་ཚོར་བ་འགོག་པ་སྒོམ་པའི་བར་དང༌། གང་རྒྱུན་དུ་ཞུགས་པའི་འབྲས་བུ་མངོན་དུ་བྱ་བ་ནས་སངས་རྒྱས་<line/>
ཀྱི་བྱང་ཆུབ་མངོན་པར་འདུ་བྱ་བའི་བར་གྱི་བསོད་ནམས་ཀྱི་ཚོགས་དང༌། གང་ཡང་དེ་འདྲ་བའི་བསོད་ནམས་ཀྱི་ཚོགས་ཀྱི་དགེ་བའི་རྩ་བ་མངོན་པར་འདུ་བྱ་བ་ད་ལྟར་བྱེད་པ་དང༌། མ་འོངས་<line/>
པའི་དུས་ན་བྱེད་པར་འགྱུར་བ་ནས་ངའི་དམ་པའི་ཆོས་ཀྱི་སྒྲོན་མ་འདི་འབར་བར་འགྱུར་བའི་བར་དུ་བསོད་ནམས་མངོན་པར་འདུ་བྱ་བའི་ཚོགས་དེ་དག་ཐམས་ཅད་ཁྱེད་ཀྱི་ལག་ཏུ་གཏད་<line/>
དོ༑ ༑གང་དེ་བཞིན་གཤེགས་པས་ཐུགས་སུ་ཆུད་པའི་ཆོས་ཀྱི་ཚུལ་ཡང་དག་པར་འབར་བར་བྱེད་པར་བརྩོན་པ་དེ་དག་གིས་བསོད་ནམས་ཀྱི་ཚོགས་ཀྱང་ཁྱེད་ཀྱི་ལག་ཏུ་གཏད་དོ། །མ་<line/>
འོངས་པའི་དུས་ན་གང་དག་ཆོས་ཀྱི་རྣམ་གྲངས་འདི་འཛིན་པ་ནས་ཐ་ན་གླེགས་བམ་ལ་བྲིས་ཏེ་འཆང་བའི་བར་དུ་བྱེད་པ་དེ་དག་ཀྱང་ཆོས་ཀྱི་རྣམ་གྲངས་འདིས་ལས་ཐམས་ཅད་བྱང་<line/>
བར་འགྱུར་རོ། །གྲོགས་པོ་དག །གྲོང་ངམ་དམངས་ཀྱི་ཁྱིམ་གྱི་བར་དུ་གང་དང་གང་ན་ཆོས་སྨྲ་བ་ཤིན་ཏུ་ཁྲུས་བྱས་ཏེ་གོས་གསར་པ་བགོས་ནས་མེ་ཏོག་བཀྲམ་པའི་འཁོར་གྱི་ཁྱམས་<line/>
སུ་སྤོས་སྣ་ཚོགས་ཀྱིས་བདུགས་པ། རས་ཆོས་བུ་དང༌། རས་སྣ་ཚོགས་བཏིང་བའི་སེངྒེའི་ཁྲི་ལ་འདུག་སྟེ་ཆོས་ཀྱི་རྣམ་གྲངས་འདི་ལྕེའི་རྩེ་མོས་འཆད་དམ། ཐ་ན་གླེགས་བམ་ལ་<line/>
</page>
<page index="251" id="414B">བྲིས་ཏེ་ཀློག་པ་དེར་གལ་ཏེ་ཁྱོད་ཆོས་ཉན་པ་དང༌། ཆོས་སྨྲ་བ་བསྲུང་བའམ། ཆོས་ཉན་པ་རྣམས་ཡོངས་སུ་བསྐྱབ་བའམ། བདག་དང༌། གཞན་དང༌། གཉི་ག་མི་དགེ་བའི་ལས་ཡོངས་སུ་<line/>
ཟད་པར་བྱ་བའི་ཕྱིར་དེར་མ་དོང་ན། དེའི་ཕྱིར་ཁྱེད་ཀྱིས་བསླུས་པ་དང༌། ལམ་བསྐྱེད་པ་ལ་རྨོངས་པར་བྱ་པར་འགྱུར་རོ། །དེ་ནས་བཅོམ་ལྡན་འདས་ལ་མི་མེད་ཀྱི་བདག་པོ་ཚངས་<line/>
པས་འདི་སྐད་ཅེས་གསོལ་ཏོ། །བཅོམ་ལྡན་འདས། ད་ལྟར་དང༌། མ་མཆིས་པའི་དུས་ན་དམ་པའི་ཆོས་ཀྱི་ཚུལ་གྱི་བར་དུ་ནུབ་པར་གྱུར་པ་ན་གྲོང་ངམ། གྲོང་ཁྱེར་རམ། གྲོང་རྡལ་ལམ།<line/>
ལྗོངས་སམ། རི་བྲག་གམ། ཕོ་བྲང་འཁོར་རམ། གཙུག་ལག་ཁང་ངམ། དགོན་བའི་གནས་སམ། རྒྱལ་པོའི་ཕོ་བྲང་ངམ། བྲམ་ཟེའི་ཁྱིམ་མམ། ཚོང་དཔོན་གྱི་ཁྱིམ་མམ། དམངས་<line/>
ཀྱི་ཁྱིམ་གང་དང་གང་དུ་དགེ་སློང་ངམ། དགེ་སློང་མའམ། དགེ་བསྙེན་ནམ། དགེ་བསྙེན་མ་ཆོས་སྨྲ་བ་དང༌། གཞན་ཡང་དད་པའི་རིགས་ཀྱི་བུའམ་རིགས་ཀྱི་བུ་མོ་ཤིན་ཏུ་ཁྲུས་བགྱིས་ཏེ་<line/>
ཡན་ལག་ཤིན་ཏུ་བྱུགས་ནས་གོས་གསར་པ་འཚལ་ཏེ་མེ་ཏོག་བཀྲམ་པའི་འཁོར་གྱི་ཁྱམས་སུ་སྤོས་སྣ་ཚོགས་ཀྱིས་བདུགས་པ། རས་བཅོས་བུ་དང་རས་སྣ་ཚོགས་བཏིང་བ། རོ་བྲོ་བ་སྣ་<line/>
ཚོགས་ཀྱིས་བསྐོར་བའི་སེངྒེའི་ཁྲི་ལ་འདུག་སྟེ་ལྕེའི་རྩེ་མོས་གཟུངས་ཀྱི་ཕྱག་རྒྱ་འདི་གཞན་དག་ལ་རྒྱ་ཆེར་ཡང་དག་པར་རབ་ཏུ་བྲིས་ཏེ་ཀློག་པ་དེར་ཆོས་ཉན་པའམ། ཆོས་སྨྲ་བ་དེ་<line/>
</page>
<page index="252" id="415A">༄༅། །བསྲུང་བའང༌། ཆོས་ཉིན་པ་དེ་དག་དང༌། བདག་དང༌། གཞན་དང༌། གཉི་གའི་ཉོན་མོངས་པའི་ལས་ཡོངས་སུ་སྦྱང་<line/>
བའམ༑ དགེ་བའི་ཆོས་ཡོངས་སུ་སྨིན་པར་བགྱི་བའམ། ཆོས་ཀྱི་ཚུལ་ཆེན་པོ་ཡང་དག་པར་འབར་བར་བགྱི་བའམ། ཡེ་ཤེས་སྣང་བ་ཆེན་པོ་མཆོག་གེ་ལམ་ལ་འཇུག་པའི་<line/>
སླད་དུ་བདག་འཁོར་བརྒྱ་སྟོང་དུ་མས་བསྐོར་ཏེ། དེར་མ་མཆིས་སམ། གྲོང་ནས་དམངས་ཀྱི་ཁྱིམ་གྱི་བར་དེ་དག་ཡོངས་སུ་བསྐྱང་བ་དང༌། སེམས་ཅན་དེ་དག་གི་ནོར་དང༌། འབྲུ་<line/>
དང༌། མཛོད་དང༌། བང་བ་མང་པོར་རབ་ཏུ་དགང་བའི་སླད་དུ་དེར་མ་མཆིས་ན། སངས་རྒྱས་བཅོམ་ལྡན་འདས་ཐམས་ཅད་ཀྱི་སྤྱན་སྔར་བདག་གིས་སྔོན་མ་ཐོས་པའི་བྲོ་བོར་<line/>
པའི་དམ་བཅས་པ་དང་འགལ་བར་འགྱུར་རོ། །འདི་ལྟ་སྟེ། ཨཾ་གུ་ཧ། ཨཾ་གུ་ཧ། ཌྷངྒ་པ་ར་ཧ་ན། ཡ་མི་ཁ་ཁ་ཁ་ཁ། ཁ་བ་ཁ་བ་ཁ་བ། ཀླིན་ན་ཁ་བ་སྭཱཧཱ། བཅོམ་ལྡན་<line/>
འདས༑ འདི་དག་ནི། གལ་ཏེ་བདག་ཆོས་ཉན་པའམ། ཆོས་སྨྲ་བ་བསྲུང་བ་ནས་ནོར་དང༌། འབྲུ་དང༌། མཛོད་དང༌། བང་བ་མང་པོ་རྣམས་པར་འཕེལ་བས་ཚིམ་པར་བགྱི་པའི་བར་གྱི་<line/>
སླད་དུ་དེར་མ་མཆིས་ན། ཡི་དམ་ལས་འགལ་བར་འགྱུར་བ་ལགས་སོ། །དེ་ནས་སངས་རྒྱས་བཅོམ་ལྡན་འདས་དེ་དག་ཐམས་ཅད་དང༌། བྱང་ཆུབ་སེམས་དཔའ་སེམས་དཔའ་<line/>
</page>
<page index="253" id="415B">ཆེན་པོ་ཐམས་ཅད་དང༌། ལྷ་དང༌། མི་དང༌། ལྷ་མ་ཡིན་ཐམས་ཅད་ཀྱིས་མི་མཇེད་ཀྱི་བདག་པོ་ཚངས་པ་དེ་ལ་ལེགས་སོ། །ཞེས་བྱ་བ་རབ་ཏུ་བྱིན་ནོ། །དེ་ནས་ཀཽ་ཤི་ཀས་འདི་སྐད་ཅེས་[?]<line/>
གསོལ་ཏོ། །བཅོམ་ལྡན་འདས། ད་ལྟར་དང༌། མ་མཆིས་པའི་དུས་ན་གྲོང་ངམ། གྲོར་ཁྱེར་གང་དང་གང་དུ་ཞེས་བྱ་བ་ནས་འདི་ནི། སངས་རྒྱས་བཅོམ་ལྡན་འདས་ཐམས་ཅད་ཀྱི་སྤྱན་<line/>
སྔར་བདག་གིས་སྔོན་མ་ཐོས་པའི་བྲོ་བོར་བའི་དམ་བཅས་པ་དང་འགལ་བར་འགྱུར་ཞེས་བྱ་བའི་བར་དུའོ། །འདི་ལྟ་སྟེ། ཁ་བ་མྲྀ་ཁ། ཁ་བ་མྲྀ་ཁ། ན་ལ་གྷ། ཨ་མུད་ཉན། ཨ་མུ་བ་ཧ་ཨ་<line/>
ཀ་ཊ་ཊ༑ ཨ་ཁ་ཨ་ཤ་ཁ། ཛི་ན་བྲ་ཁེ་སྭཱཧཱ། བཅོམ་ལྡན་འདས། བདག་གིས་ངམ་བཅས་པ་བཞིན་དུ་མ་བགྱིས་ན། འདི་ནི། བདག་གི་བྲོ་བོར་བའི་དམ་བཅས་པ་དང་འགལ་བར་འགྱུར་<line/>
བ་ནས་མི་དང༌། མི་མ་ཡིན་པ་དག་གིས་ལྷའི་དབང་པོ་བརྒྱ་བྱིན་ལ་ལེགས་སོ། །ཞེས་བྱ་བ་བྱིན་པའི་བར་དུའོ། །དེ་ནས་འཕགས་སྐྱེས་པོས་ཀྱང་གསོལ་པ། བཅོམ་ལྡན་འདས། ད་ལྟར་དང༌།<line/>
མ་འོངས་པའི་དུས་ན་གྲོང་གི་བར་དུ་གནང་དང་གང་དུ་ཆོས་ཀྱི་རྣམ་གྲངས་འདི་སྲུང་བར་མ་བགྱིས་ན། བཅོམ་ལྡན་འདས། འདི་ནི། བདག་གིས་བྲོ་བོར་བའི་དམ་བཅས་པ་དང་འགལ་བར་<line/>
འགྱུར་ལགས་སོ། །འདི་ལྟ་སྟེ། ཨུ་ཁ་ན་བ་ན་བ་ས་བ་ན། ས་མུ་དྲ་སད་དིད་ཛྙཱ། ཏ་ཐ་ཙྱུད་ཏ། ཝ་རུ་ཎ་བ་བཱ་རཱ་ཛཱ་སྭཱཧཱ། མི་དང༌། མི་མ་ཡིན་པའི་བར་གྱིས་རྒྱལ་པོ་ཆེན་པོ་འཕགས་སྐྱེས་པོ།<line/>
</page>
<page index="254" id="416A">༄༅། །ལ་ལེགས་སོ། །ཞེས་བྱ་བ་རབ་ཏུ་བྱིན་ནོ། །དེ་ནས་མིག་མི་བཟང་གིས་ཀྱང་འདི་སྐད་ཅེས་གསོལ་ཏོ། །བཅོམ་ལྡན་འདས། ད་ལྟར་དང༌། མ་འོངས་པའི་དུས་ན་<line/>
གྲོང་གི་བར་དུ་གང་དང་གང་དུ་ཆོས་ཀྱི་རྣམ་གྲངས་འདི་སྲུང་བར་མ་བགྱིས་ན། བཅོམ་ལྡན་འདས། འདི་ནི། སངས་རྒྱས་བཅོམ་ལྡན་འདས་རྣམས་ཀྱི་སྤྱན་སྔར་བདག་གིས་བྲོ་བོར་<line/>
བའི་དམ་བཅས་པ་དང་འགལ་བར་འགྱུར་བ་ལགས་སོ། །འདི་ལྟ་སྟེ། ད་ལཽ་གྷ། ཨ་ཏོ་གྷ། ཨ་མ་མ། མོ་གྷ། ཨ་མ་ས་རཱ་ཛ་ན་ཙཪྻ་ཡ་མུ་ཛ་སྭཱཧཱ། དེ་ནས་མི་དང༌། མི་མ་ཡིན་པའི་<line/>
བར་གྱིས་རྒྱལ་པོ་ཆེན་པོ་མིག་མི་བཟང་ལ་ལེགས་སོ། །ཞེས་བྱ་བ་རབ་ཏུ་བྱིན་ནོ། །དེ་ནས་ཡུལ་འཁོར་སྲུང་གིས་ཀྱང་འདི་སྐད་ཅེས་གསོལ་ཏོ། །བཅོམ་ལྡན་འདས། ད་ལྟར་དང༌།<line/>
མ་འོངས་པའི་དུས་ན་གྲོང་གི་བར་དུ་གང་དང་གང་དུ་ཆོས་ཀྱི་རྣམ་གྲངས་འདི་སྲུང་བར་མ་བགྱིས་ན། བཅོམ་ལྡན་འདས། འདི་ནི། བདག་གིས་བྲོ་བོར་བའི་དམ་བཅས་པ་དང་འགལ་<line/>
བར་འགྱུར་བ་ལགས་སོ། །འདི་ལྟ་སྟེ། བིནྡུ་ཛ་བི་ཁ་བ། ཛ་བ་ར་མུ་ཁ། ཀྵཱ་སཱ་ར། པུ་ཀ་བ་ཧ། ཨ་མཱརྒ་བ་ཊ་སྭཱཧཱ། མི་དང༌། མི་མ་ཡིན་པའི་བར་གྱིས་རྒྱལ་པོ་ཆེན་པོ་ཡུལ་འཁོར་<line/>
སྲུང་ལ་ལེགས་སོ། །ཞེས་བྱ་བ་རབ་ཏུ་བྱིན་ནོ། །དེ་ནས་ལུས་ངན་པོས་ཀྱང་འདི་སྐད་ཅེས་གསོལ་ཏོ། །བཅོམ་ལྡན་འདས། ད་ལྟར་དང༌། མ་འོངས་པའི་དུས་ན་གྲོང་གི་བང་དུ་གང་དང་<line/>
</page>
<page index="255" id="416B">གང་དུ་ཆོས་ཀྱི་རྣམ་གྲངས་འདི་སྲུང་བར་མ་བགྱིས་ན། བཅོམ་ལྡན་འདས། འདི་ནི། བདག་གིས་སངས་རྒྱས་བཅོམ་ལྡན་འདས་ཀྱི་སྤྱན་སྔར་བྲོ་བོར་བའི་དམ་བཅས་པ་དང་འགལ་བར་འགྱུར་བ་<line/>
ལགས་སོ། །འདི་ལྟ་སྟེ། ཀྵུ་ཏྲེ་ཀྵུ་ཀྵུ་ཀྵུ་ཏྲེ། ཁ་ཀྵུ་ཏྲེ། ཨ་ཏི་ཀྵུ་ཏྲེ། ཨ་ན་ཡ་ན་ཀྵུ་ཏྲེ། ཧྲི་ད་ཀྵུ་ཏྲེ། ས་ག་ར་ཧྲྀ་ད་ཀྵུ་ཏྲེ། སཾ་ཀུ་སུ་ཀྵུ་ཏྲེ། དྷརྨ་ཀྵ་ཡ་མུ་ཏྲེ་སྭཱཧཱ། མི་དང༌། མི་མ་ཡིན་པའི་བར་གྱིས་<line/>
རྒྱལ་པོ་ཆེན་པོ་ལུས་ངན་པོ་ལ་ལགས་སོ། །ཞེས་བྱ་བ་རབ་ཏུ་བྱིན་ནོ། །ཡང་དེའི་ཚེ་གླིང་བཞི་པའི་འཇིག་རྟེན་གྱི་ཁམས་འདི་ན་གནས་པའི་གནོད་སྦྱིན་གྱི་སྡེ་དཔོན་ཆེན་པོ་འདི་ན་ཡོངས་སུ་སྐྱོང་པ་<line/>
སྟོང་ཉིས་བརྒྱ་དང༌། གཞན་ཡང་གླིང་བཞི་པ་གཞན་ན་གནས་པ་བཞི་ཁྲི་དང༌། གཞན་ཡང་ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའི་ལྡིང་དང༌། མི་འམ་ཅི་<line/>
དང༌། ལྟོ་འཕྱེ་ཆེན་པོ་རྫུ་འཕྲུལ་ཆེ་བ། རྫུ་འཕྲུལ་ཆེ་བ་དེ་དག་ཐམས་ཅད་ཀྱིས་མགྲིན་གཅིག་ཏུ་འདི་སྐད་ཅེས་གསོལ་ཏོ། །བཅོམ་ལྡན་འདས། ད་ལྟར་དང༌། མ་འོངས་པའི་དུས་ན་དམ་པའི་<line/>
ཆོས་ཀྱི་སྒྲོན་མའི་བར་དུ་ནུབ་པར་འགྱུར་བའི་ཚེ་གྲོང་ངམ། གྲོང་ཁྱེར་རམ། གྲོང་རྡལ་ལམ། ལྗོངས་སམ། རི་བྲག་གམ། ཕོ་བྲང་འཁོར་རམ། དགོན་པའི་གངས་སམ། རྒྱལ་པོའི་ཕོ་བྲང་<line/>
ངམ༑ བྲམ་ཟེའི་ཁྱིམ་མམ། ཚོང་དཔོན་གྱི་ཁྱིམ་མམ། བདག་ཉིད་ཆེན་པོའི་ཁྱིམ་མམ། དམངས་ཀྱི་ཁྱིམ་གང་དང་གང་དུ་དགེ་སློང་ངམ། དགེ་སློང་མའམ། དག་བསྙེན་ནམ། དགེ་བསྙེན་མ་ཆོས་<line/>
</page>
<page index="256" id="417A">༄༅། །སྨྲ་བ་དང༌། གཞན་ཡང་དད་པའི་རིགས་ཀྱི་བུའམ་རིགས་ཀྱི་བུ་མོ་ཤིན་ཏུ་ཁྲུས་བགྱིས་ཏེ་ཡན་ལག་ཤིན་ཏུ་བྱུགས་ནས་གོས་གསར་པ་བགོས་ཏེ་མེ་ཏོག་བཀྲམ་<line/>
པའི་འཁོར་གྱི་ཁྱམས་སུ་རས་བཅོས་བུ་སྣ་ཚོགས་བཏིང་བ། སྤོས་སྣ་ཚོགས་ཀྱིས་བདུགས་པ། རོ་བྲོ་བ་སྣ་ཚོགས་ཀྱིས་གཏམས་པས་བརྒྱན་པའི་སེངྒེའི་ཁྲི་ལ་མཆིས་ཏེ་གཟུངས་ཀྱི་<line/>
ཕྱག་རྒྱའི་ཆོས་ཀྱི་རྣམ་གྲངས་འདི་ལྕེའི་རྩེ་མོས་གཞན་ལ་རྒྱ་ཆེར་ཡང་དག་པར་བཤད་དམ། གླེགས་བམ་ལ་བྲིས་ཏེ་ཀློག་པར་གལ་ཏེ་བདག་ཅག་རེ་རེ་ཞིང་ཡང་འཁོར་བརྒྱ་སྟོང་དུ་<line/>
མས་བསྐོར་ནས་མ་མཆིས་སམ། དེར་ཆོས་ཉན་པའམ། ཆོས་སྨྲ་བ་བསྲུང་བ་དང༌། རང་གི་འཁོར་བསྲུང་བ་དང༌། སེམས་ཅན་གཞན་ཡང་བསྲུང་བ་དང༌། སེམས་ཅན་ཡོངས་སུ་<line/>
སྨིན་པར་བགྱི་བའི་སླད་དུ་གྲོང་ངམ། གྲོང་རྡལ་ནས་དམངས་ཀྱི་ཁྱིམ་གྱི་བར་དེ་དག་ཏུ་མ་མཆིས་སམ། འཁོར་དང་བཅས་པས་བཀའ་མ་མནོས་སམ། ཡོངས་སུ་མ་བསྐྱངས་སམ།<line/>
དེར་སེམས་ཅན་རྣམས་ཀྱི་ནོར་དང༌། འབྲུ་དང༌། མཛོད་དང༌། བང་བ་མང་པོ་རབ་ཏུ་མ་གཏམས་སམ། དེར་མ་མཆིས་སམ། དེར་སེམས་ཅན་རྣམས་ཀྱི་འཐབ་པ་དང༌། རྩོད་པ་དང༌། མུ་<line/>
གེ་དང༌། ནད་དང༌། ཕ་རོལ་གྱི་དམག་ཚོགས་དང༌། དུས་མ་ལགས་པའི་ཆར་པ་དང༌། རླུང་དང༌། ཤིན་ཏུ་གྲང་བ་དང༌། ཚ་བ་རྣམས་མ་བཟློག་ན། བདག་ཅག་གིས་འདས་པ་དང༌།<line/>
</page>
<page index="257" id="417B">མ་བྱོན་པ་དང༌། ད་ལྟར་བྱུང་བའི་སངས་རྒྱས་བཅོམ་ལྡན་འདས་ཐམས་ཅད་ལ་བསླུས་པ་དང༌། འཁུས་པ་དང༌། མཉེས་པར་མ་བགྱིས་པར་འགྱུར་ཏེ། ལུས་ལ་ཤ་བཀྲས་བཏབ་པ་དང༌།<line/>
ལྟ་བ་ཡོངས་སུ་ཉམས་པ་དང༌། ལུས་རུལ་པར་འགྱུར་རོ། །བདག་ཅག་གཡོག་དང་བཅས་པས་ད་ལྟར་དང༌། མ་འོངས་པའི་དུས་ནའང་གླིང་བཞི་པའི་འཇིག་རྟེན་གྱི་ཁམས་འདིར་བཅོམ་<line/>
ལྡན་འདས་དེ་བཞིན་གཤེགས་པ་ཤཱཀྱ་ཐུབ་པའི་ཆོས་ཀྱི་ཚུལ་འདི་འབར་བར་བགྱིའོ། །ཆོས་ཀྱི་རྣམ་གྲངས་འདི་ལ་དད་པའི་གང་ཟག་རྣམས་བསྲུང་བར་བགྱིའོ། །ཡོངས་སུ་བསྐྱང་བར་བགྱིའོ།།<line/>
ཡོངས་སུ་སྨིན་པར་བགྱི། ངན་པར་བགྱིས་པའི་ལས་ཡོངས་སུ་སྦྱང་བའི་སླད་དུ་ཆོས་ཀྱི་རྣམ་གྲངས་འདི་བསྟན་པའི་ཆོས་སྨྲ་བའི་གང་ཟག་དེ་ལ་བསྐུལ་བར་བགྱིའོ། །ཆོས་སྨྲ་བ་དང༌། ཆོས་ཉན་<line/>
པ་དེ་དག་གི་ནོར་དང༌། འབྲུ་དང༌། ལོངས་སྤྱོད་དང༌། ཀུན་སྤྱོད་པ་རྣམ་པར་འཕེལ་བ་བསྒྲུབ་པར་བགྱིའོ། །རྒྱལ་བའི་བསྟན་པ་མི་འཇིག་པའི་ཆོས་སུ་གཟུང་བར་བགྱིའོ། །དེ་ནས་སངས་རྒྱས་བཅོམ་<line/>
ལྡན་འདས་དེ་དག་ཐམས་ཅད་ཀྱིས་མི་དང༌། མི་མ་ཡིན་པ་དེ་དག་ཐམས་ཅད་ལ་ལེགས་སོ། །ཞེས་བྱ་བ་བྱིན་ནོ། ཁྱོད་དེ་བཞིན་གཤེགས་པ་ཤཱཀྱ་ཐུབ་པ་དེ་ལ་བྱང་ཆུབ་སེམས་དཔའ་སེམས་དཔའ་<line/>
ཆེན་པོ་ལྟད་མོ་ཅན་གྱིས་ཞུས་པ། བཅོམ་ལྡན་འདས། འདི་ཅི་ལགས། གང་བདུད་བྱེ་བ་ཕྲག་བརྒྱ་པོ་འདིར་འདུས་པ་ཐམས་ཅད་འཁོར་དང་བཅས་པ་ལགས་སམ། བཅོམ་ལྡན་འདས་ཀྱིས་<line/>
</page>
<page index="258" id="418A">༄༅། །བཀའ་སྩལ་པ། ཐམས་ཅད་འཁོར་དང་བཅས་པའོ། །བྱང་ཆུབ་སེམས་དཔའ་ལྟད་མོ་ཅན་གྱིས་གསོལ་པ། ཅི་འཁོར་དང་བཅས་པ་ཐམས་ཅད་ཀྱིས་དཀོན་མཆོག་<line/>
གསུམ་ལ་དད་པ་ཐོབ་པ་ལགས་སམ། བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ། ད་ནི། མ་ཡིན་ནོ། །བདུད་སྡིག་ཅན་གཡོག་སྟོང་ཡོད་པ་འདི་དད་པ་མ་ཐོབ་སྟེ། འཁྲུགས་<line/>
ཤིང་ཡིད་མི་དགའ་ནས་ད་ལྟར་དང༌། མ་འོངས་དུས་ནའང་དམ་པའི་ཆོས་ཀྱི་ཚུལ་ཇི་སྲིད་འབར་བ་དེ་སྲིད་དུ་འདི་གླགས་ལྟ་ཞིང་སྐབས་ཚོལ་ཏེ། དམ་པའི་ཆོས་ཀྱི་ཚུལ་གཞིག་པ་དང༌། ནུབ་<line/>
པར་བྱ་བའི་ཕྱིར་བརྩོན་པར་བྱེད་དོ། །དེ་བཞིན་དུ་གཡོག་ཁྲི་སུམ་སྟོང་ཡོད་པའི་བདུད་བཅོ་བརྒྱད་དང༌། གཡོག་ཉི་ཤུ་རྩ་གཅིག་ཡོད་པ་ཉིས་བརྒྱ་པོ་འདི་དག་ཀྱང་གཡོག་དང་བཅས་པ་དཀོན་<line/>
མཆོག་གསུམ་ལ་དད་པ་མ་ཐོབ་སྟེ། འཁྲུགས་ཤིང་ཡིད་མི་དགའ་བས་འདི་དག་ད་ལྟར་དང༌། མ་འོངས་པའི་དུས་ནའང་ཇི་སྲིད་དུ་དམ་པའི་ཆོས་ཀྱི་ཚུལ་རབ་ཏུ་རྒྱས་པ་དེ་སྲིད་དུ་འདི་དག་<line/>
ངའི་བསྟན་པ་ལ་གླགས་ལྟ་ཞིང་སྐབས་ཚོལ་ཏེ། དམ་པའི་ཆོས་ཀྱི་ཚུལ་གཞིག་པ་དང༌། ནུབ་པར་བྱ་བའི་ཕྱིར་བརྩོན་པར་བྱེད་དོ། །དེ་ཅིའི་ཕྱིར་ཞེ་ན། སྔོན་ཆང་འཁོན་དུ་བཟུང་བ་དང༌། དགེ་<line/>
བའི་རྩ་བ་མ་སྐྱེད་པ་དང༌། མི་དགེ་བའི་གྲོགས་པོས་ཡོངས་སུ་ཟིན་པ་དང༌། དགེ་བས་སྐྱོ་ཞིང་མྱ་ངན་ལས་འདས་པའི་བདེ་བ་མི་འདོད་པ་དང༌། སྨོན་ལམ་མ་བཏབ་པའི་ཕྱིར་སེམས་དང༌།<line/>
</page>
<page index="259" id="418B">སེམས་མཚམས་མི་སྦྱོར། དད་པར་མི་བྱེད། གནས་པར་མི་བྱེད། རབ་ཏུ་གཏོང་བར་མི་བྱེད་དོ། །སངས་རྒྱས་འདུས་པ་ཆེན་པོ་འདི་ལྟ་བུ་མཐོང་བ་དང༌། གཟུངས་ཟབ་མོ་འདི་ལྟ་བུ་ཐོས་པས་<line/>
རྒྱུ་དེ་ཉིད་ཀྱིས་ཕྱིན་ཆད་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལ་དད་པ་རབ་ཏུ་རྙེད་པར་འགྱུར་རོ། །བྱང་ཆུབ་སེམས་དཔའ་ལྟར་མོ་ཅན་གྱིས་གསོལ་པ། བཅོམ་ལྡན་འདས། འདི་<line/>
ལྟར་ཆོས་ཀྱི་རྣམ་གྲངས་འདི་གལ་ཏེ་སེམས་ཅན་དགེ་བའི་རྩ་བ་མ་བསྐྲུན་པ་རྣམས་ཀྱི་རྣ་ལམ་དུ་གྲག་པར་གྱུར་པ་ནའང་དེ་ཉིད་དེ་དག་གི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་<line/>
ཀྱི་རྒྱུར་འགྱུར་བ་ནི། བཅོམ་ལྡན་འདས། ཤིན་ཏུ་ངོ་མཚར་ཏོ། །བདེ་བར་གཤེགས་པ། ངོ་མཚར་ཏོ། །ཡང་དེའི་ཚེ་བདུད་རི་བྱི་ཞེས་བྱ་བ་སྔོན་གྱི་རྒྱལ་བ་ལ་ལྷག་པར་བྱ་བ་བྱས་པ། དགེ་<line/>
བའི་རྩ་བ་བསྐྱེད་པ། དཀོན་མཆོག་གསུམ་ལ་དད་པ་མི་ཉམས་པ་རྙེད་པར་གྱུར་པ། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་བསྟན་པ་ཐོབ་པ་དེ། དྲང་སྲོང་ཆེན་པོའི་ཆ་<line/>
བྱད་དུ་དེ་བཞིན་གཤེགས་པ་ཤཱཀྱ་ཐུབ་པའི་སྤྱན་སྔར་འདུག་པར་གྱུར་ནས་དེ་སྟན་ལས་ལངས་ཏེ་ཀུན་ཏུ་བལྟས་ནས་ཐལ་མོ་སྦྱར་ཏེ་སངས་རྒྱས་བཅོམ་ལྡན་འདས་རྣམས་ཀྱིས་སྟོབས་<line/>
བསྐྱེད་པས་སངས་རྒྱས་ཀྱི་ཞིང་མ་ལུས་པ་འདི་དབྱངས་ཀྱིས་གང་བར་བྱས་ཏེ་འདི་སྐད་ཅེས་སྨྲས་སོ། །སངས་རྒྱས་བཅོམ་ལྡན་འདས་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་<line/>
</page>
<page index="260" id="419A">༄༅། །ཐམས་ཅད་བདག་ལ་དགོངས་སུ་གསོལ། ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མི་འམ་ཅི་དང༌། ལྟོ་འཕྱེ་<line/>
ཆེན་པོ་དང༌། མི་དང༌། མི་མ་ཡིན་པ་དང༌། བདུད་གཡོག་དང་བཅས་པ་རྣམས་ཀྱང་བདག་གི་ཚིག་འདི་ལ་གསོན་ཅིག །བཅོམ་ལྡན་འདས་ཤཱཀྱ་ཐུབ་པ་ཐུགས་རྗེ་ཆེན་པོ་མངའ་བ།<line/>
སངས་རྒྱས་ཀྱི་ཞིང་སྙིགས་མ་ལྔ་ཅན་ཐམས་ཅད་རྣམ་པར་གཅོད་པ། ཡོན་ཏན་བཀོད་པ་ཐམས་ཅད་ཡོངས་སུ་རྫོགས་པར་མཛད་པའི་སྟོན་པ་འདི་སྔོན་གྱི་སྨོན་ལམ་གྱིས་སངས་<line/>
རྒྱས་ཀྱི་ཞིང་རབ་ཏུ་ཉོན་མོངས་པ་ཅན། སྙིགས་མ་ལྔ་དང་ལྡན་པ་འདི་ལྟ་བུར་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས་སེམས་ཅན་<line/>
མཚམས་མ་མཆིས་པ་བགྱིད་པ། དམ་པའི་ཆོས་སྤོང་བ། འཕགས་པ་ལ་སྐུར་པ་འདེབས་པ། མི་དགེ་བའི་རྩ་བ་དང་ལྡན་པ། ངན་པར་སྤྱོད་པ་དང་ལྡན་པའི་སེམས་ཅན་རྣམས་<line/>
ཀྱི་སེམས་ཀྱི་རྒྱུད་ཡོངས་སུ་སྨིན་པར་མཛད་པ་དང༌། ངན་སོང་གསུམ་ལས་ཤིན་ཏུ་བཟླ་བ་དང༌། ཐེག་པ་གསུམ་ལ་ཡོངས་སུ་སྨིན་པར་མཛད་པ་དང༌། ཏིང་ངེ་འཛིན་དང༌། གཟུངས་<line/>
དང༌། བཟོད་པ་ལ་དགོད་པ་དང༌། སངས་རྒྱས་ཀྱི་ཞིང་རྣམ་པར་དག་པར་བྱེད་པ་དང༌། དཀོན་མཆོག་གསུམ་གྱི་གདུང་མི་འཆད་པར་མཛད་པའི་སླད་དུ་ཞུགས་ཀྱི། དེ་ལ་ཁྱེད་ཀྱིས་ཀྱང་<line/>
</page>
<page index="261" id="419B">ཅི་ནས་སྟོན་པའི་བསྟན་པ་ཡུན་རིང་དུ་གནས་པ་དང༌། སངས་རྒྱས་ཀྱི་ཚུལ་འདིའང་རྣམ་པར་མི་འཇིག་པའི་ཆོས་ཅན་དུ་འགྱུར་བ་དང༌། སྒྲུབ་པ་དང་མི་ལྡན་པ་མ་གཏོགས་པར་ད་ལྟར་དང༌།<line/>
མ་འོངས་པའི་དུས་ནའང་བདུད་དམ། བདུད་ཀྱི་འཁོར་སུས་ཀྱང་དེ་བཞིན་གཤེགས་པས་རབ་ཏུ་གསུངས་པ་རྒྱལ་བའི་བསྟན་པ་འདི་ལ་སེམས་ཅན་འགའ་ཡང་འཚེ་བའམ། རྣམ་པར་<line/>
འཇིག་པའམ། ནུབ་པར་བགྱིད་པར་མི་འགྱུར་བ་དང༌། གང་དག་ཡང་དམ་པའི་ཆོས་འདི་འཛིན་པ་དང༌། ཆོས་ལ་ནན་ཏན་བགྱིད་པ་དང༌། ཆོས་སྨྲ་བ་དང༌། ཆོས་ཉན་པའི་དགེ་སློང་ངམ།<line/>
དགེ་སློང་མའམ། དགེ་བསྙེན་ནམ། དགེ་བསྙེན་མའམ། གཞན་ཡང་དད་པའི་རིགས་ཀྱི་བུའམ་རིགས་ཀྱི་བུ་མོ་ལས་གསུམ་ལ་མངོན་པར་བརྩོན་པ། བསོད་ནམས་བྱ་བའི་དངོས་པོ་<line/>
ལ་དགའ་བ། དཀོན་མཆོག་གསུམ་ལ་མཆོད་པའི་ལས་ལ་མངོན་པར་བརྩོན་པ། ཁམས་གསུམ་ན་སྤྱོད་པའི་ཉོན་མོངས་པ་སྤོང་བ་ལ་མངོན་པར་བརྩོན་པ། སེམས་ཅན་ཐམས་ཅད་<line/>
སྡུག་བསྔལ་ལས་ཡོངས་སུ་ཐར་པར་བགྱིད་པར་གྱུར་པ། དེ་དག་ལའང་བདུད་དམ། བདུད་ཀྱི་བུ་མོའམ། བདུད་ཀྱི་འཁོར་རམ། བདུད་ཀྱི་འཁོར་མོའམ། བདུད་ཀྱི་ཕོ་ཉས་གཙེ་བའི་<line/>
བསམ་པས་གླགས་ལྟ་བའམ། སྐབས་ཚོལ་དུ་མཆི་ཞིང་གཡེང་བ་དང༌། དགེ་བའི་བར་ཆད་ཀྱི་ལས་བགྱིད་པར་མི་འགྱུར་བ་དེ་ལྟར་མཛོད་ཅིག །ད་ལྟར་གྱི་སངས་རྒྱས་བཅོམ་ལྡན་འདས་<line/>
</page>
<page index="262" id="420A">༄༅། །ཐམས་ཅད་ལ་གསོལ་ལོ། །བདག་ལ་ལས་ཀྱི་དངོས་གྲུབ་སྩལ་དུ་གསོལ། བྱང་ཆུབ་སེམས་དཔའ་སེམས་དཔའ་ཆེན་པོ་དང༌། བདུད་ཀྱི་འཁོར་ཐམས་ཅད་དང༌།<line/>
ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མིའམ་ཅི་དང༌། ལྟོ་འཕྱེ་ཆེན་པོ་དང༌། མི་དང༌། མི་མ་ཡིན་པ་ཐམས་ཅད་ཀྱང་བདག་ལ་ཐུགས་<line/>
བརྩེ་བར་མཛོད་ཅིག །གང་སུ་དག་ད་ལྟར་སངས་རྒྱས་ཀྱི་ཞིང་འདིར་གཏོགས་པའི་ས་ལ་གནས་པ་དེ་དག་ཀྱང་སེམས་ཅན་ཐམས་ཅད་ལ་ཕན་པ་དང༌། སངས་རྒྱས་ཀྱི་བསྟན་པ་དམ་<line/>
པའི་ཆོས་ཡུན་རིང་དུ་གནས་པར་བགྱི་བའི་སླད་དུ་བདག་ལ་ཐུགས་བརྩེ་བར་མཛོད་ཅིག །བདག་ལ་གསང་སྔགས་ཀྱི་དངོས་གྲུབ་སྩོལ་ཅིག །བདག་གིས་བདུད་དང༌། བདུད་ཀྱི་<line/>
འཁོར་དེ་ནན་ཏུར་གྱིས་ཚར་གཅད་པ་དང༌། སེམས་འཁྲུགས་པ་དང༌། ལུས་ལ་གནོད་པ་དང༌། ལུས་སྤ་བཀོང་བ་དང༌། རྫུ་འཕྲུལ་ཉམས་པར་བགྱི་བའི་སྔགས་བཤད་པར་བགྱི་སྟེ།<line/>
དེས་བདུད་དང༌། བདུད་ཀྱི་བུ་དང༌། བདུད་ཀྱི་བུ་མོ་དང༌། བདུད་ཀྱི་འཁོར་དང༌། བདུད་ཀྱི་འཁོར་མོ་དང༌། བདུད་ཀྱི་ཕོ་ཉ་གང་བཅོམ་ལྡན་འདས་ཀྱི་བསྟན་པ་ལ་སེམས་མ་དད་པ་<line/>
གཅིག་ཙམ་བསྐྱེད་དམ། དགེ་སློང་ལ་འཚེ་བའམ། ཐ་ན་སྐད་ཅིག་གཅིག་ཙམ་ཡང་སེམས་འཁྲུག་པར་བགྱིད་པ་ནས་དགེ་བའི་ཕྱོགས་ཡོངས་སུ་འདྲི་བར་བགྱིད་པའི་བར་དུ་<line/>
</page>
<page index="263" id="420B">ནན་ཏན་བགྱིད་པ་དང༌། གྲོང་དང༌། གྲོང་ཁྱེར་དང༌། གྲོང་རྡལ་དང༌། ལྗོངས་དང༌། ཕོ་བྲང་འཁོར་དང༌། རི་བྲག་དེ་རྣམས་མ་རུངས་པར་བགྱིད་པར་སེམས་བསྐྱེད་པ་དང༌། གང་དུ་ཆོས་ཀྱི་རྣམ་<line/>
གྲངས་འདི་འཆད་པར་འགྱུར་པ་དེ་དག་ཏུ་ཐན་སྐད་ཅིག་གཅིག་ཙམ་འཐབ་པ་དང༌། རྩོད་པ་དང༌། མུ་གེ་དང༌། ནད་དང༌། ཕ་རོལ་གྱི་དམག་ཚོགས་དང༌། དུས་མ་ལགས་པའི་རླུང་དང༌། ཆར་<line/>
དང༌། གྲང་བ་དང༌། ཚ་བ་དང༌། ཆུ་བོ་དང༌། ས་གཡོ་བ་དང༌། ས་འགས་པ་དང༌། སྐར་མདའ་ལྟུང་བར་བགྱིད་པ་དང༌། ལོ་མ་དང༌། མེ་ཏོག་དང༌། འབྲས་བུ་དང༌། འབྲུ་དང༌། སྨན་དང༌། རོ་<line/>
སྐྱེ་བར་མི་བགྱིད་དམ། མ་རུངས་པར་བགྱིད་པར་འཚལ་ན། བདུད་དེས་དེ་ལྟར་སེམས་བསྐྱེད་མ་ཐག་ཏུ་བདུད་ནས་བདུད་ཀྱི་ཕོ་ཉའི་བར་དེ་དག་རིམས་ནད་ཀྱིས་ཚ་བར་འགྱུར། ལུས་<line/>
ལྕི་བ་དང༌། རྡུལ་བ་དང༌། ལུས་རུལ་བ་དང༌། དྲི་མི་ཞིམ་པ་དང༌། ལས་སུ་མི་རུང་བ་དང༌། ལྡང་མི་ནུས་པར་འགྱུར། བཅིང་བ་ལྔས་བཅིངས་པར་མཐོང་བ་ནས་དེའི་ཡན་ལག་ཐམས་<line/>
ཅད་འཁུམས་པའི་བར་དུ་འགྱུར་ཞིང༌། སླར་བརྐྱང་མི་ནུས་པ་དང༌། དེའི་ཕྱོགས་ཐམས་ཅད་མུན་པར་གྱུར་ནས་ཉི་མ་སྣང་བའི་གཟུགས་ཀྱང་མི་མཐོང་བ་དང༌། དེའི་རྫུ་འཕྲུལ་བྲི་ནས་<line/>
སེམས་འཁྲུག་པར་འགྱུར། དེའི་དབང་པོ་དྲུག་ཀྱང་སྤྱོད་ཡུལ་ལ་འཇུག་མི་ནུས་པར་འགྱུར་རོ། །འདི་ལྟ་སྟེ། ཨ་མ་ལེ། ཨ་ཧ་མ་མ་ལེ། ཨ་ཛ་པ་བ། མཱུ་ར་ས་ལེ། བྱ་ཁ་ས་ལེ། ཛ་<line/>
</page>
<page index="264" id="421A">༄༅། །མ་ས་ལེ། ཧཱ་ཧཱ། ཧཱ་ཧཱ། ཧཱ་ཧཱ། གོ་ར་ས་ཌ་ཏ། ཛ་ན་ཁ་ག །ཛྙེ་ཡ་ཁ་ག །བི་ད་ཛྙེ་བ་ས་ཁ་ག །ཨ་མཱུ་ཀྵ་ར། ཀྵ་ཀྵ་ཀྵ། ཀྵ་ཀྵ་ཀྵ། མཱུ་ལ་བ་ཉ་ཁ་ག་སྤ། ཁད་ཉ་<line/>
སྤ༑ བ་རི་བརྟ་མཱུ་ར། ཨ་ད་ཛྙཱ་ཛྙཱ། བ་ཡུ་ཛྙཱ་ད་ཛྙཱ། ཙནྡྲ་སཱུ་རོ་ཛྙཱ་ཛྙཱ། ན་བ་ཧཱ་ཛྙཱ་ད་ཛྙཱ། ཁུ་རཀྵ་ཛྙཱ་ད་ཛྙཱ། བ་པ་ཛྙཱ་ད་ཛྙཱ། བྷཱུ་ཏ་ཀོ་ཊི། ཏ་ཐཱ་ཏཱ་ཛྙཱ་ད་ཛྙཱ། སརྦ་དེ་ཛྙེ་གི་ཨ་དྷིཥྛི་ཏ་ཛྙཱ་ད་ཛྙཱ། བ་<line/>
ཀྲ་མ༑ ཏྲི་ག་ཎ་ཏཱ་ཀྵ་པ་ཀྵ་མ་མ་ཀྵ་མ་ཛྙཱ་ཀྵ་བི་ཏ་མ་ར་བི་ཤཱ་ཡ་སྭཱཧཱ། ཐམས་ཅད་མཁྱེན་པ་རྣམས་ཀྱི་བྱིན་གྱི་རླབས་ཀྱིས་སྐད་ཅིག་ཏུ་བདུད་ཀྱི་ཡུལ་ཐམས་ཅད་མེད་པར་བྱས་ཏེ་<line/>
འབྲས་བུ་མེད་པར་གྱུར་ཏོ། །གང་སུའང་རུང་གནོད་པར་འདོད་པ་དག་ཀྱང་དེ་བཞིན་ནོ། །དེ་ནས་དེའི་ཚེ་སངས་རྒྱས་བཅོམ་ལྡན་འདས་རྣམས་ཀྱིས་ལེགས་སོ། །ཞེས་བྱ་བ་བྱིན་ནོ། །<line/>
བྱང་ཆུབ་སེམས་དཔའ་སེམས་དཔའ་ཆེན་པོ་དང༌། མི་དང༌། མི་མ་ཡིན་པ་དང༌། ལྷ་ཐམས་ཅད་ཀྱིས་ཀྱང་ལེགས་སོ། །ཞེས་བྱ་བ་རབ་ཏུ་བྱིན་ནོ། །དེ་ནས་དེའི་ཚེ་ས་ནི། གཡོས། སྤྲིན་<line/>
ནི༑ འཁྲུགས། རིའི་རྒྱལ་པོ་རྣམས་ནི། རབ་ཏུ་གཡོས་ཏེ་གང་སངས་རྒྱས་ཀྱི་བསྟན་པ་ལ་མངོན་པར་དད་པ་དང༌། བྱང་ཆུབ་སེམས་དཔའ་བཟོད་པ་ཐོབ་པ་རྣམས་མ་གཏོགས་<line/>
པར་བདུད་འཁོར་དང་བཅས་པ་དང༌། དེ་བཞིན་དུ་འབྱུང་པོ་མ་རུངས་པ་རྣམས་ཀྱང་འཁྲུགས་སོ། །དེ་ནས་བདུད་སྡིག་ཅན་གྱིས་བྱང་ཆུབ་སེམས་དཔའ་སྲ་བའི་བློ་གྲོས་ལ་སྨྲས་<line/>
</page>
<page index="265" id="421B">པ༑ རིགས་ཀྱི་བུ། བདུད་རི་བྱི་འདིའི་སྟོབས་ག་ལས་འོངས། མཐུ་ག་ལས་འོངས་ན། གང་སྙིང་རྗེ་མེད་པ་འདིས་རང་གི་ཕྱོགས་ཐམས་ཅད་དང༌། ངའི་སྟོབས་ཀྱི་ཡུལ་དང༌། ཕ་རོལ་<line/>
གནོན་པ་ཐམས་ཅད་མ་ལུས་པར་བཅོམ་སྟེ་ནག་པོའི་རྩ་ལག་ནི། ཕམ་པར་བྱས། མི་མཐུན་པ་ཆད་པར་སྨྲ་བ་དང༌། དགེ་སྦྱོང་གཽ་ཏ་མའི་ཕྱོགས་ནི། མཐོ་བར་བྱས་པ་བདག་ཀྱང་<line/>
གཟུངས་འདི་ཐོས་མ་ཐག་ཏུ་ལུས་དྲི་མི་ཞིམ་པ་དང༌། ལུས་རུལ་བ་དང༌། ལས་སུ་མི་རུང་བར་གྱུར། བདག་གི་ཕྱོགས་ཐམས་ཅད་ཀྱང་མུན་པར་གྱུར་ཏེ་སྣང་ཞིང་མཐོ་བར་མེད་པར་<line/>
བྱས་ནས་ཡོངས་སུ་གདུང་བ་ཆེན་པོས་ཀྱང་བདག་གདུངས་སོ། །བྱང་ཆུབ་སེམས་དཔའ་སྲ་བའི་བློ་གྲོས་ཀྱིས་སྨྲས་པ། སྡིག་ཅན། སངས་རྒྱས་བཅོམ་ལྡན་འདས་ཐམས་ཅད་ཀྱི་<line/>
བྱིན་གྱི་རླབས་དང༌། མི་དང༌། མི་མ་ཡིན་པ་ཐམས་ཅད་ཀྱི་སྟོབས་བསྐྱེད་པས་བདུད་རི་བྱིས་བདུད་ཀྱི་སྟོབས་ཀྱི་ཡུལ་དང༌། ཕ་རོལ་གནོད་པ་འདིར་ཐམས་ཅད་རྣམ་པར་འཇོམས་<line/>
ཤིང༌། དེས་གཞན་གྱིས་མི་ཚུགས་པའི་གསང་སྔགས་ཀྱི་ཚིག་འདི་དག་ཀྱང་བཤད་ཀྱི། སྡིག་ཅན། ཁྱོད་དེ་བཞིན་གཤེགས་པ་རྣམས་པར་དད་པར་གྱིས་ཤིག །ཅི་ནས་ཁྱོད་<line/>
ལུས་དང༌། ངག་དང༌། ཡིད་ཀྱི་སྡུག་བསྔལ་འདི་དག་ལས་ཡོངས་སུ་གྲོལ་བར་འགྱུར་བར་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་རང་སེམས་བསྐྱེད་ཅིག །བདུད་སྡིག་ཅན་<line/>
</page>
<page index="266" id="422A">༄༅། །གྱིས་སྨྲས་པ། བདག་ནི། ཕྱི་མའི་མཐའི་མུ་གྲངས་མེད་པར་འདི་བས་ཀྱང་ཆེས་སྡིག་པའི་ལུས་དང༌། ངག་དང༌། ཡིད་ཀྱི་སྡུག་བསྔལ་རྣམས་ལ་སྤྲོའི། བླ་ན་<line/>
མེད་པ་ཡང་དག་པར་རྫོགས་པའི་བྱང་ཆུབ་ཏུ་ནི། སེམས་མི་བསྐྱེད་དོ། །འདུས་པ་ཆེན་པོ་རིན་པོ་ཆེ་ཏོག་གི་གཟུངས་ལས། དམ་པའི་ཆོས་ཀྱི་ཚུལ་སྲུང་བའི་ལེའུ་སྟེ་བཅུ་<line/>
གཅིག་པའོ།། །།དེ་ནས་ཡང་གནོད་སྦྱིན་གྱི་སྡེ་དཔོན་ཆེན་པོ་འབྲོག་གནས་ནི། གནོད་སྦྱིན་འཇིགས་འཇིགས་ལྟ་བུའི་གཟུགས་སུ། ཡང་དག་ཤེས་ནི། རི་དྭགས་<line/>
ཀྱི་གཟུགས་སུ། ཤེས་པའི་སྒྲོན་མ་ནི། སྤྲེའུའི་གཟུགས་སུ། སྲེད་སྤོང་ནི། རའི་གཟུགས་སུ། རྒྱུན་བཅད་པ་ནི། གླང་པོ་ཆེའི་གཟུགས་སུ། སེམས་ཅན་ཆེན་པོ་ལྔ་པོ་དེ་དག་<line/>
དེ་བཞིན་གཤེགས་པ་ཤཱཀྱ་ཐུབ་པའི་དྲུང་ནས་ཧ་ཅང་ཡང་མི་རིང་བ་ཞིག་ན་དེ་བཞིན་གཤེགས་པ་ཀཽཎྜི་ནྱ་འོད་འཕྲོ་བའི་སྤྱན་སྔར་འཁོད་ནས་དེ་དག་གི་ལུས་ཐམས་ཅད་ལས་རྣམ་<line/>
པར་དག་ཅིང་དྲི་ཞིམ་པའི་འོད་ཕྱུང་ངོ༌། །དེ་ནས་སེམས་ཅན་ཆེན་པོ་ལྔ་པོ་དེ་དག་གིས་བཅོམ་ལྡན་འདས་ལ་མཆོད་པ་བྱ་བའི་ཕྱིར་ནོར་བུ་རིན་པོ་ཆེ་ཆེན་པོ་མེའི་འོད་ཅེས་བྱ་བ་<line/>
ལག་པ་གཉིས་ན་ཐོགས་སོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་ལྟད་མོ་ཅན་གྱིས་དེ་དག་གི་བསམ་པ་ཚུལ་བཞིན་རྣམ་པར་དག་པ་ལ་བལྟས་ཏེ་འདི་དག་ནི།<line/>
</page>
<page index="267" id="422B">བྱང་ཆུབ་སེམས་དཔའ་སེམས་དཔའ་ཆེན་པོའི་སྙམ་ནས་གནོད་སྦྱིན་གྱི་སྡེ་དཔོན་ཆེན་པོ་འབྲོག་གནས་དེ་ལ་བོས་ཏེ་འདི་སྐད་ཅེས་སྨྲས་སོ། །ཀྱེ་སྐྱེས་བུ་དམ་པ། དོན་གྱི་དབང་གང་མཐོང་<line/>
ན༑ ཁྱེད་འདི་ལྟ་བུའི་སྤྱོད་ལམ་གྱིས་སངས་རྒྱས་བཅོམ་ལྡན་འདས་རྣམས་ལ་མཆོད་པར་བྱ་བའི་ཕྱིར་བརྩོན་པར་བྱེད། འབྲོག་གནས་ཀྱིས་སྨྲས་པ། རིགས་ཀྱི་བུ། སྔོན་བྱུང་བ་འདས་<line/>
པའི་དུས་བསྐལ་པ་དགུ་བཅུ་རྩ་གཅིག་ན་སངས་རྒྱས་ཀྱི་ཞིང་འདིར་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམ་པར་གཟིགས་ཞེས་བྱ་བ་བྱུང་ངོ༌།།<line/>
དེའི་ཚེ་བདག་ཅག་ལྔ་སྤུན་དྲུང་དུ་གྱུར་ཏེ། དེ་ན་བདག་ཅག་གིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་ནས་སེམས་ཅན་ཡོངས་སུ་སྨིན་པར་བྱ་བའི་ཕྱིར་<line/>
ནན་ཏན་བྱས་སོ། །དེའི་འོག་ཏུ་དེ་བཞིན་གཤེགས་པ་གཙུག་ཏོར་ཅན་དང༌། ཐམས་ཅད་སྐྱོབ་དང༌། བསྐལ་པ་ཆེན་པོ་བཟང་པོ་འདི་བྱུང་མ་ཐག་ཏུ་དེ་བཞིན་གཤེགས་པ་འཁོར་<line/>
བ་འཇིག་འཇིག་རྟེན་དུ་བྱུང་གི་བར་དུ་དེ་ནའང་དེ་བཞིན་དུ་བདག་ཅག་སྔོན་གྱི་སྨོན་ལམ་གྱིས་སྤུན་དྲུང་དུ་གྱུར་ཏེ། དེ་བཞིན་གཤེགས་པ་དེ་ལ་བདག་ཅག་གིས་མཆོད་པ་དང༌།<line/>
བསྙེན་བཀུར་རྣམ་པ་མང་པོ་བྱས་སོ། །དེ་ནས་ཡང་དེར་སེམས་ཅན་ཆེན་པོ་དགེ་བསྙེན་ཡང་དག་ཤེས་བསམ་གཏན་ལ་མངོན་པར་དགའ་བས་དེར་འདི་འདྲ་བའི་སྨོན་ལམ་བཏབ་<line/>
</page>
<page index="268" id="423A">༄༅། །སྟེ༑ བདག་བསྐལ་པ་ཆེན་པོ་བཟང་པོ་འདི་ལ་གནོད་སྦྱིན་གྱི་སྡེ་དཔོན་ཆེན་པོར་གྱུར་ལ། དེ་ན་འབྲོག་དགོན་པ་ན་གནས་པ། མ་རུངས་པ། སེམས་ཅན་རྣམས་<line/>
ལ་སྙིང་རྗེ་དང༑ སྙིང་བརྩེ་བ་མེད་པར་ཞུགས་པ། བྱད་གཟུགས་ཐ་དད་པའི་གནོད་སྦྱིན་དག་ནས་ལུས་སྲུལ་པོའི་བར་དུ་དེ་དག་ལ་བདག་གིས་འདི་འདྲ་བའི་ཆོས་བཤད་པར་བགྱི་<line/>
སྟེ༑ འདི་ལྟར་དད་པ་ཐོབ་པར་བྱས་ནས་བསླབ་པ་འཛིན་དུ་བཙུད་ལ་ཞི་བའི་ལམ་ལ་བཀོད་པ་ནས་དེ་ན་དུད་འགྲོའི་སྐྱེ་གནས་སུ་སོང་བའི་རི་དྭགས་དང༌། སྤྱང་ཀི་དང༌། རྒོ་བ་དང༌།<line/>
ཕག་ལ་སོགས་པ་ལའང་ཆོས་བཤད་པ་ནས་གནོད་སྦྱིན་མ་རུངས་པ་གངྒཱའི་ཀླུང་གི་བྱེ་མ་སྙེད་ཀྱི་བར་དང༌། དུད་འགྲོའི་སྐྱེ་གནས་སུ་སོང་བ་དགེ་བའི་རྩ་བ་མ་བསྐྱེད་པའི་བར་ལ་<line/>
ཆོས་བཤད་པས་ཡོངས་སུ་སྨིན་པར་བྱས་ནས་ཐེག་པ་གསུམ་པོ་དག་ལ་སོ་སོར་བཀོད་དེ། དེ་ནས་གདོད་བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་བསྟན་<line/>
པ་ཐོབ་པར་ཤོག་ཅིག །ཅེས་བྱས་སོ། །དེ་བཞིན་དུ་གནོད་སྦྱིན་ཤེས་པའི་སྒྲོན་མས་སྤྲེའུའི་གཟུགས་ཀྱིས་ཡོངས་སུ་སྨིན་པར་བྱ་བའི་ཕྱིར་སྨོན་ལམ་བཏབ་བོ། །སྲེད་སྤོང་<line/>
རའི་གཟུགས་ཀྱིས་མི་ཁོམ་པས་ཉམ་ང་བར་གྱུར་པའི་སེམས་ཅན་རྣམས་ཡོངས་སུ་སྨིན་པར་བྱ་བའི་ཕྱིར་སྨོན་ལམ་བཏབ་བོ། །རྒྱུན་བཅད་གླང་པོ་ཆེའི་གཟུགས་ཀྱིས་གླང་<line/>
</page>
<page index="269" id="423B">པོ་ཆེ་ཡོངས་སུ་སྨིན་པར་བྱ་བའི་ཕྱིར་སྨོན་ལམ་བཏབ་སྟེ། དེ་བཞིན་དུ་གནོད་སྦྱིན་རྫུ་འཕྲུལ་ཆེན་པོ་གླིང་བཞི་པ་ན་གནས་པ་ཁྲི་ཉིས་སྟོང་གིས་བླ་ན་མེད་པ་ཡང་དག་པར་རྫོགས་པའི་<line/>
བྱང་ཆུབ་ཚོལ་ཞིང་སེམས་ཅན་ཡོངས་སུ་སྨིན་པར་བྱ་བའི་ཕྱིར་སྨོན་ལམ་རྣམ་པ་སྣ་ཚོགས་བཏབ་པར་གྱུར་ནས་བདག་གིས་ཀྱང་དེ་བཞིན་གཤེགས་པ་འཁོར་བ་འཇིག་དེའི་སྤྱན་སྔར་<line/>
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཚོལ་ཞིང་བསྐལ་པ་བཟང་པོ་འདི་ཐམས་ཅད་དུ་གནོད་སྦྱིན་མ་རུངས་པ་ཡོངས་སུ་སྨིན་པར་བྱ་བའི་ཕྱིར་སྨོན་ལམ་བཏབ་བོ། །འདི་ན་གནོད་<line/>
སྦྱིན་མ་རུངས་པ། སྙིང་རྗེ་མེད་པ། མི་གཟོ་བ། ཡང་བ་སྤྱོད་པ། སྡིག་པ་འདོད་པ། སྙིང་རྗེ་དང་མི་ལྡན་པ་ནས་ལུས་སྲུལ་པོ་སེམས་ཅན་ལ་འཚེ་བ། མདངས་འཕྲོག་པ། སེམས་འཁྲུག་<line/>
པར་བྱེད་པ། མི་དགེ་བའི་སེམས་སུ་བྱེད་པ། སྲོག་གཅོད་པ་ནས་ལོག་པར་ལྟ་བའི་བར་དང་ལྡན་པ། རྒྱལ་རིགས་དང༌། བྲམ་ཟེའི་རིགས་དང༌། རྗེའུ་རིགས་དང༌། དམངས་རིགས་<line/>
ཀྱི་སེམས་འཁྲུག་པར་བྱེད་པ། ཡུལ་འཁོར་དང༌། གྲོང་དང༌། གྲོང་ཁྱེར་དང༌། གྲོང་རྡལ་དང༌། ལྗོངས་འཁྲུག་པར་བྱེད་པ། གཟའ་དང༌། རྒྱུ་སྐར་དང༌། ཉི་མ་དང༌། ཟླ་བ་དང༌། ཉིན་པར་<line/>
དང༌། མཚན་མོ་དང༌། ཟླ་བ་དང༌། ཟླ་བ་ཕྱེད་པ་དང༌། དུས་དང༌། ལོ་འཁྲུག་པར་བྱེད་པ། འཐབ་པ་དང༌། རྩོད་པ་དང༌། མུ་གེ་དང༌། ནད་དང༌། ཕ་རོལ་གྱི་དམག་ཚོགས་དང༌།<line/>
</page>
<page index="270" id="424A">༄༅། །དུས་མ་ཡིན་པའི་རླུང་དང༌། ཆར་དང༌། རབ་ཏུ་གྲང་བ་དང༌། ཚ་བར་བྱེད་པ། ས་བོན་དང༌། སྨན་དང༌། ལོ་མ་དང༌། མེ་ཏོག་དང༌། འབྲས་བུ་དང༌། རོ་མ་རུང་པར་<line/>
བྱེད་པ༑ སེམས་ཅན་གྱི་བདེ་བ་དང༌། ཡིད་བདེ་བ་དང༌། ནད་མེད་པ་དང༌། འདུམ་པ་དང༌། དགེ་བའི་ཆོས་ལ་མོས་པ་དང༌། སའི་བཅུད་དང༌། མདངས་དང༌། དོན་དང༌། ཆོས་ཀྱི་རོ་དང༌།<line/>
རྣམ་པར་གྲོལ་བའི་རོ་ནུབ་པར་བྱེད་པ་རྣམས་བསླབ་པ་འཛིན་དུ་བཙུད་དེ། ཕྱིར་མི་ལྡོག་པ་ལ་བཀོད་ནས་གང་ཚུན་ཆད་བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་<line/>
ལུང་བསྟན་པ་ཐོབ་པ་དེ་ཚུན་ཆད་བདག་རྟག་ཏུ་གནོད་སྦྱིན་གྱི་སྡེ་དཔོན་གྱི་ནང་དུ་སྐྱེས་ཏེ། གནོད་སྦྱིན་སྡིག་ཅན་ནས་ལུས་སྲུལ་པོའི་བར་དག་ཐེག་པ་གསུམ་པོ་དག་ལ་ཡོངས་སུ་<line/>
སྨིན་པར་བྱས་ནས་ཕྱིར་མི་ལྡོག་པ་ལ་བཀོད་ཅིང༌། དེ་ཚུན་ཆད་སེམས་ཅན་རབ་དང༌། འབྲིང་དང༌། ཐ་མ་མཐོང་ཡང་བརྙས་པར་མི་དྲན་གྱི། སེམས་ཅན་ཅི་འདྲ་མ་མཐོང་བ་དེ་ཉིད་<line/>
ཀྱི་ཚུལ་གྱིས་དེ་དག་ལ་སྨྲས། ཡང་དག་པར་གཟེངས་བསྟོད། ཡང་དག་པར་རབ་ཏུ་དགའ་བར་བྱས། སྡིག་པ་ལས་བཟློག། བྱམས་པ་དང༌། སྙིང་རྗེའི་སེམས་ལ་བཞག་སྟེ་<line/>
བསམ་པ་ཇི་ལྟ་བ་བཞིན་དུ་ཐེག་པ་གསུམ་པོ་དག་ལ་ཕྱིར་མི་ལྡོག་པར་སོ་སོར་བཀོད་དོ། །བདག་གནོད་སྦྱིན་གྱི་འཁོར་གང་དང་གང་དག་ཏུ་ཕྱིན་པ་དེ་དང་དེར་དེ་དག་གནོད་སྦྱིན་<line/>
</page>
<page index="271" id="424B">འབྲོག་གནས་བདེ་བར་འོངས་སམ་ཞེས་ཚིག་ཏུ་འབོད་དོ། །དེ་བས་ན། བདག་གི་མིང་འབྲོག་གནས་ཞེས་བྱ་བར་གྱུར་ཏོ། །གང་དག་ད་ལྟར་ཆོས་རྙིང་པ་དང་བྲལ་ཞིང་སྡོམ་པ་ལ་མི་གནས་<line/>
ཏེ་གཅིག་ཏུ་ལས་ནག་པོ་སྤྱོད་པའི་མི་དེ་དག་ནི། ཤི་བའི་དུས་བྱས་ནས་ངན་སོང་གསུམ་དུ་སྐྱེ་སྟེ། མིའི་ནང་དུ་ནི། ཉུང་ཟད་ཅིག་སྐྱེའོ། །གང་དག་ལས་འདྲེན་མར་སྤྱོད་ཅིང༌། དཀོན་<line/>
མཆོག་གསུམ་ལ་དད་པ་མ་ཐོབ་པ་དེ་དག་ནི། ཤི་བའི་དུས་བྱས་ནས་ཕལ་ཆེར་གནོད་སྦྱིན་སྡིག་ཅན་དང༌། གནོད་སྦྱིན་ལུས་སྲུལ་པོའི་ནང་དུ་སྐྱེའོ། །དེ་བས་ན། ད་ལྟར་འཇིག་རྟེན་ན་<line/>
གནོད་སྦྱིན་སྡིག་ཅན་ནས་གནོད་སྦྱིན་ལུས་སྲུལ་པོའི་བར་དུ་ཤིན་ཏུ་ཕལ་ཆེར་རྣམ་པར་འཕེལ་ཏེ། དེ་དག་ཐམས་ཅད་ཀྱང་དཀར་པོའི་ཕྱོགས་ནུབ་པར་བྱ་བའི་ཕྱིར་བརྩོན་པ་ཤ་སྟག་<line/>
གོ །དེ་ལྟ་བས་ན། ད་ལྟར་ཤིན་ཏུ་དུས་ངན་པ་ལ་བབ་པས་བདག་གིས་འཇམ་པོས་ནི། དུས་ཐམས་ཅད་དུ་གནོད་སྦྱིན་མ་རུངས་པ་ནས་ལུས་སྲུལ་པོ་མ་རུངས་པའི་བར་དག་ཆོས་<line/>
དམར་པོ་ལ་དགོད་མི་ནུས། བདག་གིས་རྒྱལ་རིགས་དང༌། བྲམ་ཟེའི་རིགས་དང༌། རྗེའུ་རིགས་དང༌། དམངས་རིགས་དང༌། དགེ་སྦྱོང་དང༌། སྐྱེས་པ་དང༌། བུད་མེད་དང༌། ཁྱེའུ་དང༌།<line/>
བུ་མོ་འཁྲུགས་པ་རྣམས་ཀྱང་སླར་ཞི་བར་བྱ་མི་ནུས། གྲོང་དང༌། གྲོང་ཁྱེར་དང༌། གྲོང་རྡལ་དང༌། ལྗོངས་དང༌། ཡུལ་འཁོར་དང༌། ཕོ་བྲང་འཁོར་འཁྲུགས་པའང་ཞི་བར་བྱ་མི་ནུས།<line/>
</page>
<page index="272" id="425A">༄༅། །བདག་གིས་འབྱུང་པོ་རྣམས་ཀྱི་སེམས་དང་སེམས་ལས་བྱུང་བའང་ཕྱིར་ཞིང་རྣམ་པར་ཐར་བའི་རོ་ལ་དགོད་པར་ཡང་མི་ནུས་ཏེ། རིགས་ཀྱི་བུ། གནོད་<line/>
སྦྱིན་དང༌། ལུས་སྲུལ་པོ་ཐམས་ཅད་ཀྱི་སྙིང་ལ་གཡོ་སྦྱོར་བ་མི་དྲང་བའི་ཤེས་པའང་བདག་གིས་སངས་རྒྱས་ཐམས་ཅད་ཀྱི་གཟི་བརྗིད་ཀྱིས་ཤེས་སོ། །རིགས་ཀྱི་བུ། འབྱུང་པོ་རྣམས་<line/>
ཀྱི་སྙིང་པོ་རྡོ་རྗེ་ནམ་མཁའ་རྟོག་འཇུག་ཅེས་བྱ་བའི་རིག་པའི་གསང་སྔགས་ཀྱི་གཟུངས་ཀྱི་ཚིག་དྲག་པ་མི་བཟད་པ་ཆེན་མོ་ཡོད་དོ། །གསང་སྔགས་ཀྱི་ཚིག་དེ་དག་གིས་བཏབ་<line/>
ན༑ གནོད་སྦྱིན་ནམ། གནོད་སྦྱིན་མོའམ། གནོད་སྦྱིན་རྒན་པོའམ། གནོད་སྦྱིན་རྒན་མོའམ། གནོད་སྦྱིན་གྱི་བུའམ། གནོད་སྦྱིན་གྱི་བུ་མོའམ། གནོད་སྦྱིན་གྱི་འཁོར་པོའམ་<line/>
གནོད་སྦྱིན་གྱི་འཁོར་མོའམ། སྲིན་པོའམ། སྲིན་མོའམ། ཀླུ་དང༌། ཀླུ་མོ་དང༌། གྲུལ་བུམ་ཕོ་དང༌། གྲུལ་བུམ་མོ་དང༌། བརྗེད་བྱེད་དང༌། བརྗེད་བྱེད་མོའི་བར་དང༌། ཉིན་གཅིག་<line/>
པ་དང༌། ཉིན་བཞི་པ་ནས་སྲུལ་པོའམ། སྲུལ་མོའམ། ལུས་སྲུལ་པོའམ། ལུས་སྲུལ་མོའམ། ལུས་སྲུལ་རྒད་པོའམ། ལུས་སྲུལ་རྒན་མོའམ། ལུས་སྲུལ་གྱི་བུའམ།<line/>
ལུས་སྲུལ་གྱི་བུ་མོའམ། ལུས་སྲུལ་གྱི་འཁོར་ཕོའམ། ལུས་སྲུལ་གྱི་འཁོར་མོ་དག་གིས་ཕྱི་ཕྱིར་ཞིང་རྒྱལ་རིགས་དཀྲུག་པ་ནས་ལྗོངས་ཀྱི་བར་དུ་དཀྲུག་པར་བྱེད་མི་ནུས་སོ། །<line/>
</page>
<page index="273" id="425B">རིགས་ཀྱི་བུ། གྲོང་ངམ། གྲོང་ཁྱེར་རམ། གྲོང་རྡལ་ནས་དམངས་ཀྱི་ཁྱིམ་གྱི་བར་དུ་གང་ན་རྡོ་རྗེ་ནམ་མཁའ་རྟོག་འཇུག་ཅེས་བྱ་བ། འབྱུང་པོ་ཐམས་ཅད་ཀྱི་སྙིང་པོ་དྲག་པ་མི་བཟང་བ་<line/>
ཆེན་མོ་རིག་པའི་གསང་སྔགས་ཀྱི་ཚིག་འདི་དག་བཤད་པར་གྱུར་པ་དེར་གནོད་སྦྱིན་དང༌། ལུས་སྲུལ་པོ་མ་རུངས་པ་དེ་དག་གིས་སྔོན་འཁོན་དུ་བཟུང་ཞིང་མི་དགེ་བའི་ལས་བྱེད་པ་<line/>
དེ་དག་ཐམས་ཅད་བཏང་ནས་བྱམས་པ་དང༌། སྙིང་རྗེ་དང༌། སེམས་འཇམ་པ་དང༌། འབྱུང་པོ་ཐམས་ཅད་དང༌། སྙིང་རྗེ་དང་ལྡན་པ་དང༌། བན་པའི་སེམས་སུ་འགྱུར་རོ། །ཡུལ་<line/>
འཁོར་དང༌། དམངས་དང༌། ལྷ་དང༌། ཀླུ་དང༌། གནོད་སྦྱིན་དང༌། ལུས་སྲུལ་པོའི་འཁྲུག་པ་ཐམས་ཅད་དང༌། ཉི་མ་དང༌། ཟླ་བ་དང༌། གཟའ་དང༌། རྒྱུ་སྐར་དང༌། ཆད་པ་དང༌། དུག་<line/>
དང༌། མཚོན་དང༌། བྱད་དང༌། འཁྲུག་པ་ཐམས་ཅད་དང༌། ལུས་ཀྱི་རླུང་དང༌། མཁྲིས་པ་དང༌། བད་ཀན་དང༌། འདུས་པ་དང༌། ཉིན་གཅིག་པ་དང༌། ཉིན་གཉིས་པ་དང༌། ཉིན་<line/>
གསུམ་པ་དང༌། ཉིན་བཞི་པའི་རིམས་དང༌། མཛེ་དང༌། རྐོང་པ་དང༌། གཡན་པ་དང༌། ལུད་པ་དང༌། འབྲུམ་བུ་དང༌། ལྟོ་ན་བ་དང༌། ཡན་ལག་ན་བ་དང༌། ཉིང་ལག་གི་ནད་དང༌།<line/>
འཁྲུག་པ་དག་ཞི་བར་བྱེད་དེ། དེ་ན་མི་དང༌། མི་མ་ཡིན་པ་དང༌། རི་དྭགས་དང༌། བྱ་ལ་སོགས་པ་ལུས་དཀར་པོའི་མཐའ་ལ་མངོན་པར་བརྩོན་པ། འཇིགས་པ་ཐམས་ཅད་<line/>
</page>
<page index="274" id="426A">༄༅། །སྤངས་པ། བདེ་བ་དང༌། ཡིད་བདེ་བ་ཐམས་ཅད་དང་ལྡན་པས་ཉིན་མཚན་འདའ་བར་བྱེད་པ་དང༌། དགེ་བ་དང༌། སྦྱིན་པ་དང༌། དུལ་བ་དང༌། ཡང་དག་པར་<line/>
དགའ་བ་ལ་མངོན་པར་དགའ་བ་དང༌། ལུས་དང༌། སེམས་མི་ངལ་བར་བྱང་ཆུབ་ཀྱི་ལམ་ཚོལ་བ་ལ་བརྩོན་པར་བྱེད་དོ། །ཡང་འདི་སྐད་ཅེས་ཀྱང་སྨྲས་ཏེ། རིགས་ཀྱི་བུ། ཅི་སྟེ་<line/>
སངས་རྒྱས་བཅོམ་ལྡན་འདས་ཐམས་ཅད་ཀྱིས་བདག་གི་ལས་ཀྱི་དངོས་གྲུབ་འདི་སྩལ་ཞིང༌། བྱིན་གྱིས་རློབ་པར་མཛད་དེ། རྗེས་སུ་ཡི་རང་བར་མཛད་ནས་བདག་གིས་འཁྲུག་<line/>
པ་ཐམས་ཅད་རབ་ཏུ་ཞི་བར་བགྱིད་པ། མ་རུངས་པ་ཐམས་ཅད་དད་པར་བགྱིད་པ། མི་དགེ་བའི་ཕྱོགས་ཐམས་ཅད་ཟློག་པར་བགྱིད་པ། དགེ་བའི་ཕྱོགས་ཐམས་ཅད་འཕེལ་<line/>
བར་བགྱིད་པ། འབྱུང་པོ་ཐམས་ཅད་ཀྱི་སྙིང་པོ་རྡོ་རྗེ་ནམ་མཁའ་རྟོག་འཇུག་ཅེས་བགྱི་བའི་གསང་སྔགས་ཀྱི་ཚིག་བཤད་ཀྱི། དེ་བཞིན་གཤེགས་པ་ཤཱཀྱ་ཐུབ་པས་བདག་གི་<line/>
དབྱངས་ཀྱི་དཀྱིལ་འཁོར་གྱི་ཚིག་བརྗོད་པ་བྱིན་གྱིས་བརླབ་ཏུ་གསོལ། འདི་ལྟར་བདག་གིས་སངས་རྒྱས་ཀྱི་ཞིང་འདི་མ་ལུས་པར་དབྱངས་ཀྱི་དཀྱིལ་འཁོར་གྱི་ཚིག་བརྗོད་པའི་<line/>
ཡི་གེ་དང་སྒྲས་གང་པར་བགྱིས་ལ། དེ་བཞིན་དུ་ཅི་ནས་ཀྱང་འདིར་ལྷགས་པའི་འཁོར་རྣམས་དབྱངས་ཀྱི་དཀྱིལ་འཁོར་གྱི་ཚིག་བརྗོད་པའི་དོན་ཚིག་དང་ཡི་གེས་ཚིམ་པར་<line/>
</page>
<page index="275" id="426B">བགྱིའོ༑ ༑དེ་ནས་བཅོམ་ལྡན་འདས་དེ་བཞིན་གཤེགས་པ་ཤཱཀྱ་ཐུབ་པས་གནོད་སྦྱིན་གྱི་སྡེ་དཔོན་ཆེན་པོ་འབྲོག་གནས་ལ་བོས་ཏེ་འདི་སྐད་ཅེས་བཀའ་སྩལ་ཏེ། །རིགས་ཀྱི་བུ། ནག་<line/>
པོའི་ཕྱོགས་ནི། སྐྲག་པར་བྱ་བ་དང༌། དཀར་པོའི་ཕྱོགས་འབར་བར་བྱ་བའི་ཕྱིར་སངས་རྒྱས་བཅོམ་ལྡན་འདས་འདི་དག་གིས་ཁྱོད་ཀྱི་རྡོ་རྗེ་ནམ་མཁའ་རྟོག་འཇུག་ཅེས་བྱ་བའི་འབྱུང་<line/>
པོ་ཐམས་ཅད་ཀྱི་སྙིང་པོའི་གསང་སྔགས་ཀྱི་གཟུངས་འདིའི་དབྱངས་ཀྱི་དཀྱིལ་འཁོར་གྱི་ཚིག་བརྗོད་པ་བྱིན་གྱིས་བརླབས་ཀྱི། སྐྱེས་བུ་དམ་པ་ཁྱོད་སྤྲོ་བར་གྱིས་ལ་འཁྲུག་པ་ཐམས་<line/>
ཅད་རབ་ཏུ་ཞི་བར་བྱེད་པ། འབྱུང་པོ་ཐམས་ཅད་ཀྱི་སྙིང་པོའི་གསང་སྔགས་ཀྱི་གཟུངས་མ་རུངས་པ་ཐམས་ཅད་ཟློག་པར་བྱེད་པ་རྡོ་རྗེ་ནམ་མཁའ་རྟོག་འཇུག་ཅེས་བྱ་བའི་གསང་སྔགས་<line/>
ཀྱི་ཚིག་དེ་དག་སྨྲོས་ཤིག །དེ་ནས་གནོད་སྦྱིན་གྱི་སྡེ་དཔོན་ཆེན་པོ་འབྲོག་གནས་སྟན་ལས་ལངས་ཏེ། དེ་བཞིན་གཤེགས་པ་ཤཱཀྱ་ཐུབ་པ་དེ་ག་ལ་བདེ་ལོགས་སུ་ཐལ་མོ་སྦྱར་བ་བཏུད་<line/>
ནས་སངས་རྒྱས་ཀྱི་ཞིང་འདི་མ་ལུས་པར་དབྱངས་ཀྱིས་གོ་བར་བྱེད་པ། གསང་སྔགས་ཀྱི་ཚིག་འདི་དག་སྨྲས་སོ། །འདི་ལྟ་སྟེ། དྷུ་མ་དྷུ་མ། དྷ་མ་དྷ་མ། དྷཱུ་མ་དྷཱུ་མ། ནི་ལི་ན་ན་ལ། ནོ་ལ་<line/>
ནཱི་ལ༑ ཀུ་ཊ་ནི། མ་ཧཱ་ཀུ་ཊ་ནི། ཊ་ཊ་ཊ་ཊོ། མ་ཧཱ་ཏ་ཊ། ཨ་བཱ་ས། ཨ་བྷི། ཨ་བྷི། རི་ཎི་རི་ཎི། མ་ཧཱ་རི་ཎི་རི་ཎི། རི་མི་རི་མི་རི་མི། ད་རི་མི། རྀ་ཥི་མ་ཧཱ་རི་ཥི། ཤུ་ལུ་ཤུ་ལུ། མ་ཧཱ་ཤུ་<line/>
</page>
<page index="276" id="427A">༄༅། །ལུ་ཤུ་ལུ༑ ཤུ་ལུ་དྷུ། མ་ཧཱ་ཤུ་ལུ་ཤུ་ལུ། ཨུ་གུ་མ། ཀུ་མ་གུ་མ་ན། རི་མི་རི་མི། ཧི་རི་ཧི་རི། ཧི་རི་ཧི་རི། ཧི་རི་ཧི་རི། ཧི་རི་ཧི་རི། ཧི་རི་ཧི་རི། ཧི་རི་ཧི་རི། ནི་<line/>
མི་ནི་མི༑ ཧི་ནི་ཧི་ནི། མུ་ནི་མུ་ནི། བུདྡྷི་ལི། པྲ་བ་ར་སྲིཥྛ། ལོ་ཀཱ་ཙཪྻ། ཛི་ནི་ཛི་ནི། ཛི་ན་རི་ཥ་བྷེ། ཛི་ན་ཛི་ན་ཛི་ན་རི་ཥ་བྷ་སྭཱཧཱ། བཅོམ་ལྡན་འདས། གྲོང་ངམ། གྲོང་ཁྱེར་རམ། གྲོང་<line/>
རྡལ་ལམ། ལྗོངས་ནས་དམངས་ཀྱི་ཁྱིམ་གྱི་བར་དུ་གང་དང་གང་ན་འབྱུང་པོ་ཐམས་ཅད་ཀྱི་སྙིང་པོ་རྡོ་རྗེ་ནམ་མཁའ་རྟོག་འཇུག་ཅེས་བགྱི་བ། གསང་སྔགས་ཀྱི་ཚིག་རིག་པ་ཆེན་<line/>
མོ་འདི་བཤད་པའི་ཚེ་དེ་ན་གནོད་སྦྱིན་མ་རུངས་པ་ནས་ལུས་སྲུལ་པོ་མ་རུངས་པའི་བར་དུ་གང་དག་སེམས་མ་དད་པ་དང༌། ལུས་དང༌། ངག་དང༌། ཡིད་ཀྱིས་བསླབ་པའི་སྔོམ་<line/>
པ་ཡོངས་སུ་མི་ལེན་པ་དང༌། སེམས་ཅན་དེ་དག་ལ་བྱམས་པའི་སེམས་ཉེ་བར་མི་གཞོག་པ་དེ་དག་གི་དོན་དུ་བདག་གིས་ཡང་ཤིན་ཏུ་མི་བཟད་པའི་གསང་སྔགས་ཀྱི་ཚིག་འདི་<line/>
དག་བཤད་དོ། །འདི་ལྟ་སྟེ། ཨད་ཙེ། ཨད་ཙེ། མུ་ནེ། མུ་ནེ། ཨ་ག་ནེ། ཧུ་ཧུ། མུ་ནེ་མུ་ནེ། མ་ཧཱ་རྀ་ཥི་བྷ། ཧུ་ཧུ། ཨ་གྲ་དཎྜེ། ཨ་ཏ་ཨ་ཏ། ཨ་བྷི་བྷུ་ཏ། ཧི་ནི་ཧི་ནི། ཧི་རི་ཧི་རི།<line/>
ཏི་རི་ཧི་རི། ཧི་རི་ཧི་རི་ཧི་རི། དྲི་གུ་མ། གུ་མ་གུ་མ་གུ་མ་ཧི། ཧི་ལི། ནི་ལི་ནི་ལི། མ་ཧཱ་ནི་ལི། ས་མུ་དྲ། མེ་ཁ། ཧ་ཊ་ཧ་ཊ་ཧ་ཊ། དྷ་ར་ཎ་མེ། དྷ་ར་ཎ་མེ། ཁཀྵ་པ། ཁ་ཀྵ་བ།<line/>
</page>
<page index="277" id="427B">པྲྀ་ཐི་བི། ཨ་བ་ཏེ་ཛོ་བ་ར་ཡུ་ཨ་ཀྵ་ཤ་།ཐ་ཐ་ཐ། གུ་མ་བྷེ་བྷ། གུ་མ་བྷེ། ཨ་ག་ཤི་གུ་མ་བྷེ། ཛི་དྭ་གུ་མ་བྷེ། ས་རྦ་ད་ག་གུ་མ་བྷེ། རཱ་ཛཱ་གུ་མ་བྷེ། ས་མ་ཏ་གུ་མ་བྷེ་སྭཱཧཱ། གནོད་སྦྱིན་གྱི་སྡེ་<line/>
དཔོན་ཆེན་པོ་འབྲོག་གནས་ཀྱིས་གསང་སྔགས་ཀྱི་ཚིག་འདི་དག་སྨྲས་མ་ཐག་ཏུ་དེ་ནས་དེའི་མོད་ལ་ལྷ་དང༌། ཀླུ་དང༌། གནོད་སྦྱིན་དང༌། ལུས་སྲུལ་པོ་ཐམས་ཅད་འཁྲུགས་ཏེ་སྐྲག་ནས་<line/>
སངས་རྒྱས་ཀྱི་ཞིང་འདི་ན་ས་དང་ནམ་མཁའ་ལ་གནས་པ་ཐམས་ཅད་འདར་རོ། །དེ་ནས་སྐད་ཅིག་དེ་ལ་སངས་རྒྱས་བཅོམ་ལྡན་འདས་ཐམས་ཅད་ཀྱི་སྤྱན་སྔར་ཐལ་མོ་སྦྱར་ཏེ་ལན་<line/>
གསུམ་དུ་འདི་སྐད་ཅེས་སངས་རྒྱས་ཐམས་ཅད་ལ་ཕྱག་འཚལ་ལོ། །ཕྱག་འཚལ་ལོ། །སངས་རྒྱས་ཐམས་ཅད་ལ་ཕྱག་འཚལ་ལོ། །གནོད་སྦྱིན་གྱི་སྡེ་དཔོན་ཆེན་པོ་འབྲོག་གནས་<line/>
གྱིས་ཤིན་ཏུ་མི་བཟད་པ་འབྱུང་པོ་ཐམས་ཅད་ཀྱི་སྙིང་ལ་གནོན་པའི་གསང་སྔགས་ཀྱི་ཚིག་རྣམས་སྨྲས་སོ། །ཞེས་བརྗོད་དོ། །འདུས་པ་ཆེན་པོ་རིན་པོ་ཆེ་ཏོག་གི་གཟུངས་ལས། འབྲོག་<line/>
གནས་ཀྱི་ལེའུ་སྟེ་བཅུ་གཉིས་པའོ།། །།དེ་ནས་སངས་རྒྱས་བཅོམ་ལྡན་འདས་དེ་དག་བཞེངས་པའི་བརྡ་དང༌། རང་རང་གི་སངས་རྒྱས་ཀྱི་ཞིང་དུ་གཤེགས་པའི་བརྡ་<line/>
བསྟན་ཏོ། །དེ་ནས་དེའི་མོད་ལ་ཐམས་ཅད་དང་ལྡན་པའི་འཁོར་དང༌། ས་དང་ནམ་མཁའ་ལ་གནས་པའི་སེམས་ཅན་རྣམས་ཀྱང་རབ་ཏུ་འདར། ཐམས་ཅད་དང་ལྡན་པའི་ས་འདི་ཡང་<line/>
</page>
<page index="278" id="428A">༄༅། །གཡོས༑ ནམ་མཁའ་ལས་ཀྱང་མེ་ཏོག་གི་ཆར་བབ། བར་སྣང་ལས་ཀྱང་སིལ་སྙན་བྱེ་བའི་སྒྲ་བྱུང༌། སྤོས་དང༌། བདུག་པ་ཐམས་ཅད་ཀྱང་ཤིན་ཏུ་བྱུང༌།<line/>
སངས་རྒྱས་ཀྱི་ཞིང་ཐམས་ཅད་ཀྱང་སྣང་བས་ཁྱབ་པར་བྱས་ནས་འཁོར་ཐམས་ཅད་ཐལ་མོ་སྦྱར་ཏེ་འཁོད་དོ། །དེ་ནས་དེ་བཞིན་གཤེགས་པ་ཙནྡན་གྱི་དྲི་ཆེན་པོ་ལ་མི་མཇེད་ཀྱི་བདག་<line/>
པོ་ཚངས་པས་གསོལ་པ། བཅོམ་ལྡན་འདས། མ་འོངས་པའི་དུས་ན་གང་དག་ཆོས་ཀྱི་རྣམ་གྲངས་འདི་འཛིན་པ་དང༌། འཆང་བ་དང༌། ཀློག་པ་དང༌། ཀུན་ཆུབ་པར་བྱེད་པ་དང༌།<line/>
གཞན་དག་ལའང་རྒྱ་ཆེར་ཡང་དག་པར་རབ་ཏུ་བསྟན་པ་དང༌། ཡི་གེར་འབྲི་བ་དང༌། བྲིས་ནས་འཆད་པར་བགྱིད་པའི་སེམས་ཅན་དེ་དག་དགེ་བའི་རྩ་བ་ཇི་ཙམ་དང་ལྡན་པར་<line/>
འགྱུར༑ སེམས་ཅན་དེ་དག་སངས་རྒྱས་བཅོམ་ལྡན་འདས་རྣམས་ཀྱིས་ཆོས་དུ་ཞིག་གིས་བྱིན་གྱིས་བརླབས་པར་འགྱུར། དེ་སྐད་ཅེས་གསོལ་པ་དང༌། བཅོམ་ལྡན་འདས་དེ་<line/>
བཞིན་གཤེགས་པ་ཙནྡན་གྱི་དྲི་ཆེན་པོས་མི་མཇེད་ཀྱི་བདག་པོ་ཚངས་པ་ལ་འདི་སྐད་ཅེས་བཀའ་སྩལ་ཏོ། །ཚངས་པ། ཅི་ནས་བདུད་ཀྱི་ཕྱོགས་ཚར་གཅད་པ་དང༌། འཐབ་པའི་<line/>
རྙོག་པ་ཐམས་ཅད་ཞི་བར་བགྱིད་པ་དང༌། སེམས་ཅན་ཡོངས་སུ་སྨིན་པར་བྱ་བ་དང༌། དམ་པའི་ཆོས་ཡུན་རིང་དུ་གནས་པར་བྱ་བ་དང༌། ལམ་རྣམ་པར་དག་པར་བྱ་བའི་ཕྱིར་སངས་<line/>
</page>
<page index="279" id="428B">རྒྱས་ཐམས་ཅད་ཀྱི་ཁམས་དྲུག་བྱིན་གྱིས་བརླབས་སོ། །དེ་བཞིན་དུ་གང་མ་འོངས་པའི་དུས་ན་ཆོས་ཀྱི་རྣམ་གྲངས་འདི་འཛིན་པ་ནས་བྲིས་ཏེ་འཆང་བའི་བར་གྱི་སེམས་ཅན་དེ་དག་སངས་<line/>
རྒྱས་དང་བྱང་ཆུབ་སེམས་དཔའ་ཐམས་ཅད་ཀྱིས་ཆོས་བཅུས་བྱིན་གྱིས་བརླབ་བོ། །བཅུ་གང་ཞེ་ན། ཚངས་པ། འདི་ལྟ་སྟེ། སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་<line/>
ཀྱིས་ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མི་འམ་ཅི་དང༌། ལྟོ་འཕྱེ་ཆེན་པོ་དང༌། སྲིན་པོ་དང༌། གྲུལ་བུམ་དེ་དག་ལ་ཁྱོད་ཀྱིས་<line/>
སེམས་ཅན་དེ་དག་རྟག་ཏུ་སྲུངས་ཤིག །གནོད་པ་ལས་ཟློག་ཅིག །ལུས་དང༌། ངག་དང༌། ཡིད་ཀྱི་ལས་དགེ་བ་ལ་ཚུད་ཅིག །ཟས་དང༌། སྐོམ་དང༌། ལོངས་སྤྱོད་དང༌། ཀུན་སྤྱོད་པ་<line/>
མང་པོ་དང༌། ནད་མེད་པ་ལ་མཁས་པས་བདག་གི་སྲོག་དང་ཡང་བསྔོས་ལ། སེམས་ཅན་དེ་དག་བཟུང་བར་གྱིས་ཤིག །ཅེས་རིག་པས་གཏད་ནས་དེ་དག་གི་དྲན་པ་དང༌། བློ་གྲོས་<line/>
དང༑ རྟོགས་པ་དང༌། སྤོབས་པ་ལ་མཁས་པས་སྐྱོན་མེད་པར་འགྱུར་རོ། །དེ་དག་གི་ཡིད་ཀྱི་བརྣག་པ་འདོད་པའི་ཡོན་ཏན་དང་ལྡན་པས་གནས་པར་མི་འགྱུར་ཏེ། དེ་དག་སྟོང་པ་<line/>
ཉིད་ལ་གནས་པར་འགྱུར་རོ། །དེ་དག་སེམས་དང་མཚུངས་ཤིང་ཟབ་མོ་བཟོད་པ་དང་ལྡན་པ་ལ་བསྡུ་བའི་དངོས་པོ་ལའང་བརྩོན་པར་འགྱུར་རོ། །དགེ་བའི་ཆོས་ལ་གནས་ནས་སེམས་<line/>
</page>
<page index="280" id="429A">༄༅། །ཅན་གྱི་འཁོར་གྱི་ལུས་ལ་སྙིང་པོ་བླངས་ཏེ་དངོས་པོ་གསུམ་ཡོངས་སུ་དག་པའི་བྱང་ཆུབ་ཀྱི་སྤྱོད་པ་ཉམས་འོག་ཏུ་ཆུད་པར་འགྱུར་རོ། །ཏིང་ངེ་འཛིན་རིན་པོ་ཆེའི་རྒྱལ་<line/>
མཚན་ཡང་ཐོབ་པར་འགྱུར་ཏེ། ཏིང་ངེ་འཛིན་དེས་ཏིང་ངེ་འཛིན་ཐམས་ཅད་ལ་རྣམ་པར་སྤྱོད་པའི་ཤེས་པ་ལའང་མཁས་པར་འགྱུར་རོ། །འཆི་བའི་དུས་ཀྱི་ཚེའང་སེམས་ཅན་དེ་དག་གི་<line/>
མདུན་དུ་སངས་རྒྱས་བཅོམ་ལྡན་འདས་དགེ་སློང་གི་ཚོགས་ཀྱིས་ཡོངས་སུ་བསྐོར་ཞིང༌། བྱང་ཆུབ་སེམས་དཔའི་ཚོགས་ཀྱིས་མདུན་དུ་བདར་བ་འཚོ་ཞིང་གཞེས་ལ་ཆོས་ཀྱང་<line/>
སྟོན་ཅིང་བཞུགས་པ་གྲངས་མེད་དཔག་ཏུ་མེད་པ་དག་ཀྱང་མཐོང་བར་འགྱུར་རོ། །སངས་རྒྱས་བཅོམ་ལྡན་འདས་དེ་དག་ལས་དོན་དང༌། ཚིག་དང༌། ཡི་གེར་ལྡན་པའི་ཆོས་<line/>
བཤད་པ་དེ་ལྟ་བུའང་ཐོས་པར་འགྱུར་རོ། །ཐམས་ཅད་ལས་ཁྱད་པར་འཕགས་པ་ཟང་ཟིང་མེད་པའི་དགའ་བ་དང༌། མཆོག་ཏུ་དགའ་བའི་བར་དུ་ཐོབ་ནས་ལས་ཀྱི་སྒྲིབ་པ་མི་དགེ་<line/>
བ་དེ་དག་ཐམས་ཅད་རྣམ་པར་ཤེས་པ་ཐ་མ་ལ་ཆོས་དང་ལྡན་པས་མགོ་མཉམ་དུ་འགག་པར་འགྱུར་རོ། །ཇི་ལྟར་བསམ་པ་བཞིན་དུ་སངས་རྒྱས་ཀྱི་ཞིང་ཡོངས་སུ་དག་པར་བརྫུས་ཏེ་སྐྱེ་<line/>
བར་འགྱུར་ཞིང༌། སངས་རྒྱས་ཀྱི་ཞིང་གང་ན་སངས་རྒྱས་བཅོམ་ལྡན་འདས་དག་འཚོ་ཞིང་གཞེས་ལ་བཞུགས་ཏེ་ཐེག་པ་ཆེན་པོའི་གཏམ་འབའ་ཞིག་འཆད་པའི་སངས་རྒྱས་ཀྱི་ཞིང་དེར་<line/>
</page>
<page index="281" id="429B">སེམས་ཅན་དེ་དག་ཐེག་པ་ཆེན་པོ་ལ་གནས་ཤིང་སྒྲིབ་པ་མེད་པའི་ཡེ་ཤེས་དང་ལྡན་པའི་སེམས་ནམ་མཁའ་དང་མཚུངས་པའི་སེམས་ཅན་དེ་དག་དང་འགྲོགས་པར་འགྱུར་ཏེ། རིང་པོ་མི་<line/>
ཐོགས་པར་ཡོན་ཏན་དེ་དག་དང་ལྡན་པར་འགྱུར་རོ། །སེམས་ཅན་དེ་དག་རང་གི་སྨོན་ལམ་མ་གཏོགས་པར་ཕྱིན་ཆད་ཉོན་མོངས་པ་ཅན་སྙིགས་མ་ལྔ་དང་ལྡན་པའི་སངས་རྒྱས་ཀྱི་ཞིང་<line/>
རྣམས་སུ་སྐྱེ་བར་མི་འགྱུར་ཏེ། མྱུར་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་འགྱུར་རོ། །ཚངས་པ། ད་ལྟར་དང༌། མ་འོངས་པའི་དུས་ན་དམ་<line/>
པའི་ཆོས་ཀྱི་ཚུལ་འདི་འབར་བར་བྱེད་ཅིང༌། གཟུངས་ཀྱི་ཕྱག་རྒྱའི་ཆོས་ཀྱི་རྣམ་གྲངས་འདི་འཛིན་པ་ནས་གླེགས་བམ་ལ་བྲིས་ཏེ་འཆང་བའི་བར་གྱི་སེམས་ཅན་དེ་དག་ཐམས་ཅད་སངས་<line/>
རྒྱས་བཅོམ་ལྡན་འདས་རྣམས་ཀྱིས་ཆོས་བཅུ་པོ་དེ་དག་གིས་བྱིན་གྱིས་བརླབས་པར་འགྱུར་རོ། །དེ་དག་ནི། སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་ཀྱིས་བྱིན་གྱིས་<line/>
བརླབས་པ་སྟེ། ཉེ་བའི་ཉོན་མོངས་པ་ཐམས་ཅད་ལས་རྣམ་པར་གྲོལ་བའི་བྱང་ཆུབ་སེམས་དཔའ་སེམས་དཔའ་ཆེན་པོར་འགྱུར་རོ། །དེ་ནས་བཅོམ་ལྡན་འདས་དེ་བཞིན་གཤེགས་<line/>
པ་ཤཱཀྱ་ཐུབ་པས་བརྒྱ་བྱིན་དང༌། ཚངས་པ་དང༌། འཇིག་རྟེན་སྐྱོང་བ་རྣམས་ལ་བཀའ་སྩལ་པ། ཀྱེ་གྲོགས་པོ་དག །སངས་རྒྱས་བཅོམ་ལྡན་འདས་གང་སུ་དག་ཕྱོགས་བཅུ་ནས་འདིར་<line/>
</page>
<page index="282" id="430A">༄༅། །བྱོན་པ་དེ་དག་ཐམས་ཅད་ཀྱིས་ཁྱེད་ལ་ཐུགས་བརྩེ་བ་དང༌། འཇིག་རྟེན་གྱི་ཁམས་འདིར་ཕྱི་རོལ་གྱི་དངོས་པོ་རྣམ་པར་སྦྱང་པ་དང༌། སེམས་ཅན་ཐམས་ཅད་<line/>
ཡོངས་སུ་སྨིན་པར་བྱ་བ་དང༌། བྱང་ཆུབ་ཀྱི་སྤྱོད་པ་རབ་ཏུ་བསྟན་པ་དང༌། བདུད་ཀྱི་ཕྱོགས་ཕམ་པར་བྱ་བ་དང༌། ཆོས་ཀྱི་རྒྱལ་མཚན་བསྒྲེང་བ་དང༌། སངས་རྒྱས་ཀྱི་བྱ་བ་མ་ལུས་<line/>
པར་བསྟན་པ་དང༌། དཀོན་མཆོག་གསུམ་གྱི་རིགས་རྒྱུན་མི་འཆད་པར་བྱ་བ་དང༌། ནད་ཐམས་ཅད་རབ་ཏུ་ཞི་བར་བྱ་བ་དང༌། ཉེ་བར་འཚེ་བ་ཐམས་ཅད་རབ་ཏུ་ཞི་བར་བྱ་བ་དང༌། མ་<line/>
རུངས་པ་ཐམས་ཅད་བཟློག་པ་དང༌། འཇིགས་པ་ཐམས་ཅད་ལས་བསྲུང་བ་དང༌། ལྟ་བ་ངན་པ་ཐམས་ཅད་སྤང་བ་དང༌། བྱང་ཆུབ་ཀྱི་ལམ་ལ་གཟུང་བ་དང༌། དེ་བཞིན་གཤེགས་<line/>
པའི་སྟོབས་བཅུ་ཡོངས་སུ་རྫོགས་པར་བྱ་བ་དང༌། ལས་དང་ཉོན་མོངས་པ་ཐམས་ཅད་ཟད་པར་བྱ་བའི་ཕྱིར་ངོ་མཚར་ཞིང་རྨད་དུ་བྱུང་བ་སྔོན་མ་ཐོས་པ་གཟུངས་ཀྱི་ཚིག་ཟབ་མོ་<line/>
རབ་ཏུ་དབྱེ་བ་ལ་འཇུག་པའི་ཆོས་ཀྱི་རྣམ་གྲངས་འདི་ལྟ་བུ་འདི་བཤད་དེ། དེ་མ་ཆགས་པ་མེད་པའི་གཟུངས་ལ་སྤོབས་པ་དང༌། ཡེ་ཤེས་ནམ་མཁའ་དང་མཚུངས་པ་ལ་གཟུད་པ་<line/>
དང༌། ཚུལ་གཅིག་པའི་ཐམས་ཅད་མཁྱེན་པའི་ཡེ་ཤེས་ཐོབ་པར་བྱ་བའི་ཕྱིར་ཁྱིམ་དང༌། གྲོང་དང༌། གྲོང་ཁྱེར་དང༌། ཡུལ་སྲུང་བ་ནས་གླིང་བཞི་སྲུང་བ་དང༌། ལྷ་དང༌། ཀླུ་དང༌། མི་དང་<line/>
</page>
<page index="283" id="430B">མི་མ་ཡིན་པ་སྲུང་བ་དང༌། འབྲུ་དང༌། སྨན་དང༌། ལོ་མ་དང༌། མེ་ཏོག་དང༌། འབྲས་བུ་དང༌། ལོ་ཏོག་རྣམས་སྲུང་བ་དང༌། ཆོས་སྨྲ་བ་དང༌། ཆོས་ཉན་པའི་བར་དག་སྲུང་བར་འགྱུར་རོ། །<line/>
གྲོགས་པོ་དག །སངས་རྒྱས་ཀྱི་ཞིང་འདིར་སངས་རྒྱས་བཅོམ་ལྡན་འདས་རྣམས་ཀྱིས་ཆོས་ཀྱི་རྣམ་གྲངས་འདི་ལས་དངོས་པོ་རེ་རེའང་སྙིང་རྗེ་ཆེན་པོ་ལ་འཇུག་པའི་ཡེ་ཤེས་ཀྱི་རྒྱུ་མཐུན་<line/>
པ་རྣམ་པ་བཅུས་བྱིན་གྱིས་བརླབས་སོ། །གྲོགས་པོ་དག །དགེ་བའི་ཆོས་ཐམས་ཅད་བྱིན་གྱིས་བརླབས་པའི་ཕྱིར་སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་ཀྱིས་སངས་རྒྱས་<line/>
ཀྱི་ཞིང་མ་ལུས་པ་ཡོངས་སུ་སྤྱོད་དོ། །སངས་རྒྱས་ཀྱི་ཞིང་འདི་ནི། སངས་རྒྱས་ཀྱི་ཞིང་དུ་སྐྱེས་པ་ཐམས་ཅད་ཀྱི་མཆོད་རྟེན་དུ་གྱུར་པ། བླ་མའི་གནས་སྟོན་པར་ཀུན་གྱིས་བཀུར་བ། ཕྱག་<line/>
བྱ་བའི་གནས་སུ་གྱུར་པ་སྟེ། འདི་ལྟར་མཚམས་མེད་པ་ལྔ་བྱེད་པ། མི་དགེ་བའི་རྩ་བ་དང་ལྡན་པ་དག་ཀྱང་ལས་ཀྱི་སྒྲིབ་པ་ཡིད་དུ་མི་འོང་བའི་འབྲས་བུ་དེ་དག་མ་ལུས་པར་ཡོངས་<line/>
སུ་བྱང་བར་འགྱུར་རོ། །དེ་དག་ཐམས་ཅད་ལས་ཀྱི་སྒྲིབ་པ་སྤངས་ནས་དགེ་བའི་ཆོས་རྣམས་ལ་གནས་པར་འགྱུར་ཏེ། གྲོགས་པོ་དང༌། དེ་ལྟ་བུ་ནི། སངས་རྒྱས་བཅོམ་ལྡན་འདས་རྣམས་<line/>
ཀྱི་སྐྱེས་བུའི་མཐུ་ཆེན་པོའོ། །གྲོགས་པོ་དག །ཁྱེད་ཀྱིས་སངས་རྒྱས་ཀྱི་ཞིང་འདིར་བསྟི་སྟང་དུ་བྱས་ཏེ་དམ་པའི་ཆོས་འདི་གཟུང་བར་བྱ། བསྲུང་བར་བྱའོ། །དམ་པའི་ཆོས་འཛིན་པའི་གང་<line/>
</page>
<page index="284" id="431A">༄༅། །ཟག་ཁྱིམ་ན་གནས་པ་དང༌། རབ་ཏུ་བྱུང་བ་དང༌། ཆོས་ལ་ནན་ཏན་བྱེད་པ་རྣམས་ཀྱང་བསྲུང་བར་བྱའོ། །དེ་ལྟར་ན་ཁྱེད་ལ་ཕན་པ་དང༌། བདེ་བར་འགྱུར་རོ། །དེ་<line/>
ནས་བཅོམ་ལྡན་འདས་དེ་བཞིན་གཤེགས་པ་མེ་ཏོག་གི་རྒྱལ་མཚན་གྱིས་དེའི་ཚེ་ཆོས་ཀྱི་རྣམ་གྲངས་འདིའི་ཡོན་ཏན་དང༌། ཕན་ཡོན་རབ་ཏུ་རྫོགས་པར་བྱ་བའི་ཕྱིར་འདི་སྐད་ཅེས་<line/>
བཀའ་སྩལ་ཏོ། །གང་གིས་ཞིང་ཀུན་གསེར་གྱིས་རབ་ཏུ་བཀང་ནས་ནི། །སྐྱོབ་པ་མགོན་པོ་དག་ལ་མཆོད་པ་ཕུལ་བ་བས། །གང་ཞིག་དམ་པ་མཆོག་གི་མདོ་འདི་འཛིན་བྱེད་ན། །<line/>
འཇིགས་མེད་དེས་ནི་བསོད་ནམས་དཔག་ཏུ་མེད་པ་ཐོབ། །དེ་ནས་དེ་བཞིན་གཤེགས་པ་རིན་ཆེན་གདུགས་ཀྱི་དཔལ་གྱིས་ཀྱང་འདི་སྐད་ཅེས་བཀའ་སྩལ་ཏོ། །བརྒྱ་ཚང་པ་ཡི་གསེར་རྣམས་<line/>
ལས༑ ༑གངྒཱའི་རླུང་གི་བྱེ་མ་སྙེད། །ཁྱུ་མཆོག་ཐུབ་ལ་ཕུལ་བས་ནི། །མདོ་འདིའི་བསོད་ནམས་མཚུངས་མི་ཐོབ། །དེ་ནས་དེ་བཞིན་གཤེགས་པ་རི་བོ་བརྩེགས་ཀྱིས་ཀྱང་འདི་སྐད་<line/>
ཅེས་བཀའ་སྩལ་ཏོ། །མེ་ཏོག་ཚོགས་ཀྱི་གདུགས་མཆོག་སྤྲིན་རྣམས་ཀྱིས་ནི་ནམ་མཁའ་ཁེབས་བྱས་ཏེ། །གང་གིས་མཆོད་ཕྱིར་དགའ་མགུའི་ཡིད་ཀྱིས་སངས་རྒྱས་རྣམས་ལ་<line/>
ཕུལ་བ་བས། །གང་ཞིག་ཕྱིན་ཆད་ཟད་འགྱུར་འཇིགས་ལྡན་དུས་ན་མདོ་འདི་འཛིན་བྱེད་ན། །དེ་ཡི་བསོད་ནམས་ཚད་དག་སེམས་ཅན་ཀུན་གྱིས་བརྗོད་པར་མི་ནུས་སོ། །དེ་ནས་བཅོམ་<line/>
</page>
<page index="285" id="431B">ལྡན་འདས་དེ་བཞིན་གཤེགས་པ་ཤཱཀྱ་ཐུབ་པས་ཀྱང་འདི་སྐད་ཅེས་བཀའ་སྩལ་ཏོ། །ཐུབ་པའི་སྤྱན་སྔར་མར་མེའི་སྙིང་པོ་དྲི་ཞིམ་ཏིལ་གྱིས་བྱུགས་པ་རི་རབ་ཙམ། །མར་མེ་བུས་པ་<line/>
འཛུམ་པའི་བཞིན་གྱིས་གུས་པར་བསྐལ་པ་བྱེ་བར་བཟུང་བ་བས། །གང་གཞན་ལ་ལས་བསོད་ནམས་འདོད་པ་བསྒྲིབས་པ་སྲབ་པར་སྨོན་པ་དེ་དག་གིས། །ཟད་པའི་དུས་ཚེ་འཁོར་<line/>
དུ་མདོ་སྡེའི་གཏམ་བྱས་པ་ནི་བསོད་ནམས་ཁྱད་པར་འཕགས། །དེ་ནས་དེ་བཞིན་གཤེགས་པ་མི་འཁྲུགས་པས་ཀྱང་འདི་སྐད་ཅེས་བཀའ་སྩལ་ཏོ། །བློ་གྲོས་འཆང་བ་གང་གིས་<line/>
བཟོད་པ་སྒོམ་ཞིང་རྟག་ཏུ་བརྩོན་འགྲུས་རྩོམ། །རྟག་ཏུ་བསམ་གཏན་གཞོལ་ཞིང་མཉམ་བཞག་ལུས་ཀྱིས་ཤེས་རབ་སྤེལ་བ་བས། །ཟད་པའི་དུས་ངན་ཚེན་གང་ཞིག་དམ་ཆོས་ཕྱག་རྒྱ་<line/>
འདི་འཛིན་པ། །དེ་ཡི་བཟོད་དང་བརྩོན་འགྲུས་འདི་ནི་མཚུངས་མེད་ཤེས་རབ་གཞལ་དུ་མེད། །དེ་ནས་དེ་བཞིན་གཤེགས་པ་ཏིང་ངེ་འཛིན་རྡུལ་དང་བྲལ་བའི་སྟོབས་ཀྱིས་རྣམ་པར་གནོན་<line/>
པས་ཀྱང་འདི་སྐད་ཅེས་བཀའ་སྩལ་ཏོ། །གང་གིས་མདོ་འདི་བཤད་ནས་བཟུང་དང་མངོན་པར་བྲིས་པ་དང༌། །གཞན་དག་འཛིན་བཅུག་གུས་པར་རྟག་ཏུ་ཀློག་པ་དང༌། །བདུག་པ་མེ་<line/>
ཏོག་ཕྲེང་བ་གོས་མཆོག་རྣམས་ཀྱིས་མཆོད། །བསོད་ནམས་གང་ཐོབ་དེ་ནི་བརྗོད་པར་མི་ནུས་སོ། །དེ་ནས་སངས་རྒྱས་བཅོམ་ལྡན་འདས་ཚད་མེད་གྲངས་མེད་པ་དེ་དག་གིས་མདོ་སྡེ་<line/>
</page>
<page index="286" id="432A">༄༅། །འདིའི་བསྔགས་པ་དང༌། ཡོན་ཏན་དང༌། ཕན་ཡོན་དཔག་ཏུ་མེད་པར་བརྗོད་ནས་བརྒྱ་བྱིན་དང༌། ཚངས་པ་དང༌། འཇིག་རྟེན་སྐྱོང་བ་དེ་དག་ལ་བོས་ཏེ་འདི་<line/>
སྐད་ཅེས་བཀའ་སྩལ་ཏོ། །ཀྱེ་གྲོགས་པོ་དག། ལས་ཀྱི་སྒྲིབ་པ་དང༌། ཉོན་མོངས་པ་ཐམས་ཅད་བྱང་བར་བྱེད་པ། ཕྱི་མའི་དུས་ན་གང་ཐོས་པ་ཙམ་གྱིས་ཀྱང་སེམས་ཅན་རྣམས་ཀྱི་<line/>
ལས་ཀྱི་སྒྲིབ་པ་དང༌། ཉོན་མོངས་པ་ཐམས་ཅད་ཟད་པར་འགྱུར་བའི་ཆོས་ཀྱི་རྣམ་གྲངས་འདི་ཟུངས་ཤིག། བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ནས་ཐམས་ཅད་<line/>
དང་ལྡན་པའི་འཁོར་དང༌། ལྷ་དང༌། མི་དང༌། ལྷ་མ་ཡིན་དང༌། དྲི་ཟར་བཅས་པའི་འཇིག་རྟེན་ཡི་རང་སྟེ་བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །འདུས་པ་<line/>
ཆེན་པོ་རིན་པོ་ཆེ་ཏོག་གི་གཟུངས་ལས། མཐར་ཕྱིན་པའི་ལེའུ་སྟེ་བཅུ་གསུམ་པའོ།། །།འཕགས་པ་འདུས་པ་ཆེན་པོ་རིན་པོ་ཆེ་ཏོག་གི་གཟུངས་ཞེས་བྱ་བ་ཐེག་པ་ཆེན་<line/>
པོའི་མདོ་རྫོགས་སོ།། །།རྒྱ་གར་གྱི་མཁན་པོ་ཤཱི་ལེནྡྲ་བོ་དྷི་དང༌། ཞུ་ཆེན་གྱི་ལོ་ཙཱ་བ་བནྡྷེ་ཡེ་ཤེས་སྡེས་ཞུས་ཏེ་སྐད་གསར་བཅད་ཀྱིས་ཀྱང་བཅོས་ནས་གཏན་ལ་ཕབ་པ།<line/>
<line/>
</page>
</pageset>
<copyright>Copyright &#169; 2012 by the Asian Classics Input Project. All rights reserved.</copyright>
</text>
