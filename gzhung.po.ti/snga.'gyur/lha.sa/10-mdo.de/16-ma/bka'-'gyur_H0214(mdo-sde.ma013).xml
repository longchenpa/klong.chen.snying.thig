<?xml-stylesheet href="../tibxml.css" type="text/css" version="1.0" encoding="UTF-8"?>
<text>
<info>
<location organization="acip" collection="k_lha_sa" volume="62" index="13"/>
<offset page="389" line="24" col="0"/>
<range start="1" end="240"/>
<title>འཕགས་པ་སོར་མོའི་ཕྲེང་བ་ལ་ཕན་པ་ཞེས་བྱ་བ་ཐེག་པ་ཆེན་པོའི་མདོ། </title>
<section>མདོ་སྡེ། </section>
<volume>མ</volume>
<status asof="31Jan2012">not checked</status>
</info>
<pageset>
<page index="1" id="196A">རྒྱ་གར་སྐད་དུ། ཨཱཪྻ་ཨཾ་གུ་ལི་མཱ་ལཱི་ཡཾ་ནཱ་མ་མཧཱ་ཡཱན་སཱུ་ཏྲ། བོད་སྐད་དུ། འཕགས་པ་སོར་མོའི་ཕྲེང་བ་ལ་ཕན་པ་ཞེས་བྱ་བ་ཐེག་པ་ཆེན་པོའི་མདོ། བམ་པོ་དང་པོ། སངས་རྒྱས་<line/>
</page>
<page index="2" id="196B">དང༑ བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་མཉན་ཡོད་ན། རྒྱལ་བུ་རྒྱལ་བྱེད་ཀྱི་ཚལ་མགོན་<line/>
མེད་ཟས་སྦྱིན་གྱི་ཀུན་དགའ་ར་བ་ན་བཞུགས་ཏེ། དེ་ནས་བཅོམ་ལྡན་འདས་བྱང་ཆུབ་སེམས་དཔའ་ཤ་སྟག་མང་པོ་དང༌། འཁོར་བཞི་དང༌། ལྷ་དང༌། ཀླུ་དང༌། གནོད་སྦྱིན་དང་།<line/>
ནམ་མཁའ་ལྡིང་དང༌། མིའམ་ཅི་དང༌། ལྟོ་འཕྱེ་ཆེན་པོའི་ཚོགས་མང་པོ་དང༌། ཤ་ཟ་དང༌། འབྱུང་པོའི་ཚོགས་དང༌། ལྷའི་བུ་མོ་དང༌། ལྷ་མ་ཡིན་གྱི་དབང་པོ་དང༌། ཉི་མ་དང༌། ལྷ་མ་ཡིན་<line/>
དང༑ སྲིན་པོ་དང༌། འཇིག་རྟེན་སྐྱོང་དང༌། བདུད་ལ་སོགས་པ་ལ་སེམས་ཅན་ཐམས་ཅད་ངེས་པར་སྒྲོལ་བ། ཤིན་ཏུ་རྒྱས་པ་ཆེན་པོའི་མདོ་སྡེ་ཆེན་པོ་མཚོན་ཆ་ཐོགས་པ་ཞེས་བྱ་བ་<line/>
སྟོན་ཏེ། ཐོག་མར་ཡང་དགེ །བར་དུའང་དགེ །ཐ་མར་ཡང་དགེ །དོན་བཟང་པོ། ཚིག་འབྲུ་བཟང་པོ། མ་འདྲེས་པ། ཡོངས་སུ་རྫོགས་པ། ཡོངས་སུ་དག་པ། ཡོངས་སུ་དཀར་བ།<line/>
ཚངས་པར་སྤྱོད་པ་ཡང་དག་པར་རབ་ཏུ་སྟོན་ཏོ། །གང་གི་ཚེ་མདོ་སྡེ་ཆེན་པོ་མཚོན་ཆ་ཐོགས་པ་མཐར་ཕྱིན་པར་གྱུར་པ་དེའི་ཚེ་དེའི་དུས་ན་མཉན་དུ་ཡོད་པའི་གྲོང་ཁྱེར་ཆེན་པོ་ནས་བྱང་<line/>
ཕྱོགས་ལོགས་སུ་རྒྱང་མི་རིང་བ་ཞིག་ན། བྲམ་ཟེའི་བུ་འཇིག་རྟེན་ཐམས་ཅད་ཀྱིས་བལྟ་ན་སྡུག་པ་ཞེས་བྱ་བ། རི་སྡིང་ཞེས་བྱ་བའི་གྲོང་ཁྱེར་ནས་སྐྱེས་པ། ཤིན་ཏུ་དབུལ་པོ་བྲམ་ཟེ་མོ་<line/>
</page>
<page index="3" id="197A">༄༅། །བཟང་མོ་ཞེས་བྱ་བའི་བུ་ཕས་བོར་བ། ལོ་བཅུ་གཉིས་ལོན་པ། གཟུགས་དང༌། མདོག་དང༌། སྟོབས་དང༌། ཁོང་དཔའ་ལ་ཕུན་སུམ་ཚོགས་པ་ཤིན་ཏུ་བལྟ་ན་<line/>
སྡུག་པ། ཚིག་འཇམ་པ་ཞིག་ཡོད་དེ། སློབ་དཔོན་ནོར་བུ་བཟང་པོ། རིག་བྱེད་བཞིའི་ཕ་རོལ་ཏུ་སོང་བ། ཧ་ལ་ཧ་སེ་ཞེས་བྱ་བའི་གྲོང་ན་གནས་པ་དེའི་དྲུང་ན། བྲམ་ཟེའི་བུ་འཇིག་རྟེན་ཐམས་<line/>
ཅད་ཀྱིས་བལྟ་ན་སྡུག་པ་ཞེས་བྱ་བ། ཤིན་ཏུ་ཡིད་གཞུངས་ཤིང༌། བླ་མ་ལ་མཆོད་པ་བྱེད་པ། དབང་པོ་ཐུལ་བ། བརྟུལ་ཞུགས་དང་མི་འགྱུར་བ་ལ་སྦྱོད་པ་དེ། སྲིད་སྲུང་གི་རིག་བྱེད་<line/>
སློབ་བོ། །དེའི་ཚེ་སློབ་དཔོན་ནོར་བུ་བཟང་པོ་དེ་རྒྱལ་པོས་བོས་ནས་མཉན་དུ་ཡོད་པར་འགྲོ་བ་ན། རང་གི་སློབ་མ་བྲམ་ཟེའི་བུ་འཇིག་རྟེན་ཐམས་ཅད་ཀྱིས་བལྟ་ན་སྡུག་པ་ཁྱིམ་སྲུང་<line/>
དུ་བཅུག་སྟེ། མཉན་དུ་ཡོད་པར་སོང་ངོ༌། །དེ་ནས་དེའི་ཚེ་མཁན་པོའི་ཆུང་མ་གཞོན་ནུ་གཟུགས་བཟང་ཞིང་ཕུན་སུམ་ཚོགས་པ་དེས་བྲམ་ཟེའི་བུ་འཇིག་རྟེན་ཐམས་ཅད་ཀྱིས་བལྟ་ན་<line/>
སྡུག་པ་མཐོང་བ་དང༌། སེམས་ཆགས་ནས་རབ་ཏུ་མི་བཟོད་པར་གྱུར་པ་དང༌། གོས་དང༌། རྒྱན་རྣམས་ཀྱང་ལྷོད་ཅིང་འཕྱང་སྟེ། འདོད་ཆགས་ཀྱིས་ནོན་ནས། མགྱོགས་པ་མགྱོགས་<line/>
པར་བྲམ་ཟེའི་བུ་འཇིག་རྟེན་ཐམས་ཅད་ཀྱིས་བལྟ་ན་སྡུག་པའི་གོས་ལ་བཟུང་སྟེ། འདོད་པ་ལ་གཞོལ་ཞིང་བསོད་ནམས་མ་ཡིན་པ་བསྐྱེད་དོ། །དེ་ནས་བྲམ་ཟེའི་བུ་འཇིག་རྟེན་<line/>
</page>
<page index="4" id="197B">ཐམས་ཅད་ཀྱིས་བལྟ་ན་སྡུག་པ་དེ་རང་བཞིན་གྱིས་བླ་མ་ལ་གུས་པ། དབང་པོ་དུལ་བ། བརྟུལ་ཞུགས་དང༌། མི་འགྱུར་བ་ལ་སྤྱོད་པ། སེམས་ཅན་གྱི་མཆོག་དེས་མཁན་པོའི་ཆུང་མ་ལ།<line/>
འདི་སྐད་དུ། བླ་མའི་བཙུན་མོ་ཁྱོད་ནི་བདག་གི་མ་དང་འདྲ་སྟེ། ད་ལྟར་མ་མཛད་ཅིག་ཅེས་སྨྲས་སོ། །དེ་གཏོང་བ་ལྟ་མི་བྱེད་ནས་གོས་གཅིག་པོར་ཏེ། ངོ་ཚ་ནས་གོས་གཅིག་དང་གུད་<line/>
དུ་སོང་ངོ༌། །དེ་ནས་མཁན་པོའི་ཆུང་མས་འཇིག་རྟེན་ཐམས་ཅད་ཀྱིས་བལྟ་ན་སྡུག་པའི་སེམས་ལ་རྣམ་པར་བརྟགས་ནས། མིག་མཆི་མས་གང་ཞིང་འདོད་པའི་འདོད་ཆགས་ཀྱིས་<line/>
ནོན་ནས་རྣམ་པར་སེམས་པར་གྱུར་ཏེ། དེ་ནས་དེ་སྡུག་བསྔལ་ཞིང་འདི་སྙམ་སེམས་སོ། །འཇིག་རྟེན་ཐམས་ཅད་ཀྱིས་བལྟ་ན་སྡུག་པ་བདེ་བའི་བར་ཆད་བྱེད་པ་དེ་ཤིའང་སླ་ཡི། བུད་<line/>
མེད་གང་གི་ཁྱོར་ཡང་མ་གྱུར་པར་ཐལ་བར་གྱུར་ཅིག་སྙམ་སྟེ། ལུས་ཀུན་རང་གི་སེན་མོས་དྲལ་ནས་ན་ཞིང་མི་བདེ་སྟེ། ལུས་མི་སྡུག་པར་བཅོས་ནས་བུད་མེད་དེས་གཡོ་སྦྱར་ཏེ། ཁྱིམ་<line/>
གཉིས་ཀྱི་བར་གྱི་གདུང་མ་ལ་གྱེན་དུ་བཅིངས་ནས་བཏགས་སོ། །དེ་ནས་དེའི་ཚེ་སློབ་དཔོན་ནོར་བུ་བཟང་པོ་རྒྱལ་པོས་མཆོད་ནས་སླར་རང་གི་ཁྱིམ་དུ་འོངས་པ་དང༌། དེས་མཐོང་ངོ༌། །མཐོང་<line/>
ནས་དེའི་ཐག་པ་བཅད་དེ། ཀྱེ་མའོ་ཞེས་སྐད་དྲག་ཏུ་ཕྱུང་ནས་རང་གི་ཆུང་མ་ལ་འདི་སྐད་ཅེས་སྨྲས་སོ། །བཟང་མོ། འདི་ཅི་སུས་ཁྱོད་འདི་ལྟ་བུར་བྱས། བཟང་མོས་སྨྲས་པ། ཁྱོད་ཀྱི་སློབ་མ་<line/>
</page>
<page index="5" id="198A">༄༅། །འཇིག་རྟེན་ཐམས་ཅད་ཀྱིས་བལྟ་ན་སྡུག་པས་ནན་གྱིས་ཁོ་མོ་ལ་ཉལ་པོ་བྱས་ནས་འདི་ལྟར་བྱས་སོ། །དེ་ནས་སློབ་དཔོན་ནོར་བུ་བཟང་པོས་འཇིག་རྟེན་ཐམས་<line/>
ཅད་ཀྱིས་བལྟ་ན་སྡུག་པ་དེའི་མཐུ་ཆེན་པོ་ཤེས་ཏེ། དེ་ཐོག་མ་བཙས་མ་ཐག་ཏུ་རྒྱལ་རིགས་ཐམས་ཅད་ཀྱི་མཚོན་རྣམས་ཤུབས་ནས་ཕྱུང་སྟེ། མདའ་སྟེའུ་ཁ་མ་བཞིན་དུ་ཐམས་<line/>
ཅད་དུ་ལྷུང་ནས། དེའི་ཚེ་རྒྱལ་རིགས་ཐམས་ཅད་སྐྲག་ཅིང་རབ་ཏུ་འཇིགས་པར་གྱུར་ཏེ། འཇིག་རྟེན་ཐམས་ཅད་ཀྱིས་བལྟ་ན་སྡུག་པ་སེམས་ཅན་གྱི་མཆོག་དེའི་མཐུ་ཆེན་པོ་དེ་<line/>
ལྟ་བུ་ཤེས་ནས། དེ་ལ་ཅུང་ཟད་བསྒོ་བ་ཙམ་ཞིག་ནུས་ཏེ། འཇིག་རྟེན་ཐམས་ཅད་ཀྱིས་བལྟ་ན་སྡུག་པ་དེ་ལ་འདི་སྐད་ཅེས་སྨྲས་སོ། །བདག་ཉིད་ངན་པ་བླ་མའི་ཆུང་མ་མ་རུང་བར་<line/>
བྱེད་པ་ཁྱོད་ཉེས་པ་ཆེན་པོ་བྱས་པས་བྲམ་ཟེར་མི་འགྱུར་གྱི། མི་སྟོང་སོད་ཅིག་དང་དེ་ནས་བྱང་བར་འགྱུར་རོ། །དེ་སྐད་ཅེས་རང་གི་སློབ་མ་བྲམ་ཟེའི་བུ་འཇིག་རྟེན་ཐམས་ཅད་<line/>
ཀྱིས་བལྟ་ན་སྡུག་པ་ལ་བསྒོ་བ་དང༌། བྲམ་ཟེའི་བུ་འཇིག་རྟེན་ཐམས་ཅད་ཀྱིས་བལྟ་ན་སྡུག་པ་དེ་རང་བཞིན་གྱིས་བླ་མ་ལ་གུས་པས་རང་གི་སློབ་དཔོན་ལ་འདི་སྐད་ཅེས་སྨྲས་སོ། །ཀྱེ་<line/>
མཁན་པོ། བདག་ལ་འོས་པ་མ་ལགས་སོ། །ཡང་སློབ་དཔོན་གྱིས་སྨྲས་པ། ཇི་བདག་ཉིད་ངན་པ་ཁྱོད་མཐོ་རིས་སུ་འགྲོ་བའམ། བྲམ་ཟེར་འགྱུར་བར་མི་འདོད་དམ། ཡང་སློབ་<line/>
</page>
<page index="6" id="198B">མས་སྨྲས་པ། ལེགས་སོ། །ལེགས་སོ། །མཁན་པོ་དེ་ལྟར་བགྱིའོ་ཞེས་སྨྲས་ཏེ། མི་སྟོང་བསད་དེ་འོངས་ནས་རང་གི་སློབ་དཔོན་ལ་གུས་པར་སྨྲ་བར་བྱས་པ་དང༌། སློབ་དཔོན་གྱིས་དེ་<line/>
མཐོང་ནས་གཏུམ་པོ་འདི་ད་རུང་མ་ཤི་བ་ལྟ་ཞེས་ངོ་མཚར་དུ་གྱུར་ཏེ། འོ་ན་ད་ཤི་བར་བྱའོ་སྙམ་ནས། དེ་སྐད་མ་ཟེར་བར་བསད་པ་རེ་རེའི་སོར་མོ་རྣམས་ལོངས་ཤིག །མི་སྟོང་སོད་ལ་སོར་<line/>
མོ་རྣམས་ཕྲེང་བ་བྱས་ཏེ་འོངས་དང༌། གདོད་བྲམ་ཟེར་འགྱུར་རོ་ཞེས་ཟེར་ནས་དེའི་ཕྱིར་སོར་མོའི་ཕྲེང་བ་ཞེས་བྱའོ། །ཡང་སོར་མོའི་ཕྲེང་བ་དེས་ལེགས་སོ་ཞེས་སྨྲས་ནས། མིས་ཉིས་སྟོང་<line/>
དུ་གཅིག་གིས་མ་ཚང་བ་བསད་དོ། །དེའི་ཚེ་སོར་མོའི་ཕྲེང་བའི་མ་ཟས་ཀྱི་མཆོག་དང༌། མངར་སྣ་བཞི་ཐོགས་ནས་བདག་གི་བུ་འདི་ལྟར་གྱུར་པ་ལྟ་ཞིག་ན་ཉོན་མོངས་བླུད་དོ་སྙམ་སྟེ་འོངས་<line/>
པ་དང༌། སོར་མོའི་ཕྲེང་བས་རང་གི་མ་འོངས་པར་མཐོང་ནས་བདག་གི་མ་མཐོ་རིས་སུ་འགྲོ་བར་བྱའོ་སྙམ་སྟེ་རལ་གྲི་ཐོགས་ནས་འོངས་སོ། །དེ་ནས་དེའི་ཚེ་བཅོམ་ལྡན་འདས་ཀྱིས་ཡུལ་<line/>
དང༑ དུས་མཁྱེན་ནས་མཉན་དུ་ཡོད་པ་ནས་གནག་པའི་དགོངས་སུ་འདོམ་བཞི་བཅུས་མ་ཚང་བའི་བར་དུ་ཤིང་ཨ་ཤོ་ཀའི་དྲུང་ན་ཐམས་ཅད་མཁྱེན་པའི་ཡེ་ཤེས་ཐམས་ཅད་དང་ལྡན་<line/>
པ་དེ་དང་པའི་རྒྱལ་པོ་བཞིན་དུ་མདུན་ན་བཞུགས་པར་གྱུར་ཏོ། །དེ་ནས་སོར་མོའི་ཕྲེང་བས་བཅོམ་ལྡན་འདས་མཐོང་ནས་འོ་ན་དགེ་སྦྱོང་གོའུ་ཏ་མ་བསད་དོ་སྙམ་སྟེ། རལ་གྲི་ཐོགས་<line/>
</page>
<page index="7" id="199A">༄༅། །ནས་མགྱོགས་པ་མགྱོགས་པར་འོངས་སོ། །དེ་ནས་བཅོམ་ལྡན་འདས་ཡེ་ཤེས་ཐམས་ཅད་དང་ལྡན་པས་བདག་ཉིད་གཤེགས་པ་ལྟ་བུར་བསྟན་པ་དང༌།<line/>
སོར་མོའི་ཕྲེང་བས་མ་ལ་མདུན་གྱིས་བལྟས་ཏེ། གཉིས་ཀྱིས་བར་དུ་ཆིགས་སུ་བཅད་པ་འདི་དག་སྨྲས་སོ། །བཞུགས་ཤིག་དགེ་སྦྱོང་ཁྱོད་བཞུགས་ཤིག །ཟས་གཙང་སྲས་པོ་<line/>
བཞུགས་སུ་གསོལ། །བདག་ནི་སོར་མོའི་ཕྲེང་བ་སྟེ། །སོར་མོའི་ཤོ་གམ་བདག་སྩོལ་ཅིག །བཞུགས་ཤིག་དགེ་སྦྱོང་ཁྱོད་བཞུགས་ཤིག །ཆོས་གོས་མནབས་བ་བཞུགས་སུ་གསོལ།<line/>
བདག་ནི་སོར་མོའི་ཕྲེང་བ་སྟེ། །སོར་མོའི་ཤོ་གམ་བདག་སྩོལ་ཅིག །བཞུགས་ཤིག་དགེ་སྦྱོང་ཁྱོད་བཞུགས་ཤིག །མཁས་པའི་གཙོ་བོ་བཞུགས་སུ་གསོལ། །བདག་ནི་སོར་མོའི་<line/>
ཕྲེང་བ་སྟེ། །སོར་མོའི་ཤོ་གམ་བདག་སྩོལ་ཅིག །བཞུགས་ཤིག་དགེ་སྦྱོང་ཁྱོད་བཞུགས་ཤིག །ལྷུང་བཟེད་ཐོགས་པ་བཞུགས་སུ་གསོལ། །བདག་ནི་སོར་མོའི་ཕྲེང་བ་སྟེ། །སོར་<line/>
མོའི་ཤོ་གམ་བདག་སྩོལ་ཅིག །བཞུགས་ཤིག་དགེ་སྦྱོང་ཁྱོད་བཞུགས་ཤིག །སེང་གེའི་རྩལ་མངའ་བཞུགས་སུ་གསོལ། །བདག་ནི་སོར་མོའི་ཕྲེང་བ་སྟེ། །སོར་མོའི་ཤོ་གམ་བདག་<line/>
སྩོལ་ཅིག །བཞུགས་ཤིག་དགེ་སྦྱོང་ཁྱོད་བཞུགས་ཤིག །སྟག་གི་རྩལ་མངའ་བཞུགས་སུ་གསོལ། །བདག་ནི་སོར་མོའི་ཕྲེང་བ་སྟེ། །སོར་མོའི་ཤོ་གམ་བདག་སྩོལ་ཅིག །བཞུགས་<line/>
</page>
<page index="8" id="199B">ཤིག་དགེ་སྦྱོང་ཁྱོད་བཞུགས་ཤིག། ངང་སྟབས་ལེགས་བཞུད་བཞུགས་སུ་གསོལ། །བདག་ནི་སོར་མོའི་ཕྲེང་བ་སྟེ། །སོར་མོའི་ཤོ་གམ་བདག་སྩོལ་ཅིག །བཞུགས་ཤིག་དགེ་སྦྱོང་ཁྱོད་<line/>
བཞུགས་ཤིག །ལྷ་ཡི་གླང་པོ་སྟབས་མཛེས་བཞུགས། །བདག་ནི་སོར་མོའི་ཕྲེང་བ་སྟེ། །སོར་མོའི་ཤོ་གམ་བདག་སྩོལ་ཅིག །བཞུགས་ཤིག་དགེ་སྦྱོང་ཁྱོད་བཞུགས་ཤིག །ཉི་རྩེ་མཆོག་<line/>
གཟི་བརྩོན་པ་བཞུགས། །བདག་ནི་སོར་མོའི་ཕྲེང་བ་སྟེ། །སོར་མོའི་ཤོ་གམ་བདག་སྩོལ་ཅིག །བཞུགས་ཤིག་དགེ་སྦྱོང་ཁྱོད་བཞུགས་ཤིག །ཟླ་བ་ཉ་ཞལ་སྤྱན་བཟང་བཞུགས། །བདག་ནི་<line/>
སོར་མོའི་ཕྲེང་བ་སྟེ། །སོར་མོའི་ཤོ་གམ་བདག་སྩོལ་ཅིག །བཞུགས་ཤིག་དགེ་སྦྱོང་ཁྱོད་བཞུགས་ཤིག །གསེར་གྱི་རི་འདྲ་བཞུགས་སུ་གསོལ། །བདག་ནི་སོར་མོའི་ཕྲེང་བ་སྟེ། །སོར་མོའི་ཤོ་<line/>
གམ་བདག་སྩོལ་ཅིག །བཞུགས་ཤིག་དགེ་སྦྱོང་ཁྱོད་བཞུགས་ཤིག །པད་མོ་འདབ་སྟོང་སྤྱན་བཞུགས་ཤིག །བདག་ནི་སོར་མོའི་ཕྲེང་བ་སྟེ། །སོར་མོའི་ཤོ་གམ་བདག་སྩོལ་ཅིག །བཞུགས་<line/>
ཤིག་དགེ་སྦྱོང་ཁྱོད་བཞུགས་ཤིག །ཤངས་ཀྱི་ཤུགས་དྲང་བཞུགས་སུ་གསོལ། །བདག་ནི་སོར་མོའི་ཕྲེང་བ་སྟེ། །སོར་མོའི་ཤོ་གམ་བདག་སྩོལ་ཅིག །བཞུགས་ཤིག་དགེ་སྦྱོང་ཁྱོད་<line/>
བཞུགས་ཤིག །ཀུ་མུ་ད་འདྲ་ཚེམས་མཆོག་བཞུགས། །བདག་ནི་སོར་མོའི་ཕྲེང་བ་སྟེ། །སོར་མོའི་ཤོ་གམ་བདག་སྩོལ་ཅིག །བཞུགས་ཤིག་དགེ་སྦྱོང་ཁྱོད་བཞུགས་ཤིག །གསུང་མཆོག་<line/>
</page>
<page index="9" id="200A">༄༅། །ལྗགས་མངའ་བཞུགས་སུ་གསོལ། །བདག་ནི་སོར་མོའི་ཕྲེང་བ་སྟེ། །སོར་མོའི་ཤོ་གམ་བདག་སྩོལ་ཅིག །བཞུགས་ཤིག་དགེ་སྦྱོང་ཁྱོད་བཞུགས་ཤིག །<line/>
མཛོད་སྤུའི་ཐིག་ལེ་མཆོག་མངའ་བཞུགས། །བདག་ནི་སོར་མོའི་ཕྲེང་བ་སྟེ། །སོར་མོའི་ཤོ་གམ་བདག་སྩོལ་ཅིག །བཞུགས་ཤིག་དགེ་སྦྱོང་ཁྱོད་བཞུགས་ཤིག །དབུ་སྐྲ་མཐོན་སྣུམ་<line/>
མཆོག་མངའ་བཞུགས། །བདག་ནི་སོར་མོའི་ཕྲེང་བ་སྟེ། །སོར་མོའི་ཤོ་གམ་བདག་སྩོལ་ཅིག །བཞུགས་ཤིག་དགེ་སྦྱོང་ཁྱོད་བཞུགས་ཤིག །སྙན་དང་ཕྱག་རིང་མཆོག་མངའ་བཞུགས།<line/>
བདག་ནི་སོར་མོའི་ཕྲེང་བ་སྟེ། །སོར་མོའི་ཤོ་གམ་བདག་སྩོལ་ཅིག །བཞུགས་ཤིག་དགེ་སྦྱོང་ཁྱོད་བཞུགས་ཤིག །ཕྱག་མཆོག་གླང་པོའི་སྣ་འདྲ་བཞུགས། །བདག་ནི་སོར་མོའི་ཕྲེང་བ་<line/>
སྟེ༑ ༑སོར་མོའི་ཤོ་གམ་བདག་སྩོལ་ཅིག །བཞུགས་ཤིག་དགེ་སྦྱོང་ཁྱོད་བཞུགས་ཤིག །གསང་བ་སྦུབས་སུ་སྤས་པ་བཞུགས། །བདག་ནི་སོར་མོའི་ཕྲེང་བ་སྟེ། །སོར་མོའི་ཤོ་གམ་<line/>
བདག་སྩོལ་ཅིག །བཞུགས་ཤིག་དགེ་སྦྱོང་ཁྱོད་བཞུགས་ཤིག །པུས་མོ་བཟང་པོ་མངའ་བ་བཞུགས། །བདག་ནི་སོར་མོའི་ཕྲེང་བ་སྟེ། །སོར་མོའི་ཤོ་གམ་བདག་སྩོལ་ཅིག །བཞུགས་<line/>
ཤིག་དགེ་སྦྱོང་ཁྱོད་བཞུགས་ཤིག །ཟངས་ཀྱི་སེན་མོ་མཆོག་མངའ་བཞུགས། །བདག་ནི་སོར་མོའི་ཕྲེང་བ་སྟེ། །སོར་མོའི་ཤོ་གམ་བདག་སྩོལ་ཅིག །བཞུགས་ཤིག་དགེ་སྦྱོང་<line/>
</page>
<page index="10" id="200B">ཁྱོད་བཞུགས་ཤིག །འགྲོ་བ་མཆོག་གིས་སྤོས་བྱུགས་བཞུགས། །བདག་ནི་སོར་མོའི་ཕྲེང་བ་སྟེ། །སོར་མོའི་ཤོ་གམ་བདག་སྩོལ་ཅིག །བཞུགས་ཤིག་དགེ་སྦྱོང་ཁྱོད་བཞུགས་<line/>
ཤིག་༑ཀ་ལ་པིངྐའི་སྒྲ་དབྱངས་བཞུགས། །བདག་ནི་སོར་མོའི་ཕྲེང་བ་སྟེ། །སོར་མོའི་ཤོ་གམ་བདག་སྩོལ་ཅིག །བཞུགས་ཤིག་དགེ་སྦྱོང་ཁྱོད་བཞུགས་ཤིག །ཁུ་བྱུག་སྒྲ་<line/>
དབྱངས་སྙན་སྒྲོགས་བཞུགས། །བདག་ནི་སོར་མོའི་ཕྲེང་བ་སྟེ། །སོར་མོའི་ཤོ་གམ་བདག་སྩོལ་ཅིག །བཞུགས་ཤིག་དགེ་སྦྱོང་ཁྱོད་བཞུགས་ཤིག །ཉི་འོད་བྱེ་བ་བརྒྱ་འདས་<line/>
བཞུགས། །བདག་ནི་སོར་མོའི་ཕྲེང་བ་སྟེ། །སོར་མོའི་ཤོ་གམ་བདག་སྩོལ་ཅིག །བཞུགས་ཤིག་དགེ་སྦྱོང་ཁྱོད་བཞུགས་ཤིག །དུས་རབ་བསྟབས་ལ་ཕྱག་འཚལ་བསྟོད། །བདག་<line/>
ནི་སོར་མོའི་ཕྲེང་བ་སྟེ། །སོར་མོའི་ཤོ་གམ་བདག་སྩོལ་ཅིག །བཞུགས་ཤིག་དགེ་སྦྱོང་ཁྱོད་བཞུགས་ཤིག །དེ་ལྟར་དུལ་འགྲོས་རབ་མགྱོགས་བཞུགས། །བདག་ནི་སོར་མོའི་ཕྲེང་<line/>
བ་སྟེ། །སོར་མོའི་ཤོ་གམ་བདག་སྩོལ་ཅིག །བཞུགས་ཤིག་དགེ་སྦྱོང་ཁྱོད་བཞུགས་ཤིག །སྟོབས་བཅུའི་སྟོབས་མངའ་བཞུགས་སུ་གསོལ། །བདག་ནི་སོར་མོའི་ཕྲེང་བ་སྟེ། །སོར་<line/>
མོའི་ཤོ་གམ་བདག་སྩོལ་ཅིག །བཞུགས་ཤིག་དགེ་སྦྱོང་ཁྱོད་བཞུགས་ཤིག །བདེན་བཞི་མཆོག་མངའ་བཞུགས་སུ་གསོལ། །བདག་ནི་སོར་མོའི་ཕྲེང་བ་སྟེ། །སོར་<line/>
</page>
<page index="11" id="201A">༄༅། །མོའི་ཤོ་གམ་བདག་སྩོལ་ཅིག །བཞུགས་ཤིག་དགེ་སྦྱོང་ཁྱོད་བཞུགས་ཤིག །ཕན་མཛད་ལམ་བརྒྱད་སྟོན་པ་བཞུགས། །བདག་ནི་སོར་མོའི་<line/>
སྟེ༑ ༑སོར་མོའི་ཤོ་གམ་བདག་སྩོལ་ཅིག །བཞུགས་ཤིག་དགེ་སྦྱོང་དགེ་སྦྱོང་ཁྱོད་བཞུགས་ཤིག །མཚན་མཆོག་སུམ་ཅུ་གཉིས་མངའ་བཞུགས་།བདག་ནི་སོར་མོའི་ཕྲེང་བ་<line/>
སྟེ༑ ༑སོར་མོའི་ཤོ་གམ་བདག་སྩོལ་ཅིག །བཞུགས་ཤིག་དགེ་སྦྱོང་ཁྱོད་བཞུགས་ཤིག །དཔེ་བཟང་བརྒྱད་ཅུ་མངའ་བ་བཞུགས། །བདག་ནི་སོར་མོའི་ཕྲེང་བ་སྟེ། །སོར་མོའི་<line/>
ཤོ་གམ་བདག་སྩོལ་ཅིག །བཞུགས་ཤིག་དགེ་སྦྱོང་ཁྱོད་བཞུགས་ཤིག །ན་ཆུང་མཆོག་ལ་འདོད་སྤངས་བཞུགས། །བདག་ནི་སོར་མོའི་ཕྲེང་བ་སྟེ། །སོར་མོའི་ཤོ་གམ་<line/>
བདག་སྩོལ་ཅིག །བཞུགས་ཤིག་དགེ་སྦྱོང་ཁྱོད་བཞུགས་ཤིག །ཇི་སྲིད་བདག་མ་ཁྲོས་པར་བཞུགས། །བདག་ནི་སོར་མོའི་ཕྲེང་བ་སྟེ། །སོར་མོའི་ཤོ་གམ་བདག་སྩོལ་<line/>
ཅིག་༑བཞུགས་ཤིག་དགེ་སྦྱོང་ཁྱོད་ནི་བཞུགས་སུ་གསོལ། །ལྷ་མིན་དབང་དང་སྲིན་པོ་རྒྱགས་བཅས་བཅོམ། །བདག་ནི་འདི་འདྲའི་ངོ་མཚར་ཡོང་མ་མཐོང༌། །ཤིན་ཏུ་མགྱོགས་<line/>
པའི་ཤུགས་ལྡན་ཁྱོད་སུ་ཞིག །རལ་གྲི་མ་བཏབ་པར་དུ་དགེ་སྦྱོང་བཞུགས། །བདག་གི་མིང་ཡང་ཁྱོད་ཀྱིས་མ་གསན་ཏམ། །བདག་ནི་སོར་མོའི་ཕྲེང་བ་སྟེ། །སོར་མོའི་ཤོ་གམ་<line/>
</page>
<page index="12" id="201B">བདག་སྩོལ་ཅིག །བཞུགས་ཤིག་དགེ་སྦྱོང་ཁྱོད་ནི་བཞུགས་སུ་གསོལ། །བདག་མིང་གང་གིས་ཐོས་པ་ཙམ་གྱིས་འགུམ་འགྱུར་ན། །མངོན་སུམ་བདག་མཐོང་གསོན་པར་འགྱུར་བ་<line/>
ནི༑ ༑ཤིན་ཏུ་མཐུ་ལྡན་སེམས་ཅན་ག་ལ་མཆིས། །བཞུགས་ཤིག་དགེ་སྦྱོང་ཁྱོད་ནི་བཞུགས་སུ་གསོལ། །བདག་ཉིད་མངོན་སུམ་དུ་ནི་མཆིས་གྱུར་ཀྱང༌། །རྟ་ཡི་བང་ལྟར་ཤིན་ཏུ་<line/>
མགྱོགས་བཞུད་པ། །ལྷ་འམ། ཀླུ་འམ་ཁྱོད་སུ་མྱུར་དུ་གསུངས། །བཞུགས་ཤིག་དགེ་སྦྱོང་ཁྱོད་བཞུགས་ཤིག །ད་ནི་བདག་ཀྱང་མཐུ་དང་མི་ལྡན་གྱུར། །བརྟན་པ་ཁྱོད་ནི་སླེབས་<line/>
པར་མི་ནུས་སོ། །བདག་ནི་སོར་མོའི་ཕྲེང་བ་སྟེ། །སོར་མོའི་ཤོ་གམ་བདག་སྩོལ་ཅིག །བཞུགས་ཤིག་དགེ་སྦྱོང་ཁྱོད་བཞུགས་ཤིག །དགེ་སྦྱོང་བརྟུལ་བཞུགས་ཁྲིམས་འཛིན་ན། །<line/>
ཤོ་གམ་གནས་ལས་མ་འདའ་ཞིག །བདག་ནི་སོར་མོའི་ཕྲེང་བ་སྟེ། །སོར་མོའི་ཤོ་གམ་བདག་སྩོལ་ཅིག །དེ་ནས་བཅོམ་ལྡན་འདས་ངང་པའི་རྒྱལ་པོ་བཞིན་དུ་གོམ་པ་བདུན་<line/>
གཤེགས་ཏེ། སེང་གེའི་ལྟ་བས་ཀུན་ཏུ་གཟིགས་ནས་སོར་མོའི་ཕྲེང་བ་ལ་ཚིགས་སུ་བཅད་པ་འདི་དག་གསུངས་སོ། །ཡང་དག་ཉིད་ཀྱི་མཐའ་ལ་ང་གནས་ཏེ། །དེ་ཡང་སོར་ཕྲེང་<line/>
ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང༌། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག །ཚུལ་ཁྲིམས་བརྟུལ་<line/>
</page>
<page index="13" id="202A">༄༅། །ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །མ་བྱས་ཡང་དག་མཐའ་ལ་<line/>
ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང༌། །འདུག་ཅིག་སོར་མོའི་ཕྲེང་བ་ཁྱོད་འདུག་<line/>
ཅིག་༑ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །ཞི་བ་མ་སྐྱེས་མཐའ་ལ་<line/>
ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང༌། །འདུག་ཅིག་སོར་མོའི་ཕྲེང་བ་ཁྱོད་<line/>
འདུག་ཅིག །ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །འདུས་མ་བྱས་ཀྱི་<line/>
མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང༌། །འདུག་ཅིག་སོར་མོའི་ཕྲེང་བ་<line/>
ཁྱོད་འདུག་ཅིག །ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །རྒ་བ་མེད་པའི་<line/>
</page>
<page index="14" id="202B">མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང༌། །འདུག་ཅིག་སོར་མོའི་ཕྲེང་བ་<line/>
ཁྱོད་འདུག་ཅིག །ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །ནད་མེད་པ་ཡི་<line/>
མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང༌། །འདུག་ཅིག་སོར་མོའི་ཕྲེང་བ་<line/>
ཁྱོད་འདུག་ཅིག །ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །འཆི་བ་མེད་པའི་<line/>
མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང༌། །འདུག་ཅིག་སོར་མོའི་ཕྲེང་བ་ཁྱོད་<line/>
འདུག་ཅིག །ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །ཀུན་ནས་ཉོན་མོངས་མེད་<line/>
པར་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང༌། །འདུག་ཅིག་སོར་མོའི་ཕྲེང་བ་ཁྱོད་<line/>
</page>
<page index="15" id="203A">༄༅། །འདུག་ཅིག །ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་<line/>
བྱ༑ ༑ཟག་པ་མེད་པའི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང༌། །<line/>
འདུག་ཅིག་སོར་མོའི་ཕྲེང་བ་ཁྱོད་འདུག་ཅིག །ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་<line/>
གམ་སྦྱིན་པར་བྱ། །གནོད་མེད་པ་ཡི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་<line/>
པོ་འཐུང༌། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག །ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་<line/>
རྣོན་ཤོ་གམ་སྦྱིན་པར་བྱ། །ང་ནི་བདེན་པའི་མཐའ་ལ་གནས་པ་སྟེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་<line/>
ཆོས་ཁུ་ཞིམ་པོ་འཐུང༌། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག །ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་པའི་སངས་རྒྱས་ཏེ། །<line/>
</page>
<page index="16" id="203B">ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །ང་ནི་ཆོས་ཀྱི་མཐའ་ལ་རབ་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་<line/>
གྱི་ཆོས་ཁུ་ཞིམ་པོ་འཐུང༌། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག །ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་<line/>
མཚོན་རྣོན་ཤོ་གམ་སྦྱིན་པར་བྱ། །ང་ནི་ཤེས་པའི་མཐའ་ལ་གནས་པ་སྟེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་<line/>
ཁུ་ཞིམ་པོ་འཐུང༌། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག །ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་<line/>
རྣོན་ཤོ་གམ་སྦྱིན་པར་བྱ། །ང་ནི་བདེན་པའི་མཐའ་ལ་གནས་པ་སྟེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་<line/>
འཐུང༌། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག །ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་<line/>
སྦྱིན་པར་བྱ། །མྱ་ངན་མེད་པའི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང༌། །འདུག་<line/>
</page>
<page index="17" id="204A">༄༅། །ཅིག་སོར་མོའི་ཕྲེང་བ་ཁྱོད་འདུག་ཅིག །ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་<line/>
རྣོན་ཤོ་གམ་སྦྱིན་པར་བྱ། །མྱ་ངན་བྲལ་བའི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་<line/>
ཞིམ་པོ་འཐུང༌། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག །ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་<line/>
མཚོན་རྣོན་ཤོ་གམ་སྦྱིན་པར་བྱ། །རྡུལ་མེད་པ་ཡི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་<line/>
ཆོས་ཁུ་ཞིམ་པོ་འཐུང༌། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག །ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་<line/>
ལ་མཚོན་རྣོན་ཤོ་གམ་སྦྱིན་པར་བྱ། །རྡུལ་དང་བྲལ་བའི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་<line/>
ཆོས་ཁུ་ཞིམ་པོ་འཐུང༌། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག །ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་<line/>
</page>
<page index="18" id="204B">མཚོན་རྣོན་ཤོ་གམ་སྦྱིན་པར་བྱ། །ཤག་ཤིག་མེད་པའི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་<line/>
ཆོས་ཁུ་ཞིམ་པོ་འཐུང༌། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག །ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་<line/>
མཚོན་རྣོན་ཤོ་གམ་སྦྱིན་པར་བྱ། །ཡམས་ཀྱི་ནད་མེད་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་<line/>
ཆོས་ཁུ་ཞིམ་པོ་འཐུང༌། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག །ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་<line/>
མཚོན་རྣོན་ཤོ་གམ་སྦྱིན་པར་བྱ། །གཙེ་བ་མེད་པའི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་<line/>
ཁུ་ཞིམ་པོ་འཐུང༌། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག །ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་<line/>
རྣོན་ཤོ་གམ་སྦྱིན་པར་བྱ། །ནད་འགོ་མེད་པའི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་<line/>
</page>
<page index="19" id="205A">༄༅། །ཞིམ་པོ་འཐུང༌། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག །ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་པའི་སངས་<line/>
རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །ཅི་ཡང་མེད་པའི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་<line/>
གམ་སྦྱིན་གྱི་ཆོས་ཁུ་ཞིམ་པོ་འཐུང༌། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག །ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་པའི་སངས་<line/>
རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །དཔག་ཏུ་མེད་པའི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་རྒྱས་ཏེ། །<line/>
ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང༌། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག །ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་པའི་<line/>
སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །ཚད་མེད་པ་ཡི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་<line/>
རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང༌། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག །ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་<line/>
</page>
<page index="20" id="205B">རྫོགས་པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །གཙོ་བོ་མཆོག་གི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་<line/>
སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང༌། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག །ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་<line/>
པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །ང་ནི་རབ་ཀྱི་མཐའ་ལ་གནས་པ་སྟེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་རྒྱས་ཏེ། །<line/>
ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང༌། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག །ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་པའི་སངས་<line/>
རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །ང་ནི་དམ་པའི་ཆོས་ལ་གནས་པ་སྟེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་<line/>
སྦྱིན་གྱི་ཆོས་ཁུ་ཞིམ་པོ་འཐུང༌། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག །ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་<line/>
མཚོན་རྣོན་ཤོ་གམ་སྦྱིན་པར་བྱ། །བླ་ན་མེད་པའི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་<line/>
</page>
<page index="21" id="206A">༄༅། །ཁུ་ཞིམ་པོ་འཐུང༌། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག །ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་པའི་<line/>
སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །ང་ནི་ཐེར་ཟུག་མཐའ་ལ་གནས་པ་སྟེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་<line/>
གམ་སྦྱིན་གྱི་ཆོས་ཁུ་ཞིམ་པོ་འཐུང༌། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག །ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་པའི་སངས་རྒྱས་ཏེ། །<line/>
ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །གཞོམ་དུ་མེད་པའི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་<line/>
སྦྱིན་གྱི་ཆོས་ཁུ་ཞིམ་པོ་འཐུང༌། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག །ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་པའི་སངས་<line/>
རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །འཇིགས་མེད་ཆོས་ཀྱི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་རྒྱས་<line/>
ཏེ༑ ༑ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང༌། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག །ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་པའི་<line/>
</page>
<page index="22" id="206B">སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །མཐའ་ཡས་ཆོས་ཀྱི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་རྒྱས་<line/>
ཏེ༑ ༑ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང༌། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག །ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་པའི་སངས་<line/>
རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །བསྟན་མེད་ཆོས་ཀྱི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་<line/>
གམ་སྦྱིན་གྱི་ཆོས་ཁུ་ཞིམ་པོ་འཐུང༌། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག །ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་པའི་སངས་རྒྱས་ཏེ། །<line/>
ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །ཟབ་མོའི་ཆོས་ཀྱི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་<line/>
ཆོས་ཁུ་ཞིམ་པོ་འཐུང༌། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག །ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་<line/>
རྣོན་ཤོ་གམ་སྦྱིན་པར་བྱ། །བལྟ་དཀའི་ཆོས་ཀྱི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་<line/>
</page>
<page index="23" id="207A">༄༅། །པོ་འཐུང༌། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག །ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་པའི་སངས་རྒྱས་<line/>
ཏེ༑ ༑ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །ཕྲ་བའི་ཆོས་ཀྱི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་<line/>
སྦྱིན་གྱི་ཆོས་ཁུ་ཞིམ་པོ་འཐུང༌། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག །ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་པའི་སངས་རྒྱས་ཏེ། །<line/>
ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །མཁས་པའི་ཆོས་ཀྱི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་<line/>
སྦྱིན་གྱི་ཆོས་ཁུ་ཞིམ་པོ་འཐུང༌། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག །ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་པའི་སངས་རྒྱས་ཏེ། །<line/>
ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །མཐོང་བར་དཀའ་བའི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་<line/>
གམ་སྦྱིན་གྱི་ཆོས་ཁུ་ཞིམ་པོ་འཐུང༌། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག །ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་པའི་སངས་<line/>
</page>
<page index="24" id="207B">རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །ཀུན་གཞི་མེད་པའི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་<line/>
སྦྱིན་གྱི་ཆོས་ཁུ་ཞིམ་པོ་འཐུང༌། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག །ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་<line/>
མཚོན་རྣོན་ཤོ་གམ་སྦྱིན་པར་བྱ། །ཐ་བ་མེད་པའི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་<line/>
ཞིམ་པོ་འཐུང༌། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག །ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་རྣོན་<line/>
ཤོ་གམ་སྦྱིན་པར་བྱ། །ཉོན་མོངས་མེད་པའི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་<line/>
པོ་འཐུང༌། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག །ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་<line/>
གམ་སྦྱིན་པར་བྱ། །ང་ནི་དག་པའི་མཐའ་ལ་གནས་པ་སྟེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང༌། །<line/>
</page>
<page index="25" id="208A">༄༅། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག །ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་<line/>
རྣོན་ཤོ་གམ་སྦྱིན་པར་བྱ། །རྣམ་པར་གྲོལ་བའི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་<line/>
པོ་འཐུང༌། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག །ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་<line/>
གམ་སྦྱིན་པར་བྱ། །ང་ནི་ཞི་བའི་མཐའ་ལ་གནས་པ་སྟེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང༌། །<line/>
འདུག་ཅིག་སོར་མོའི་ཕྲེང་བ་ཁྱོད་འདུག་ཅིག །ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་<line/>
པར་བྱ། །ང་ནི་ཞི་གནས་མཐའ་ལ་གནས་པ་སྟེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང༌། །<line/>
འདུག་ཅིག་སོར་མོའི་ཕྲེང་བ་ཁྱོད་འདུག་ཅིག །ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་<line/>
</page>
<page index="26" id="208B">སྦྱིན་པར་བྱ། །ཉེ་བར་ཞི་བའི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང༌། །<line/>
འདུག་ཅིག་སོར་མོའི་ཕྲེང་བ་ཁྱོད་འདུག་ཅིག །ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་<line/>
པར་བྱ། །ཉེ་བར་ཆད་པའི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང༌། །འདུག་<line/>
ཅིག་སོར་མོའི་ཕྲེང་བ་ཁྱོད་འདུག་ཅིག །ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་<line/>
བྱ༑ ༑ཉེ་བར་ཞི་བའི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང༌། །འདུག་ཅིག་<line/>
སོར་མོའི་ཕྲེང་བ་ཁྱོད་འདུག་ཅིག །ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །ང་ནི་གྱ་<line/>
ནོམ་མཐའ་ལ་གནས་པ་སྟེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང༌། །འདུག་ཅིག་སོར་མོའི་ཕྲེང་བ་ཁྱོད་<line/>
</page>
<page index="27" id="209A">༄༅། །འདུག་ཅིག །ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །<line/>
སྤྲོས་པ་མེད་པའི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང༌། །འདུག་ཅིག་<line/>
སོར་མོའི་ཕྲེང་བ་ཁྱོད་འདུག་ཅིག །ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །<line/>
ང་ནི་གནས་མེད་མཐའ་ལ་གནས་པ་སྟེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང༌། །འདུག་ཅིག་<line/>
སོར་མོའི་ཕྲེང་བ་ཁྱོད་འདུག་ཅིག །ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །ང་<line/>
རྒྱལ་འདུལ་བའི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང༌། །འདུག་ཅིག་སོར་<line/>
མོའི་ཕྲེང་བ་ཁྱོད་འདུག་ཅིག །ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །སྒྱུ་མ་<line/>
</page>
<page index="28" id="209B">འདུལ་བའི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང༌། །འདུག་ཅིག་སོར་<line/>
མོའི་ཕྲེང་བ་ཁྱོད་འདུག་ཅིག །ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །མ་རིག་<line/>
འདུལ་བའི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང༌། །འདུག་ཅིག་སོར་མོའི་<line/>
ཕྲེང་བ་ཁྱོད་འདུག་ཅིག །ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །རྣམ་པར་བཏང་<line/>
བའི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང༌། །འདུག་ཅིག་སོར་མོའི་ཕྲེང་<line/>
བ་ཁྱོད་འདུག་ཅིག །ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །ངེས་པར་སྤངས་པའི་<line/>
མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང༌། །འདུག་ཅིག་སོར་མོའི་ཕྲེང་བ་ཁྱོད་<line/>
</page>
<page index="29" id="210A">༄༅། །འདུག་ཅིག །ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་<line/>
བྱ༑ ༑ཆོས་ཀྱི་དབྱིངས་ཀྱི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང༌། །<line/>
འདུག་ཅིག་སོར་མོའི་ཕྲེང་བ་ཁྱོད་འདུག་ཅིག །ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་<line/>
བྱ༑ ༑ང་ནི་སྐྱེ་མཆེད་མཐའ་ལ་གནས་པ་སྟེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང༌། །འདུག་<line/>
ཅིག་སོར་མོའི་ཕྲེང་བ་ཁྱོད་འདུག་ཅིག །ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་<line/>
པར་བྱ། །ང་ནི་དགེ་བའི་མཐའ་ལ་གནས་པ་སྟེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང༌། །<line/>
འདུག་ཅིག་སོར་མོའི་ཕྲེང་བ་ཁྱོད་འདུག་ཅིག །ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་<line/>
</page>
<page index="30" id="210B">སྦྱིན་པར་བྱ། །འཇིག་རྟེན་འདས་པའི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་<line/>
འཐུང༌། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག །ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་<line/>
གམ་སྦྱིན་པར་བྱ། །མི་གཡོ་བ་ཡི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང༌། །<line/>
འདུག་ཅིག་སོར་མོའི་ཕྲེང་བ་ཁྱོད་འདུག་ཅིག །ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་<line/>
བྱ༑ ༑གནས་དང་ཁང་པའི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང༌། །འདུག་ཅིག་<line/>
སོར་མོའི་ཕྲེང་བ་ཁྱོད་འདུག་ཅིག །ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །འགྱོད་པ་<line/>
མེད་པའི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང༌། །འདུག་ཅིག་སོར་མོའི་ཕྲེང་བ་<line/>
</page>
<page index="31" id="211A">༄༅། །ཁྱོད་འདུག་ཅིག །ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་<line/>
པར་བྱ། །རབ་ཏུ་སྦྱངས་པའི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང༌། །<line/>
འདུག་ཅིག་སོར་མོའི་ཕྲེང་བ་ཁྱོད་འདུག་ཅིག །ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་<line/>
སྦྱིན་པར་བྱ། །ང་ནི་མཐར་གཏུགས་མཐའ་ལ་གནས་པ་སྟེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་<line/>
འཐུང༌། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག །ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་<line/>
རྣོན་ཤོ་གམ་སྦྱིན་པར་བྱ། །ཁྲོ་གླེན་འདོད་སྤངས་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་<line/>
ཆོས་ཁུ་ཞིམ་པོ་འཐུང༌། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག །ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་པའི་སངས་རྒྱས་ཏེ། །<line/>
</page>
<page index="32" id="211B">ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །ཉོན་མོངས་སྤངས་པའི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་<line/>
སྦྱིན་གྱི་ཆོས་ཁུ་ཞིམ་པོ་འཐུང༌། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག །ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་པའི་སངས་རྒྱས་ཏེ། །<line/>
ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །ཕུང་པོ་སྤངས་པའི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་<line/>
སྦྱིན་གྱི་ཆོས་ཁུ་ཞིམ་པོ་འཐུང༌། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག །ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་པའི་སངས་རྒྱས་ཏེ། །<line/>
ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །ཁྲོ་གླེན་འདོད་ཟད་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་<line/>
སྦྱིན་གྱི་ཆོས་ཁུ་ཟིམ་པོ་འཐུང༌། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག །ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་པའི་སངས་རྒྱས་ཏེ། །<line/>
ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །ང་ནི་འགོག་པའི་མཐའ་ལ་གནས་པ་སྟེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་<line/>
</page>
<page index="33" id="212A">༄༅། །ཆོས་ཁུ་ཞིམ་པོ་འཐུང༌། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག །ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་<line/>
པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །ང་ནི་རྟེན་གྱི་མཐའ་ལ་གནས་པ་སྟེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་<line/>
རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང༌། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག །ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་<line/>
པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །ང་ནི་མགོན་གྱི་མཐའ་ལ་གནས་པ་སྟེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་<line/>
རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང༌། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག །ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་<line/>
པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །ང་ནི་སྐྱབས་ཀྱི་མཐའ་ལ་གནས་པ་སྟེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་<line/>
རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང༌། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག །ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་<line/>
</page>
<page index="34" id="212B">པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །ང་ནི་དཔུང་གཉེན་མཐའ་ལ་གནས་པ་སྟེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་<line/>
རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང༌། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག །ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་པའི་<line/>
སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །ང་ནི་གླིང་གི་མཐའ་ལ་གནས་པ་སྟེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་རྒྱས་ཏེ། །<line/>
ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང༌། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག །ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་པའི་སངས་<line/>
རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །གོ་སྐབས་རིག་པའི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་རྒྱས་<line/>
ཏེ༑ །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང༌། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག །ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་པའི་སངས་<line/>
རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །སེར་སྣ་ཕྲག་དོག་འདུལ་མཐར་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་རྒྱས་ཏེ། །<line/>
</page>
<page index="35" id="213A">༄༅། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང༌། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག །ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག །<line/>
ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །སྐོམ་པ་འདུལ་བའི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་<line/>
དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང༌། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག །ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་<line/>
འདུག །ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །ང་དང་ངའི་མེད་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་<line/>
རིག་གོ །ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང༌། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག །ཚུལ་ཁྲིམས་བརྟུལ་ཞུགས་<line/>
ཡོན་ཏན་རྫོགས་ལ་འདུག །ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །ཕུང་པོ་ངེས་སྤངས་མཐའ་ལ་ང་གནས་ཏེ། །དེ་ཡང་སོར་<line/>
ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང༌། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག །ཚུལ་ཁྲིམས་<line/>
</page>
<page index="36" id="213B">བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །ཞི་གནས་ཀུན་གྱི་མཐའ་ལ་ང་གནས་ཏེ། །དེ་<line/>
ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང༌། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག །ཚུལ་ཁྲིམས་<line/>
བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །ལམ་གཅོད་པ་ཡི་མཐའ་ལ་ང་གནས་ཏེ། །དེ་ཡང་<line/>
སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང༌། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག །ཚུལ་ཁྲིམས་<line/>
བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །སྟོང་ཆེན་སྒོ་ཡི་མཐའ་ལ་ང་གནས་ཏེ། །དེ་<line/>
ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང༌། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག །ཚུལ་<line/>
ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །ཉོན་མོངས་ཀུན་སྤངས་བྱང་མཐར་ང་གནས་<line/>
</page>
<page index="37" id="214A">༄༅། །ཏེ༑ ༑དེ་ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང༌། །འདུག་ཅིག་སོར་མོའི་<line/>
ཕྲེང་བ་ཁྱོད་འདུག་ཅིག །ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །སྲེད་<line/>
པ་ཟད་པའི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང༌། །འདུག་ཅིག་<line/>
སོར་མོའི་ཕྲེང་བ་ཁྱོད་འདུག་ཅིག །ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་<line/>
བྱ༑ ༑འདོད་ཆགས་བྲལ་འགོག་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་<line/>
འཐུང༌། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག །ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་<line/>
རྣོན་ཤོ་གམ་སྦྱིན་པར་བྱ། །བདེ་མཆོག་མྱ་ངན་འདས་མཐར་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་<line/>
</page>
<page index="38" id="214B">གྱིས་ཆོས་ཁུ་ཞིམ་པོ་འཐུང༌། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག །ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་པའི་སངས་རྒྱས་ཏེ། །<line/>
ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །རྟག་བརྟན་མཆོག་ཤིས་རབ་བསིལ་མཐར་ང་གནས། །དེ་ཡང་སོར་ཕྲེང་ཁྱོད་ཀྱིས་མི་རིག་གོ །ང་ནི་ཡང་དག་རྫོགས་པའི་སངས་རྒྱས་<line/>
ཏེ༑ ༑ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང༌། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག །ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག །ང་ནི་ཡང་དག་རྫོགས་པའི་སངས་<line/>
རྒྱས་ཏེ། །ཤོ་གམ་མཚོན་རྣོན་ཁྱོད་ལ་སྦྱིན་པར་བྱ། །ཤིན་ཏུ་རྣོ་བའི་མཚོན་འདི་མྱུར་བོར་ལ། །རིག་པའི་ཡེ་ཤེས་སྐྱབས་སུ་མྱུར་དུ་ཤོག །ཚུར་ཤོག་སློབ་དཔོན་ངན་འགྲོའི་དབང་སོང་<line/>
བས༑ ༑ཆོས་མ་ཡིན་པའི་ཕུང་པོ་ཆོས་སུ་སེམས། །དེ་ནས་བདག་ཉིད་ཁོང་དུ་ཆུད་པར་འགྱུར། །ཀུན་ཀྱང་ཆད་པས་རབ་འཇིགས་ཤིང༌། །ཐམས་ཅད་ལ་ནི་སྲོག་ཕངས་ཏེ། །བདག་ཉིད་ཁོ་<line/>
ན་དཔེར་བྱས་ལ། །མི་བསད་གསོད་དུ་མི་གཞུག་གོ །ཕ་རོལ་ཇི་ལྟར་དེ་བཞིན་བདག །བདག་ཉིད་ཇི་ལྟ་དེ་བཞིན་གཞན། །བདག་རང་ཉིད་ནི་དཔེར་བྱས་ལ། །མི་བསད་གསོད་དུ་མི་གཞུག་<line/>
གོ་༑སྲིན་པོའི་བྱད་གཟུགས་དེ་ལྟར་མ་བྱེད་ཅིག །ཡན་ལག་ལུས་ལ་ཤིན་ཏུ་ཁྲག་ཆགས་ཤིང༌། །བསད་པའི་མཚོན་ཆ་རྣོན་པོ་ཁྲག་བྱུགས་པ། །ཁྱོད་ཀྱིས་ཕྲག་ལ་ཐོགས་པ་མི་མཛེས་<line/>
</page>
<page index="39" id="215A">༄༅། །སོ༑ ༑སོར་མོའི་ཕྲེང་བ་མགོ་ལས་མྱུར་དུ་བོར། །ཀྱེ་མ་བྲམ་ཟེའི་བུའི་ལས་འདི་འདྲ་ཞིང༌། །ཆོས་འདོད་བྲམ་ཟེའི་བུ་ཡང་འདི་འདྲ་ན། །སྲིན་པོ་མ་རུངས་པ་<line/>
དག་ཇི་འདྲ་གེ །ཕྱུགས་རྣམས་ལ་ཡང་མ་ནི་མཆོད་ཡིན་ན། །ཀྱེ་མ་བརྩེ་མེད་སྡིག་གྲོགས་དབང་སོང་མི། །ཤིན་ཏུ་རྣོ་བའི་མཚོན་ཆ་གདེངས་བརྩམས་ཏེ། །རང་གི་མ་ཡི་དྲུང་དུ་<line/>
ཉེ་བར་འོང༌། །གང་ཡང་སོར་མོའི་ཕྲེང་བ་ཁྱོད་ལྟ་བུ། །སྡིག་བྱེད་མི་ཡི་ནང་ན་གཅན་གཟན་ཡིན། །སྲིན་པོའི་ནང་ན་ཤིན་ཏུ་སྡིག་ཅན་དེ། །ལྷ་མིན་ནང་ནའང་མ་རུངས་ལས་བྱེད་<line/>
པ༑ ༑སོར་ཕྲེང་ཁྱོད་ནི་ཤིན་ཏུ་ཆེར་དཀྲིས་ཤིང༌། །སྡིག་པ་སེམས་པ་མི་ཡིས་སྤངས་པ་སྟེ། །མ་ནི་འཇིག་རྟེན་དག་ན་དཀའ་མཆོག་བྱེད། །ཉོན་མོངས་དེས་ནི་ཟླ་བཅུ་རུམ་ན་བསྲེལ་<line/>
དེ་ནས་ཕྱིས་ནི་བཙས་པར་གྱུར་ནས་ཀྱང༌། །བཤད་གཅི་མང་རེག་སྡུག་བསྔལ་མྱོང་བས་གསོས། །ལྟོས་ཤིག་སོར་ཕྲེང་ཁྱོད་ཀྱི་གཙོ་མོ་ནི། །མིག་ནི་ཁྲག་གི་མཆི་མས་རབ་ཏུ་གང༌།།<line/>
བུད་མེད་བུ་ལ་བྱམས་ཤིང་སྡུག་པ་ཡིས། །མངར་གྱི་བུམ་པ་ཕྲག་ལ་ཐོགས་ཏེ་འོངས། །རྒན་མོ་ཉོན་མོངས་རླུང་གི་སྐྲ་ཡང་བཤིག །གོས་ངན་རལ་པོ་རླུང་གིས་བསྐྱོད་ཅིང་འབྲུལ།།<line/>
ལུས་ལ་རྡུལ་གོས་རྐང་པ་སེར་ཀ་བྱུང༌། །རྒན་མོ་ཉོན་མོངས་སྡུག་བསྔལ་ཆེན་པོ་མྱོང༌། །ལུས་བསྐམས་ཡུན་རིང་རླུང་དང་ལྷགས་པས་ཉེན། །སྡུག་བསྔལ་མང་པོས་ཤིན་ཏུ་གདུངས་<line/>
</page>
<page index="40" id="215B">པར་གྱུར། །བུད་མེད་དེ་ནི་རྣམ་པར་སྙིང་མྱོས་ཏེ། །བསམ་ཡས་སྡུག་བསྔལ་ལྡན་ཞིང་ཀྱི་ཧུད་འབོད། །དེ་ནས་སོར་མོའི་ཕྲེང་བའི་མས་དེ་བཞིན་གཤེགས་པ་དང༌། བདག་གི་བུ་སོར་<line/>
མོའི་ཕྲེང་བ་གཉིས་ཕན་ཚུན་ལན་དང༌། ཡང་ལན་གྱིས་རྒྱ་ཞིང་ཆེར་རྩོད་པ་ལས་བདག་གི་བུ་ཕམ་སྟེ། ལག་ཆ་བོར་བར་མཐོང་ནས། སྡུག་པའི་སྡུག་བསྔལ་ཆེན་པོས་རེག་སྟེ། བཅོམ་<line/>
ལྡན་འདས་ལ་ཚིགས་སུ་བཅད་པ་འདི་སྐད་ཅེས་གསོལ་ཏོ། །བཅོམ་ལྡན་རིན་ཆེན་གཏེར་སྟོར་བ། །བདག་གིས་ཉོན་མོངས་མྱོང་བས་རྙེད། །བདག་གིས་མིག་ཏུ་གྱུར་པ་ཐོབ། །མིག་གི་<line/>
རྡུལ་རྣམས་བདག་གིས་བསལ། །བདག་གི་བུ་ནི་མི་ཁྲག་གིས། །ཀྱེ་མ་ལུས་དང་ཟས་ལ་རེག །ཀུན་ཏུ་འཁྱམས་ཤིང་མཚོན་རྣོན་ཐོགས། །འགྲོ་བ་མང་པོའི་ཕུང་པོ་གསོད། །བདག་གི་<line/>
བུ་ཡང་མགུ་བྱ་ཞིག །སངས་རྒྱས་ཕྱག་བྱའམ། ཇི་ལྟར་བྱ། །ཁྱོད་ཀྱི་བུ་ངན་འདི་འདྲ་ཞེས། །འགྲོ་མང་ཚིག་རྩུབ་མཉན་མི་ནུས། །དེ་ལ་སོགས་པ་རྣམ་པ་དུ་མར་སྨྲེའོ། །དེ་ནས་བཅོམ་<line/>
ལྡན་འདས་ཀྱིས་སོར་མོའི་ཕྲེང་བ་ལ་འདི་སྐད་ཅེས་བཀའ་སྩལ་ཏོ། །སོར་མོའི་ཕྲེང་བ། ཁྱོད་ཀྱི་གཙོ་མོ་ནི་ཤིང་དྲུང་ན་འདུག་སྟེ། དེ་ལྟ་བུ་ཤིན་ཏུ་དཀའ་བ་བྱེད་པའི་བུད་མེད་འདི་ལ་ཁྱོད་རལ་<line/>
གྲི་ཐོགས་ཏེ། བདག་གི་མ་མཐོ་རིས་སུ་འགྲོ་བར་འགྱུར་རོ་སྙམ་ནས་བསད་པར་འདོད་པ་ནི། སོར་མོའི་ཕྲེང་བ། ཆོས་མ་ཡིན་པའི་ཕུང་པོ་ལ་ཆོས་སུ་ནོར་ཏོ། །འདི་ལྟ་སྟེ། དཔེར་ན། སོས་<line/>
</page>
<page index="41" id="216A">༄༅། །ཀའི་དབྱར་ཟླ་ར་བའི་དུས་ལ་སྨིག་རྒྱུ་བ་ལ་ཆུ་ཡིན་སྙམ་ནས་རི་དྭགས་རྣམས་ཀུན་ཏུ་འཁྱམས་པ་དེ་བཞིན་དུ་།སོར་མོའི་ཕྲེང་བ། ཁྱོད་ཀྱང་སློབ་དཔོན་<line/>
ངན་པའི་མན་ངག་གིས་རྨོངས་པར་གྱུར་ཏེ། ཆོས་མ་ཡིན་པ་ལ་ཆོས་སུ་སེམས་པའི་སེམས་ཅན་ནི་མནར་མེད་པ་ཞེས་བྱ་བའི་མི་བཟད་པ་ཆེན་པོར་འགྲོའོ། །སོར་མོའི་ཕྲེང་བ། དེ་<line/>
བཞིན་གཤེགས་པའི་སྐྱབས་སུ་མྱུར་དུ་སོང་ཞིག །སོང་ཞིག །ཞུགས་ཤིག །སོར་མོའི་ཕྲེང་བ། ཁྱོད་མ་འཇིགས་ཤིག །དེ་བཞིན་གཤེགས་པ་ནི་འཇིགས་པ་མེད་པའི་འབྱུང་<line/>
གནས་ཏེ། སངས་རྒྱས་ནི་སེམས་ཅན་ཐམས་ཅད་ལ་སྒྲ་གཅན་ཟིན་དང་མཚུངས་པར་གཟིགས་པ། ན་བ་རྣམས་གསོ་བ་དང༌། སྐྱབས་མེད་པ་རྣམས་ཀྱི་སྐྱབས་སོ། །སངས་<line/>
རྒྱས་ནི་དབྱེ་གནས་ན་བཞུགས་པ། རྩ་ལག་མེད་པ་རྣམས་ཀྱི་རྩ་ལག་གོ །སངས་རྒྱས་ནི་དབུལ་པོ་རྣམས་ཀྱི་མི་ཟད་པའི་གཏེར་རོ། །སངས་རྒྱས་ནི་ལམ་སྟོར་བ་རྣམས་ལ་ལམ་<line/>
བཟང་པོ་སྟོན་པའོ། །སངས་རྒྱས་ནི་འཇིགས་པས་གཟིར་བ་རྣམས་ཀྱི་སྐྱབས་སུ་གྱུར་པའོ། །དེ་བཞིན་གཤེགས་པ་ནི་གྲུ་ཞིག་པ་རྣམས་ཀྱི་གྲུར་གྱུར་པའོ། །མཚོན་རྣོན་པོ་མྱུར་<line/>
དུ་བོར་ལ། རབ་ཏུ་བྱུང་བ་དང༌། བསྙེན་པར་རྫོགས་པ་ལོངས་ཤིག །སོང་ལ་བླ་མའི་རྐང་པ་ལ་གཏུགས་ཏེ་བཟོད་པ་གསོལ་ཅིག །རྒན་མོ་ཉོན་མོངས་མ་ལ་རབ་ཏུ་འབྱུང་བར་ཐོངས་ཤིག་<line/>
</page>
<page index="42" id="216B">ཅེས་གསོལ་བ་ཐོབ་ལ་སྲིད་པ་མི་ཟད་པ་ལས་སེམས་ཅན་རྣམས་སྒྲོལ་ཅིག་དང༌། ཤོ་གམ་བཟང་པོ་རབ་ཏུ་དབྱུང་བ་དང༌། བསྙེན་པར་རྫོགས་པ་སྦྱིན་ནོ། །སོར་མོའི་ཕྲེང་བ། ཁྱོད་ཡུན་<line/>
རིང་པོར་ལམ་ངན་པར་འཁྱམས་ཤིང་ངལ་བར་གྱུར་གྱི། ཆོས་ཀྱི་རོའི་ཆུ་འཐུངས་ཤིག །སོར་མོའི་ཕྲེང་བ། ཁྱོད་ཀྱང་ཤོ་གམ་ལེན་པ་ཡིན། དེ་བཞིན་གཤེགས་པའང་ཤོ་གམ་ལེན་པ་ཡིན་<line/>
ཏེ༑ སོར་མོའི་ཕྲེང་བ། དེ་བཞིན་གཤེགས་པ་ནི་སེམས་ཅན་ཐམས་ཅད་ཀྱི་ཤོ་གམ་ལེན་པ་ལམ་སེལ་གྱི་རྒྱལ་པོ་ཡིན་ཏེ། སེམས་ཅན་ཐམས་ཅད་སྲིད་པའི་རྒྱ་མཚོ་ལས་བསྒྲལ་ཅིང་<line/>
ལམ་སེལ། རྟག་ཏུ་ཤོ་གམ་ལེན་ཏོ། །དེ་ནས་སོར་མོའི་ཕྲེང་བས་དེ་ཉིད་དུ་སྲིན་པོ་ལྟར་ཤིན་ཏུ་རྣོ་ཞིང་མི་བཟད་པའི་མཚོན་རྣོན་པོ་བོར་ནས། བྱིས་པ་ལོ་གཅིག་ལོན་པས་མེ་མདག་བླངས་<line/>
པ་དང༌། མེ་མདག་དེ་བོར་ནས་རང་གི་ལག་ལ་ཉུག་ཅིང༌། དུས་ཏེ་ཆོ་ངེས་འདེབས་པ་དེ་བཞིན་དུ་སོར་མོའི་ཕྲེང་བའང་མཚོན་ཤིན་ཏུ་རྣོ་བ་དེ་བོར་ནས་ངུ་ཞིང་ཆོ་ངེས་བཏབ་སྟེ། མི་ཉིས་སྟོང་<line/>
དུ་གཅིག་གིས་མ་ཚང་བའི་སོར་མོའི་ཕྲེང་བ་ཐོགས་པའང་རང་གི་ལུས་ལས་ཕུད་ནས་ཀྱི་ཧུད་ཅེས་ཟེར་ཏེ། དཔེར་ན། མི་ཞིག་ཉལ་བ་ལས་རང་གི་རྐང་པ་ལ་སྤྲུལ་གྱིས་ཟིན་མ་ཐག་ཏུ་<line/>
མྱུར་དུ་སད་ནས། ལག་པ་བསྐུམ་པ་ལས་སྤྲུགས་ཏེ། ཤིན་ཏུ་མི་བཟད་པའི་སྦྲུལ་བཟུང་ནས་འདོར་བ་དེ་བཞིན་དུ་སོར་མོའི་ཕྲེང་བའང་རང་གི་མགོ་ལས་སོར་མོའི་ཕྲེང་བ་མྱུར་དུ་བོར་རོ།།<line/>
</page>
<page index="43" id="217A">༄༅། །ཇི་ལྟར་བདག་ཉིད་གདོན་དང་བྲལ་བར་གྱུར་པར་ཤེས་ནས་ངོ་ཚ་བ་དེ་བཞིན་དུ། དེ་ནས་སོར་མོའི་ཕྲེང་བས་ཀྱང༌། བདག་ཉིད་མངོན་པར་རིག་ནས་མེ་ཏོག་རྩ་<line/>
ལག་འཚོ་ཞེས་བྱ་བའི་ཁ་དོག་ལྟར་ཁྲག་གིས་ལུས་ཐམས་ཅད་ཡོག་ཅིང༌། སྤྲིན་ཆེན་པོ་ལྟར་མིག་མཆི་མས་གང་ནས་རབ་ཏུ་ངུ་ཞིང་བདག་ལ་རྡེག་སྟེ། ཇི་ལྟར་སྤྲུལ་གྱིས་ཟིན་ནས་སྨྱོས་<line/>
པའི་མི་སྤྲུལ་ལྟར་ལྟོས་འཕྱེ་ཞིང་འགྲོ་འགྲོ་བ་དེ་བཞིན་དུ་སོར་མོའི་ཕྲེང་བའང་ཚད་ཤིང་སུམ་ཅུ་རྩ་དགུ་ཁོར་ཁོར་ཡུག་གི་ས་ལ་ལྟོས་འཕྱེ་ཞིང་སོང་ནས། བཅོམ་ལྡན་འདས་ཀྱི་ཞབས་མགོ་<line/>
ལ་བཞག་སྟེ། ཚིག་འདི་སྐད་ཅེས་སྨྲས་སོ། །ཀྱེ་མ་སངས་རྒྱས་བྱམས་པའི་མཆོག་མངའ་ཞིང༌། །སྐྱེས་གདུལ་ཁ་སྒྱུར་བདག་གི་སླད་གཤེགས་པས། །གཏི་མུག་ཆོས་ཀྱི་རླབས་ཆེན་<line/>
མི་ཤེས་ཆུ། །རྒྱ་མཚོ་ཆེ་ལས་བདག་དེང་ངེས་པར་བསྒྲལ། །ཀྱེ་མ་སངས་རྒྱས་ཐུགས་རྗེ་མཆོག་མངའ་ཞིང༌། །སྐྱེས་གདུལ་ཁ་སྒྱུར་བདག་གི་སླད་གཤེགས་པས། །ཤིང་རྩ་འབྲས་<line/>
བུ་ལོ་མ་མང་བ་ཡི། །དགོན་པ་ལས་ནི་དེང་བདག་ངེས་པར་བསྒྲལ། །ཀྱེ་མ་སངས་རྒྱས་དགའ་བ་མཆོག་མངའ་ཞིང༌། །སྐྱེས་གདུལ་ཁ་སྒྱུར་བདག་གི་སླད་གཤེགས་པས། །ལྟ་<line/>
བ་སྣ་ཚོགས་རི་མོར་བྲིས་པ་ཡིས། །སྟག་གི་ལག་ནས་བདག་དེང་ངེས་པར་བསྒྲལ། །ཀྱེ་མ་སངས་རྒྱས་བཏང་སྙོམས་མཆོག་མངའ་ཡང་དག་གཟིགས། །སྐྱེས་གདུལ་ཁ་ལོ་<line/>
</page>
<page index="44" id="217B">སྒྱུར་བ་བདག་གི་སླད་གཤེགས་པས། །འོ་དོད་འབོད་དང་ཆེར་འབོད་མནར་མེད་པའི། །སེམས་ཅན་དམྱལ་ཆེན་གཏིང་ནས་དེང་བདག་བསྒྲལ། །འདི་ནི་སྐྱབས་མེད་པ་ཡི་སྐྱབས་ལགས་<line/>
ཏེ༑ ༑རྩ་ལག་མེད་པ་རྣམས་ཀྱི་རྩ་ལག་གོ །བདག་གིས་ཡང་ཚེ་བའི་ལས་བགྱིས་ན། །བདག་ནི་འདི་འདྲར་གྱུར་ལ་སྐྱབས་མཛད་གསོལ། །དེ་ནས་བཅོམ་ལྡན་འདས་ཀྱིས་སོར་མོའི་<line/>
ཕྲེང་བ་ལ་སླར་བཀའ་སྩལ་པ། སོར་མོའི་ཕྲེང་བ། ཁྱོད་ལོངས་ལ་མྱུར་དུ་སོང་སྟེ། མའི་རྐང་པ་ལ་གཏུགས་ལ་བཟོད་པ་གསོལ་ཅིག །བཟོད་པ་གསོལ་ནས། རབ་ཏུ་འབྱུང་བ་དང༌།<line/>
བསྙེན་པར་རྫོགས་པར་གསོལ་ཅིག་ཅེས་གསོལ་བ་ཐོབ་ཅིག །དེ་ནས་སོར་མོའི་ཕྲེང་བ་བཅོམ་ལྡན་འདས་ཀྱི་ཞབས་ཀྱི་དྲུང་ནས་ལངས་ནས། རང་གི་མ་ག་ལ་བ་དེར་སོང་སྟེ་ཕྱིན་པ་<line/>
དང༑ རང་གི་མ་ལ་ལན་མང་དུ་བསྐོར་བ་བྱས་ཏེ། ཆུ་སྲིན་བྱིས་པ་གསོད་ཅེས་བྱ་བ་བཞིན་དུ་འགྲེ་ཞིང་དུས་ནས་ཆོ་ངེས་བཏབ་སྟེ། རང་གི་མ་ལ་ཚིགས་སུ་བཅད་པ་འདི་སྐད་ཅེས་སྨྲས་<line/>
སོ༑ ༑སློབ་དཔོན་ངན་པའི་དབང་སོང་བས། །མི་སྟོང་དགུ་བརྒྱ་བཀུམ་ལགས་ཏེ། །ཀྱེ་མ་བདག་གིས་མི་བཟད་བགྱིས། །བདག་གིས་སྡིག་ཕུང་མང་པོ་རྙེད། །མ་ཁྱོད་བདག་གི་རྟེན་<line/>
ལགས་ཏེ། །སངས་རྒྱས་ཤིན་ཏུ་སྐྱབས་སུ་གདའ། །ཁྱོད་ཀྱི་ཞབས་ནི་མགོར་བཞག་སྟེ། །རབ་འབྱུང་བསྙེན་པར་རྫོགས་པར་གསོལ། །དེ་ནས་མས་རང་གི་བུ་ལ་ཚིགས་སུ་བཅད་<line/>
</page>
<page index="45" id="218A">༄༅། །པས་ཕྱིར་སྨྲས་པ། ངས་ནི་བུ་ཁྱོད་བཏང་ཟིན་གྱི། །རང་བྱུང་འཇིག་རྟེན་ཕ་རོལ་སྤྱོད། །བདག་ཀྱང་རྫོགས་པའི་སངས་རྒྱས་ལ། །དེ་བཞིན་རབ་ཏུ་འབྱུང་བར་<line/>
གསོལ། །ཀྱེ་མ་བཅོམ་ལྡན་བསམ་མི་ཁྱབ། །དེ་བཞིན་གཤེགས་པ་དཔེ་མེད་དེ། །སངས་རྒྱས་བདག་གི་བུ་སྒྲོལ་བ། །འཇིག་རྟེན་ཀུན་ལ་ཐུགས་ཀྱང་བརྩེ། །མགོན་པོ་ཁྱོད་ཀྱི་<line/>
གཟུགས་རྣམས་དང༌། །ཡོན་ཏན་དཔེ་ཡང་འགྲོ་ལ་མེད། །བདག་གིས་ཅུང་ཟད་བརྗོད་ནུས་ཏེ། །དེ་བཞིན་གཤེགས་པ་ལྷ་ཡི་ལྷ། །དེ་ནས་བཅོམ་ལྡན་འདས་ཀྱིས་རྒན་མོ་ལ་ཚིགས་<line/>
སུ་བཅད་པ་འདི་སྐད་གསུངས་སོ། །ཁྱོད་ཀྱི་བུ་ནི་ང་མདུན་དུ། །རབ་ཏུ་འབྱུང་བར་གནང་བ་ནི། །ལེགས་སོ་བུད་མེད་ཉོན་མོངས་མ། །རྒྱུན་མི་འཆད་པར་བདེ་བར་ཤོག །ཁྱོད་ནི་རབ་ཏུ་<line/>
བྱུང་བ་ཡི། །དུས་ལས་ཤིན་ཏུ་ཡོལ་ཟིན་གྱི། །དགེ་བསྙེན་མ་ཡི་ཆོས་རྣམས་ཀྱིས། །རྒན་མོ་བདག་ཉིད་དབུགས་ཕྱུངས་ཤིག །སྐད་ཅིག་ཙམ་དུ་འདིར་སྡོད་དེ། །རྒྱལ་པོ་གསལ་རྒྱལ་<line/>
ཇི་སྲིད་ན། །འདི་དག་ཏུ་ནི་མཐོང་གྱུར་པ། །དེ་ཙམ་དུ་ཡང་བདེ་བར་འདུག། །།བམ་པོ་གཉིས་པ། དེ་ནས་ལྷའི་དབང་པོ་བརྒྱ་བྱིན་སུམ་ཅུ་རྩ་གསུམ་པའི་ལྷ་རྣམས་<line/>
དང༌། ལྷའི་བུ་མོའི་ཚོགས་དང་བཅས་པས་བསྐོར་ཅིང་མདུན་དུ་བདར་ཏེ། སྣང་བ་ཆེན་པོས་མཉན་དུ་ཡོད་པའི་ཡུལ་ཐམས་ཅད་སྣང་བར་བྱས་ནས། དེ་བཞིན་གཤེགས་པ་དང༌།<line/>
</page>
<page index="46" id="218B">སོར་མོའི་ཕྲེང་བ་གཉིས་མི་ལྟར་འཐབ་པ་དང༌། ཅང་ཤེས་ལྟར་འཐབ་པ་མཐོང་སྟེ། རབ་ཏུ་དགའ་ནས་བཅོམ་ལྡན་འདས་དང༌། སོར་མོའི་ཕྲེང་བ་གཉིས་ལ་ཚིགས་སུ་བཅད་པ་འདི་སྐད་ཅེས་<line/>
སྨྲས་སོ། །ཀྱེ་མ་མི་འདུལ་ཁ་ལོ་སྒྱུར། །སངས་རྒྱས་ནོར་ལ་བཟང་པོ་མཛེས། །ཀྱེ་མ་འདི་ལྟར་སངས་རྒྱས་ཀྱིས། །སོར་མོའི་ཕྲེང་བ་རབ་ཏུ་བཏུལ། །རྟག་ཏུ་མི་ཡི་ཁྲག་གིས་ལུས་བྱུགས་ཏེ། །<line/>
ལྷ་མིན་དབང་དང་ལྷ་དང་སྲིན་པོ་དང༌། །གནོད་སྦྱིན་སྟོབས་དང་ལྡན་པ་རྩལ་ཆེན་དང༌། །ཀླུ་དང་ཤ་ཟ་ལྟོ་འཕྱེ་མི་འམ་ཅི། །སྟོབས་ལྡན་རྩལ་ཆེན་ནམ་མཁའ་ལྡིང་དག་དང༌། །སེམས་ཅན་<line/>
གཏུམ་པོ་སྟོབས་ལྡན་གཞན་དག་ཀྱང༌། །སོར་ཕྲང་མིང་ཐོས་ཉལ་བཞིན་མིག་བཙུམས་འདུག །དེ་འདྲ་གཏུམ་པོའི་ལས་བྱེད་སོར་ཕྲེང་དེ། །མི་ཡི་རྒྱལ་པོ་ཙམ་གྱིས་ག་ལ་སོད། །དེ་ནི་<line/>
བཙས་མ་ཐག་ཏུ་དེ་ཡི་ཚེ། །ལྷ་དང་ལྷ་མ་ཡིན་པ་ཀུན་སྐྲག་ན། །མི་ཡི་རྒྱལ་པོ་ཙམ་ལྟ་ཅི་ཞིག་སྨོས། །མིང་གིས་གོ་ཆ་མཚོན་ཀུན་རྡོལ་ཅིང་སྣང༌། །དེ་ལྟར་དྲག་ཅིང་སྟོབས་ལྡན་རྩལ་ཆེ་བ།།<line/>
ཀྱེ་མ་དེ་བཞིན་གཤེགས་ཀྱིས་བཏུལ་བ་ལེགས། །མཐུ་དང་རྩལ་ཀྱང་བསམ་གྱིས་མི་ཁྱབ་མངའ། །སངས་རྒྱས་བསམ་གྱིས་མི་ཁྱབ་སངས་རྒྱས་ནི། །ཡུལ་དང་ཡེ་ཤེས་སྤྱོད་ཡུལ་<line/>
བསམ་མི་ཁྱབ། །སོར་མོའི་ཕྲེང་བ་དེ་རིང་མཛེས་པར་སྣང༌། །ཤིན་ཏུ་གཟུགས་བཟང་བཙོ་མའི་གསེར་ལྟར་གྱུར། །ཉི་མའི་ཟེར་ཤར་ཁ་དོག་ལྟ་བུར་མཛེས། །སོར་ཕྲེང་བྱད་སྡུག་ཚུལ་<line/>
</page>
<page index="47" id="219A">༄༅། །ཁྲིམས་གནས་པ་མཛེས། །ཚུལ་ཁྲིམས་བྲལ་བའི་མི་ནི་ཡོང་མི་མཛེས། །ཀྱེ་མ་བདག་དེང་ཁྱིམ་ཆོས་མང་ཐོབ་སྙམ། །སོར་མོའི་ཕྲེང་བ་ཆོས་གོས་སྩལ་<line/>
པར་བགྱི། །སངས་རྒྱས་བཅོམ་ལྡན་བདག་ལ་ཐུགས་བརྩེ་བཞེས། །སོར་མོའི་ཕྲེང་བ་དགེ་སྦྱོང་ཚུལ་འདྲ་སྩལ། །སློང་བ་ཀུན་གྱི་རྒྱལ་པོ་ཆེན་པོ་ལ། །དེ་བཞིན་གཤེགས་པས་<line/>
ལེགས་པར་གཟིགས་སུ་གསོལ། །དེ་ནས་ལྷའི་དབང་པོ་བརྒྱ་བྱིན་གྱིས་སོར་མོའི་ཕྲེང་བ་ལ་འདི་སྐད་ཅེས་སྨྲས་སོ། །སྐྱེས་བུ་དམ་པ། ངའི་ལྷའི་གོས་མཆོག་འདི་ཁྱོད་ཀྱི་ཆོས་གོས་<line/>
གྱིས་ཤིག །དེ་ནས་སོར་མོའི་ཕྲེང་བས་ལྷའི་དབང་པོ་བརྒྱ་བྱིན་ལ་འདི་སྐད་ཅེས་སྨྲས་སོ། །སྦྲང་མ་ལྟ་བུ་ཁྱོད་སུ་ཞིག། བརྒྱ་བྱིན། མ་དད་པའི་སྦྱིན་པ་ང་ལེན་ནམ། བརྒྱ་བྱིན། ཁྱོད་ནི་འདོད་<line/>
པའི་གོང་བུ་སྟེ། ཁྱོད་ཀྱིས་ད་དུང་ཆུ་ཀླུང་མང་པོ་མ་བརྒལ་ཏེ། རང་བཞིན་གྱིས་གཅེར་བུས་གཞན་ལ་ཇི་ལྟར་གོས་སྦྱིན། ཁྱོད་ནི་རང་བཞིན་གྱིས་གཅེར་བུ་ན། ཆོས་གོས་ཀྱི་ཕྱིར་<line/>
ཇི་ལྟར་རིན་ཐང་མེད་པའི་གོས་གཞན་ལ་སྦྱིན། དཔེར་ན། རྒྱལ་པོའི་གྱད་སྟོང་ཐུབ་པ་བདག་ཉིད་ལུས་ཐམས་ཅད་ཐོག་མར་འགྱེལ་ན། བ་ལང་རྒན་པོ་འདམ་དུ་སོང་བ་བཞིན། མ་<line/>
བརྒལ་བ་ཉིད་དུ་འགྱེལ་བས་རྒན་པོ་གཞན་གྱི་གྱད་སྟོང་ཐུབ་པ་ལ་ཇི་ལྟར་བརྒལ་བར་བྱ། དེ་བཞིན་དུ་ངས་ཀྱང་ཁྱོད་ཀྱི་རིན་ཐང་མེད་པའི་གོས་གྱོན་ན་བརྒྱ་བྱིན་མིག་སྟོང་ཅན་ཉོན་<line/>
</page>
<page index="48" id="219B">མོངས་པའི་བདུད་བྱེ་བ་དང༌། རང་བཞིན་གྱི་བདུད་ལ་སོགས་པ་དང་ཇི་ལྟར་འགྱེད། ངས་ནི་བདུད་མཐའ་ཡས་པ་དང་འཐབ་ཅིང་ཉོན་མོངས་པ་མང་པོ་ཟད་པར་བྱ་སྟེ། དགེ་སྦྱོང་གི་<line/>
ཆོས་དེ་བཞིན་གཤེགས་པས་བསྔགས་པའི་སྦྱངས་པའི་ཡོན་ཏན་བཅུ་གཉིས་ལ་སྤྱད་པར་བྱ་ཡི། ཁྱོད་ཀྱི་མལ་ཆ་ནི་དེ་ལྟར་གནས་པར་མི་བྱའོ། །བརྒྱ་བྱིན་མིག་སྟོང་ཅན། ཁྱོད་ནི་ལྷ་རྣམས་<line/>
ཀྱི་དབང་ཕྱུག་མ་ཡིན་ཏེ། ཁྱོད་ནི་དམུས་ལོང་དུ་གྱུར་པ་དང་ཁྱད་པར་མེད་དོ། །བརྒྱ་བྱིན། ཁྱོད་ཀྱིས་གཏུམ་པོའི་ལས་ཀྱི་སྡིག་པ་ཅི་འདྲ་བའི་བྱེ་བྲག་མི་ཤེས་སོ། །སོར་མོའི་ཕྲེང་བ། གཏུམ་<line/>
པོ་ཡིན་པར་སྦྲང་མ་ལྟ་བུ་ཁྱོད་ཀྱིས་ཇི་ལྟར་ཤེས། ཀྱེ་མ། བརྒྱ་བྱིན་གྱིས་གསལ་བར་གཏུམ་པོའི་ལས་མི་ཤེས་སོ། །བསྟན་པའི་ཚུལ་ཤེས་ན་རབ་ཏུ་འབྱུང་བར་འདོད་པ་ཐོག་མར་རིན་ཐང་<line/>
མེད་པའི་གོས་གྱོན་ན། དགེ་སྦྱོང་ཅི་འདྲ་བ་ཞིག་ཏུ་འགྱུར། བརྒྱ་བྱིན། ཁྱོད་ནི་རབ་ཏུ་འབྱུང་བའི་དབེན་པ་ཙམ་ཡང་མི་ཤེས་ཏེ། བརྒྱ་བྱིན། ཁྱོད་ནི་བསྟན་པ་ལས་ཕྱི་རོལ་ཏུ་གྱུར་པའོ། །འདི་<line/>
ལྟ་སྟེ། ནོར་བུ་དང༌། མུ་ཏིག་དང༌། བཻ་ཌཱུཪྻ་དང༌། གསེར་དང༌། ནོར་བུ་ཟླ་མཛེས་ལ་སོགས་པའི་རིན་པོ་ཆེས་གང་བའི་བུམ་པ་བརྒྱད་ཁྲི་དང༌། ས་ལེ་སྦྲམ་དང༌། རིན་པོ་ཆེའི་བུམ་པ་གཞན་<line/>
ཡང་དཔག་ཏུ་མེད་པ་སྤངས་ཏེ། མཆིལ་མའི་ཐལ་བ་བཞིན་དུ་རིན་ཐང་མེད་པའི་གོས་བོར་ཏེ། གང་དགེ་སྦྱོང་གི་ཆོས་ལ་ངེས་པར་བྱུང་བ་དེ་བཞིན་གཤེགས་པའི་སྲས་ཐུ་བོ། གནས་བརྟན་<line/>
</page>
<page index="49" id="220A">༄༅། །འོད་སྲུང་ཆེན་པོ་གནས་མལ་ནགས་ཁྲོད་དུ་འཆའ་ཞིང༌། སྦྱངས་པའི་ཡོན་ཏན་བཅུ་གཉིས་ཀྱིས་བསྡམས་ཏེ། ལུས་ཀྱིས་བརྟུལ་ཞུགས་སྤྱོད་པའང་ཅིའི་<line/>
ཕྱིར་རིན་ཐང་མེད་པའི་གོས་མི་གྱོན། ཅིའི་ཕྱིར་ཁང་པའི་གནས་མལ་སྤངས་ཤིང་གནས་བརྟན་འོད་སྲུང་ཆེན་པོ་བདུད་རྩི་ལྟ་བུའི་ཁ་ཟས་སྣ་ཚོགས་དང༌། ཤའི་རོའི་ཁ་ཟས་སྤངས་<line/>
ཏེ༑ ཤ་མེད་པར་བརྟུལ་ཞུགས་ཀྱི་སྤྱོད་པ་ལ་ཡང་དག་པར་སྤྱོད། ཁྱིམ་ནས་ཁྱིམ་དུ་རྒྱུ་ཞིང་ལྐུགས་པ་མ་ཡིན་པར་ལྐུགས་པར་འདུ་ཤེས་པས་མདུན་དང༌། རྒྱབ་དང༌། གློ་ནས་མེད་ཅེས་ཟེར་<line/>
རམ༑ གཤེ་ནའང་བདེ་བར་གྱུར་ཅིག་ཅེས་བརྟན་པར་ཕྱིར་འབྱུང་ངོ༌། །ཡོད་ཅེས་ཟེར་ནའང་གནས་བརྟན་ཆགས་པར་མི་འགྱུར་ཏེ། བདེ་བར་གྱུར་ཅིག་ཅེས་བརྟན་པར་ཕྱིར་འབྱུང་ལ།<line/>
བུམ་པ་རེ་རེས་ཀྱང་མ་འོངས་པའི་དགེ་སྦྱོང་རྣམས་ནམ་འཚོའི་བར་དུ་བཟའ་བ་དང༌། བཅའ་བ་དང༌། བལྡག་པ་སྤྱད་པར་གྱུར་ན། ཅིའི་ཕྱིར་དེ་ལྟ་བུའི་ལོངས་སྤྱོད་ཀྱི་ཕུང་པོ་ཆེན་པོ་<line/>
དགེ་འདུན་གྱི་ནོར་དུ་མ་བཞག་སྟེ། བདག་གིར་བྱ་བ་སྤངས་ཤིང་བཏང་ནས་ཡི་དྭགས་དང༌། དབུལ་པོ་དང༌། བཀྲེན་པ་དང༌། སློང་བ་ལ་སོགས་པའི་གཏེར་ཟད་མི་ཤེས་པར་<line/>
བྱས་པ་དེ་ལྟ་བུ་ནི། བརྒྱ་བྱིན། དགེ་སྦྱོང་གི་ཆོས་ཏེ། ཏིལ་ཙམ་གྱི་བག་སོགས་པ་དེའང་དགེ་སྦྱོང་གི་ཆོས་མ་ཡིན་ནོ། །བྲན་ཕོ་དང༌། བྲན་མོ་དང༌། ནོར་རྣམ་པ་མང་པོ་དང༌། ཞིང་<line/>
</page>
<page index="50" id="220B">གི་དངོས་པོ་དང༌། དེ་བཞིན་དུ་ཉོ་བ་དང༌། འཚོང་བ་དེ་ནི་དགེ་སྦྱོང་གི་ཆོས་དང་མཐུན་པ་མ་ཡིན་ཏེ། དེ་དག་ནི་ཁྱིམ་ན་གནས་པ་རྣམས་ཀྱི་ནོར་ལྟ་བུ་ཡིན་ནོ། །སྔར་སྨོས་པའི་ནོར་དེ་དག་<line/>
ལེན་པ་གང་ཡིན་པ་དང༌། རུང་བ་མ་ཡིན་པའི་ནོར་སྦྱིན་པར་བྱེད་པ་གང་ཡིན་པ་དེ་དག་ནི་བླུན་པོར་མཚུངས་ཏེ། འབྲས་མ་རུང་བར་བྱེད་པའི་ཞིང་གི་ངོ་དང་འདྲ་བར་སྐྱོན་ཆགས་པའི་ཡ་<line/>
མཚན་ཅན་དེ་དག་ང་ཆད་པས་གཅད་པར་བྱའོ། །གང་ངས་བསད་ནས་སོར་མོའི་ཕྲེང་བར་བྱས་པ་དེ་དག་ཐམས་ཅད་ཀྱང་བསྟན་པ་ལ་སུན་འབྱིན་པ་ཤ་སྟག་སྟེ། དགེ་བསྙེན་ནམ།<line/>
དགེ་བསྙེན་མའམ། དགེ་སྦྱོང་ངམ། དགེ་སྦྱོང་མ་གཅིག་ཀྱང་མེད་དོ། །དེ་ནས་ལྷའི་དབང་པོ་བརྒྱ་བྱིན་གྱིས་སོར་མོའི་ཕྲེང་བ་ལ་འདི་སྐད་ཅེས་སྨྲས་སོ། །ཆོས་ནི་བསད་པ་མེད་པའི་<line/>
མཚན་ཉིད་དེ། དེ་བཞིན་གཤེགས་པའང་སྲས་གཅིག་པོ་སྒྲ་གཅན་ཟིན་བཞིན་དུ་སེམས་ཅན་ཐམས་ཅད་ལ་གཟིགས་ན། ཇི་ལྟར་སྐྱོན་ཆགས་པའི་ཡ་མཚན་ཅན་རྣམས་ཀྱི་ཡན་<line/>
ལག་གཅད་པར་བཀའ་སྩོལ་བར་འགྱུར། དེ་ནས་སོར་མོའི་ཕྲེང་བས། བརྒྱ་བྱིན་ལྷའི་དབང་པོ་ལ་འདི་སྐད་ཅེས་སྨྲས་སོ། །བསད་པ་དང༌། མི་བསད་པའི་བྱེ་བྲག་བརྒྱ་བྱིན་ཁྱོད་ཀྱིས་ག་<line/>
ལ་ཤེས། སྒྱུ་མ་བྱེད་པའི་སྒྱུ་མ་ཇི་ལྟར་ཞིང་པས་མི་ཤེས་པ་དེ་བཞིན་དུ་བྱང་ཆུབ་སེམས་དཔའི་ཡུལ་སྒྱུ་མའང༌། བརྒྱ་བྱིན་བསྟན་པའི་ཕྱི་རོལ་ཏུ་གྱུར་པ་ཞིང་པ་ལྟ་བུས་ག་ལ་ཤེས།<line/>
</page>
<page index="51" id="221A">༄༅། །མི་གསད་པ་དང༌། གསད་པ་ལའང་རྣམ་པ་གཉིས་ཡོད་དེ། བྱང་ཆུབ་སེམས་དཔའི་གསོད་པ་དང༌། ཉན་ཐོས་ཀྱི་གསོད་པ་སྟེ། རྣམ་པ་དེ་གཉིས་ཀྱང་སྦྲང་<line/>
བུ་ལྟ་བུ་ཁྱོད་ཀྱིས་ག་ལ་ཤེས། བྱང་ཆུབ་སེམས་དཔའི་ཡུལ་དང༌། ཁྱོད་ཀྱི་ཡུལ་གྱི་ཁྱད་པར་ནི་ནམ་མཁའ་ལ་སྦྲང་བུའི་འཕུར་སྟབས་བཞིན་ནོ། །འདི་ལྟ་སྟེ། དཔེར་ན། དགེ་སྦྱོང་<line/>
འདྲེས་ཟིན་པ་ལ་དགེ་སྦྱོང་རྣམས་འགོག་པར་ཞུགས་ན། སྐྱེ་བོ་མང་པོས་ཅིའི་ཕྱིར་འགོག་པ་ལ་ཞུགས་ཞེས་དྲིས་ན། བརྒྱ་བྱིན་ཁྱོད་ལ་དྲི་སྟེ། དེའི་ཚེ་དེ་ལྟར་འགོག་པའི་ཟློག་པ་དེ་<line/>
མཆོག་ཡིན་ནམ། བསྒོ་བ་དེའི་ཚེ་གལ་ཏེ་འགོག་པ་དེས་ཤི་ན་སུ་ལ་སྡིག་པར་འགྱུར་ཏེ། གལ་ཏེ་གསོད་པའི་སེམས་སྦྱངས་ན་སུ་ལའང་སྡིག་པར་མི་འགྱུར་རོ། །དེ་བཞིན་དུ་སྐྱོན་<line/>
ཆགས་པའི་ཡ་མཚན་ཅན་རྣམས་ཆད་པས་བཅད་པ་ལས་གལ་ཏེ་ཤིན་སུ་ལའང་སྡིག་པར་མི་འགྱུར་གྱི། བསོད་ནམས་ཀྱི་ཕུང་པོ་མང་དུ་བསྐྱེད་དོ། །དེ་ལྟར་གསོད་པ་དང༌། མི་<line/>
གསོད་པའི་བྱེ་བྲག་ནི་ཤེས་པར་དཀའ་སྟེ། དེ་ནི་བྱང་ཆུབ་སེམས་དཔའ་རྣམས་ལ་གསོད་པའི་ཆོས་སུ་མི་འགྱུར་རོ། །དཔེར་ན། སྨན་པས་ནད་པའི་ལྕེའི་དྲུང་དུ་གཙགས་བུས་<line/>
བཏབ་སྟེ། ཁྲག་ཕྱུང་བ་ལས་དེའི་འོག་ཏུ་དེ་གལ་ཏེ་ཤིན་ཅི་སྨན་པ་ལ་སྡིག་ཏུ་འགྱུར་རམ། སྨན་པ་ནི་མི་མང་པོ་ལ་ཕན་པར་བྱེད་པས་སྨན་པ་ལ་སྡིག་ཏུ་མི་འགྱུར་ཏེ། གསོད་པའི་<line/>
</page>
<page index="52" id="221B">སེམས་ནི་མ་གཏོགས་སོ། །དེ་བཞིན་དུ་སྐྱོན་ཆགས་པའི་ཡ་མཚན་ཅན་རྣམས་ཆད་པས་བཅད་པ་ལས་གལ་ཏེ་ཤི་ན་སུ་ལའང་སྡིག་པར་མི་འགྱུར་གྱི། བསོད་ནམས་ཀྱི་ཕུང་པོ་མང་<line/>
དུ་འཕེལ་ཏེ། གསོད་པའི་སེམས་ནི་མ་གཏོགས་སོ། །དཔེར་ན། བུའི་སློབ་དཔོན་མཐོང་མ་ཐག་ཏུ་བྱིས་པ་ཤིན་བུའི་སློབ་དཔོན་ལ་སྡིག་པར་འགྱུར་རམ། དེ་བཞིན་དུ་ཁོང་ནས་དཔའ་<line/>
བའི་གཟི་བརྗིད་མཐོང་ནས། མཐོང་བ་ཙམ་གྱིས་སྐྱོན་ཆགས་པའི་ཡ་མཚན་ཅན་ཤི་ན་ཅི་ཟློག་པ་ལ་སྡིག་པར་འགྱུར་རམ། ཟློག་པ་ལ་སྡིག་པར་མི་འགྱུར་གྱི། བསོད་ནམས་མང་དུ་<line/>
འཕེལ་ཏེ། གསོད་པའི་སེམས་ནི་མ་གཏོགས་སོ། །དེའི་ཕྱིར་བརྒྱ་བྱིན་ཁྱོད་སྡིག་པའི་ལས་དང༌། བསོད་ནམས་རྣམས་ཀྱི་ལས་ཀྱི་བྱེ་བྲག་མི་ཤེས་སོ། །དགེ་སྦྱོང་དང༌། དགེ་སྦྱོང་མ་<line/>
ཡིན་པའི་བྱེ་བྲག་མི་ཤེས་ཀྱི། དམ་པའི་ཆོས་ལ་སྡང་བའི་ཡ་མཚན་ཅན་རྣམས་ནི་ཆད་པས་གཅད་དོ། །གནས་བརྟན་འོད་སྲུང་ཆེན་པོ་ལ་སོགས་པ་ཉན་ཐོས་ཆེན་པོ་བརྒྱད་ཅུ་དང༌། ས་<line/>
ཡ་གྲོ་ཞིན་སྐྱེས་དང༌། ཐུག་པ་མེད་ལ་སོགས་པ་དེ་དག་ཐམས་ཅད་ཀྱང་ནོར་གྱི་བུམ་པ་མང་པོ་བོར་ནས་ཡོ་བྱད་བསྙུངས་ཤིང་ཆོག་ཤེས་པས་དམ་པའི་ཆོས་ལ་གནས་པ་དག་ཅི་རིན་ཐང་མེད་<line/>
པའི་གོས་གྱོན་ནམ། དགེ་སློང་གི་ལུས་མགོ་བྲེགས་ཤིང་རྒྱགས་པ་ཐམས་ཅད་བཅོམ་པ་མགོན་མེད་པ་བཞིན་དུ། ལག་ན་ལྷུང་བཟེད་ཐོགས་པ་གོས་ལ་སོགས་པའང་ཁ་དོག་བསྒྱུར་ཅིང་<line/>
</page>
<page index="53" id="222A">༄༅། །ཁ་དོག་ངན་པར་བྱེད་པའི་དགེ་སློང་དེ་དག་ལ་བག་མེད་པ་ཇི་ལྟར་རུང༌། རྟག་ཏུ་གྲང་བ་དང༌། ཚ་བ་དང༌། བྲུ་བ་དང༌། སྐོམ་པས་ཉེན་ཅིང་རི་དྭགས་བཞིན་དུ་<line/>
རྟག་པར་རྐང་ལག་རྡུལ་གྱིས་རེག་ཀྱང་ཚུལ་ཁྲིམས་ལས་ཅུང་ཟད་འདས་པའི་དྲི་མའང་མེད་པ་ཁྭའི་སྒོ་ང་བཞིན་དུ་ཚུལ་ཁྲིམས་སྲུང་བ་དེ་དག་ལ་འདུ་འཛི་དང༌། སྨྲ་བ་ལ་དགའ་<line/>
བས་ཅི་ཞིག་བྱ། བལ་གླང་མཆེ་བ་བཅད་པ་བཞིན་དུ་འཇིགས་ཤིང་གཟུགས་མི་སྡུག་བ་དེ་དག་ལ་རིན་ཐང་མེད་པའི་གོས་གྱོན་པས་ཅི་ཞིག་བྱ། ལན་གཉིས་སུ་དེ་སྐད་མ་ཟེར་<line/>
ཅིག༑ བརྒྱ་བྱིན། ཁྱོད་ནི་བསྟན་པའི་ཕྱི་རོལ་པ་ཡིན་ཏེ། མུ་སྟེགས་རྣམས་སུ་བྲམ་ཟེའི་དམ་ཚིག་ལ་གདོལ་པ་མི་ཆུད་པ་དེ་བཞིན་དུ། ཁྱོད་ཀྱང་ཕྱི་རོལ་གྱི་གདོལ་པ་ཡིན་གྱི། སྦྲང་བུ་<line/>
ཁྱོད་ཅང་མ་སྨྲ་ཞིག །དེ་ནས་ཚངས་པ་མི་མཇེད་ཀྱི་བདག་པོས་སྣང་བ་ཆེན་པོ་བྱུང་ནས། བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་ནས། དེ་བཞིན་གཤེགས་<line/>
པ་དང༌། སོར་མོའི་ཕྲེང་བ་ལ་ལྷའི་མཆོད་པ་ཆེན་པོ་བྱས་ནས། བཅོམ་ལྡན་འདས་དང༌། སོར་མོའི་ཕྲེང་བ་ལ་ཚིག་འདི་སྐད་ཅེས་སྨྲས་སོ། །ཀྱེ་མ་བདག་གིས་གཡུལ་ཆེན་རབ་<line/>
མཐོང་སྟེ། །སེང་གེ་གཉིས་ནི་དྲག་ཏུ་འཐབ་པ་བཞིན། །ཀྱེ་མ་སངས་རྒྱས་མི་གདུལ་ཁ་ལོ་སྒྱུར། །དེ་བཞིན་གཤེགས་པས་སོར་ཕྲེང་དགེ་བར་བཏུལ། །སྤྲུལ་གྱིས་སྨན་པ་མཐོང་ནས་<line/>
</page>
<page index="54" id="222B">ཤིན་ཏུ་སྒྲ་འབྱིན་ཅིང༌། །མི་འཇིགས་ཁ་རླངས་འབྱིན་པ་ཞི་བ་མྱུར་བཏུལ་ལྟར། །དེ་བཞིན་འཇིག་རྟེན་གསུམ་གྱི་སྨན་པ་མཐོང་ནས་ནི། །སོར་ཕྲེང་གཏུམ་རབ་ལས་བགྱིད་ཤིན་ཏུ་<line/>
དུལ་བར་གྱུར། །ཁམས་གསུམ་སྨན་པ་ཁྱོད་ལ་ཕྱག་འཚལ་ལོ། །གྱད་མཆོག་རྒྱལ་པོ་ཁྱོད་ལ་ཕྱག་འཚལ་ལོ། །དེ་བཞིན་གཤེགས་པ་ཐབས་ཀྱི་སྐུ་མངའ་བ། །བསམ་ཡས་སྟོབས་<line/>
འཆང་ཁྱོད་ལ་ཕྱག་འཚལ་ལོ། །ཆོས་ཉིད་ལ་ཡང་སོར་ཕྲེང་བཞག་པ་ནི། །དེ་རིང་ལྷ་ཁྱོད་ཤིན་ཏུ་རྣམ་པར་མཛེས། །དེ་ལྟར་ཤིན་ཏུ་མཛེས་པ་དཔེ་མི་རྙེད། །དེ་ཕྱིར་དེ་བཞིན་གཤེགས་<line/>
པ་དཔེ་མ་མཆིས། །སོར་ཕྲེང་ཚུལ་ཁྲིམས་དེང་གནས་ཤིན་ཏུ་མཛེས། །དུལ་ཞིང་བྱང་ལ་འཇིགས་པ་མ་མཆིས་ཤིང༌། །གཟུགས་ནི་རང་བཞིན་གྱིས་ཀྱང་གསེར་འདྲ་སྟེ། །ཛམྦུའི་ཆུ་བོ་<line/>
གསེར་འབར་མདོག་ལྟར་མཛེས། །དེ་བཞིན་གཤེགས་ལ་བདག་གསོལ་བདག་ལ་ཐུགས་བརྩེ་བས། །བདག་གི་འཕྲུལ་གོས་དེ་བཞིན་གཤེགས་པས་དེང་བཞེས་ཏེ། །སོར་མོའི་<line/>
ཕྲེང་བས་ལྷ་ཡི་ཆོས་གོས་བགྱི་བར་གསོལ། །དེ་ཡི་འབྲས་བུས་བདག་ཀྱང་བྱང་ཆུབ་མཆོག་ཐོབ་ཤོག །སོར་ཕྲེང་ཆོས་གོས་བདག་གི་གོས་བགོས་ནས། །ཚངས་པའི་སྤྱོད་པ་སེམས་བརྟན་<line/>
རྟོགས་པར་ཤོག །བཅོམ་ལྡན་འདས་ལ་སོར་མོའི་ཕྲེང་བ་ཡང༌། །ཚངས་པར་སྤྱོད་པ་ཕུན་སུམ་ཚོགས་པར་སྲུངས། །དེ་ནས་སོར་མོའི་ཕྲེང་བས་ཚངས་པ་མི་མཇེད་ཀྱི་བདག་པོ་ལ་སླར་<line/>
</page>
<page index="55" id="223A">༄༅། །འདི་སྐད་ཅེས་སྨྲས་སོ། །ཕྲ་མ་ཅན་ཅལ་ཅོལ་སྨྲ་བ་ཁྱོད་སུ་ཞིག །སོར་མོའི་ཕྲེང་བས་བདག་གི་གོས་བགོས་ནས། སོར་མོའི་ཕྲེང་བས་ཚུལ་ཁྲིམས་དང༌། བརྟུལ་<line/>
ཞུགས་སྲུངས་ཤིག །སོར་མོའི་ཕྲེང་བ་ཡུན་རིང་དུ་ཚུལ་ཁྲིམས་སྲུངས་ཤིག་ཅེས་ང་ལ་བརྙས་ཤིང་སྨྲ་བ། ཚངས་པ་ངན་པ། ཚངས་པ་མ་ཡིན་པ། ཚངས་པའི་གཟུགས་འདིར་འོངས་ན་<line/>
ཚངས་པ་ཚངས་པ་ཞེས་བྱ་བའི་དོན་ཅི། འཇིག་རྟེན་ན་ཚངས་པའི་ལས་གང་ཡིན། ངས་སྦྲང་བུ་ལྟ་བུ་ལས་གོས་བླངས་ཏེ་བགོས་ལ་ཚུལ་ཁྲིམས་དང༌། བརྟུལ་ཞུགས་ཡུན་རིང་པོར་བསྲུང་<line/>
ངམ༑ ང་ནི་སུའི་ཁོལ་པོའང་མ་ཡིན་ཏེ། ང་ནི་སུའི་དད་པ་ལའང་མི་འཇུག་གོ །ང་ལ་སུའི་བུ་ལོན་ཡང་མ་ཆགས་ཏེ། ངས་ནི་སྔོན་སེམས་ཅན་དབུལ་པོ་རྣམས་ལ་ནོར་བྱིན་ནོ། །དཔེར་ན། དཔྱིད་<line/>
ཟླ་ར་བ་ལ་འཕྱང་མོ་ཉུག་པའི་ཐག་པས་བཏགས་ཏེ། རིང་དུ་སོང་ཡང་སླར་མྱུར་དུ་རང་གི་གནས་སུ་འཁོར་བ་དེ་བཞིན་དུ། ཚངས་པ་སྦྲང་བུ། ཁྱོད་ཀྱང་དཔྱིད་ཟླར་བ་ལ་འཕྱང་ཐག་བཏགས་<line/>
པ་ལྟར་ཚངས་པའི་འཇིག་རྟེན་གྱི་བདེ་བ་མྱོང་ནས་ཕྱིར་ལྟུང་བའི་ཆོས་ཅན་དུ་ལྟུང་བར་འགྱུར་རོ། །བྱང་ཆུབ་སེམས་དཔའི་ཡང་དག་པའི་དོན་ཡོན་ཏན་གྱི་འཐད་པ་མི་ཤེས་པར་གང་<line/>
སྡིག་པ་དང༌། སྡིག་པ་མ་ཡིན་པར་རྟོག་པ་ཁྱོད་འདྲ་བ་སྦྲང་བུ་ལྟ་བུ་དེ་དག་སྲིད་པ་དག་ན། མི་མཁས་ཤིང་མི་ལྡན་པ་འཁོར་བའི་སྡུག་བསྔལ་གྱི་ནང་ན་ཀུན་ཏུ་འཁྱམ་མོ། །ཀྱེ་མ་ཚངས་པ།<line/>
</page>
<page index="56" id="223B">སྡིག་པ་དང༌། སྡིག་པ་མ་ཡིན་པ་ངེས་པར་ཤེས་ན། སོར་མོའི་ཕྲེང་བས་གཏུམ་པོའི་ལས་བྱས་སོ་ཞེས་སྨྲོས་ཤིག། ཚངས་པ་ངན་པ། སྦྲང་བུ་ལྟ་བུ་ཁྱོད་མི་ཤེས་ཀྱི། བྱང་ཆུབ་སེམས་དཔའི་<line/>
སྤྱོད་པ་ལ་སློབས་ཤིག །དེ་ནས་ཚངས་པ་མི་མཇེད་ཀྱི་བདག་པོས། སོར་མོའི་ཕྲེང་བ་ལ་སླར་འདི་སྐད་ཅེས་སྨྲས་སོ། །སོར་མོའི་ཕྲེང་བ་མི་ཉིས་སྟོང་དུ་གཅིག་མ་ཚང་བ་བསད་དེ། མི་བཟང་<line/>
པ་བྱས་པ་ནི་མངོན་སུམ་དུ་ད་དུང་ཡང་སྣང་ངོ༌། །ཁྱོད་ཀྱི་དྲག་ཤུལ་གྱི་ལས་ནི་བྱ་རོག་དང༌། ཁྲས་ཀྱང་བྱེད་མི་ནུས་ཏེ། འདི་ལྟ་བུ་དྲག་ཤུལ་གྱི་ལས་མ་ཡིན་ན། དྲག་ཤུལ་གྱི་ལས་<line/>
ཇི་ལྟ་བུ་ཡིན། གལ་ཏེ་འདི་ལྟ་བུ་བདུད་མ་ཡིན་ན། །སྲིན་པོ་མི་བཟད་པའང་ཇི་ལྟ་བུ་ཞིག་ཡོད་དེ། སོར་མོའི་ཕྲེང་བ་བག་ཡོད་པར་གྱིས་ལ། ཁྱོད་ཀྱིས་ལས་བྱས་པ་རྣམས་ཇི་ནས་བྱང་<line/>
བར་འགྱུར་བ་དེ་ལྟར་བརྩོན་པར་གྱིས་ཤིག །ཀྱེ་མ་སངས་རྒྱས་ནི་ཐུགས་རྗེ་ཅན་ཏེ། སོར་མོའི་ཕྲེང་བ་ལ་སོགས་པ་གཏུམ་པོའི་ལས་བྱེད་པ་རྣམས་ངེས་པར་སྒྲོལ་བའོ། །དེ་ནས་<line/>
སོར་མོའི་ཕྲེང་བས་ཚངས་པ་མི་མཇེད་ཀྱི་བདག་པོ་ལ་སླར་འདི་སྐད་ཅེས་སྨྲས་སོ། །ཚངས་པ། ཁྱོད་སྲིན་བུ་ཕྲ་མོ་བཞིན་དུ་མཆོད་ཞིང་འཁྱམ་དུ་གར་འགྲོ་།སྡིག་པ་དང༌། མི་སྡིག་པ་<line/>
མི་ཤེས་པའི་སེམས་ཅན་རྣམས་ངན་འགྲོར་འགྲོའོ། །བླུན་པོ་ལ་ལ་ཞིག་ནགས་ཀྱི་ནང་དུ་སོང་ནས་མཚན་མོ་མུན་པའི་ནང་ན་ཤིང་གི་རྩ་བའི་སྟེང་ན་སྲིན་བུ་མེ་ཁྱེར་གྱི་ཕུང་པོ་མཐོང་<line/>
</page>
<page index="57" id="224A">༄༅། །བ་དང༌། ངན་པ་དེ་སྐྲག་ནས་གྲོང་དང༌། ཚོང་དུས་སུ་འོངས་ཏེ། འབྲོག་ཚིག་གོ་ཞེས་ཟེར་བ་དང༌། འགྲོ་བ་མང་པོ་དེར་དོང་བ་དང༌། མཚན་མོ་མུན་ནག་གི་ནང་<line/>
ན་སྲིན་བུ་མེ་ཁྱེར་མཐོང་ནས། འདི་མེ་མ་ཡིན་ནོ་ཞེས་མཐར་གྱིས་སླར་ལོག་སྟེ་དོང་བ་དེ་བཞིན་དུ། ཚངས་པ་ངན་པ། ཁྱོད་ཀྱང་སོར་མོའི་ཕྲེང་བ་བླུན་པོའོ་ཞེས་སྟོན་ཅིང་བདག་ཉིད་དང༌།<line/>
སྐྱེ་བོ་མང་པོའང་ཤིན་ཏུ་བསླུས་ཏེ། ཕྱིས་སྒྱུ་མའི་ཕུང་པོ་དེ་སྦྲང་བུ་ལྟ་བུས་ཀྱང་ཤེས། སེམས་ཅན་མང་པོས་ཀྱང་ཤེས་པར་འགྱུར་རོ། །བློ་གྲོས་འཆལ་པ་བླུན་པོ་ལ་ལ་ཞིག་ནགས་<line/>
ཁྲོད་དུ་སོང་ནས། ཤིང་མྱ་ངན་མེད་པའི་ནགས་མེ་ཏོག་རྒྱས་པ་མཐོང་བ་དང༌། མེ་ཡིན་པ་སྙམ་དུ་བསམས་ཏེ། སྐྲག་ནས་གྲོང་དང༌། ཚོང་དུས་སུ་སོང་སྟེ། འགྲོ་བ་མང་པོའང་དེ་བཞིན་<line/>
དུ་ཕྱིན་པ་དང༌། རིམ་གྱིས་མེ་དང༌། ཤིང་མྱ་ངན་མེད་པའི་བྱེ་བྲག་ཤེས་པ་དེ་བཞིན་དུ་སྦྲང་བུ་ལྟ་བུ་ཁྱོད་ཀྱིས་སྡིག་པ་དང༌། སྡིག་པ་མ་ཡིན་པ་རིམ་གྱིས་ཤེས་པར་འགྱུར་རོ། །དེ་ནས་<line/>
ཕྱིས་སྐྱེ་བོ་མང་པོས་ཀྱང་སྒྱུ་མའི་ཕུང་པོ་ལྟ་བུ་འདི་ཤེས་པར་འགྱུར་གྱི། ཚངས་པ་ངན་པ། ཁྱོད་ལན་གཉིས་སུ་དེ་སྐད་མ་ཟེར་ཅིག །དེ་ལྟར་རྫུན་སྨྲ་བ་མ་སློབ་པར་ཁྱོད་ལྟ་བུ་བློ་ཞན་<line/>
པ༑ སྦྲང་བུ་ལྟ་བུ་རྣམས་ནི་ཅང་མ་ཟེར་བར་འདུག་ཅིག །དེ་ནས་འཇིག་རྟེན་སྐྱོང་བ་བཞིས་སྣང་བ་ཆེན་པོ་ཕྱུང་སྟེ། དེ་བཞིན་གཤེགས་པ་དང༌། སོར་མོའི་ཕྲེང་བ་ལ་མཆོད་པ་<line/>
</page>
<page index="58" id="224B">ཆེན་པོ་བྱས་ནས། བཅོམ་ལྡན་འདས་དང༌། སོར་མོའི་ཕྲེང་བ་ལ་འདི་སྐད་ཅེས་སྨྲས་སོ། །ཀྱེ་མ་སྐྱེས་བུ་སྟག་གི་འཐབ་མོ་མཆོག །དོན་དམ་བརྒལ་ཞིང་ལན་ལྡོན་ཤིན་ཏུ་མཛེས། །ཀྱེ་མ་སྟོན་<line/>
པ་མི་འདུལ་ཁ་ལོ་སྒྱུར། །དེ་ཕྱིར་མཐའ་ཡས་སྟོབས་འཛིན་སངས་རྒྱས་ལགས། །ཞབས་མཆོག་པདྨ་ལྟ་བུར་མཉེན་ཞིང་འཇམ། །རྡུལ་གྱིས་མི་རེག་པ་ལ་ཕྱག་འཚལ་ཏེ། །ལན་མང་<line/>
སྐྱབས་མཆིས་དེ་བཞིན་གཤེགས་པ་ལ། །གསོལ་བ་བདག་གི་ལྷུང་བཟེད་སོར་ཕྲེང་སྩོལ། །སོར་མོའི་ཕྲེང་བ་དང་མཛེས་ཏེ། །ནམ་མཁའ་ལ་ནི་ཟླ་ལྟར་མཛེས། །སོར་ཕྲེང་ཚུལ་ཁྲིམས་<line/>
ཡོན་ཏན་དང༌། །བརྟུལ་ཞུགས་གཟི་བརྗིད་རྫོགས་པ་མཛེས། །དེ་ནས་སོར་མོའི་ཕྲེང་བས་འཇིག་རྟེན་སྐྱོང་བ་བཞི་ལ་སླར་སྨྲས་པ། སྦྲུལ་ལྟ་བུ་འཇིག་རྟེན་སྐྱོང་བ་ཕྲ་མོ། ཁྱོད་སུ་དག་ཅིག་<line/>
འཇིག་རྟེན་སྐྱོང་བ། འཇིག་རྟེན་སྐྱོང་བ་སྙམ་སྟེ། ང་རྒྱལ་གྱིས་ཁེངས་པས་བདག་གིས་ལྷའི་ལྷུང་བཟེད་སྤྱིན་ནོ་ཞེས་ང་ལ་འདྲིད་ཅིང༌། ཡི་དྭགས་ལྟར་འཇུངས་པ་དག་ཡུད་ཙམ་གཞན་གྱི་<line/>
ཚེ་ངའི་ཡ་ང་བ་དག་ལྟོས་ཤིག །གྱོ་མོའི་སྣོད་ནི་སུ་ལའང་མི་དགོས་ན། འཇིག་རྟེན་གྱི་མགོན་པོ་སྙམ་དུ་སེམས་པས་བདག་གི་ལྷའི་ཁ་ཕྱིས་ང་ལ་སྦྱིན་ནམ། གང་འཇིག་རྟེན་ན་མ་རུངས་<line/>
པའི་ཡ་མཚན་ཅན་རྣམས་ཐལ་བར་བྱེད་པ་ནི་འཇིག་རྟེན་སྐྱོང་བ་ཞེས་གྲགས་ཏེ། ཆོས་ཡང་དག་པར་བསྐྱང་བར་བྱ་ཡི། འཇིག་རྟེན་བསྐྱང་བར་མི་བྱའོ། །ཡང་དཔེར་ན། ལ་ལས་ཁུ་བྱུག་གི་<line/>
</page>
<page index="59" id="225A">༄༅། །སྒྲ་ཐོས་སམ། ཁ་དོག་ཕུན་སུམ་ཚོགས་པ་མཐོང་བ་དང་དེ་ནས་ཡུད་ཙམ་ན། བྱ་རོག་སྐད་འབྱིན་པ་མཐོང་ནས་ཁྱུ་བྱུག །ཁྱུ་བྱུག་ཅེས་ནོར་བ་དེ་བཞིན་དུ་ཁྱོད་<line/>
ཀྱང་ཆོས་སུ་སེམས་ཤིང་ཆོས་མ་ཡིན་པ་སྲུང་ངོ༌། །ནགས་ཁྲོད་ན་འདུག་པའི་བྱ་རོག་སྐད་འབྱིན་པ་མཐོང་ནས། ཁུ་བྱུག་སྙམ་དུ་སེམས་པ་བཞིན་དུ་འཇིག་རྟེན་སྐྱོང་བ་ཁྱེད་བཞིས་<line/>
ཆོས་སྐྱོངས་ལ་འཇིག་རྟེན་མ་སྐྱོངས་ཤིག །འཇིག་རྟེན་སྐྱོང་བ་སྐྱེ་བོ་མི་ཤེས་པ་སྦྲང་བུ་ལྟ་བུ་ཁྱེད་བཞི་ཟུང་ཐུབ་པར་གྱིས་ལ་ཅང་མ་སྨྲ་ཞིག །དེ་ནས་བདུད་སྡིག་ཅན་སོར་མོའི་<line/>
ཕྲེང་བའི་ཐད་དུ་འོངས་ཏེ། དེ་བཞིན་གཤེགས་པ་ལ་མཆོད་པ་ཆེར་བྱས་ནས། སོར་མོའི་ཕྲེང་བ་ལ་འདི་སྐད་ཅེས་སྨྲས་སོ། །སོར་མོའི་ཕྲེང་བ་མྱུར་དུ་རབ་ཏུ་བྱུང༌། །ང་ཡིས་ཚོད་<line/>
འདུས་གྲོང་ཞུགས་བསླུས་པ་ནི། །སོར་མོའི་ཕྲེང་བ་ང་ནི་མི་དགའ་སྟེ། །སེམས་ཅན་དམྱལ་བ་གཏིང་ནས་ཁྱོད་བརྒལ་ཏོ། །དེ་ནས་སོར་མོའི་ཕྲེང་བས་བདུད་སྡིག་ཅན་ལ་<line/>
སླར་འདི་སྐད་ཅེས་སྨྲས་སོ། །སྡིག་ཅན། ཁྱི་རྐུན་སྦྲང་བུ་ལྟ་བུ་ཕར་སོང༌། །ཁྱོད་ཅི་ཤིན་ཏུ་སྤོབས་པར་སྨྲའམ། བདུད་སྡིག་ཅན། ཁྱོད་དེང་མྱུར་དུ་བྱུང་སྟེ་སོང་ཞིག །ཇི་སྲིད་དུ་<line/>
ཁྱི་ལྟར་བཅིང་བ་ལྔས་བཅིངས་ཏེ། རྐང་པ་གཡོན་པས་མ་བརྡབས་པ་དེའི་བར་དུ་ནི་བདུད་ཁྱོད་རབ་ཏུ་རྩོན་ཏོ། །གྲོང་དང༌། ཚོང་འདུས་དང༌། ལུང་པའི་སྒོ་ཐམས་ཅད་ཀྱང་<line/>
</page>
<page index="60" id="225B">ངས་སྟོང་པར་བྱས་ཏེ། དཔེར་ན། ནམ་མཁའ་ལྡིང་རི་རབ་ཀྱི་སྟེང་དུ་འདུག་ནས་རྒྱ་མཚོ་དཔག་ཚད་ཀྱི་བར་མང་པོ་ན། ཀླུ་ཕྲུག་མཐོང་ན་ལེན་པ་དེ་བཞིན་དུ་སེམས་ཅན་དམྱལ་བ་<line/>
པ་ཐམས་ཅད་ལའང་ང་ནམ་མཁའ་ལྡིང་ལྟར་རྣམ་པར་རྩེ་ཞིང་ཐར་པའི་ཁུ་བས་ངོམས་སོ། །རྟག་ཏུ་བདུད་སྡིག་ཅན་ཁྱོད་ཀྱི་མགོ་བཅད་དེ། བྱང་ཆུབ་སེམས་དཔའ་སྐྱེས་བུའི་གླང་<line/>
པོ་ཆེ་རྣམས་རོལ་ཏོ། །བདུད་ཁྱི་རྐུན་ལྟ་བུ་ཁྱོད་ཅང་མ་ཟེར་བར་ཆོས་བདུད་རྩིའི་ཚིག་ཉོན་ལ་ཡུད་ཙམ་གྱི་བར་དུ་སྡོད་དེ། ཆོས་ཐོས་ནས་རང་གི་གྲོང་ཁྱེར་དུ་སོང་ཞིག་དང༌། ཚོང་<line/>
འདུས་དང༌། གྲོང་ཁྱེར་རྣམས་ཤེས་པར་འགྱུར་རོ། །དེ་ནས་ལྷའི་བུ་དབང་ཕྱུག་ཆེན་པོས་དེ་བཞིན་གཤེགས་པ་དང༌། སོར་མོའི་ཕྲེང་བ་ལ་ལྷའི་མཆོད་པ་ཆེན་པོ་བྱས་ནས། ཚིགས་<line/>
སུ་བཅད་པ་འདི་དག་གསོལ་ཏོ། །དེ་བཞིན་གཤེགས་པའི་ཞབས་མཆོག་བདག་གིས་མགོས་གཏུགས་ཏེ། །པདྨ་མཆོག་དང་འདྲ་བའི་བསྔགས་བརྗོད་བསྟོད་པར་བགྱི། །བདེ་གཤེགས་<line/>
པདྨ་འདབ་སྟོང་སྤྱན་མངའ་འདབ་སྟོང་ལྡན། །ཞབས་མཆོག་འཇམ་པ་པདྨ་འདབ་མ་སྟོང་ཅན་འདྲ། །ཞབས་ནི་པདྨ་དམར་སྐྱ་འདྲ་ཞིང་རྡུལ་མི་ཆགས། །ཞབས་མཆོག་ཨུཏྤལ་འདབ་<line/>
འདྲ་ཕྱག་མཐིལ་ཤིན་ཏུ་འཇམ། །ཨུཏྤལ་འདབ་མ་མཆོག་གི་ཞལ་གྱི་དྲི་བདའ་སྟེ། །འཇིག་རྟེན་དག་ན་ཨུཏྤལ་འདབ་མ་བཞིན་དུ་བསིལ། །བདེ་གཤེགས་ཀུན་ཏུ་བལྟ་སྡུག་ཨཏྤལ་<line/>
</page>
<page index="61" id="226A">༄༅། །འདབ་མཆོག་བཞིན། །དབུ་སྐྲ་འཇམ་ཞིང་སྣུམ་ལ་ཨུཏྤལ་མཐིང་ག་འདྲ། །དབུ་སྐྲ་ཨུཏྤལ་མཐིང་ག་དྲི་མཆོག་བསིལ་བ་འདྲ། །ཨུཏྤལ་མཐིང་ག་<line/>
སྣུམ་པའི་མདོག་འདྲ་ཡིད་དུ་འོང༌། །དབུ་སྐྲ་ཉག་མ་ཕྲ་ཞིང་ལྕང་ལོའི་ཕྲེང་བ་མངའ། །ཁྱོད་ཀྱི་ཚེམས་མཆོག་ཀུ་མུ་ད་དང་ཟླ་བ་འདྲ། །ཀུ་མུ་ད་དང་ཟླ་བ་པདྨོའི་སྙིང་པོ་ལྟར། །ཆུ་དང་<line/>
ཉ་ལྕིབས་དག་གི་སྐྱོན་གྱིས་ཡོང་མི་གོས། །ཚེམས་ནི་ཀུ་མུད་ཟླ་བ་ལྟ་བུར་དྲི་མ་མེད། །ཉེས་པས་མི་གོས་ཚེམས་མཆོག་ཀུ་མུད་ཁ་དོག་འདྲ། །ཚེམས་ཀྱང་ཉོན་མོངས་བསལ་<line/>
ཅིང་ཐབས་མཆོག་ཚམས་མངའ་བ། །པུཎྜ་རི་ཀ་བཞིན་དུ་དྲི་མེད་གསལ་བའི་བློ། །པུཎྜ་རི་ཀ་བཞིན་དུ་སེམས་མཆོག་དག་པ་སྟེ། །སེམས་ནི་པུཎྜ་རི་ཀ་ལྟ་བུར་མི་གོས་པ། །<line/>
འདོད་ཁྲོ་གླེན་པའི་ཉེས་སྤངས་སངས་རྒྱས་པུཎྜ་རི། །སངས་རྒྱས་པད་མོ་དཀར་པོ་ལྟ་བུའི་བློ་གྲོས་མངའ། །པད་མོའི་དྲུང་ན་ཨུཏྤལ་དྲི་མཆོག་མཛེས་པ་ལྟར། །སངས་རྒྱས་དེང་<line/>
མཛེས་ཨུཏྤལ་གཉིས་ལྟར་སོར་ཕྲེང་མཛེས། །སོར་ཕྲེང་དེང་མཛེས་འདི་ལྟར་སྡིག་ཅན་བདུད་ཀྱང་ནི། །གོས་དཀར་གྱོན་པས་ཐོག་མར་བཏུལ་ཅིང་ཕམ་བྱས་ཏེ། །ལན་དང་ཡང་<line/>
ལན་དག་གིས་དེ་བཞིན་གཤེགས་དེང་རོལ། །འདི་ནི་འཇིག་རྟེན་དུ་ཡང་མགོན་པོ་མྱུར་དུ་འགྱུར། །ཀྱེ་མ་རལ་གྲི་འཕྱར་ནས་བདེ་གཤེགས་བཀྲོངས་བསམས་ནས། །སོར་མོའི་<line/>
</page>
<page index="62" id="226B">ཕྲེང་བ་འདིར་འོངས་མ་ཡང་གསད་པར་སེམས། །དེང་ཞི་སོ་སོའི་སྐྱེ་བོ་སྐལ་པ་ཡོད་པ་འདྲ། །བདེན་པར་སྨྲ་བའི་ཚིག་ནི་གཞན་དུ་ཡོང་མི་འགྱུར། །ཁྱོད་ཀྱི་སྡིག་བྱས་ཅི་ནས་ལུས་འདི་<line/>
བྱང་འགྱུར་བ། །དེ་ལྟར་སོར་ཕྲེང་ཁྱོད་ཀྱིས་རྩོམ་ཞིང་ནན་ཏན་གྱིས། །ཀྱེ་མ་དཔའ་བོ་ཁྱོད་ཀྱིས་གཏུམ་པའི་ལས་བྱས་ན། །དེ་རིང་ཆོས་ཀྱི་རྗེ་པོར་གྱུར་ན་བདག་དགའོ། །དེ་ནས་སོར་མོའི་<line/>
ཕྲེང་བས་ལྷའི་བུ་དབང་ཕྱུག་ཆེན་པོ་ལ་སླར་འདི་སྐད་ཅེས་སྨྲས་སོ། །སྟབས་མི་སྡུག་པ་གཏུམ་པོ་ཁྱོད་སུ་ཞིག །ཁྱོད་ནི་ང་དབང་ཕྱུག་སྙམ་སྟེ། ཁྱོད་ནི་མིང་གི་དབང་ཕྱུག་ཡིན་གྱི། དབང་<line/>
ཕྱུག་ཇི་ལྟ་བ་བཞིན་མ་ཡིན་ནོ། །སོ་སོའི་སྐྱེ་བོའམ། དགྲ་བཅོམ་པ་གང་ཡིན། ཇི་ལྟར་ཤེས། མྱུར་དུ་སྨྲོས་ཤིག །དབང་ཕྱུག །ཁྱོད་ཤ་ཟ་ལྟར་མཆེ་བ་རྣོ་ན་ད་རུང་ཡང་གཟུགས་ཕུན་སུམ་<line/>
ཚོགས་པ་མ་ཐོབ་བམ། འདི་ལྟ་སྟེ། སྐྱེས་བུ་མཛེ་ཚབས་ཆེན་པོས་བཏབ་པས་མཛེ་རབ་ཏུ་ཞི་བ་བསྟན་ན། འཇིག་རྟེན་པ་རྣམས་འདི་སྙམ་དུ་སེམས་སོ། །གང་བདག་ཉིད་ཀྱི་ནད་ཞི་བར་<line/>
མི་ནུས་པ་དེས་གཞན་གྱི་ནད་ཇི་ལྟར་གོས་སྙམ་མོ། །དེ་བཞིན་དུ་གཏུམ་པོ་སྦྲང་བུ་ལྟ་བུ་ཁྱོད་ཀྱང་བདག་རྟོགས་པས་བདག་གི་ཁམས་ཀྱང་ད་རུང་མི་ཤེས་ཏེ། གཏུམ་པོ་མཛེ་ཚབས་ཆེན་<line/>
པོས་བཏབ་པ་ལྟ་བུས་སོར་མོའི་ཕྲེང་བ་སོ་སོའི་སྐྱེ་བོ་འམ། དགྲ་བཅོམ་པའོ་ཞེས་ཕ་རོལ་གྱི་སེམས་ཤེས་པར་ག་ལ་འགྱུར། སྦྲང་བུ་ལྟ་བུ་ཁྱོད་ཅང་མ་ཟེར་ཅིག །ཁྱོད་ནི་སའི་དབང་ཕྱུག་<line/>
</page>
<page index="63" id="227A">༄༅། །ཏུ་དབང་བསྐུར་བ་དང༌། སའི་དབང་ཕྱུག་གི་རྒྱལ་ཚབ་ཏུ་འོས་པ་མ་ཡིན་གྱི། དམུས་ལོང་ལྟ་བུ་ཁྱོད་ཡུད་ཙམ་སྡོད་ཅིག །དེ་ནས་དེ་བཞིན་གཤེགས་པ་<line/>
ཤིང་གང་ལ་བརྟེན་ཏེ་བཞུགས་པའི་ཤིང་དེའི་ལྷ་མོས་སོར་མོའི་ཕྲེང་བ་ལ་ཚིགས་སུ་བཅད་པ་འདི་སྐད་ཅེས་སྨྲས་སོ། །དཔའ་བོ་སོར་མོའི་ཕྲེང་བ་མྱུར་བར་དུ། །ཁྱོད་ནི་དུར་སྨྲིག་རྒྱལ་<line/>
མཚན་གྱོན་ཅིག་དང༌། །བདེ་གཤེགས་ཐབས་གཅིག་ཐོག་མར་བསོད་སྙོམས་གསོལ། །དཔའ་བོ་འབྲས་བུ་དམ་པ་ཐོབ་པར་བགྱི། །དེ་ནས་སོར་མོའི་ཕྲེང་བས་ལྷ་མོ་ལ་ཚིགས་<line/>
སུ་བཅད་པས་སྨྲས་པ། དེ་བཞིན་གཤེགས་པ་བཤོས་མི་གསོལ། །ཉན་ཐོས་རྣམས་ཀྱང་དེ་བཞིན་ན། །ཁྱོད་ཀྱི་སྦྱིན་པ་སུ་ལ་སྦྱིན། །མྱུར་སྨྲོས་བཟང་མོ་ཡངས་པའི་མིག །ང་ཡི་<line/>
ཐེ་ཚོམ་ལ་གོར་ཆོད། །དེ་ནས་ལྷ་མོ་ཡངས་པའི་མིག་གིས་སླར་སོར་མོའི་ཕྲེང་བ་ལ་ཚིགས་སུ་བཅད་པས་སྨྲས་པ། སངས་རྒྱས་རྟག་ཏུ་བཤོས་གསོལ་ཏོ། །ཉན་ཐོས་རྣམས་<line/>
ཀྱང་དེ་བཞིན་ནོ། །བརྟན་པ་རབ་ཏུ་འབྱུང་འདོད་ལ། །བརྫུན་དུ་སྨྲ་བ་མི་ཆའོ། །རྫུན་གྱི་ཚིག་ནི་རྣམ་སྤོངས་ཤིག །གཡོ་ཡི་བསམ་པ་སྡིག་ཅན་ཡིན། །ཆོས་གཅིག་ལས་ནི་འདས་པ་<line/>
ཡི༑ ༑སྐྱེ་བོ་རྫུན་གྱི་ཚིག་སྨྲ་བ། །འཇིག་རྟེན་ཕ་རོལ་བཏང་བ་དག །མི་བྱེད་པ་ནི་ཅི་ཡང་མེད། །དེ་ནས་སོར་མོའི་ཕྲེང་བས་ལྷ་མོ་དེ་ལ་འདི་སྐད་ཅེས་སྨྲས་སོ། །བུད་མེད་ཁྱོད་ཅི་<line/>
</page>
<page index="64" id="227B">ཞིག་འཁྱལ། །ཁྱོད་ཀྱང་དམའ་བའི་རིགས་སུ་སྐྱེས་ཀྱི། སྦྲང་བུ་ལྟ་བུ་སངས་རྒྱས་ཀྱིས་སྨད་པའི་བུད་མེད་ཀྱི་དངོས་པོའི་བདག་ཉིད་ལ་ཤིན་ཏུ་རྟོགས་ཤིག །འཇིག་རྟེན་ན་རྫུན་དུ་སྨྲ་བ་<line/>
གང༑ འཇིག་རྟེན་ན་བདེན་པ་འཛིན་པ་གང༌། འཇིག་རྟེན་ན་ཟང་ཟིང་ལ་ཆགས་པ་གང༌། འཇིག་རྟེན་ན་ན་ཞིང་ཤི་བ་གང་ཡིན་སྦྲང་བུ་ལྟ་བུས་མི་ཤེས་སོ། །སེམས་ཅན་གང་དེ་བཞིན་<line/>
གཤེགས་པའི་ཡོན་ཏན་གྱི་བདག་ཉིད་ཆེན་པོ་མི་ཤེས་པའི་སེམས་ཅན་དེ་དག་ནི་རྫུན་སྨྲ་བའོ། །སེམས་ཅན་གང་ཟང་ཟིང་ལ་ཆགས་པས། དེ་བཞིན་གཤེགས་པ་ལའང་ཟང་ཟིང་གིས་<line/>
བཀུར་པའི་སེམས་ཅན་དེ་དག་ནི་བརྫུན་དུ་སྨྲ་བ་སྟེ། དེ་དག་ལ་རབ་ཏུ་འབྱུང་བའང་མེད་ན། བསྙེན་པར་རྫོགས་པར་ལྟ་ག་ལ་འགྱུར། སེམས་ཅན་གང་དེ་བཞིན་གཤེགས་པའི་ལྡེམ་<line/>
པོ་དག་མི་ཤེས་པའི་སེམས་ཅན་དེ་དག་ནི་བརྫུན་དུ་སྨྲ་བ་སྟེ། དེ་དག་ལ་རབ་ཏུ་འབྱུང་བའང་མེད་ན། བསྙེན་པ་རྫོགས་པར་ལྟ་ག་ལ་འགྱུར། ང་ནི་ཆོས་གཅིག་ལས་ཀྱང་མི་འདའོ། །ལྷ་<line/>
མོ་ཁྱོད་ཀྱིས་ནི་ཆོས་ཐམས་ཅད་ལས་འདས་ཀྱི། དེ་བཞིན་གཤེགས་པ་ལྷའི་ལྷ་ཡང་དག་པར་རྫོགས་པའི་སངས་རྒྱས་ལ་མྱུར་དུ་བཟོད་པ་གསོལ་ཅིག །དེ་ནས་སོར་མོའི་ཕྲེང་བ་ལ་ལྷ་<line/>
མོས་སླར་འདི་སྐད་ཅེས་སྨྲས་སོ། །བུད་མེད་ཀྱི་དངོས་པོ་རིགས་དམའ་བའོ་ཞེས་ཟེར་བ་ཅི་ལ་ལྡེམ་པོ་ངག་ཏུ་སྨྲ། སོར་མོའི་ཕྲེང་བ། བུད་མེད་དམ། སྐྱེས་པ་ཡིན་པར་ཇི་ལྟར་ཤེས། །<line/>
</page>
<page index="65" id="228A">༄༅། །སོར་མོའི་ཕྲེང་བ། ཁྱོད་མྱུར་དུ་སྨྲོས་ཤིག །ཁྱོད་ཤ་ཟའི་དངོས་པོ་ད་དུང་མ་ཞིའོ། །དེ་ནས་སོར་མོའི་ཕྲེང་བས་ལྷ་མོ་དེ་ལ་སླར་འདི་སྐད་ཅེས་སྨྲས་སོ། །རྒྱལ་<line/>
པོའི་མལ་དུ་ཁྱི་སོང་ནས་རི་མོ་བྱེད་པའི་སེམས་ཅན་གྱིས་མི་གཅིག་པར་བྱས་པ་དེ་བཞིན་དུ་ལྷ་མོ་ཁྱོད་ཀྱང་ཐབས་ཀྱི་ཆོས་ཀྱི་བརྩེབས་བུད་མེད་ཀྱི་དངོས་པོར་བསྒྱུར་ཏེ། འདོད་པའི་ཡུལ་ལ་<line/>
སེམས་ཤིང་རི་མོ་བྱེད་དོ། །དེ་བས་ན་ལྷ་མོ་ཁྱོད་བུད་མེད་ཀྱི་དངོས་པོ་སྤོངས་ལ་སྐྱེས་པ་དང༌། བུད་མེད་ཅེས་བྱ་བ་རབ་ཏུ་སྟོང་པར་སྒོམས་ཤིག །རབ་ཏུ་སྟོང་པ་ལ་གོམས་ན་སྐྱེས་<line/>
པའི་དངོས་པོ་མྱུར་དུ་འཐོབ་བོ། །དེ་ནས་དེའི་ཚེ་ཤཱ་རིའི་བུ་དང༌། མཽངྒལ་གྱི་བུ་གཉིས་རྫུ་འཕྲུལ་གྱི་སྟོབས་ཀྱིས་དད་པའི་རྒྱལ་པོ་བཞིན་དུ་ནམ་མཁའ་ལས་འོངས་ཏེ། བཅོམ་ལྡན་<line/>
འདས་ག་ལ་བ་དེར་ཕྱིན་པ་དང༌། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ཏེ། ཕྱོགས་གཅིག་ཏུ་འདུག་ནས། སོར་མོའི་ཕྲེང་བ་ལ་འདི་སྐད་ཅེས་སྨྲས་སོ། །རིགས་<line/>
ཀྱི་བུ། ལེགས་སོ། །ལེགས་སོ། །ཁྱོད་ཀྱིས་མཐུན་ཞིང་རྗེས་སུ་དགོངས་པའི་བསོད་ནམས་བྱས་པ་ཤེས་པར་གྱིས་ཤིག །དེ་བཞིན་གཤེགས་པ་དང་ཐབས་གཅིག་ཏུ་དོང་ལ་ཚངས་<line/>
བ་མཚུངས་པར་སྤྱོད་པ་རྣམས་ལྟར་བཅུག་སྟེ། རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བར་འདོང་ངོ༌། །བཅོམ་ལྡན་འདས་ཀྱིས་རབ་ཏུ་ཕྱུང་ནས། འཇིག་<line/>
</page>
<page index="66" id="228B">རྟེན་སྐྱེ་བོའི་ཕུང་པོ་མང་པོ་ལྟར་ནམ་མཁའ་ལ་ཟླ་བ་དྲི་མ་མེད་པ་དང༌། ངང་པའི་རྒྱལ་པོ་ལྟར་ཆས་ཏེ་འདོང་ངོ༌། །དེ་ནས་སོར་མོའི་ཕྲེང་བས། ཚེ་དང་ལྡན་པ་མཽངྒལ་གྱི་བུ་ཆེན་པོ་ལ་<line/>
སླར་ཚིགས་སུ་བཅད་པ་སྨྲས་པ། རྫུ་འཕྲུལ་ལྡན་པ་གང་ཡིན་འཇིག་རྟེན་ན། །རྫུ་འཕྲུལ་རྩ་བ་ལས་ནི་ཅི་ཞིག་སྐྱེ། །རྫུ་འཕྲུལ་ལྡན་ཐོབ་འགྱུར་བ་མྱུར་སྨྲོས་ལ། །ཁྱོད་ཀྱིས་ང་ཡི་ཐེ་ཚོམ་<line/>
མྱུར་དུ་སོལ། །དེ་ནས་ཚེ་དང་ལྡན་པ་མཽངྒལ་གྱི་བུ་ཆེན་པོས་སོར་མོའི་ཕྲེང་བ་ལ་ཚིགས་སུ་བཅད་པས་སླར་སྨྲས་པ། གལ་ཏེ་འཇིག་རྟེན་དག་ན་སྦྱིན་བདག་རྣམས། །རྟག་ཏུ་ལྷམ་<line/>
ཡང་རབ་ཏུ་སྦྱིན་པར་བྱེད། །གལ་ཏེ་དགེ་སློང་ཚུལ་ཁྲིམས་རྫོགས་པ་ལ། །ལྷམ་གྱི་རྣམ་པ་ཤིན་ཏུ་ཕུལ་བ་སྟེ། །རྣམ་པ་གཉིས་པོ་དེ་དག་གིས། །རྫུ་འཕྲུལ་འདོད་པ་རྫུ་འཕྲུལ་འཐོབ། །<line/>
སོར་ཕྲེང་དེ་ལྟར་ཤེས་པར་གྱིས། །རྫུ་འཕྲུལ་འདོད་ན་དེ་ལྟར་སྤྱོད། །དེ་ནས་ཚེ་དང་ལྡན་པ་མཽངྒལ་གྱི་བུ་ཆེན་པོ་ལ། སོར་མོའི་ཕྲེང་བས་སླར་འདི་སྐད་ཅེས་སྨྲས་སོ། །ཀྱེ་མ་བཙུན་པ་<line/>
མཽངྒལ་གྱི་བུ། སྦྲང་བུའི་སྤྱད་པ་སྤྱོད་དེ། རྫུ་འཕྲུལ་ཀུན་བཟུང་བ་མི་ཤེས་སོ། །སྦྲང་བུའང་ནམ་མཁའ་ལ་འགྲོ་།སྦྲང་བུའི་རྫུ་འཕྲུལ་གྱི་སྟོབས་ཅན་ཁྱོད་ཅང་མ་ཟེར་ཅིག །བདག་གྲོལ་<line/>
ནས་དགྲོལ་བར་བྱའོ་སྙམ་སྟེ། ཕན་པའི་སེམས་དེས་ནི་རྫུ་འཕྲུལ་དང་ལྡན་པ་མྱུར་དུ་འགྲུབ་བོ། །དམ་པའི་ཆོས་ཕན་པར་སྟོན་པ་ཉམ་ཐག་པའི་ཚེ། དེའི་མདུན་དུ་བདག་གི་སྲོག་བོར་<line/>
</page>
<page index="67" id="229A">༄༅། །ན༑ དེས་རྫུ་འཕྲུལ་དང་ལྡན་པ་འགྲུབ་བོ། །སེམས་ཅན་བྱེ་བ་མང་པོ་བསྒྲལ་བ་ལས་ལྷག་པ་རྒྱལ་བའི་ཚལ་ན། །རྫུ་འཕྲུལ་ག་ལ་ཡོད་ཀྱི་ང་མི་འགྲོའོ། །དེ་<line/>
ལྟར་ཐེག་པ་ཆེན་པོ་དཔག་ཏུ་མེད་པས་ན། དེ་བཞིན་གཤེགས་པ་འདི་དཔག་ཏུ་མེད་དོ། །དེ་ནས་ཚེ་དང་ལྡན་པ་ཤཱ་རིའི་བུ་ལ་སོར་མོའི་ཕྲེང་བས་ཚིགས་སུ་བཅད་པ་འདི་སྐད་ཅེས་<line/>
སྨྲས་སོ། །འཇིག་རྟེན་དག་ན་ཤེས་རབ་ཆེ་བ་གང༌། །ཇི་ལྟ་བུར་ན་བློ་གྲོས་སྐྱེ་བར་འགྱུར། །ཡེ་ཤེས་ཆེན་པོ་ཁྱོད་ཀྱིས་མྱུར་བར་ཡང༌། །མྱུར་དུ་སྨྲོས་ཏེ་ང་ཡི་ཐེ་ཚོམ་ཆོད། །དེ་ནས་ཚེ་<line/>
དང་ལྡན་པ་ཤཱ་རིའི་བུས། སོར་མོའི་ཕྲེང་བ་ལ་ཚིགས་སུ་བཅད་པ་སླར་སྨྲས་པ། ཚུལ་ཁྲིམས་ལྔ་རྣམས་རབ་ཏུ་བསྲུངས་བས་ན། །བློ་མཆོག་ཤེས་རབ་ཆེན་པོ་འཐོབ་པར་འགྱུར། །<line/>
ལུས་འདི་བོར་ནས་རང་གི་བློར་བཅས་ཏེ། །གང་དང་གང་དུ་འདོད་པ་དེར་སྐྱེ་སྟེ། །དེ་དང་དེར་ནི་ཤེས་རབ་ཆེན་པོར་འགྱུར། །ཕྱོགས་སུ་སྙན་པ་རྣམ་གྲངས་སོར་མོའི་ཕྲེང༌། །དཔའ་<line/>
ཆེན་བློ་ལྡན་དེ་ལྟར་ཤེས་པར་གྱིས། །དེ་ནས་སོར་མོའི་ཕྲེང་བས། ཚེ་དང་ལྡན་པ་ཤཱ་རིའི་བུ་ལ་སླར་འདི་སྐད་ཅེས་སྨྲས་སོ། །དེ་བཞིན་གཤེགས་པ་རྟག་པའོ་ཞེས་བསྟན་པ་མི་<line/>
འཆི་བའི་ཚིག་འདི་ལས་ཤེས་རབ་ཆེན་པོ་སྐྱེ་སྟེ། དེ་ལྟར་སྟོན་པ་ཤེས་རབ་དང་ལྡན་པ་དེ་ནི་སངས་རྒྱས་ཡིན་ཏེ། ཀྱེ་མ་བཙུན་པ་ཤེས་རབ་ཆེན་པོ་ཤཱ་རིའི་བུ་ནི་སྦྲང་བུའི་སྤྱད་<line/>
</page>
<page index="68" id="229B">པ་སྤྱོད་དེ། སྦྲང་བུ་ལྟ་བུར་འགྲོ་བ་ཁྱོད་ནི་ཤེས་རབ་དང་ལྡན་པ་མི་ཤེས་སོ། །སྦྲང་བུ་ལྟ་བུའི་ཤེས་རབ་ཅན་ཁྱོད་ཅང་མ་ཟེར་ཅིག །བཙུན་པ་ནི་སྦྲང་བུ་ལྟ་བུའི་ཤེས་རབ་ཅན་ནོ། །དེ་ནས་<line/>
དེའི་ཚེ་ཀུན་དགའ་བོ་དེར་འོངས་ནས། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ཏེ། སོར་མོའི་ཕྲེང་བ་ལ་འདི་སྐད་ཅེས་སྨྲས་སོ། །ལེགས་སོ། །ལེགས་སོ། །སོར་མོའི་ཕྲེང་<line/>
བ་ཁྱོད་ཀྱིས་མཐུན་ཞིང་རྗེས་སུ་དགོངས་པའི་བསོད་ནམས་བྱས་པ་ང་དགའོ། །སོར་མོའི་ཕྲེང་བ། མྱུར་དུ་གསུང་རབ་ཡན་ལག་དགུ་པ་ལྷོགས་ཤིག །དེ་ནས་གནས་བརྟན་ཀུན་དགའ་བོ་<line/>
ལ༑ སོར་མོའི་ཕྲེང་བས་སླར་འདི་སྐད་ཅེས་སྨྲས་སོ། །ཁྱོད་མང་དུ་ཐོས་པའི་མཆོག་ཏུ་དེ་བཞིན་གཤེགས་པས་གསུངས་ན། བཙུན་པ་ཀུན་དགའ་བོ། ཁྱོད་ལ་དྲི་ཡི་སྨྲོས་ཤིག །འཇིག་<line/>
རྟེན་ན་མང་དུ་ཐོས་པ་གང༌། ཇི་ལྟར་ན་མང་དུ་ཐོས་པ་འབྱུང༌། བཙུན་པ་ཀུན་དགའ་བོ། ངས་དེ་སྐད་དྲིས་པ་མྱུར་དུ་སྨྲོས་ཤིག །དེ་ནས་ཚེ་དང་ལྡན་པ་ཀུན་དགཱ་བོས། སོར་མོའི་<line/>
ཕྲེང་བ་ལ་སླར་འདི་སྐད་ཅེས་སྨྲས་སོ། །མདོ་སྡེ་ཡན་ལག་དགུ་པ་ཀློག་པ་དང༌། གཞན་ལ་ཡང་སེར་སྣ་མེད་པར་རབ་ཏུ་སྟོན་པ་དེ་ལས་མང་དུ་ཐོས་ཤིང་བསམ་གྱིས་མི་ཁྱབ་པའི་<line/>
གཟུངས་ཕུན་སུམ་ཚོགས་པ་ཐོས་པར་འགྱུར་རོ། །དེ་ནས་སོར་མོའི་ཕྲེང་བས་གནས་བརྟན་ཀུན་དགའ་བོ་ལ་སླར་འདི་སྐད་ཅེས་སྨྲས་སོ། །འཇིག་རྟེན་ན་དེ་བཞིན་གཤེགས་པ་<line/>
</page>
<page index="69" id="230A">༄༅། །ནི་ཐེར་ཟུག་གཡུང་དྲུང་ངོ་ཞེས་བསྟན་པ་སྟོན་པ། བསྟན་པ་དེ་ནི་འཇིག་རྟེན་ན་མང་དུ་ཐོས་པ་ཡིན་ཏེ། མང་དུ་ཐོས་པ་དེ་ལྟ་བུར་ཤེས་པར་གྱིས་ཤིག །ཀྱེ་མ་<line/>
བཙུན་པ་ཀུན་དགའ་བོ་ནི་སྦྲང་བུའི་སྤྱད་པ་སྤྱོད་དེ། མང་དུ་ཐོས་པ་འབྱུང་བའི་སྒོ་མི་ཤེས་སོ། །སྤྲང་བུ་ལའང་མང་དུ་ཐོས་པ་ཡོད་ཀྱི། སྦྲང་བུ་ལྟ་བུའི་མང་དུ་ཐོས་པ་ཁྱོད་ཅང་མ་ཟེར་<line/>
ཅིག་༑དེ་ནས་གནས་བརྟན་སྒྲ་གཅན་ཟིན། བཅོམ་ལྡན་འདས་ག་ལ་བ་དེར་སོང་སྟེ་ཕྱིན་ནས། སོར་མོའི་ཕྲེང་བ་ལ་འདི་སྐད་ཅེས་སྨྲས་སོ། །རིགས་ཀྱི་བུ། ལེགས་སོ། །ལེགས་<line/>
སོ༑ ༑ཁྱོད་ཀྱིས་མཐུན་ཞིང་རྗེས་སུ་དགོངས་པའི་བསོད་ནམས་བྱས་པ་ང་དགའོ། །སོར་མོའི་ཕྲེང་བ་མྱུར་དུ་གུས་བར་བསླབ་པ་ཟུངས་ཤིག །དེ་ནས་སོར་མོའི་ཕྲེང་བས། སྒྲ་<line/>
གཙན་ཟིན་ལ་སླར་སྨྲས་པ། བཙུན་པ་སྒྲ་གཅན་ཟིན། ཁྱོད་བསླབ་པ་ལ་དགའ་ཞིང་གུས་པའི་མཆོག་ཏུ་དེ་བཞིན་གཤེགས་པས་གསུངས་ན། འཇིག་རྟེན་ན་བསླབ་པ་ལ་གུས་པ་<line/>
གང་ཡིན། དེ་བཞིན་གཤེགས་པའི་སྲས་ཕངས་པ་མྱུར་དུ་སྨྲོས་ལ་ངའི་ཐེ་ཚོམ་ཆོད་ཅིག །དེ་ནས་གནས་བརྟན་སྒྲ་གཅན་ཟིན་གྱིས་སོར་མོའི་ཕྲེང་བ་ལ་ཚིགས་སུ་བཅད་<line/>
པས་སྨྲས་པ། སངས་རྒྱས་གསུང་རྣམས་ཤིན་ཏུ་གུས་པར་གཟུང༌། །དེ་ནས་བསླབ་ལ་གུས་ཤིང་ཚུལ་ཁྲིམས་ལྡན། །ཁོང་དཔའ་དབང་གྱུར་ཁོང་པའི་མཆོག་འཛིན་པ། །སོར་མོའི་<line/>
</page>
<page index="70" id="230B">ཕྲེང་བ་དེ་ལྟར་ཤེས་པར་གྱིས། །སོར་མོའི་ཕྲེང་བས་སྒྲ་གཅན་ཟིན་ལ་སླར་འདི་སྐད་ཅེས་སྨྲས་སོ། །འཇིག་རྟེན་ན་དེ་བཞིན་གཤེགས་པ་ནི་མཆོག་ཏུ་རྟག་པའོ་ཞེས་གུས་པས་བསྟན་པ་ནི་<line/>
གུས་པའི་མཆོག་ཅེས་བྱ་སྟེ། བཙུན་པ་སྒྲ་གཅན་ཟིན། སྟོན་པ་དེ་ནི་འཇིག་རྟེན་ན་བསླབ་པ་ལ་གུས་པའི་མཆོག་ཏུ་ཤེས་པར་གྱིས་ཤིག །ཀྱེ་བཙུན་པ་སྒྲ་གཅན་ཟིན་ནི་སྦྲང་བུའི་སྤྱད་པ་<line/>
སྤྱོད་དེ། སྦྲང་བུ་ལྟ་བུ་ཁྱོད་བསླབ་པ་ལ་གུས་པར་མི་ཤེས་སོ། །སྦྲང་བུ་ལའང་གུས་པ་ཡོད་ཀྱི། སྦྲང་བུ་ལྟ་བུ་ཁྱོད་ཅང་མ་ཟེར་ཅིག །དེ་ནས་གནས་བརྟན་མ་འགགས་པ། བཅོམ་ལྡན་<line/>
འདས་ག་ལ་བ་དེར་སོང་སྟེ་ཕྱིན་ནས། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ཏེ། སོར་མོའི་ཕྲེང་བ་ལ་འདི་སྐད་ཅེས་སྨྲས་སོ། །ལེགས་སོ། །ལེགས་སོ། །སོར་མོའི་<line/>
ཕྲེང་བ། ཁྱོད་ཀྱིས་མཐུན་ཞིང་རྗེས་སུ་དགོངས་པའི་བསོད་ནམས་བྱས་པ་ང་དགའོ། །སོར་མོའི་ཕྲེང་བ། ད་རིང་པོར་མ་ཐོགས་པར་ལྷའི་མིག་ཅན་དུ་གྱིས་ཤིག །དེ་ནས་ཚེ་དང་ལྡན་པ་མ་<line/>
འགགས་པ་ལ་སོར་མོའི་ཕྲེང་བས་སླར་འདི་སྐད་ཅེས་སྨྲས་སོ། །བཙུན་པ་མ་འགགས་པ། ཁྱོད་དེ་བཞིན་གཤེགས་པས་ལྷའི་མིག་ཅན་གྱི་མཆོག་ཏུ་གསུངས་ན། འཇིག་རྟེན་ན་ལྷའི་<line/>
མིག་ཅན་གང༌། ལྷའི་མིག་ཇི་ལྟར་ཏེ། མྱུར་དུ་སྨྲོས་ལ་ངའི་ཐེ་ཚོམ་ཆོད་ཅིག །དེ་ནས་སོར་མོའི་ཕྲེང་བ་ལ་ཚེ་དང་ལྡན་པ་མ་འགགས་པས་སླར་ཚིགས་སུ་བཅད་པ་འདི་སྐད་ཅེས་<line/>
</page>
<page index="71" id="231A">༄༅། །སྨྲས་སོ། །མར་མེས་རྟག་ཏུ་མིག་ཐོབ་འགྱུར། །ཡང་ན་གཞན་ལ་ནན་ཏན་དུ། །ཆོས་བཤད་པས་ཀྱང་ཤེས་པར་བྱ། །གཟུགས་ཅན་ནང་ན་གཟུགས་<line/>
མཆོག་ཅན། །དེ་ལྟར་སོར་ཕྲེང་ཤེས་པར་གྱིས། །དེ་ནས་སོར་མོའི་ཕྲེང་བས་ཚེ་དང་ལྡན་པ་མ་འགགས་པ་ལ་འདི་སྐད་ཅེས་སྨྲས་སོ། །དེ་བཞིན་གཤེགས་པའི་སྙིང་པོ་རབ་ཏུ་ནན་<line/>
ཏན་དུ་མི་འཆབ་ཅིང༌། སེམས་ཅན་ཐམས་ཅད་ལ་ཕན་པར་བསྟན་པ་སྟོན་ན། དེས་ལྷའི་མིག་ཐོབ་པར་འགྱུར་ཏེ། དེ་ནི་འཇིག་རྟེན་ན་ལྷའི་མིག་ཅན་ནོ། །ཀྱེ་མ་བཙུན་པ་མ་<line/>
འགགས་པ། ཁྱོད་ནི་སྦྲང་བུའི་སྤྱད་པ་སྤྱོད་དེ། ལྷའི་མིག་བསྐྱེད་པ་མི་ཤེས་སོ། །སྦྲང་བུའང་རང་གི་ཡུལ་མཐོང་གི །སྦྲང་བུ་ལྟ་བུ་ཁྱོད་ཅང་མ་ཟེར་ཅིག །དེ་ནས་གནས་བརྟན་<line/>
དགེ་སྦྱོང་གི་ཁོལ་པོས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ནས། སོར་མོའི་ཕྲེང་བ་ལ་འདི་སྐད་ཅེས་སྨྲས་སོ། །ལེགས་སོ། །ལེགས་སོ། །སོར་མོའི་ཕྲེང་<line/>
བ༑ ཁྱོད་ཀྱིས་མཐུན་ཞིང་རྗེས་སུ་དགོངས་པའི་བསོད་ནམས་བྱས་པ་ང་དགའོ། །སོར་མོའི་ཕྲེང་བ། ད་ནི་བཟོད་པ་ལ་མང་དུ་བསྒོམ་པར་བྱའོ། །དེ་ནས་སོར་མོའི་ཕྲེང་བས། གནས་<line/>
བརྟན་དགེ་སྦྱོང་གི་ཁོལ་པོ་ལ་འདི་སྐད་ཅེས་སྨྲས་སོ། །འཇིག་རྟེན་དག་ན་བཟོད་པ་རྫོགས་པ་སུ། །བཟོད་པ་འདོད་པས་ཇི་ལྟར་བཟོད་པར་འགྱུར། །ཇི་ལྟ་བུར་ན་བཟོད་པར་འགྱུར་པ་<line/>
</page>
<page index="72" id="231B">ཡང༑ ༑མྱུར་དུ་སྨྲོས་ལ་ང་ཡི་ཐེ་ཚོམ་ཆོད། །དེ་ནས་གནས་བརྟན་དགེ་སྦྱོང་གི་ཁོལ་པོས། སོར་མོའི་ཕྲེང་བ་ལ་སླར་སྨྲས་པ། དགེ་སློང་བཟོད་པ་འདོད་པ་ཡིས། །སྟེའུ་དང་ཙནྡན་<line/>
འདྲ་བར་བྱ། །དེ་ནས་བཟོད་པ་ཐོབ་པར་འགྱུར། །དེ་ནི་འཇིག་རྟེན་རྡུལ་བཟོད་ཡིན། །སོར་ཕྲེང་དེ་ལྟར་ཤེས་པར་གྱིས། །དེ་ནས་སོར་མོའི་ཕྲེང་བས་གནས་བརྟན་དགེ་སྦྱོང་གི་ཁོལ་<line/>
པོ་ལ་འདི་སྐད་ཅེས་སླར་སྨྲས་སོ། །འཇིག་རྟེན་ན་དེ་བཞིན་གཤེགས་པའི་སྙིང་པོ་རབ་ཏུ་སྟོན་པ་ལ་མི་མཁས་པ། ལོག་པར་ལྟ་བའི་མི་དག་ཞེ་སྡང་ཞིང་བསྟན་པ་ནི་བདག་མེད་པའོ་<line/>
ཞེས་བདག་ཉིད་དེ་ལྟར་འཇོག་སྟེ། དེ་དག་ནི་ཚིག་ལ་གོམས་པར་མི་བྱེད་ཅིང༌། མཚུངས་པ་མེད་དོ་སྙམ་ནས། རང་གི་སྲོག་ཀྱང་བཏང་སྟེ། དེ་བཞིན་གཤེགས་པའི་སྙིང་པོ་རབ་ཏུ་སྟོན་<line/>
པ་དེ་ནི་བཟོད་པའི་དམ་པ་སྟེ། འཇིག་རྟེན་ན་ཕན་པར་སྟོན་པའོ། །འཇིག་རྟེན་ན་བཟོད་པ་དུལ་བ། ཞི་བ། འཇིགས་པ་མེད་པའོ། །ཀྱེ་མ་གནས་བརྟན་དགེ་སྦྱོང་གི་ཁོལ་པོ་ཁྱོད་ནི་སྦྲང་<line/>
བུའི་སྤྱད་པ་སྤྱོད་དེ། བཟོད་པ་བསྐྱེད་པར་མི་ཤེས་སོ། །སྦྲང་བུའང་བཀྲེས་པ་དང༌། སྐོམ་པ་བཟོད་ཀྱི། སྦྲང་བུ་ལྟ་བུ་ཁྱོད་ཅང་མ་ཟེར་ཅིག། །།བམ་པོ་གསུམ་པ།<line/>
དེ་ནས་གང་པོ་བྱམས་མའི་བུས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ནས། སོར་མོའི་ཕྲེང་བ་ལ་འདི་སྐད་ཅེས་སྨྲས་སོ། །ལེགས་སོ། །ལེགས་སོ། །སོར་མོའི་ཕྲེང་བ།<line/>
</page>
<page index="73" id="232A">༄༅། །ཁྱོད་ཀྱིས་མཐུན་པ་དང་རྗེས་སུ་དགོངས་པའི་བསོད་ནམས་བྱས་པ་ང་ཡང་དགའོ། །སོར་མོའི་ཕྲེང་བ་སེམས་ཅན་ཐམས་ཅད་ལ་ཕན་པར་བསྟན་པའི་ཆོས་ཀྱི་<line/>
གཏམ་སྟོན་ཅིག །དེ་ནས་སོར་མོའི་ཕྲེང་བས་གང་པོ་བྱམས་མའི་བུ་ལ་སླར་འདི་སྐད་ཅེས་སྨྲས་སོ། །གང་པོ། ཁྱོད་སངས་རྒྱས་ཀྱིས་ཆོས་སྨྲ་བའི་མཆོག་ཏུ་གསུངས་ན། བཙུན་པ།<line/>
འཇིག་རྟེན་ན་ཆོས་སྨྲ་བ་གང་ཡིན། ཇི་ལྟར་ན་དགེ་སློང་དོན་ཤེས་པ་ཡིན། བཙུན་པ་ཆོས་སྨྲ་བའི་མཆོག་གིས་ཤོད་ཅིག །དེ་ནས་སོར་མོའི་ཕྲེང་བས་གང་པོ་བྱམས་མའི་བུ་ལ་<line/>
འདི་སྐད་ཅེས་སྨྲས་སོ། །སངས་རྒྱས་ཀུན་དང་ཉན་ཐོས་ཀྱིས། །གང་དེ་ཀུན་ཏུ་མ་བརྙེས་པ། །ཆོས་དེ་མངོན་པར་སངས་རྒྱས་ནས། །སྲོག་ཆགས་རྣམས་ལ་བསྟན་པར་བྱ། །<line/>
དེ་སྐད་གསུངས་པའི་དོན་ཅི། གང་པོས་སྨྲས་པ། འདས་པའི་སངས་རྒྱས་བཅོམ་ལྡན་འདས་རྣམས་ཀྱིས་ཀྱང་ཆོས་ཐམས་ཅད་ལ་སེམས་ཅན་གྱི་དབྱིངས་དང༌། བདག་དང༌།<line/>
སྲོག་དང༌། གང་ཟག་དང༌། ཤེད་ལས་སྐྱེས་པ་དང༌། ཤེད་བུ་ཤིན་ཏུ་ནན་ཏན་དུ་བཙལ་ཀྱང་མ་བརྙེས་ནས། བདག་མེད་པ་ནི་སངས་རྒྱས་ཀྱི་ཚིག་གོ་སྙམ་སྟེ་འདས་སོ། །<line/>
ད་ལྟར་གྱི་སངས་རྒྱས་བཅོམ་ལྡན་འདས་རྣམས་ཀྱིས་ཀྱང་ཆོས་ཐམས་ཅད་ལ་སེམས་ཅན་གྱི་དབྱིངས་དང༌། སྲོག་དང༌། གང་ཟག་དང༌། ཤེད་ལས་སྐྱེས་པ་དང༌། ཤེད་བུ་ཤིན་<line/>
</page>
<page index="74" id="232B">ཏུ་ནན་ཏན་དུ་བཙལ་ཀྱང་མི་བརྙེས་སོ། །མ་བྱོན་པའི་སངས་རྒྱས་བཅོམ་ལྡན་འདས་རྣམས་ཀྱིས་ཀྱང་ཆོས་ཐམས་ཅད་ལ་སེམས་ཅན་གྱི་དབྱིངས་དང༌། སྲོག་དང༌། གང་ཟག་དང༌།<line/>
ཤེད་ལས་སྐྱེས་པ་དང༌། ཤེད་བུ་དག་ནན་ཏན་དུ་བྱ་སྟེ་བཙལ་ཀྱང་རྙེད་པར་མི་འགྱུར་རོ། །དེ་བཞིན་དུ་ཉན་ཐོས་དང༌། རང་སངས་རྒྱས་ཐམས་ཅད་ཀྱིས་ཀྱང་དུས་གསུམ་དུ་ཆོས་<line/>
ཐམས་ཅད་ལ་སྲོག་དང༌། གང་ཟག་དང༌། ཤེད་ཅན་དང༌། ཤེད་བུ་དང༌། སེམས་ཅན་གྱི་ཁམས་དང༌། བདག་ནན་ཏན་དུ་བཙལ་ཀྱང་མ་བརྙེས་མི་བརྙེས་བརྙེས་པར་མི་འགྱུར་ཏེ། དེ་<line/>
ལྟར་སྲོག་དང༌། གང་ཟག་དང༌། ཤེད་ཅན་དང༌། ཤེད་བུ་དང༌། སེམས་ཅན་དང༌། བདག་གི་དབྱིངས་མེད་པར་སྟོན་ཏོ། །དེ་ལྟར་བདག་མེད་པར་སྟོན། དེ་ལྟར་སྟོང་པར་སྟོན་ཏེ།<line/>
དེ་ལྟ་བུའི་ཆོས་ཀྱི་གཏམ་སྟོན་ཏོ། །སོར་མོའི་ཕྲེང་བས་གང་པོ་བྱམས་མའི་བུ་ལ་སླར་འདི་སྐད་ཅེས་སྨྲས་སོ། །ཀྱེ་མ་བཙུན་པ་གང་པོ། ཁྱོད་ནི་སྦྲང་བུའི་སྤྱད་པ་སྤྱོད་དེ། ཆོས་ཀྱི་གཏམ་<line/>
སྟོན་མི་ནུས་སོ། །སྤྲང་བུའང་ཟི་ཟི་ཞེས་སྒྲ་འབྱིན་ཤེས་ཀྱི། སྦྲང་བུ་ལྟར་བླུན་པ་ཁྱོད་ཅང་མ་ཟེར་ཅིག །གང་པོ། དེ་བཞིན་གཤེགས་པའི་ལྡེམ་པོ་ངག་མི་ཤེས་པས་བདག་མེད་<line/>
པ་ལ་ཆོས་སུ་སེམས་པ་དེ་ནི་གཏི་མུག་གི །ཆོས་ཀྱི་མར་མེའི་ནང་དུ་ཕྱེ་མ་ལེ་བ་ལྟར་ལྟུང་ངོ༌། །གང་དེ་སངས་རྒྱས་ཀྱིས་མ་བརྙེས་ཞེས་བྱ་བ་ནི་འདས་པའི་སངས་རྒྱས་བཅོམ་ལྡན་<line/>
</page>
<page index="75" id="233A">༄༅། །འདས་རྣམས་ཀྱིས་སེམས་ཅན་ཐམས་ཅད་ལ་དེ་བཞིན་གཤེགས་པའི་སྙིང་པོ་མེད་པ་མ་བརྙེས་ནས་འདས་སོ། ད་ལྟར་གྱི་སངས་རྒྱས་བཅོམ་<line/>
ལྡན་འདས་རྣམས་ཀྱིས་ཀྱང་སེམས་ཅན་ཐམས་ཅད་ལ་བདག་གི་ཁམས་མེད་པ་མི་བརྙེས་སོ། །མ་བྱོན་པའི་སངས་རྒྱས་བཅོམ་ལྡན་འདས་རྣམས་ཀྱིས་ཀྱང་སེམས་ཅན་<line/>
ཐམས་ཅད་ལ་སེམས་ཅན་གྱི་ཁམས་མེད་པ་བརྙེས་པར་མི་འགྱུར་རོ། །རང་སངས་རྒྱས་དང༌། ཉན་ཐོས་རྣམས་ཀྱིས་དུས་གསུམ་དུ་སེམས་ཅན་ཐམས་ཅད་ལ་དེ་བཞིན་གཤེགས་<line/>
པའི་སྙིང་པོ་མེད་པ་མ་བརྙེས་མི་བརྙེས་བརྙེས་པར་མི་འགྱུར་ཏེ། ཚིགས་སུ་བཅད་པ་དེའི་དོན་ནི་འདིའོ། །ཡང་སངས་རྒྱས་ཀུན་གྱིས་གང་མ་བརྙེས་ཞེས་བྱ་བ་ནི་འདས་པའི་སངས་<line/>
རྒྱས་བཅོམ་ལྡན་འདས་རྣམས་ཀྱིས་ཀྱང་ཆོས་ཐམས་ཅད་ལ་ནན་ཏན་དུ་བཙལ་ཀྱང་འཇིག་རྟེན་པའི་བདག་མཐེ་བོ་ཙམ་དང༌། ཙི་ཙེའི་འབྲུ་དང༌། འབྲས་དང༌། ཡུངས་འབྲུ་དང༌། ཏིལ་གྱི་<line/>
རིལ་བུ་ཙམ་དམར་པོ་དང༌། སྔོན་པོ་དང༌། སེར་པོ་དང༌། དཀར་པོ་དང༌། ཐུང་ངུ་དང༌། རིང་པོ་དང༌། ཤིན་ཏུ་རིང་པོ་ལ་སོགས་པ་སྙིང་ག་ན་འབར་ཞིང་འདུག་ཅེས་བྱ་བ་དང༌། ལྟེ་བའི་<line/>
དྲུང་དང༌། མགོ་དང༌། མིག་དང༌། རྣ་བ་ལ་མེ་མར་གྱི་སྙིང་པོ་དམར་པོ་སྣུམ་གྱི་རྐྱེན་གྱིས་འབར་བ་ལྟ་བུ་འདུག་གོ་ཞེས་བྱ་བ་ལ་སོགས་ཏེ། རྟོག་པ་རྣམ་པ་མང་པོ་ནི་ཇི་ལྟར་འཇིག་རྟེན་<line/>
</page>
<page index="76" id="233B">པ་རྣམས་བདག་ལ་སྒོམ་པ། གང་དེ་དག་གི་རྟག་པ་བརྟན་པ་ཐེར་ཟུག་སྟེ། བདག་ནི་འདི་འདྲའོ་ཞེས་བྱ་སངས་རྒྱས་ཐམས་ཅད་དང༌། ཉན་ཐོས་ཐམས་ཅད་ཀྱིས་མ་བརྙེས་ནས་མངོན་པར་<line/>
སངས་རྒྱས་ནས་སྲོག་ཆགས་རྣམས་ལ་བཤད་དོ་ཞེས་བྱ་སྟེ། ཚིགས་སུ་བཅད་པ་དེའི་དོན་ནི་འདི་ཡིན་གྱི། གང་པོ་ནི་ཕྱིན་ཅི་ལོག་ཏུ་རྣམ་པར་བྲགས་པ་སྣ་དེའི་དོན་མ་ཡིན་ནོ། །སངས་<line/>
རྒྱས་རྣམས་ཀྱིས་གང་མ་བརྙེས་ཞེས་བྱ་བ་དེ་ནི་འདས་པའི་སངས་རྒྱས་བཅོམ་ལྡན་འདས་རྣམས་ཀྱིས་ཀྱང་དེ་བཞིན་གཤེགས་པའི་སྙིང་པོ་བྱས་པ་མ་བརྙེས་ནས་འདས་ཏེ། མ་བྱས་པའི་<line/>
སངས་རྒྱས་ཀྱི་ཁམས་མཚན་དང༌། དཔེ་བྱད་བཟང་པོ་མཐའ་ཡས་པས་བརྒྱན་པ་སེམས་ཅན་ཐམས་ཅད་ལ་ཡོད་དོ། །ད་ལྟར་གྱི་སངས་རྒྱས་བཅོམ་ལྡན་འདས་རྣམས་ཀྱིས་ཀྱང་དེ་བཞིན་<line/>
གཤེགས་པའི་སྙིང་པོ་བྱས་པ་ནི་ནན་ཏན་དུ་བཙལ་ཀྱང་མ་བརྙེས་ཏེ། སེམས་ཅན་ཐམས་ཅད་ལ་མ་བྱས་པའི་སངས་རྒྱས་ཀྱི་དབྱིངས་སེམས་ཅན་ཐམས་ཅད་ལ་མཐའ་ཡས་པའི་<line/>
མཚན་དང༌། དཔེ་བྱད་ཀྱིས་བརྒྱན་པ་ཡོད་དོ། །དུས་གསུམ་དུ་ཉན་ཐོས་དང༌། རང་སངས་རྒྱས་སྦྲང་མ་ལྟ་བུ་རྣམས་དེ་བཞིན་གཤེགས་པའི་སྙིང་པོ་ཡོད་ཅེས་གྲག་སྟེ། མིག་གིས་ནི་བལྟ་<line/>
མི་ནུས་སོ་ཞེས་འདྲི་བ་དེ་ལ་བྱེད་པའི་རྒྱུ་ནི་བསྟན་ཏོ། །འདི་ལྟ་སྟེ། སྒྲ་གཅན་ཟིན་དཔལ་གྱི་བསླབ་བ་དང༌། ཚུལ་ཁྲིམས་ལྷུར་བྱེད་པས་སྲོག་ཆགས་ཅན་གྱི་ཆུ་ལ་ཤིན་ཏུ་ནན་ཏན།<line/>
</page>
<page index="77" id="234A">༄༅། །དུ་བལྟ་སྟེ། སྲོག་ཆགས་ཡིན་ནམ་མ་ཡིན། འོན་ཏེ་རྡུལ་འདྲ་བ་ཞིག་སྟེ། ཐམས་ཅད་མ་ཡིན་ནོ་སྙམ་པ་ལས་རིམ་གྱིས་བརྟགས་ན་སྲོག་ཆགས་ཕྲ་མོ་<line/>
ཡིན་པར་མཐོང་བདེ་བཞིན་དུ་ས་བཅུ་ཐོབ་པའི་བྱང་ཆུབ་སེམས་དཔའ་སྟག་རྣམས་ཀྱིས་རང་གི་ལུས་ལ་བདག་གི་དབྱིངས་ཡོད་པར་བདག་ཉིད་ཀྱིས་ཀྱང་མཐོང་སྟེ། འདི་འདྲ་བ་དེ་<line/>
ལྟ་བུ་མཐའ་ཡས་པའི་དབྱིངས་སུ་མཐོང་ངོ༌། །དེ་ལྟར་དེ་བཞིན་གཤེགས་པའི་སྙིང་པོ་ལ་འཇུག་པ་ནི་ཤིན་ཏུ་དཀའ་བ་བྱེད་པ་ཡིན་ཏེ། གང་དག་ཀུན་ཏུ་འབར་བ་དང༌། རབ་ཏུ་<line/>
འབར་བ་ལྟ་བུའི་འཇིག་རྟེན་དུ་རང་གི་སྲོག་ཀྱང་བཏང་སྟེ་སྟོན་པར་འགྱུར་བ་ནི་རབ་ཏུ་དཀའ་བ་བྱེད་པ་ཕན་པར་སྟོན་པ་ཡིན་ནོ། །བྱང་ཆུབ་སེམས་དཔའ་སྟག་དེ་དག་ལ་ང་དེ་བཞིན་<line/>
གཤེགས་པའི་སྙིང་པོ་སྟོན་གྱི། གཞན་ལ་མི་སྟོན་ཏོ། །སེམས་ཅན་དེ་དག་ནི་བདག་ཉིད་དེ་བཞིན་གཤེགས་པ་ཡིན་ནོ། །དཔེར་ན། འཕྲུལ་གྱི་མིག་དང་ལྡན་པའི་ནང་ན་མ་འགགས་<line/>
པ་བཞིན་ཏེ། མ་འགགས་པ་དང་ལྷན་ཅིག་ཏུ་བྱིས་པ་ཤའི་མིག་ཅན་སོང་ནས་ནམ་མཁའ་ལ་བྱ་སོང་བའི་རྗེས་ལ་བལྟས་ན། བྱིས་པ་ཤའི་མིག་ཅན་གྱིས་ཅི་ནམ་མཁའི་བྱ་རྗེས་<line/>
མཐོང་ངམ། གནས་བརྟན་མ་འགགས་པས་ནི་གསལ་བར་མཐོང་སྟེ། སྐྱེས་བུ་ཤའི་མིག་ཅན་ཡང་གནས་བརྟན་གྱི་དྲིང་ལ་རབ་ཏུ་ཡིད་ཆེས་ནས་འགྲོ་བ་དེ་བཞིན་དུ། བྱིས་པ་<line/>
</page>
<page index="78" id="234B">ཤའི་མིག་ཅན་དང་འདྲ་བ་ཉན་ཐོས་དང༌། རང་སངས་རྒྱས་ཀྱིས་མདོ་སྡེ་ཐམས་ཅད་ཀྱི་ཚུལ་ལ་ཡིད་ཆེས་ནས་དེ་བཞིན་གཤེགས་པའི་སྙིང་པོ་ཡོད་པར་ཤེས་ཀྱི། དེ་བཞིན་གཤེགས་པའི་<line/>
ཡུལ་གྱི་དབྱིངས་ལྟ་ཡང་དག་པར་ག་ལ་མཐོང༌། དེ་སྟེ་ཉན་ཐོས་དང༌། རང་སངས་རྒྱས་གཞན་གྱི་དྲིང་ལ་འཇོག་ན། མི་དམུས་ལོང་ཙམ་ལྟ་ག་ལ་ཡིད་ཆེས། སྔོན་བྱུང་བ་ས་འདི་མངར་སྣ་<line/>
བཞི་ཅན་དུ་གྱུར་ཏོ་ཞེས་སྔོན་གྱི་ཡང་དག་པར་རྫོགས་པའི་སངས་རྒྱས་གཞན་དུ་མི་གསུང་པ་རྣམས་ལས་ཁོ་བོས་ཐོས་ཏེ། སེམས་ཅན་གང་དག་གིས་མངར་སྣ་བཞི་མྱོང་བའི་སེམས་<line/>
ཅན་དེ་དག་ད་དུང་ཡང་བྱིས་པའི་ཚེ་ས་ཟ་སྟེ། གང་གིས་ཡུན་རིང་པོ་ནས་བསྙེན་པ་རོ་ཞིམ་པོ་དེ་སེམས་ཅན་རྣམས་ད་དུང་ཡང་གཏོང་མི་ནུས་སོ། །དེ་བཞིན་དུ་སྔོན་གྱི་ཡང་དག་པར་རྫོགས་<line/>
པའི་སངས་རྒྱས་མང་པོའི་དྲུང་དུ་གང་གིས་དེ་བཞིན་གཤེགས་པའི་སྙིང་པོ་ལ་བསྒོམས་ཤིང་མང་དུ་བྱས་པའི་སེམས་ཅན་དེ་དག་ནི་ད་དུང་ཡང་དེ་བཞིན་གཤེགས་པའི་སྙིང་པོ་ལ་<line/>
ཡིད་ཆེས་ཏེ། སེམས་ཅན་དེ་དག་ནི་ཡུན་རིང་པོ་ནས་བསྒོམས་ཤིང་དེ་བཞིན་གཤེགས་པ་ལ་བྱས་པ་གཟོ་བ་སྟེ་གཞན་མ་ཡིན་ནོ། །མ་འོངས་པའི་དུས་ནའང་སེམས་ཅན་གང་དེ་བཞིན་<line/>
གཤེགས་པའི་སྙིང་པོ་སྟོན་པ་དང༌། ཐོས་ནས་ཡིད་ཆེས་པར་འགྱུར་བའི་སེམས་ཅན་དེ་དག་ནི་གཞན་མ་ཡིན་ཏེ། དེ་བཞིན་གཤེགས་པའི་སྲས་ས་ལ་ཟ་བ་ལྟ་བུ་དེ་བཞིན་གཤེགས་<line/>
</page>
<page index="79" id="235A">༄༅། །པ་ལ་བྱས་པ་གཟོ་བའོ། །གང་སྔོན་ཕྱུགས་སུ་གྱུར་ཏེ། རང་གི་མ་ལ་བརྒལ་ཞིང་རྣམ་པར་མྱོས་པའི་སེམས་ཅན་དེ་དག་ནི་ད་དུང་ཡང་ཉལ་བའི་ཚེ་སོ་<line/>
སྒྲ་ཁྲིག་ཁྲིག་ཟེར་ཞིང་དེ་བཞིན་གཤེགས་པའི་སྙིང་པོ་ཆོས་དེ་ཁོ་ན་ཡིད་མི་ཆེས་སོ། །མ་འོངས་པའི་དུས་ནའང་སེམས་ཅན་གང་སོ་སྒྲ་ཁྲིག་ཁྲིག་ཟེར་ཞིང་དེ་བཞིན་གཤེགས་པའི་<line/>
སྙིང་པོ་ལ་ཡིད་མི་ཆེས་པའི་སེམས་ཅན་དེ་དག་ནི་གཞན་མ་ཡིན་ཏེ། བཙུན་པ་གང་པོ། དེ་དག་ནི་ཕྱུགས་སུ་གྱུར་པ་ཆོས་ཉིད་མི་ཤེས་པའོ། །སྔོན་ཕུག་རོན་དུ་གྱུར་པའི་སེམས་<line/>
ཅན་དེ་དག་ནི་ཤིན་ཏུ་གཟུགས་འདོད་ཅིང་གཡེམ་པའི་དབང་དུ་སོང་སྟེ། ཕལ་ཆེར་དེ་བཞིན་གཤེགས་པའི་སྙིང་པོ་ལ་ཡིད་མི་ཆེས་ཞིང་དྲག་ཤུལ་གྱི་ལས་བྱེད་དོ། །མ་འོངས་<line/>
པ་ནའང་སེམས་ཅན་གང་གཡེམ་པའི་དབང་དུ་སོང་བ་དག་ཕལ་ཆེར་དེ་བཞིན་གཤེགས་པའི་སྙིང་པོ་ལ་ཡིད་མི་ཆེས་ཏེ། སེམས་ཅན་དེ་དག་ནི་གཞན་མ་ཡིན་གྱི་ཕུག་རོན་དུ་གྱུར་<line/>
པ་ཡུན་རིང་པོ་ནས་ཉོན་མོངས་པ་ལ་གོམས་པ་གང་ཡིན་པའོ། །གང་སྔོན་ངོ་ཚ་མེད་པའི་ཁྭར་གྱུར་པ། ཤིན་ཏུ་བྱས་པ་མི་གཟོ་བ་མི་གཙང་བ་ཟ་བའི་སེམས་ཅན་དེ་དག་ནི་ད་དུང་ཡང་<line/>
དབུལ་ཞིང་ངོ་ཚ་བ་མེད་དེ། དེ་བཞིན་གཤེགས་པའི་སྙིང་པོ་ལ་ཡིད་མི་ཆེས་སོ། །མ་འོངས་པ་ནའང་སེམས་ཅན་གང་ཕན་པར་སྟོན་པའི་དྲུང་ནས། དེ་བཞིན་གཤེགས་པའི་<line/>
</page>
<page index="80" id="235B">སྙིང་པོ་ཐོས་ན་དགོད་དེ་འགྲོའོ། །བདག་གི་དབྱིངས་ལ་ཡིད་མི་ཆེས་པའི་སེམས་ཅན་དེ་དག་ནི་གཞན་མ་ཡིན་གྱི། བཙུན་པ་གང་པོ། དེ་ནི་ངོ་ཚ་མེད་པ་མི་གཙང་བ་ཟ་བའི་ཁྭ་ཡིན་ནོ། །<line/>
སྔོན་སྤྲེའུ་མི་སྡུག་པར་གྱུར་ཏེ། ཡིད་རྒྱ་མཚོ་སྣ་ཚོགས་རྣམ་པར་བཀྲ་བའི་རླབས་ལྟ་བུར་གཡོ་བའི་སེམས་ཅན་དེ་དག་ནི་ད་དུང་ཡང་དེ་བཞིན་གཤེགས་པའི་སྙིང་པོ་ཐོས་ན་སེམས་<line/>
འཁྲུག་པར་འགྱུར་ཏེ། དེ་བཞིན་གཤེགས་པའི་སྙིང་པོ་ལ་ཡིད་མི་ཆེས་སོ། །མ་འོངས་པ་ནའང་སེམས་ཅན་གང་དེ་བཞིན་གཤེགས་པའི་སྙིང་པོ་ཐོས་ན་སེམས་འཁྲུག་ཅིང་དེ་<line/>
བཞིན་གཤེགས་པའི་སྙིང་པོ་ལ་ཡིད་མི་ཆེས་པའི་སེམས་ཅན་དེ་དག་ནི་གཞན་མ་ཡིན་ཏེ། བཙུན་པ་གང་པོ། སྤྲེའུ་ལྟ་བུར་དགོད་པ་དམན་པ་ཡིན་ནོ། །སེམས་ཅན་གང་སྔོན་འུག་<line/>
པར་གྱུར་པ་ཉིན་པར་ཤིན་ཏུ་མི་མཐོང་ཞིང་མཚན་མོ་མཐོང་བ་དེ་བཞིན་གཤེགས་པའི་སྙིང་པོ་ལ་ཡིད་མི་ཆེས་པའི་སེམས་ཅན་དེ་དག་ད་དུང་ཡང་འཇིག་རྟེན་ན་བླ་མ་མཐོང་ནས་ལྟའང་<line/>
མི་འདོད་དོ། །མ་འོངས་པའི་དུས་ནའང་སེམས་ཅན་གང་དག་ཕན་པར་སྟོན་པའི་དྲུང་དུ་དེ་བཞིན་གཤེགས་པའི་སྙིང་པོ་ཐོས་ལ་སངས་རྒྱས་ཀྱིས་ལུང་བསྟན་པ་ལ་ཡིད་མི་ཆེས་པའི་སེམས་<line/>
ཅན་དེ་དག་ནི། བཙུན་པ་གང་པོ། གང་འུག་པར་གྱུར་པ་ཡིད་མི་ཆེས་པ་ཡིན་ཏེ། མོ་མཁན་གྱི་ཚིག་བཞིན་ནོ། །བཙུན་པོ་གང་པོ། སྔོན་གྲམ་ཁྲོད་དུ་སྐྱེས་པ་ཤིན་ཏུ་དོན་མེད་པའི་གཞུང་<line/>
</page>
<page index="81" id="236A">༄༅། །གིས་གོས་པ། དེ་བཞིན་གཤེགས་པའི་སྙིང་པོ་ལ་ཡིད་མི་ཆེས་པའི་སེམས་ཅན་དེ་དག་ནི་ད་དུང་ཡང་བདག་མེད་པ་ཞེས་བྱ་བ་དགོངས་པའི་ཚིག་ཏུ་མི་ཤེས་<line/>
པས༑ སེམས་ཅན་གྲམ་ཁྲོད་པ་རྣམས་དེ་བཞིན་གཤེགས་པའི་སྙིང་པོ་ལ་ཡིད་མི་ཆེས་སོ། །མ་འོངས་པའི་དུས་ནའང་ཤིན་ཏུ་དོན་མེད་པའི་གཞུང་ལ་ཆགས་པའི་ལྡེམ་པོ་<line/>
ངག་ཏུ་གསུངས་པ་མི་ཤེས་པ། གྲམ་ཁྲོད་པ་དེ་བཞིན་གཤེགས་པའི་སྙིང་པོ་ལ་ཡིད་མི་ཆེས་པ་དེ་དག་ནི་གཞན་མ་ཡིན་ཏེ། བཙུན་པ་གང་པོ། ངེས་པར་གྲམ་ཁྲོད་པ་དེ་<line/>
བཞིན་གཤེགས་པའི་སྙིང་པོ་ལ་ཡིད་མི་ཆེས་པ་ཡིན་ནོ། །གང་སྔོན་སྒོ་གང་ཡང་རུང་བ་ན་འདུག་ཅིང་རྐུན་པོ་དམའ་བའི་སེམས་ཅན་དེ་དག་ནི་ཁྱི་ལྟ་བུ་ཞེས་བྱ་སྟེ། མ་འོངས་པའི་དུས་<line/>
ནའང་སེམས་ཅན་གང་གཞན་གྱི་ཁྱིམ་ན་རྒྱུ་ཞིང༌། དེ་བཞིན་གཤེགས་པའི་སྙིང་པོ་ལ་ཡིད་མི་ཆེས་པའི་སེམས་ཅན་དེ་དག་ནི་གཞན་མ་ཡིན་ཏེ། བཙུན་པ་གང་པོ། དེ་དག་ནི་ཁྱི་དང་<line/>
འདྲ་བར་དམའ་པ་ཡིན་ནོ། །སྔོན་བྱི་ལར་གྱུར་པའི་སེམས་ཅན་གང་རྟག་ཏུ་ཤ་ཟ་བ་ལ་ཆགས་ཤིང༌། དེ་བཞིན་གཤེགས་པའི་སྙིང་པོ་ལ་ཡིད་མི་ཆེས་པའི་སེམས་ཅན་དེ་དག་ནི་<line/>
ད་དུང་ཡང་ཤ་ལ་ཆགས་ཤིང༑ སྲོག་གཅོད་པ་བྱི་ལའི་གཟུགས་སུ་བསྒྱུར་བའི་སྲིན་པོར་འགྱུར་རོ། །མ་འོངས་པ་ནའང་སེམས་ཅན་གང་བྱི་ལའི་གཟུགས་སུ་བསྒྱུར་བའི་སྲིན་པོ་<line/>
</page>
<page index="82" id="236B">གཞན་གྱི་སྲོག་གཅོད་ཅིང་ཤ་ཟ་བ་མི་བཟད་པ་དེ་བཞིན་གཤེགས་པའི་སྙིང་པོ་ལས་ཕྱིར་ཕྱོགས་པ་དེ་དག་ནི་གཞན་མ་ཡིན་ཏེ། གཞན་གྱི་སྲོག་གཅོད་ཅིང་ཤ་ཟ་བ་བྱི་ལའི་གཟུགས་<line/>
བསྒྱུར་བའི་སྲིན་པོའོ། །གང་བྱི་བ་དང༌། མ་ནིང་དུ་གྱུར་པ་དེ་བཞིན་གཤེགས་པའི་སྙིང་པོ་ལས་ཕྱིར་ཕྱོགས་པའི་སེམས་ཅན་དེ་དག་ནི་ད་དུང་ཡང་ཆད་འཐུང་ཞིང་བྱི་བ་དང༌། མ་ནིང་དུ་གྱུར་<line/>
ཏེ༑ ཤིན་ཏུ་མི་གཙང་བ་འཐུང་བ་ཡིན་ནོ། །མ་འོངས་པ་ནའང་སེམས་ཅན་གང་ཆང་འཐུང་ཞིང་མ་ནིང་ལྟ་བུ་དམའ་བ་དེ་དག་ནི་འཇིག་རྟེན་པའི་རོས་ངོ་མས་པས་དེ་བཞིན་གཤེགས་པའི་སྙིང་<line/>
པོ་མི་འདོད་དེ། དེ་དག་ནི་གཞན་མ་ཡིན་གྱི་མ་ནིང་དང༌། བྱི་བ་གང་ཡིན་པ་དེ་དག་ཏུ་བལྟའོ། །གང་ཅེ་སྦྱང་དུ་གྱུར་པའི་སེམས་ཅན་ཁྲེལ་མེད་ཅིང་གཡོ་ངན་པ་དེ་བཞིན་གཤེགས་པའི་སྙིང་<line/>
པོ་ལས་ཕྱིར་ཕྱོགས་པ་དེ་དག་ནི་ད་དུང་ཡང་དེ་བཞིན་གཤེགས་པའི་སྙིང་པོ་ལྡེམ་པོ་ངག་ཏུ་བཤད་པ་མི་ཤེས་ཤིང་སེམས་ཅན་གཡོན་ཅན་ཅེ་སྦྱང་ལྟ་བུར་གྱུར་ཏོ། །མ་འོངས་པ་ནའང་<line/>
སེམས་ཅན་གང་དེ་བཞིན་གཤེགས་པའི་སྙིང་པོ་ལྡེམ་པོ་ངག་ཏུ་བཤད་པ་མི་ཤེས་པ་འདི་ལྟར་གནང་ངོ་ཞེས་ལོག་པར་རྟོག་པ་དེ་དག་ནི་ངེས་པར་ཅེ་སྦྱང་དུ་གྱུར་པའོ། །སྔོན་སེམས་ཅན་<line/>
གང་སྲིན་བུ་མི་སྡུག་པ་སྡིག་པར་གྱུར་པ་དེ་བཞིན་གཤེགས་པའི་སྙིང་པོ་ལས་ཕྱིར་ཕྱོགས་པའི་སེམས་ཅན་དེ་དག་ནི་ད་དུང་ཡང་དེ་བཞིན་གཤེགས་པའི་སྙིང་པོ་ཐོས་ནས་རབ་ཏུ་འབར་<line/>
</page>
<page index="83" id="237A">༄༅། །ཏེ༑ སྙིང་ཞེ་སྡང་བར་གྱུར་པ་དེ་ནི་ངེས་པར་སྡིག་པ་དང་མཚུངས་པ་ཡིན་ནོ། །མ་འོངས་པ་ནའང་སེམས་ཅན་གང་དེ་བཞིན་གཤེགས་པའི་སྙིང་པོ་ཐོས་ན་སངས་<line/>
རྒྱས་ཀྱིས་བཤད་པ་མ་ཡིན་ནོ་ཞེས་ཡིད་མི་ཆེས་པ་དེ་དག་ནི་གཞན་མ་ཡིན་ཏེ། བཙུན་པ་གང་པོ། ངེས་པར་སྡིག་པ་ལྟ་བུ་ཚ་བའི་ལས་བྱེད་པའོ། །གང་སྔོན་སྦྲུལ་གདུག་པ་མི་ཟད་པར་<line/>
གྱུར་པ། དེ་བཞིན་གཤེགས་པའི་སྙིང་པོ་ལ་མི་བསྔགས་པར་སྨྲ་བའི་སེམས་ཅན་དེ་དག་ནི་ད་དུང་ཡང་ང་རྒྱལ་ཆེ་ཞིང་འཇིགས་པའི་གཟུགས་སྤྲུལ་གདུག་པ་མི་ཟད་པར་འགྱུར་རོ། །<line/>
མ་འོངས་པ་ནའང་སེམས་ཅན་གང་དེ་བཞིན་གཤེགས་པའི་སྙིང་པོ་ཕན་པར་བསྟན་པ་ལ་མི་བསྔགས་པར་སྨྲ་ཞིང་སྡིག་པར་སྤྱོད་པའི་སེམས་ཅན་དེ་དག་ནི་གཞན་མ་ཡིན་ཏེ། བཙུན་<line/>
པ་གང་པོ། ངེས་པར་སྤྲུལ་གདུག་པ་མི་ཟད་པའོ། །སྔོན་སེམས་ཅན་གང་ལུག་ཏུ་གྱུར་པ་གླེན་ཞིང་ཁོ་རེ་ཆུང་བ་མིའི་ཡོན་ཏན་མི་ཤེས་པ་དེ་བཞིན་གཤེགས་པའི་སྙིང་པོ་བཙུན་པར་<line/>
མི་བྱེད་ཅིང༌། མདོ་སྡེ་ལ་སྨོད་པ་དེ་དག་ད་དུང་ཡང་མདོ་སྡེ་ལ་སྨོད་དེ། སེམས་ཅན་དེ་དག་ནི་ངེས་པར་ལུག་ཏུ་གྱུར་པ་གླེན་ཞིང་ཁོ་རེ་ཆུང་བ་ཡིན་ཏེ། མ་འོངས་པ་ནའང་སེམས་<line/>
ཅན་གང་གཉིད་ཆེ་ཞིང་དེ་བཞིན་གཤེགས་པའི་སྙིང་པོ་ཐོས་ན་སྨོད་པ་དེ་དག་ནི་གཞན་མ་ཡིན་ཏེ། ངེས་པར་ཁོ་རེ་ཆུང་ཞིང་ཞན་པའོ། །སྔོན་མ་ཧེ་ཁོ་རེ་ཆུང་བར་གྱུར་པ་དེ་བཞིན་<line/>
</page>
<page index="84" id="237B">གཤེགས་པའི་སྙིང་པོ་ལས་ཕྱིར་ཕྱོགས་པའི་སེམས་ཅན་དེ་དག་ནི་ད་དུང་ཡང་ངེས་པར་ཞེན་ཅིང་བརྐམ་སྟེ། ལྟ་བ་གསུམ་གྱིས་འཇུངས་པའི་མ་ཧེ་ལྟ་བུའོ། །མ་འོངས་པ་ནའང་བརྐམ་<line/>
ཞིང་ཁྲོ་ལ་ཞན་ཅིང་ཁོ་རེ་ཆུང་སྟེ། དེ་བཞིན་གཤེགས་པའི་སྙིང་པོ་ལས་ཕྱིར་ཕྱོགས་པའི་སེམས་ཅན་དེ་དག་ནི་གཞན་མ་ཡིན་ཏེ། ངེས་པར་ལྟ་བ་གསུམ་གྱིས་འཇུངས་པའི་མ་ཧེའོ། །<line/>
སེམས་ཅན་གང་སྔོན་དོམ་དུ་གྱུར་པ་དེ་དག་ནི་དེ་བཞིན་གཤེགས་པའི་སྙིང་པོ་ལས་ཕྱིར་ཕྱོགས་ཤིང་ཡིད་མི་ཆེས་ཏེ། སེམས་ཅན་དེ་དག་ནི་ད་དུང་ཡང་ཡིད་དུ་མི་འོང་བ་སྒྲོགས་<line/>
ཏེ༑ ངེས་པར་དོམ་དང༌། ཅེ་སྦྱང་ལྟ་བུའོ། །མ་འོངས་པ་ནའང་སེམས་ཅན་གང་དེ་བཞིན་གཤེགས་པའི་སྙིང་པོ་ལས་ཕྱིར་ཕྱོགས་ཤིང་ཡིད་དུ་མི་འོང་བར་སྒྲོགས་པ་དེ་དག་ནི་གཞན་མ་<line/>
ཡིན་ཏེ། བཙུན་པ་གང་པོ། དོ་མ་དང༌། ཅེ་སྦྱང་ལྟ་བུའོ། །གང་སྔོན་བྱ་ཀ་ལནད་ཀར་གྱུར་པ། དེ་བཞིན་གཤེགས་པའི་སྙིང་པོ་ལས་ཕྱིར་ཕྱོགས་ཤིང་ཡིད་མི་ཆེས་ཏེ། ད་དུང་ཡང་སེམས་<line/>
ཅན་གང་མིག་རྟུལ་བ་དེ་དག་ནི་ངེས་པར་བྱ་ཀ་ལནད་ཀར་གྱུར་པའོ། །མ་འོངས་པ་ནའང་སེམས་ཅན་གང་དེ་བཞིན་གཤེགས་པའི་སྙིང་པོ་ཤེས་པ་འཆབ་ཅིང་མ་རུངས་པ་སྡིག་པའི་<line/>
ལས་བྱེད་པ་དེ་དག་ནི་གཞན་མ་ཡིན་ཏེ། དེ་བཞིན་གཤེགས་པའི་སྙིང་པོ་མི་སྟོན་པ་དེ་ནི་ངེས་པར་མིག་རྟུལ་བའི་བྱ་ཀ་ལནད་ཀ་ཡིན་ནོ། །གང་སྔོན་བོང་བུར་གྱུར་པ་དེ་བཞིན་གཤེགས་<line/>
</page>
<page index="85" id="238A">༄༅། །པའི་སྙིང་པོ་ལ་མི་དགོས་པར་སེམས་བསྐྱེད་པ་དེ་དག་ནི་ད་དུང་ཡང་དབུལ་ཞིང་བོང་བུ་ལྟ་བུར་ཟས་རྩུབ་པོ་ཟ་བར་འགྱུར་རོ། །མ་འོངས་པ་ནའང་དབུལ་པོ་གཞན་<line/>
གྱིས་མངག་པའི་རིགས་ངན་པར་སྐྱེའོ། །གང་དེ་བཞིན་གཤེགས་པའི་སྙིང་པོ་ལ་ཡིད་མི་ཆེས་ཤིང་བདག་མེད་པ་ལ་སྒོམ་པ་དེ་དག་ནི་གཞན་མ་ཡིན་ཏེ། བཙུན་པ་གང་པོ། འདོད་ལྡན་<line/>
དང༑ གདོལ་པ་དང༌། བྱ་བ་དང༌། བོང་བུ་ལྟ་བུའོ། །གང་སྔོན་ལྷ་མ་ཡིན་ལུས་ཐུང་དུར་གྱུར་ཅིང་མཆེ་བ་རིང་བ་མི་སྡུག་པ་ཁོག་པ་ལྟ་བུ་དེ་བཞིན་གཤེགས་པའི་སྙིང་པོ་ལ་ཁ་ཟེར་<line/>
བ་དེ་དག་ནི་ད་དུང་ཡང་ལུས་ཐུང་ཞིང་ཁོག་པ་ལྟ་བུར་གྱུར་ཏེ། དེ་དག་ནི་ངེས་པར་ལྷ་མ་ཡིན་ནོ། །མ་འོངས་པ་ནའང་སེམས་ཅན་གང་ཁོག་པ་ལྟ་བུ་ཐུང་ཞིང་མཆེ་བ་རིང་བ་<line/>
གཏུམ་པོ་དེ་བཞིན་གཤེགས་པའི་སྙིང་པོ་ལ་ཁ་ཟེར་བ་དེ་དག་ནི་གཞན་མ་ཡིན་ཏེ། བཙུན་པ་གང་པོ། ལྷ་མ་ཡིན་གྱི་རིགས་སུ་གཏོགས་པའི་སེམས་ཅན་ཡིན་ནོ། །གང་སྔོན་<line/>
ཡི་དྭགས་ཁ་ནས་མེ་ལྕེ་འབྱུང་བར་འགྱུར་བ་དེ་བཞིན་གཤེགས་པའི་སྙིང་པོ་ལ་སྨོད་ཅིང་འཕྱ་བའི་སེམས་ཅན་དེ་དག་ནི་ད་དུང་མཆུ་དང༌། རྐན་བསྐམས་ཤིང༌། ཡི་དྭགས་རིད་<line/>
པ་ཁ་ནས་མེ་ལྕེ་འབྱུང་བའི་སྲོག་ཆགས་སུ་འགྱུར་རོ། །མ་འོངས་པ་ནའང་སེམས་ཅན་གང་ལུས་ཤིན་ཏུ་རིད་པ་དེ་བཞིན་གཤེགས་པའི་སྙིང་པོ་ལ་སྨོད་ཅིང་འཕྱ་བ་དེ་དག་<line/>
</page>
<page index="86" id="238B">ནི༑ བཙུན་པ་གང་པོ། གཞན་མ་ཡིན་ཏེ། ངེས་པར་ཡི་དྭགས་ཁ་ནས་མེ་ལྕེ་འབྱུང་བ་ཉམ་ཆུང་བ་ཡིན་ནོ། །དེ་དག་སྔོན་ཡང་སེམས་ཅན་གང་དེ་བཞིན་གཤེགས་པའི་སྐུ་རྟག་པ་<line/>
ལ་མི་རྟག་པར་ལྟ་བ་རྣམས་མཛེ་ན་པར་འགྱུར་ཏེ། ད་དུང་ཡང་སེམས་ཅན་གང་ཞན་ཅིང་མཛེ་ན་བར་གྱུར་པ་དེ་དག་ནི་ངེས་པར་དེ་བཞིན་གཤེགས་པའི་སྐུ་རྟག་པ་ལ་སྨོད་པ་ཡིན་ནོ། །<line/>
མ་འོངས་པ་ནའང་སེམས་ཅན་གང་དག་དེ་བཞིན་གཤེགས་པའི་སྐུ་རྟག་པ་ལ་མི་རྟག་པར་ལྟ་བ་མཛེ་ན་བར་འགྱུར་བ་དེ་དག་ནི་གཞན་མ་ཡིན་ཏེ། བཙུན་པ་གང་པོ། དེ་བཞིན་གཤེགས་<line/>
པའི་སྐུ་རྟག་པ་ལ་སྨོད་པ་ཡིན་ནོ། །སྔོན་གང་དེ་བཞིན་གཤེགས་པ་ཞི་བའི་སྐུ་ལ་མ་ཞི་བར་ལྟ་བ་རྣམས་ནི་བོང་ཆེན་པོར་གྱུར་ཏེ། ད་དུང་ཡང་བོང་ཆེ་ཞིང་ཞན་པ་དེ་དག་ནི་ངེས་པར་དེ་བཞིན་<line/>
གཤེགས་པ་ཞི་བའི་སྐུ་ལ་མ་ཞི་བར་ལྟ་བའོ། །མ་འོངས་པ་ནའང་སེམས་ཅན་གང་དེ་བཞིན་གཤེགས་པ་ཞི་བའི་སྐུ་ལ་མ་ཞི་བར་ལྟ་བ་དེ་དག་ནི་གཞན་མ་ཡིན་ཏེ། བཙུན་པ་གང་པོ། བོང་ཆེན་<line/>
པོ་དེ་དག་ནི་ངེས་པར་དེ་བཞིན་གཤེགས་པ་ཞི་བའི་སྐུ་ལ་སུན་འབྱིན་པའོ། །གང་སྔོན་ཕུན་སུམ་ཚོགས་པའི་དུས་ན་རྒུད་པར་གྱུར་ཏེ། ནད་མང་བའི་སེམས་ཅན་རྣམ་པ་མང་པོ་དེ་དག་ནི་དེ་བཞིན་<line/>
གཤེགས་པའི་གཡུང་དྲུང་གི་སྐུ་ལ་གཡུང་དྲུང་མ་ཡིན་པར་ལྟ་བ་ཡིན་ནོ། །ད་དུང་ཡང་ཕུན་སུམ་ཚོགས་པའི་དུས་ན་རྒུད་པར་གྱུར་པའི་སེམས་ཅན་དེ་དག་ནི་དེ་བཞིན་གཤེགས་པའི་གཡུང་<line/>
</page>
<page index="87" id="239A">༄༅། །དྲུང་གི་སྐུ་ལ་གཡུང་དྲུང་མ་ཡིན་པར་ལྟ་བ་ཡིན་ནོ། །མ་འོངས་པ་ནའང་སེམས་ཅན་གང་ཕུན་སུམ་ཚོགས་པའི་དུས་ན་རྒུད་པར་འགྱུར་བ་དེ་དག་ནི་དེ་བཞིན་གཤེགས་<line/>
པའི་གཡུང་དྲུང་གི་སྐུ་ལ་གཡུང་དྲུང་མ་ཡིན་པར་ལྟ་བ་སྟེ། བཙུན་པ་གང་པོ། དེ་དག་ནི་ངེས་པར་གཞན་མ་ཡིན་གྱི་དེ་བཞིན་གཤེགས་པའི་སྐུ་མི་གསལ་བའོ་ཞེས་སུན་འབྱིན་པའོ། །<line/>
སྔོན་གང་དེ་བཞིན་གཤེགས་པའི་སྐུ་ཐེར་ཟུག་ལ་ཐེར་ཟུག་མ་ཡིན་པར་ལྟ་བའི་སེམས་ཅན་དེ་དག་ནི་རྒྱལ་པོའི་བཙུན་མོ་དམ་པའི་མངལ་དུ་སྐྱེས་ནས་ཤི་སྟེ་མི་རྟག་པར་གྱུར་ཏོ། །ད་དུང་<line/>
ཡང་སེམས་ཅན་གང་ལ་ལ་རྒྱལ་པོའི་བཙུན་མོ་དམ་པའི་མངལ་དུ་སྐྱེས་ནས་ཤི་བ་དེ་དག་ནི་ངེས་པར་དེ་བཞིན་གཤེགས་པའི་སྐུ་ཐེར་ཟུག་དང༌། གསལ་བ་ལ་སྨོད་པའོ། །མ་འོངས་པ་<line/>
ནའང་སེམས་ཅན་གང་མི་རྟག་ཅིང་ཚེ་ཐུང་བར་འགྱུར་བ་དེ་དག་ནི་ཐེར་ཟུག་གི་སྐུ་ལ་སྨོད་པ་ཡིན་ཏེ། བཙུན་པ་གང་པོ། དེ་དག་ནི་གཞན་མ་ཡིན་གྱི་ངེས་པར་དེ་བཞིན་གཤེགས་པ་<line/>
ཐེར་ཟུག་གི་སྐུ་ལ་སྨོད་པའོ། །སྔོན་སེམས་ཅན་གང་བུ་མེད་པར་གྱུར་པ་དེ་དག་ཀྱང་དེ་བཞིན་གཤེགས་པ་ཤིང་ཟད་པའི་མེ་བཞིན་དུ་ཡོངས་སུ་མྱ་ངན་ལས་འདས་སོ་ཞེས་མི་<line/>
རྟག་པར་འཛིན་པ་རྣམས་ཏེ། ད་དུང་ཡང་སེམས་ཅན་གང་བུ་མེད་པར་གྱུར་པ་དེ་དག་ནི་མྱ་ངན་ལས་འདས་པ་ལ་ཞིག་པར་ལྟ་བའོ། །མ་འོངས་པ་ནའང་སེམས་ཅན་གང་བུ་མེད་<line/>
</page>
<page index="88" id="239B">པ་མ་རུངས་པ་དེ་དག་ནི་དེ་བཞིན་གཤེགས་པ་ཡོངས་སུ་མྱ་ངན་ལས་འདས་པ་ཞིག་པར་ལྟ་བ་རྣམས་ཏེ། གཞན་མ་ཡིན་གྱི། བཙུན་པ་གང་པོ། དེ་དག་ནི་ངེས་པར་དེ་བཞིན་གཤེགས་<line/>
པ་ཡོངས་སུ་མྱ་ངན་ལས་འདས་པ་ཞིག་པར་ལྟ་བ་རྣམས་སོ། །སྔོན་སེམས་ཅན་གང་དེ་བཞིན་གཤེགས་པ་ཕ་མ་ཕྲད་པ་ལས་སྐྱེས་པར་རྟོག་པའི་སེམས་ཅན་དེ་དག་ནི་ཕ་མ་དང་བྲལ་<line/>
བར་འགྱུར་རོ། །ད་དུང་ཡང་སེམས་ཅན་གང་ཕ་མ་དང་བྲལ་བ་དེ་དག་ནི་ངེས་པར་དེ་བཞིན་གཤེགས་པ་ལ་ཁ་ཟེར་བའོ། །མ་འོངས་པ་ནའང་སེམས་ཅན་གང་སངས་རྒྱས་ལ་ཕ་མ་ཕྲད་<line/>
པ་ལས་སྐྱེས་པར་ལྟ་བ་དེ་དག་ཕ་མ་མེད་པར་འགྱུར་ཏེ། དེ་དག་ནི་གཞན་མ་ཡིན་གྱི། བཙུན་པ་གང་པོ། དེ་བཞིན་གཤེགས་པ་ལ་ཁ་ཟེར་བ་ཕ་མ་དང་བྲལ་བའོ། །སྔོན་སེམས་ཅན་<line/>
གང་དེ་བཞིན་གཤེགས་པའི་སྐུ་རུས་པ་དང༌། རྒྱུས་པ་དང༌། རྐང་དང༌། ཁྲག་ཅན་གྱི་མིའི་ལུས་སོ་ཞེས་རྫུན་ཟེར་ཞིང༌། འཇིག་རྟེན་དང་མཐུ་པར་འཇུག་པ་ལས་ཕྱིར་ཕྱོགས་པའི་སེམས་<line/>
ཅན་དེ་དག་ནི་འཇིག་རྟེན་ན་མི་སྡུག་པའི་སྐྱོན་ཅན་དུ་འགྱུར་རོ། །ད་དུང་ཡང་སེམས་ཅན་དེ་དག་ནི་ཡན་ལག་ཐམས་ཅད་མཚང་ཞིང་ཁམ་ནམ་པ་འཇིག་རྟེན་དང་མཐུན་པར་འཇུག་པ་<line/>
ལས་ཐམས་ཅད་ཕྱིར་ཕྱོགས་པར་འགྱུར་རོ། །མ་འོངས་པ་ནའང་སེམས་ཅན་གང་ཁ་མི་གཙང་བའི་དྲི་མི་ཞིམ་པར་མནམ་བ། ཞ་བོ། གཞོགས་ཉམས་པ། ཡན་ལག་ཐམས་ཅད་མ་<line/>
</page>
<page index="89" id="240A">༄༅། །ཚང་བ། འཇིག་རྟེན་དང་མཐུན་པར་འཇུག་པ་ལས་ཕྱིར་ཕྱོགས་པའི་སེམས་ཅན་དེ་དག་ནི་གཞན་མ་ཡིན་ཏེ། བཙུན་པ་གང་པོ། འཇིག་རྟེན་ཐམས་ཅད་ཀྱིས་<line/>
སྤངས་པའོ། །སེམས་ཅན་ཐམས་ཅད་ཀྱི་ལས་སྔར་བཤད་པ་རྣམས་ཤིན་ཏུ་ཡང་བ་ཡིན་ཏེ། གལ་ཏེ་མིའི་སྐྱེ་གནས་སུ་སྐྱེ་བ་ཐོབ་ནའང་འཇིག་རྟེན་གྱི་སྡུག་བསྔལ་བསམ་གྱིས་མི་<line/>
ཁྱབ་པ་ཐམས་ཅད་ཐོབ་པར་འགྱུར་རོ། །དུད་འགྲོའི་སྐྱེ་གནས་དང༌། གཤིན་རྗེའི་འཇིག་རྟེན་གྱི་སྡུག་བསྔལ་གྱི་སྐལ་བ་ཅན་དུ་འགྱུར་རོ། །རང་གིས་བྱས་པས་མ་རིག་པ་ཡུན་<line/>
རིང་པོར་མྱོང་ཞིང་གནས་ཏེ། དེ་བཞིན་གཤེགས་པའི་ཡོན་ཏན་གྱི་དག་ཉིད་ཆེན་པོ་ལས་ཕྱིར་ཕྱོགས་པ་དེ་དག་ལ་དགེ་བ་ཡུངས་འབྲུ་ཙམ་ཡང་རྙེད་པར་དཀའོ། །སྔོན་གང་དེ་<line/>
བཞིན་གཤེགས་པ་མང་པོ་ལ་མཉེས་པར་བྱས་པས་དེ་བཞིན་གཤེགས་པའི་ཆེ་བ་ཐོས་ནས། སེ་གོལ་གཏོགས་པའི་སྲིད་དུ་འཛིན་ནའང་དགེ་བའི་རྩ་བ་དེས་སེམས་ཅན་དེ་དག་<line/>
དབང་པོ་ཐུལ་བ་དང༌། ཕྱུག་ཅིང་རིགས་ཆེན་པོར་འགྱུར་རོ། །ད་ལྟར་ཡང་སེམས་ཅན་གང་དབང་པོ་ཐུལ་ཅིང་བྲན་བཟའ་མང་པོའི་ཁྱིམ་བདག་ཤིང་སཱ་ལ་ཆེན་པོ་ལྟ་བུ་དང༌།<line/>
བྲམ་ཟེའི་རིགས་ཆེན་པོར་གྱུར་པའི་སེམས་ཅན་དེ་དག་ནི་དེ་བཞིན་གཤེགས་པའི་སྙིང་པོ་རྣ་བ་ལ་རེག་པ་ཙམ་གྱིས་མཉེས་པར་བྱེད་ཅིང་བསོད་ནམས་ཀྱི་ལས་ཤིན་ཏུ་བྱེད་དོ། །<line/>
</page>
<page index="90" id="240B">མ་འོངས་པ་ནའང་སེམས་ཅན་གང་དེ་བཞིན་གཤེགས་པའི་སྙིང་པོ་ཐོས་ནས། དེ་བཞིན་ཉིད་དུ་སྒྲུབ་པ་དང༌། མི་གང་བྲན་བཟའ་མང་ཞིང་རིགས་ཆེ་བའི་སེམས་ཅན་དེ་དག་ནི་གཞན་མ་<line/>
ཡིན་ཏེ། བསོད་ནམས་བྱས་པའི་སེམས་ཅན་དོན་དང་ལྡན་པ། ཡིད་དང་འཐད་པ། གཟུགས་དང༌། མདོག་དང༌། སྟོབས་དང༌། སྙེམས་པ་ཕུན་སུམ་ཚོགས་པ། བློ་གྲོས་དང༌། དྲན་<line/>
པ་དང༌། ཡིད་རྣོ་བར་ལྡན་པ་དབྱངས་ཡིད་དུ་འོང་ཞིང་མཐོང་ན་དགའ་བ། རྒྱལ་པོ་དང༌། བློན་པོ་དང༌། རྒྱལ་བུ་དང༌། འཁོར་ལོས་བསྒྱུར་བ་དང༌། དེ་བཞིན་དུ་དགེ་ཞིང་ང་རྒྱལ་མེད་པའི་<line/>
སེམས་ཅན་མིག་གཉིད་ཐུལ་བ། གཤོར་བ་བག་ཡོད་པ། དེ་ལ་སོགས་པ་མཐོ་རིས་དང༌། སའི་སྟེང་གི་ཕུན་སུམ་ཚོགས་པ་ལྷའི་དབང་པོ་དང༌། ཚངས་པའི་དབང་པོ་དང༌། འཇིག་རྟེན་<line/>
སྐྱོང་བ་ལ་སོགས་པར་འགྱུར་རོ། །དེ་བཞིན་གཤེགས་པའི་སྙིང་པོ་ཐོས་པའི་བསོད་ནམས་ཀྱི་རྒྱུས་ནད་མེད་པ་དང༌། གཙེ་བ་མེད་པ་དང༌། ཚེ་རིང་བ་དང༌། འགྲོ་བ་ཐམས་ཅད་དགའ་བར་<line/>
འགྱུར་རོ། །དེ་བཞིན་གཤེགས་པ་རྟག་པ་གཡུང་དྲུང་ཐེར་ཟུག་སྟེ། ཡོངས་སུ་མྱ་ངན་ལས་འདས་པའང་འཆི་བ་མེད་པར་ཐོས་པས་ཐམས་ཅད་འབྱོར་ཅིང་ཡུན་རིང་དུ་སྲ་བ་དང༌། རྟག་པར་<line/>
འགྱུར་རོ། །སངས་རྒྱས་ནི་འཇིག་རྟེན་ཐམས་ཅད་དང་རྗེས་སུ་མཐུན་པར་འཇུག་པས་རོལ་པ་ཡིན་པར་ཤེས་ཤིང༌། གང་དེ་བཞིན་གཤེགས་པ་འཁྲིག་པ་ལས་བྱུང་བ་མ་ཡིན་ནོ་ཞེས་སྟོན་<line/>
</page>
<page index="91" id="241A">༄༅། །པ་དེ་དག་ནི་ཡེ་ཤེས་དང༌། ཡོན་ཏན་རྙེད་པའི་བསོད་ནམས་ཀྱིས་བུ་མང་ཞིང་ཕ་མ་རིང་དུ་འཚོ་བ་རྙེད་པར་འགྱུར་རོ། །དེ་བཞིན་གཤེགས་པའི་སྙིང་པོ་རྟག་པ་སེམས་<line/>
ཅན་ཐམས་ཅད་ལ་ཡོད་པར་ཤེས་པའི་རྒྱུས་འཇིག་རྟེན་ན་བདེ་བའི་རྣམ་པའི་མཆོག་རྣམས་དང༌། ཕུན་སུམ་ཚོགས་པ་ཇི་སྙེད་ཡོད་པ་ཐམས་ཅད་རྙེད་པར་འགྱུར་རོ། །དེ་བཞིན་གཤེགས་<line/>
པའི་སྙིང་པོ་རྟག་པར་ཐོས་པས་སྔོན་བྱུང་བ་དང༌། ད་ལྟར་དང༌། མ་འོངས་པ་དང༌། དུས་གསུམ་དུའང་ཕུན་སུམ་ཚོགས་པ་ཐམས་ཅད་དང༌། མཐོ་རིས་དང༌། སའི་སྟེང་གི་བདེ་བ་ཐམས་<line/>
ཅད་རྟག་ཏུ་ཐོབ་པར་འགྱུར་རོ། །དེ་བཞིན་གཤེགས་པའི་སྙིང་པོ་ལ་བརྙས་པའི་རྒྱུས་ནི་འགྲོ་བ་ལྔའི་གནས་ཐམས་ཅད་ན་ཡན་ལག་མ་ཚང་བར་འགྱུར། འཁོར་བ་སྡུག་བསྔལ་བར་<line/>
འཁྱམས་པ་ན་སྡུག་བསྔལ་བ་མྱོང་བར་འགྱུར་རོ། །སེམས་ཅན་གང་སངས་རྒྱས་ལ་བསྙེན་བཀུར་བྱས་པ་དང༌། སེམས་ཅན་གང་ཕན་པར་སྟོན་ཅིང་བདག་ཉིད་དེ་བཞིན་གཤེགས་པའི་<line/>
སྙིང་པོ་ལ་སེམས་པ་དེ་དག་ནི་དེ་བཞིན་གཤེགས་པའི་སྙིང་པོ་ཐོས་པ་རྙེད་པར་འགྱུར་རོ། །བཙུན་པ་གང་པོ། སངས་རྒྱས་མང་པོ་ལས་ཕྱིར་ཕྱོགས་པའི་སེམས་ཅན་གང་དེ་བཞིན་<line/>
གཤེགས་པའི་སྙིང་པོ་ཐོས་ན་སྨོད་པའི་སེམས་ཅན་དེ་དག་ནི་བདག་ཉིད་ཀྱི་ས་བོན་བསྲེགས་ཤིང་ཀྱེ་མ་དུས་གསུམ་དུ་བསམ་གྱིས་མི་ཁྱབ་པར་མྱ་ངན་དུ་བྱ་བ་ཡིན་ནོ། །ཆོས་སྟོན་<line/>
</page>
<page index="92" id="241B">པར་འདོད་པས་འདི་ལྟར་བསྟན་ཏེ། དེ་བཞིན་གཤེགས་པ་རྟག་པ་དང༌། ཡང་དག་པ་ཉིད་དུ་ཤིན་ཏུ་བསྔགས་པར་བྱའོ། །དེ་ལྟར་མི་སྟོན་ཏེ། དེ་བཞིན་གཤེགས་པའི་སྙིང་པོ་འདོར་བ་དེ་དག་<line/>
ནི༑ དཔེར་ན། གདོལ་པ་ལ་རྒྱལ་པོའི་བལ་གླང་ལྟ་བུར་དེ་ལ་སེང་གེའི་ཁྲིའང་མི་འོས་སོ། །སངས་རྒྱས་ཐམས་ཅད་ཀྱིས་ཤིན་ཏུ་ནན་ཏན་དུ་བཙལ་ཀྱང་དེ་བཞིན་གཤེགས་པའི་སྙིང་པོ་སྐྱེས་<line/>
པ་མ་བརྙེས་ཏེ། སེམས་ཅན་ཐམས་ཅད་ལ་སངས་རྒྱས་ཀྱི་དབྱིངས་མ་སྐྱེས་པ་མཚན་དང༌། དཔེ་བྱད་བཟང་པོས་བརྒྱན་པ་ཡོད་དོ། །སངས་རྒྱས་ཐམས་ཅད་ཀྱིས་ཤིན་ཏུ་ནན་ཏན་དུ་བདག་ཉིད་<line/>
ཀྱིས་བཙལ་ཀྱང་དབྱིངས་མ་བྱུང་བ་མ་བརྙེས་ཏེ། སེམས་ཅན་ཐམས་ཅད་ལ་མ་བྱུང་བའི་དབྱིངས་སངས་རྒྱས་ཀྱི་དབྱིངས་མཚན་དང༌། དཔེ་བྱད་བཟང་པོ་མཐའ་ཡས་པས་བརྒྱན་པའི་དབྱིངས་<line/>
ཡོད་དོ། །སངས་རྒྱས་ཐམས་ཅད་ཀྱིས་ཤིན་ཏུ་ནན་ཏན་དུ་བདག་ཉིད་ཀྱིས་བཙལ་ཀྱང་དབྱིངས་མི་རྟག་པ་མ་བརྙེས་ཏེ། སེམས་ཅན་ཐམས་ཅད་ལ་རྟག་པའི་དབྱིངས་སངས་རྒྱས་ཀྱི་དབྱིངས་<line/>
མཚན་དང༌། དཔེ་བྱད་བཟང་པོ་མཐའ་ཡས་པས་བརྒྱན་པའི་དབྱིངས་ཡོད་དོ། །སངས་རྒྱས་ཐམས་ཅད་ཀྱིས་ཤིན་ཏུ་ནན་ཏན་དུ་བཙལ་ཀྱང་དེ་བཞིན་གཤེགས་པའི་སྙིང་པོ་ཐེར་ཟུག་མ་ཡིན་པ་<line/>
མ་བརྙེས་ཏེ། སེམས་ཅན་ཐམས་ཅད་ལ་ཐེར་ཟུག་གི་དབྱིངས་སངས་རྒྱས་ཀྱི་དབྱིངས་མཚན་དང༌། དཔེ་བྱད་བཟང་པོ་མཐའ་ཡས་པས་བརྒྱན་པའི་དབྱིངས་ཡོད་དོ། །སངས་རྒྱས་ཐམས་<line/>
</page>
<page index="93" id="242A">༄༅། །ཅད་ཀྱིས་ཤིན་ཏུ་ནན་ཏན་དུ་བཙལ་ཀྱང༌། དེ་བཞིན་གཤེགས་པའི་སྙིང་པོ་གཡུང་དྲུང་མ་ཡིན་པ་མ་བརྙེས་ཏེ། སེམས་ཅན་ཐམས་ཅད་ལ་གཡུང་དྲུང་<line/>
གི་དབྱིངས་སངས་རྒྱས་ཀྱི་དབྱིངས་མཚན་དང༌། དཔེ་བྱད་བཟང་པོ་མཐའ་ཡས་པས་བརྒྱན་པའི་དབྱིངས་ཡོད་དོ། །སངས་རྒྱས་ཐམས་ཅད་ཀྱིས་ཤིན་ཏུ་ནན་ཏན་དུ་བཙལ་<line/>
ཀྱང་དེ་བཞིན་གཤེགས་པའི་སྙིང་པོ་ལ་ནད་མ་བརྙེས་ཏེ། སེམས་ཅན་ཐམས་ཅད་ལ་ནད་མེད་པའི་དབྱིངས་སངས་རྒྱས་ཀྱི་དབྱིངས་མཚན་དང༌། དཔེ་བྱད་བཟང་པོ་མཐའ་<line/>
ཡས་པས་བརྒྱན་པའི་དབྱིངས་ཡོད་དོ། །སངས་རྒྱས་ཐམས་ཅད་ཀྱིས་ཤིན་ཏུ་ནན་ཏན་དུ་བཙལ་ཀྱང་དེ་བཞིན་གཤེགས་པའི་སྙིང་པོ་ལ་རྒ་ཤི་མ་བརྙེས་ཏེ། སེམས་ཅན་ཐམས་<line/>
ཅད་ལ་རྒ་ཤི་མེད་པའི་དབྱིངས་སངས་རྒྱས་ཀྱི་དབྱིངས་མཚན་དང༌། དཔེ་བྱད་བཟང་པོ་མཐའ་ཡས་པས་བརྒྱན་པའི་དབྱིངས་ཡོད་དོ། །སངས་རྒྱས་ཐམས་ཅད་ཀྱིས་ཤིན་ཏུ་ནན་ཏན་<line/>
དུ་བཙལ་ཀྱང་དེ་བཞིན་གཤེགས་པའི་སྙིང་པོ་འཇིགས་པ་མ་བརྙེས་ཏེ། མི་འཇིགས་པའི་དབྱིངས་སངས་རྒྱས་ཀྱི་དབྱིངས་སེམས་ཅན་ཐམས་ཅད་ལ་མཚན་དང༌། དཔེ་བྱད་<line/>
བཟང་པོ་མཐའ་ཡས་པས་བརྒྱན་པའི་དབྱིངས་ཡོད་དོ། །སངས་རྒྱས་ཐམས་ཅད་ཀྱིས་ཤིན་ཏུ་ནན་ཏན་དུ་བཙལ་ཀྱང་དེ་བཞིན་གཤེགས་པའི་སྙིང་པོ་གཞིག་ཏུ་རུང་བ་མ་བརྙེས་<line/>
</page>
<page index="94" id="242B">ཏེ༑ མི་ཤིགས་པའི་དབྱིངས་སངས་རྒྱས་ཀྱི་དབྱིངས་སེམས་ཅན་ཐམས་ཅད་ལ་མཚན་དང༌། དཔེ་བྱད་བཟང་པོ་མཐའ་ཡས་པས་བརྒྱན་པའི་དབྱིངས་ཡོད་དོ། །སངས་རྒྱས་ཐམས་ཅད་<line/>
ཀྱིས་ཤིན་ཏུ་ནན་ཏན་དུ་བཙལ་ཀྱང་དེ་བཞིན་གཤེགས་པའི་སྙིང་པོ་ལ་དྲི་མ་མ་བརྙེས་ཏེ། སེམས་ཅན་ཐམས་ཅད་ལ་དྲི་མ་མེད་པའི་དབྱིངས་སངས་རྒྱས་ཀྱི་དབྱིངས་མཚན་དང༌། དཔེ་<line/>
བྱད་བཟང་པོ་མཐའ་ཡས་པས་བརྒྱན་པའི་དབྱིངས་ཡོད་དོ། །དཔེར་ན། ཆུ་དང༌། འབྲུ་མར་འདྲེས་པ་མི་དམིགས་པ་དེ་བཞིན་དུ་སངས་རྒྱས་ཀྱི་དབྱིངས་ཀྱང་ཉོན་མོངས་པ་བྱེ་བས་གཡོགས་མོད་<line/>
ཀྱི༑ ཉོན་མོངས་པ་དང༌། སངས་རྒྱས་ཀྱི་དབྱིངས་འདྲེས་པར་གྱུར་པའི་གནས་མེད་དོ། །དབྱིངས་ཀྱང་ཉོན་མོངས་པ་བྱེ་བའི་ནང་ན་འདུག་མོད་ཀྱི། བུམ་པའི་ནང་ན་མར་མེ་འདུག་པ་བཞིན་དུ་<line/>
བུམ་པ་བཅག་ན་མར་མེ་རབ་ཏུ་འབར་ཞིང་མཛེས་ཏེ། དེ་བཞིན་གཤེགས་པའི་སྙིང་པོ་སྟོན་པར་བྱེད་པ་ནི་རྫོགས་པའི་སངས་རྒྱས་སོ། །ཡང་ན་རྫོགས་པའི་སངས་རྒྱས་ཀྱི་ཉན་ཐོས་ནི་བུམ་པ་ལྟ་<line/>
བུ༑ ཉོན་མོངས་པ་མེད་པ་ནི་མར་མེ་ལྟ་བུ། དེ་བཞིན་གཤེགས་པའི་སྙིང་པོ་སྟོན་པར་བྱེད་པ་ནི་ཉོན་མོངས་པ་དང་བཅས་པའམ། ཉོན་མོངས་པ་མེད་པའམ། སུའང་རུང་སྟེ། དེ་ཉིད་རྫོགས་པའི་<line/>
སངས་རྒྱས་ཞེས་བྱའོ། །བཙུན་པ་གང་པོ། སྒྲོལ་བ་ལམ་དུ་ཞུགས་པས་ཉོན་མོངས་པ་བྱེ་འབུམ་པ་ལྟར་བཅག་ན། ཕྱིས་གདོད་དབྱིངས་ཐམས་ཅད་ལག་མཐིལ་ན་སྐྱུ་རུ་རའི་འབྲུ་བཞིན་དུ་མཐོང་<line/>
</page>
<page index="95" id="243A">༄༅། །ངོ༑ ༑དཔེར་ན། ཟླ་བ་དང༌། ཉི་མ་སྤྲིན་གྱིས་གཡོགས་ནས་སའི་སྟེང་དུ་མི་སྣང་ཞིང་སྤྲིན་ལས་གྲོལ་ན། ཟླ་བ་དང༌། ཉི་མ་སའི་སྟེང་དུ་སྣང་བ་དེ་བཞིན་དུ། དེ་བཞིན་<line/>
གཤེགས་པའི་སྙིང་པོ་ཉོན་མོངས་པ་བྱེ་བས་ཁེབས་ན་མི་སྣང་ངོ༌། །ཟླ་བ་དང༌། ཉི་མ་བཞིན་དུ་ཉོན་མོངས་པ་ལས་གྲོལ་ན། སངས་རྒྱས་ཀྱི་དབྱིངས་ཀྱི་ཉི་མ་དང༌། ཟླ་བའང་སྣང་ངོ༌། །ཀྱེ་མ་<line/>
བཙུན་པ་གང་པོ། ཁྱོད་ནི་སྦྲང་བུའི་སྤྱད་པ་ལྟ་བུ་ལ་སྤྱོད་དེ། ཆོས་ཀྱི་གཏམ་སྟོན་མི་ཤེས་སོ། །སྦྲང་བུའང་སྒྲ་འབྱིན་ན་དེའང་ཤེས་པ་ཡིན་ནམ། ལན་གཉིས་སུ་མ་སྨྲ་བར་སྦྲང་བུ་ཁྱོད་<line/>
མྱུར་དུ་སོང་ཞིག །དེ་ནས་གནས་བརྟན་མཛེས་དགས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ཏེ། སོར་མོའི་ཕྲེང་བ་ལ་འདི་སྐད་ཅེས་སྨྲས་སོ། །ལེགས་སོ། །ལེགས་<line/>
སོ༑ ༑སོར་མོའི་ཕྲེང་བ། ཁྱོད་ཀྱིས་མཐུན་པ་དང༌། རྗེས་སུ་དགོངས་པའི་བསོད་ནམས་བྱས་པ་ངའང་དགའོ། །ད་སངས་རྒྱས་ཀྱི་གཟུགས་འདོད་པར་གྱིས་ལ་བྲམ་ཟེ་ཁྱོད་དེ་ལྟར་ཤེས་<line/>
པར་གྱིས་ཤིག །དེ་ནས་སོར་མོའི་ཕྲེང་བས། མཛེས་དགའ་ལ་སླར་འདི་སྐད་ཅེས་སྨྲས་སོ། །བཙུན་པ་མཛེས་དགའ། ཁྱོད་ནི་བྱད་བཞིན་བཟང་བའི་མཆོག་ཡིན་ན། འཇིག་རྟེན་ན་རབ་<line/>
ཏུ་བྱད་བཞིན་བཟང་བ་གང་ཇི་ལྟར་ན་མི་རྣམས་ཀྱི་གཟུགས་དང༌། མཛེས་པ་བཟང་པོར་འགྱུར། མྱུར་དུ་སྨྲོས་ཏེ་ངའི་ཐེ་ཚོམ་ཆོད་ཅིག །དེ་ནས་སོར་མོའི་ཕྲེང་བ་ལ་མཛེས་དགས་<line/>
</page>
<page index="96" id="243B">སྨྲས་པ། ལག་པ་རབ་བཀྲུས་སོར་བཅུའི་ཐལ་སྦྱར་ཏེ། །དེ་བཞིན་གཤེགས་ཀྱི་ཞབས་ལ་ཕྱག་འཚལ་ཞིང༌། །རྟག་ཏུ་ནད་པའི་རིམ་གྲོ་བྱེད་པ་ནི། །དེ་ལས་སྐྱེས་བུ་བྱད་བཞིན་<line/>
བཟང་པོར་འགྱུར། །སོར་མོའི་ཕྲེང་བས་མཛེས་དགའ་ལ་སླར་སྨྲས་པ། དེ་བཞིན་གཤེགས་པ་ལ་རུས་པའང་མེད། རྒྱུས་པའང་མེད་ན། སྐུ་གདུང་དང༌། རིང་བསྲེལ་ལྟ་ག་ལ་ཡོད་དེ།<line/>
རིང་བསྲེལ་མེད་པ་ཐབས་ཀྱི་མཆོག་ཆོས་ཀྱི་སྐུ་ནི་སངས་རྒྱས་བསམ་གྱིས་མི་ཁྱབ་པ་སྟེ། དེ་བཞིན་གཤེགས་པ་ནི་བསམ་གྱིས་མི་ཁྱབ་པའོ། །མ་དད་པ་རྣམས་དད་པ་བསྐྱེད་པའི་ཕྱིར་<line/>
རིང་བསྲེལ་གཞག་པའི་ཐབས་མཛད་དེ། སངས་རྒྱས་ཀྱི་མཆོད་རྟེན་བྱ་བའི་ཕྱིར་རིང་བསྲེལ་བཞག་གོ །དེ་ནི་སངས་རྒྱས་ཀྱི་ཆོས་ཉིད་དེ། འཇིག་རྟེན་གྱི་ཚངས་པ་དང༌། དབང་ཕྱུག་དང༌།<line/>
ཀཱ་ཏྱཱ་ཡའི་བུ་མོ་དང༌། འགྲོ་སྐེམས་གཞོན་ནུའི་གཟུགས་ཁང་པ་དང༌། སོ་ཕག་གི་ཁྱིམ་གྱི་གནས་སུ་ཆ་བྱད་བཅོས་པའི་གཟུགས་རྣམ་པ་མང་པོ་བྱས་ཏེ་བཞག་པ་དེ་དག་སྐྱབས་མ་ཡིན་པར་<line/>
བྱས་པ་ཡིན་ནོ། །དེ་བཞིན་གཤེགས་པའི་སྐུ་གདུང་དེ་ལྟར་ཐབས་ཡིན་པ་ཤེས་པ་དེ་ནི། འཇིག་རྟེན་ན་བྱད་བཞིན་བཟང་བའི་མི་ཡིན་ཏེ། ཐབས་ཀྱི་ཡེ་ཤེས་རྩ་བ་དེས་གཟུགས་མཛེས་པར་<line/>
འགྱུར་གྱི། རྟོག་པ་གཞན་ནི་བྱིས་པ་ལྟར་འཁྱམས་པ་ཡིན་ནོ། །མཛེས་དགའ། ཁྱོད་གཟུགས་བཟང་པོར་འགྱུར་བའི་སྒོའང་མི་ཤེས་སོ། །ཀྱེ་མ་བཙུན་པ་མཛེས་དགའ། ཁྱོད་ནི་སྦྲང་བུའི་<line/>
</page>
<page index="97" id="244A">༄༅། །སྤྱད་པ་སྤྱོད་དེ། གཟུགས་འབྱུང་བའི་སྒོའང་མི་ཤེས་སོ། །སྦྲང་བུའང་གཟུགས་ཕུན་སུམ་ཚོགས་པ་ཡོད་ཀྱི། སྦྲང་བུ་ལྟ་བུ་ཁྱོད་ཅང་མ་ཟེར་ཅིག །དེ་ནས་གནས་<line/>
བརྟན་ཉེ་སྦྱོར་གྱིས། བཅོམ་ལྡན་འདས་ཀྱི་ཞབས་ལ་ཕྱག་བཙལ་ནས་སོར་མོའི་ཕྲེང་བ་ལ་འདི་སྐད་ཅེས་སྨྲས་སོ། །ལེགས་སོ། །ལེགས་སོ། །སོར་མོའི་ཕྲེང་བ། ཁྱོད་ཀྱིས་མཐུན་པ་དང་།<line/>
རྗེས་སུ་དགོངས་པའི་བསོད་ནམས་བྱས་པ་ངའང་དགའོ། །སོར་མོའི་ཕྲེང་བ། ད་འདུལ་བ་ལ་བརྩོན་པར་གྱིས་ཤིག །དེ་ནས་སོར་མོའི་ཕྲེང་བས། གནས་བརྟན་ཉེ་སྦྱོར་ལ་སླར་སྨྲས་པ། བཙུན་པ་<line/>
ཉེ་སྦྱོར། ཁྱོད་འདུལ་བ་འཛིན་པའི་མཆོག་ན། འཇིག་རྟེན་ན་འདུལ་བ་འཛིན་པ་གང༌། ཇི་ལྟར་ན་འདུལ་བ་བཅའ་བ་ལ་མཁས་པ་ཡིན། མྱུར་དུ་སྨྲོས་ཏེ་ངའི་ཐེ་ཚོམ་ཆོད་ཅིག། དེ་ནས་གནས་<line/>
བརྟན་ཉེ་སྦྱོར་གྱིས། སོར་མོའི་ཕྲེང་བ་ལ་འདི་སྐད་ཅེས་སྨྲས་སོ། །སྡིག་པ་ཐམས་ཅད་མི་བྱ་སྟེ། །དགེ་བ་རྣམས་ནི་རྫོགས་པར་བྱ། །རང་གི་སེམས་ཀྱང་ཡོངས་སུ་གདུལ། །དེ་ནི་སངས་<line/>
རྒྱས་རྣམས་ཀྱི་ཡང༌། །འདུལ་བ་བསྡུས་པའི་སྙིང་པོའོ། །དེ་ནས་སོར་མོའི་ཕྲེང་བས། གནས་བརྟན་ཉེ་སྦྱོར་ལ་སླར་འདི་སྐད་ཅེས་སྨྲས་སོ། །སྐྱོན་ཆགས་པ་ཡ་མཚན་ཅན་རྣམས་ཀྱི་<line/>
ནོར་དང༌། ཆོས་གོས་ལ་སོགས་པ་དང༌། གླེགས་བམ་དང༌། ལྷུང་བཟེད་དང༌། ཆུ་ཚགས་དང༌། སྐ་རགས་དང༌། ཁབ་རྣམས་ཐམས་ཅད་དུ་ཐམས་ཅད་དགག་ཅིང་བླང་བར་བྱ་སྟེ།<line/>
</page>
<page index="98" id="244B">མི་བགྲུངས་པ་ཚར་བཅད་ཅིང་ནན་ཏུར་བྱ་བ་ཡིན་ནོ། །དེ་ཐམས་ཅད་ནི་ཚུལ་ཁྲིམས་དང་ལྡན་པའི་ནོར་ཏེ། སྐྱོན་ཆགས་པའི་ཡ་མཚན་ཅན་གྱི་ནོར་མ་ཡིན་ནོ། །དཔེར་ན། རྒྱལ་པོའི་རལ་གྲི་<line/>
གདོལ་པའི་ཁྱིམ་ན་འདུག་ན་རལ་གྲི་དེ་མཐུས་ཕྲོགས་ཀྱང་ཉེས་པ་མེད་དེ། དེ་ནི་གདོལ་པའི་ནོར་མ་ཡིན་གྱི་རྒྱལ་པོའི་དཀོར་རོ། །དེ་བཞིན་དུ་དེ་ནི་ཚུལ་ཁྲིམས་དང་ལྡན་པའི་ནོར་ཏེ། བཟུང་ནས་<line/>
ནན་གྱིས་ཁྱེར་བ་དེ་ནི། འཇིག་རྟེན་ན་འདུལ་བ་འཛིན་པ་སྟེ། དེ་ལ་ཉེས་བྱས་ཙམ་གྱི་ལྟུང་བའང་མེད་དོ། །ཆོག་དང་མི་ལྡན་པའང་མ་ཡིན་ཏེ། དེ་ནི་དེ་བཞིན་གཤེགས་པའི་བཀའ་རྫོགས་པའོ། །<line/>
དེ་བཞིན་གཤེགས་པ་ནི་རྟག་ཏུ་སེམས་ཅན་ཐམས་ཅད་ལ་སྒྲ་གཅན་ཟིན་དང་མཚུངས་པར་གཟིགས་པའོ། །ཀྱེ་མ་བཙུན་པ་ཉེ་སྦྱོར་ནི་སྦྲང་བུའི་སྤྱད་པ་ལྟ་བུ་སྤྱོད་དེ། འདུལ་བ་བསྡུས་པའི་<line/>
སྙིང་པོ་མི་ཤེས་སོ། །སྦྲང་བུའང་བྱ་བ་ཤེས་ཀྱི་སྦྲང་བུ་ལྟ་བུ་ཁྱོད་ཅང་མ་ཟེར་ཅིག །དེ་ནས་འཇམ་དཔལ་གཞོན་ནུར་གྱུར་པས། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ནས་<line/>
སོར་མོའི་ཕྲེང་བ་ལ་འདི་སྐད་ཅེས་སྨྲས་སོ། །ལེགས་སོ། །ལེགས་སོ། །སོར་མོའི་ཕྲེང་བ། ཁྱོད་ཀྱིས་མཐུན་པ་དང༌། རྗེས་སུ་དགོངས་པའི་བསོད་ནམས་བྱས་པ་ངའང་དགའོ། །ད་ནི་ཆོས་ལ་སྟོང་<line/>
པ་ཆེན་པོ་ཅིའང་མེད་པ་བསྒོམ་པར་བྱའོ། །དེ་ནས་སོར་མོའི་ཕྲེང་བས་འཇམ་དཔལ་གཞོན་ནུར་གྱུར་པ་ལ་སླར་འདི་སྐད་ཅེས་སྨྲས་སོ། །འཇམ་དཔལ། ཁྱོད་སྟོང་པ་ཆེན་པོ་མཐོང་བའི་མཆོག་ན།<line/>
</page>
<page index="99" id="245A">༄༅། །འཇིག་རྟེན་ན་སྟོང་པ་མཐོང་བ་གང་ཡིན། སྟོང་པ་སྟོང་པ་ཞེས་བྱ་བའི་དོན་ཅི། ཤེས་པ་ཆེན་པོ་དང་ལྡན་པ་མྱུར་དུ་སྨྲོས་ཏེ་ངའི་ཐེ་ཚོམ་མྱུར་དུ་ཆོད་ཅིག །དེ་ནས་<line/>
འཇམ་དཔལ་གཞོན་ནུར་གྱུར་པས། སོར་མོའི་ཕྲེང་བ་ལ་ཚིགས་སུ་བཅད་པས་སྨྲས་པ། སངས་རྒྱས་ནམ་མཁའ་ལྟ་བུ་སྟེ། །ནམ་མཁའ་མཚན་ཉིད་མེད་པའོ། །སངས་རྒྱས་ནམ་<line/>
མཁའ་ལྟ་བུ་སྟེ། །ནམ་མཁའ་མཚན་མ་མེད་ལས་སྐྱེས། །སངས་རྒྱས་ནམ་མཁའ་ལྟ་བུ་སྟེ། །ནམ་མཁའ་གཟུགས་མེད་གྱུར་པའོ། །ཆོས་རྣམས་ནམ་མཁའ་ལྟ་བུ་སྟེ། །དེ་བཞིན་<line/>
གཤེགས་པ་ཆོས་ཀྱི་སྐུ། །ཡེ་ཤེས་ནམ་མཁའ་ལྟ་བུ་སྟེ། །དེ་བཞིན་གཤེགས་པ་ཡེ་ཤེས་སྐུ། །གཟུང་དུ་མེད་ཅིང་རེག་ཏུ་མེད། །ཆགས་མེད་ཡེ་ཤེས་དེ་བཞིན་གཤེགས། །ཐར་<line/>
པ་ནམ་མཁའ་ལྟ་བུ་སྟེ། །ནམ་མཁའ་ལ་ཡང་མཚན་ཉིད་མེད། །ཐར་པ་སངས་རྒྱས་དེ་བཞིན་གཤེགས། །སྟོང་པ་ཅི་ཡང་མེད་པ་དག །སོར་ཕྲེང་ཁྱོད་ཀྱིས་ག་ལ་ཤེས། །དེ་ནས་<line/>
སོར་མོའི་ཕྲེང་བས་འཇམ་དཔལ་གཞོན་ནུར་གྱུར་པ་ལ་སླར་འདི་སྐད་ཅེས་སྨྲས་སོ། །འདི་ལྟ་སྟེ། དཔེར་ན། སྤྲིན་ཆེན་པོ་ལས་ཆར་རབ་ཏུ་བབ་པ་དང༌། སྐྱེས་བུ་བྱིས་པའི་རང་<line/>
བཞིན་གྱིས་སེར་བའི་འབྲུ་བླངས་ཏེ། ནོར་བུ་རིན་པོ་ཆེ་བཻ་ཌཱུཪྻར་བསམས་ནས། ཁྱིམ་དུ་ཁྱེར་བ་དང༌། ཧ་ཅང་གྲང་ཆེས་ནས་གཟུང་མ་ནུས་ཏེ་གཏེར་དུ་བྱའོ་སྙམ་ནས། བུམ་པའི་ནང་<line/>
</page>
<page index="100" id="245B">དུ་ལེགས་པར་བཅུག་པ་དང༌། སེར་བའི་རིལ་བུ་དེ་ཞུ་བར་མཐོང་ནས། སྟོང་པའོ་སྙམ་སྟེ་ཅང་མི་ཟེར་བར་གྱུར་པ་དེ་བཞིན་དུ་། བཙུན་པ་འཇམ་དཔལ། ཤིན་ཏུ་སྟོང་པ་ཉིད་ལ་བསྒོམས་<line/>
ཤིང་སྟོང་པར་རབ་ཏུ་བསམས་པས་ཆོས་ཐམས་ཅད་ཞིག་པར་མི་ཟད་པར་མཐོང་ངོ༌། །ཐར་པ་སྟོང་པ་མ་ཡིན་པ་ལའང་སྟོང་པར་མཐོང་ཞིང་རྟོག་གོ །འདི་ལྟ་སྟེ། དཔེར་ན། སེར་བའི་<line/>
རིལ་བུ་ལ་ནོར་བུ་སྙམ་དུ་བསམས་ནས། ནོར་བུའང་སྟོང་པར་སྒོམ་པ་དེ་བཞིན་དུ། ཁྱོད་ཀྱང་སྟོང་པ་མ་ཡིན་པའི་ཆོས་ལ་སྟོང་པར་སེམས་ཏེ། ཆོས་སྟོང་པ་མཐོང་ནས་སྟོང་པ་མ་ཡིན་པའི་<line/>
ཆོས་ལའང་སྟོང་པར་འཇིག་པར་བྱེད་དོ། །སྟོང་པའི་ཆོས་ཀྱང་གཞན། སྟོང་པ་མ་ཡིན་པའི་ཆོས་རྣམས་ཀྱང་གཞན་ཏེ། སེར་བའི་རིལ་བུ་ལྟ་བུར་ཉོན་མོངས་པ་བྱེ་བ་ནི་སྟོང་པའོ། །སེར་<line/>
བའི་རིལ་བུ་ལྟ་བུར་མི་དགེ་བའི་ཕྱོགས་ཀྱི་ཆོས་རྣམས་ནི་མྱུར་དུ་འཇིག་གོ །ནོར་བུ་བཻ་ཌཱུཪྻ་བཞིན་དུ་སངས་རྒྱས་ནི་རྟག་པ་སྟེ། ཐར་པའི་མཐའང་ནོར་བུ་བཻ་ཌཱུཪྻ་བཞིན་ནོ། །ནམ་མཁའ་<line/>
ཡང་སངས་རྒྱས་རྣམས་ཀྱི་གཟུགས་ཡིན་ཏེ། ཉན་ཐོས་དང༌། རང་སངས་རྒྱས་ཐམས་ཅད་ཀྱི་གཟུགས་མེད་པ་ཡིན་ནོ། །སངས་རྒྱས་ཀྱི་ཐར་པའང་གཟུགས་ཡིན་ཏེ། ཉན་ཐོས་དང༌།<line/>
རང་སངས་རྒྱས་རྣམས་ཀྱི་ཐར་པ་གཟུགས་མེད་པ་ཡིན་ན། ཇི་ལྟར་ཐར་པའི་མཚན་ཉིད་སྟོང་པ་ཞེས་བྱ། དབྱེ་བ་མེད་པའི་འདུ་ཤེས་སུ་མ་བྱེད་ཅིག །འཇམ་དཔལ། གང་གྲོང་ཁྱེར་བརྩིགས་<line/>
</page>
<page index="101" id="246A">༄༅། །པའི་ཁྱིམ་སྟོང་པ་ན་མི་མེད་པས་སྟོང་ངོ༌། །བུམ་པ་ནི་ཆུ་མེད་པས་སྟོང་ངོ༌། །ཀླུང་ནི་ཆུ་མི་འབབ་པས་སྟོང་ངོ༌། །ཅི་གྲོང་གི་བར་སྐབས་ཁྱིམ་མེད་པ་ལ་སྟོང་པ་སྟོང་པ་<line/>
ཞེས་བྱའམ། ཅི་ཁྱིམ་ཐམས་ཅད་སྟོང་པ་ཡིན་ནམ། ཐམས་ཅད་སྟོང་པ་མ་ཡིན་གྱི། མི་མེད་པས་སྟོང་པ་ཞེས་བྱའོ། །ཅི་བུམ་པ་ཐམས་ཅད་སྟོང་པ་ཡིན་ནམ། ཐམས་ཅད་སྟོང་པ་<line/>
མ་ཡིན་གྱི། ཆུ་མེད་པས་སྟོང་པ་ཞེས་བྱའོ། །ཅི་ཀླུང་ཐམས་ཅད་སྟོང་པ་ཡིན་ནམ། ཐམས་ཅད་སྟོང་པ་མ་ཡིན་གྱི། ཆུ་མི་འབབ་པའི་ཕྱིར་སྟོང་པ་ཞེས་བྱ་སྟེ། དེ་བཞིན་དུ་ཐར་པ་ཐམས་<line/>
ཅད་ཀྱིས་སྟོང་པ་མ་ཡིན་གྱི། ཉེས་པ་ཐམས་ཅད་དང་བྲལ་བའི་ཕྱིར་ཐར་པ་སྟོང་པ་ཞེས་བྱའོ། །སངས་རྒྱས་བཅོམ་ལྡན་འདས་ནི་སྟོང་པ་མ་ཡིན་ཏེ། ཉེས་པ་ཐམས་ཅད་དང་བྲལ་<line/>
ཞིང་ཉོན་མོངས་པ་བྱེ་བའི་མི་དང༌། ལྷ་མེད་པའི་ཕྱིར་སྟོང་པ་ཞེས་བྱའོ། །ཁྱེ་མ་བཙུན་པ་འཇམ་དཔལ་ནི་སྦྲང་བུའི་སྤྱད་པ་སྤྱོད་དེ། སྟོང་པ་དང༌། མི་སྟོང་པའི་དོན་དེ་ཁོ་ན་མི་ཤེས་<line/>
སོ༑ ༑གཅེར་བུ་པའང་ཐམས་ཅད་སྟོང་པར་སྒོམ་སྟེ། གཅེར་བུ་པའི་སྦྲང་མ་ཁྱོད་ཅང་མ་ཟེར་ཅིག །དེ་ནས་འཇམ་དཔལ་གཞོན་ནུར་གྱུར་པས། སོར་མོའི་ཕྲེང་བ་ལ་སླར་<line/>
འདི་སྐད་ཅེས་སྨྲས་སོ། །སོར་མོའི་ཕྲེང་བ། ཁྱོད་འབྲོག་དགོན་པ་ན་སྟག་བཞིན་དུ་ཉན་ཐོས་ཐམས་ཅད་གསོད་ན། དེ་བཞིན་དུ་དེ་བཞིན་གཤེགས་པའི་སྲས་རྣམས་ལ་མ་བརྙས་<line/>
</page>
<page index="102" id="246B">ཤིག་༑སྦྲང་བུ་ཁྱོད་སུ་ཞིག །དེ་ནས་སོར་མོའི་ཕྲེང་བས་འཇམ་དཔལ་གཞོན་ནུར་གྱུར་པ་ལ་སླར་འདི་སྐད་ཅེས་སྨྲས་སོ། །དཔེར་ན། འབྱམ་པོ་ཡི་དྭགས་ལྟ་བུར་བཀྲེན་པ་དག་ལམ་དུ་ཞུགས་<line/>
ན༑ སྟག་གི་དྲི་མནམ་པ་ཙམ་གྱིས་ཀུན་ཏུ་འབྲོས་པ་དེ་བཞིན་དུ་ཉན་ཐོས་རྣམས་ཀྱང་ཐེག་པ་ཆེན་པོ་མི་ཤེས་པས་འབྱམ་པོ་ལྟ་བུར་བྱང་ཆུབ་སེམས་དཔའི་དྲི་མནམ་ན་ཀུན་ཏུ་འབྲོས་སོ། །དཔེར་<line/>
ན༑ སེང་གེའི་རྒྱལ་པོས་རི་ཁྲོད་ནས་སེང་གེའི་མཐུ་རྩལ་གྱིས་སྒྲ་བསྒྲགས་ན། སེང་གེའི་སྒྲ་ཐོས་པས་རི་དྭགས་དང༌། ཝ་ལ་སོགས་པ་ཐམས་ཅད་མི་འཚོ་ཞིང་འཆི་བར་འགྱུར་བ་དེ་བཞིན་དུ། བྱང་<line/>
ཆུབ་སེམས་དཔའ་སེང་གེའི་སྒྲ་བསྒྲགས་ཏེ། སེང་གེའི་མཐུ་རྩལ་གྱིས་རྣམ་པར་གནོན་པ་ན། བྱང་ཆུབ་སེམས་དཔའི་སྒྲ་ཐོས་ན། ཉན་ཐོས་དང༌། རང་སངས་རྒྱས་ཐམས་ཅད་ལྡེམ་པོ་<line/>
ངག་ལ་ཀུན་ཏུ་རྨོངས་སོ། །ངས་ཀྱང་རེ་ཞིག་ཝའི་སྒྲ་ཕྱུང་ནའང་ཉན་ཐོས་ཐམས་ཅད་ལན་ལྡོན་མི་ནུས་ན། གལ་ཏེ་སེང་གེའི་སྒྲ་ཕྱུང་ན་ཉན་ཐོས་རྣམས་ཇི་ལྟར་འགྱུར། དེ་ནས་འཇམ་<line/>
དཔལ་གཞོན་ནུར་གྱུར་པས་སོར་མོའི་ཕྲེང་བ་ལ་སླར་འདི་སྐད་ཅེས་སྨྲས་སོ། །སྦྲང་བུ་ལྟ་བུ་ཁྱོད་སུ་ཞིག །སོར་མོའི་ཕྲེང་བས་ཤིན་ཏུ་གཏུམ་པའི་ལས་བྱས་སོ། །ཁྱོད་ལྟ་བུའང་<line/>
བྱང་ཆུབ་སེམས་དཔའ་ཡིན་དུ་ཟིན་ན། བདུད་སྡིག་ཅན་དག་ཅི་འདྲ། ཀྱེ་མ་འཇིག་རྟེན་རྣམས་ནི་བདག་ཉིད་མི་ཤེས་ཏེ། བདག་གི་ཉེས་པ་མི་མཐོང་གི །གཞན་གྱི་ཉེས་པ་མཐོང་ངོ༌།<line/>
</page>
<page index="103" id="247A">༄༅། །སོར་མོའི་ཕྲེང་བ། སྡིག་པ་ཇི་སྙེད་ཅིག་བྱས། དེ་ནས་སོར་མོའི་ཕྲེང་བས་འཇམ་དཔལ་གཞོན་ནུར་གྱུར་པ་ལ་འདི་སྐད་ཅེས་སྨྲས་སོ། །ཀྱེ་མ་འཇིག་རྟེན་ན་<line/>
དམ་པའི་ཆོས་འཇིག་པའི་སྐྱེས་བུ་གཉིས་ཡོད་དེ། གང་ཤིན་ཏུ་སྟོང་པ་ཉིད་དུ་ལྟ་བ་དང༌། གང་འཇིག་རྟེན་ན་བདག་ཏུ་སྨྲ་བ་འདི་གཉིས་ནི་དམ་པའི་ཆོས་འཇིག་པ་དང༌། དམ་པའི་<line/>
ཆོས་ཁས་འབུབ་པའོ། །ཀྱེ་མ་བཙུན་པ་འཇམ་དཔལ་ནི་སྡིག་པ་དང༌། མི་སྡིག་པ་མི་ཤེས་སོ། །ཀྱེ་མ་བྱང་ཆུབ་སེམས་དཔའི་སྤྱོད་པའང་མི་ཤེས་སོ། །ཀྱེ་མ་བྱང་ཆུབ་སེམས་དཔའ་<line/>
སྟག་རྣམས་འཇིགས་པ་མེད་པའོ་སྙམ་དུ་སེམས་ན། ཀྱེ་མ་བཙུན་པ་འཇམ་དཔལ་ནི་སྦྲང་བུ་དང༌། སེང་གེའི་བྱེ་བྲག་ཀྱང་མི་ཤེས་སོ། །བཙུན་པ་འཇམ་དཔལ། དེ་བཞིན་གཤེགས་<line/>
པས་བསྔགས་པའི་བྱང་ཆུབ་སེམས་དཔའི་སྤྱོད་པ་ཉོན་ཅིག །དཔེར་ན། སྒྱུ་མའི་རྒྱལ་པོས་སྒྱུ་མ་ལ་འདུས་པའི་དཔུང་དུ་ཇི་ལྟར་གཅོད་པ་དང༌། གཏུབ་པ་སྟོན་ཏེ་སྒྱུ་མ་བྱེད་པས་བཟའ་<line/>
བ་དང༌། རྙིས་པའང་སྟོན། སྒྱུ་མ་བྱེད་པ་རྣམ་པ་མང་པོ་སྒྱུ་མའི་མཆོག་སྒྱུ་མ་བྱེད་པའི་སྒྱུ་མ་ཇི་ལྟ་བ་དེ་བཞིན་དུ། སངས་རྒྱས་རྣམས་ཀྱི་བསྟན་པའང་དེ་བཞིན་ཏེ། བྱང་ཆུབ་སེམས་<line/>
དཔའ་སྟག་རྣམས་ཀྱང་བདག་ཉིད་སྐྱེ་བ་དང༌། ཡོངས་སུ་མྱ་ངན་ལས་འདའ་བ་ལྟ་བུར་སྒྱུ་མ་རྣམ་པ་མང་པོ་སྟོན་ཏོ། །ནད་ཀྱི་བསྐལ་པ་བར་མ་ལ་བདག་ལ་ནད་མེད་དོ་ཞེས་སེམས་<line/>
</page>
<page index="104" id="247B">ཅན་རྣམས་ན་བའི་ཕྱིར་ཟས་ཀྱི་མཆོག་ཏུ་འགྱུར་རོ། །མེའི་བསྐལ་པ་བར་མ་ལས་རྣམས་སྲེག་ཅིང་རྟག་པར་འདུ་ཤེས་པའི་སེམས་ཅན་རྣམས་ལ་མི་རྟག་པར་སྟོན་ཏོ། །མཚོན་གྱི་<line/>
བསྐལ་པ་བར་མ་ལ་སེམས་ཅན་རྣམས་ཀྱི་ཕྱིར་བདག་གིས་བསྟན་ཏོ་སྙམ་སྟེ། ཐམས་ཅད་མཚོན་དང༌། ལྕགས་སུ་བྱས་ནས། སངས་རྒྱས་ཀྱིས་ཕན་ཚུན་དུ་གསོད་པ་བསྟན་ཀྱང་<line/>
སེམས་ཅན་གཅིག་ལའང་གནོད་པར་མི་འགྱུར་ཏེ། དེ་དག་ནི་སྒྱུ་མ་སྤྲུལ་པ་བཞིན་ནོ། །སངས་རྒྱས་ནི་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཐམས་ཅད་ཀྱང་ཡུངས་<line/>
འབྲུའི་སྦུ་གུར་འཇུག་སྟེ། སེམས་ཅན་གང་ལའང་གནོད་པར་མི་འགྱུར་རོ། །ཡང་དེ་ནས་ཕྱུང་སྟེ། གནས་ཇི་ལྟ་བ་བཞིན་དུ་འཇོག་པར་ཡང་སྟོན་ཏོ། །རྒྱ་མཚོའི་ཆུ་དང༌། ཆུའི་ཕུང་པོ་<line/>
དང༑ རིའི་ཕུང་པོ་དང༌། རི་རབ་ལ་སོགས་པ་སངས་རྒྱས་ཀྱི་སྤུའི་ཁུང་བུ་གཅིག་ཏུ་འཇུག་ཀྱང་སེམས་ཅན་གཅིག་ལའང་གཙེས་པར་མི་འགྱུར་ཞིང་ཕྱིས་སོ་སོའི་ཕྱོགས་སུ་འགོད་དོ། །<line/>
རྐང་པའི་མཐེ་བོས་ཕྱོགས་བཅུའི་འཇིག་རྟེན་གྱི་ཁམས་གཡོ་བར་བྱས་ཀྱང་སེམས་ཅན་གཅིག་ལའང་གཙེ་བ་བྱས་པར་མི་འགྱུར་ཏེ། དེ་ནི་སངས་རྒྱས་རྣམས་ཀྱི་ཆོས་ཉིད་ཀྱི་མཛད་<line/>
པའོ༑ ༑རྣམ་པ་གང་དང༌། གང་གིས་སེམས་ཅན་ལ་ཕན་པར་འགྱུར་བ་བྲན་དང༌། སློབ་མར་ཡང་འགྱུར་རོ། །དེ་བཞིན་དུ་གྲོང་མི་དང༌། དེད་དཔོན་དང༌། མདུན་ན་འདོན་དུའང་འགྱུར་རོ། །རྒྱལ་<line/>
</page>
<page index="105" id="248A">༄༅། །པོ་དང༌། བློན་པོ་དང༌། གཞོན་ནུ་དང༌། གྲོང་དཔོན་དང༌། ཚོགས་ཐམས་ཅད་ཀྱི་ནང་དུའང་སེམས་ཅན་རྣམས་ལ་ཕན་པར་བྱ་བའི་ཕྱིར། བདག་ཉིད་འདུམ་<line/>
པར་སྦྱར་བ་དང་མཐུན་པར་བྱེད་དོ། །ལྷ་ཐམས་ཅད་དུའང་འགྱུར་ཏེ། དེ་དག་གི་ལྟ་བ་བཟློག་པའི་ཕྱིར་ཐམས་ཅད་དུ་སྐྱེ་བ་སྟོན་པས། དེའི་ཕྱིར་སྐྱེས་པའི་རབས་ཞེས་བྱའོ། །སྒྱུ་མ་<line/>
བྱེད་པའི་སྒྱུ་མ་མཐོང་ན། ཀྱེ་མ་སྒྱུ་མ་བྱེད་པ་འདི་སྡིག་པ་སྟེ། གཅད་པ་དང༌། གཏུབ་པ་བྱེད་ཅིང་གཞན་ལ་གསོད་དོ་ཞེས་ཚོགས་ཐམས་ཅད་ལ་མི་བརྗོད་པ་དེ་བཞིན་དུ་སངས་<line/>
རྒྱས་ཀྱང་འཇིག་རྟེན་ན་སྒྱུ་མ་བྱེད་པའི་རང་བཞིན་ཡིན་པར་བལྟ་སྟེ། དེ་བཞིན་དུ་ངས་སེམས་ཅན་རྣམས་བསད་པའང་ཤེས་པར་བྱའོ། །སྒྱུ་མ་བྱེད་པས་སྒྱུ་མ་བྱེད་པའི་སྐྱེས་བུ་ཇི་<line/>
ལྟ་བ་དེ་བཞིན་དུ་སྒྱུ་མ་སྤྲུལ་པ་ཉིས་སྟོང་དུ་གཅིག་མ་ཚང་བའང་དེ་ལྟ་བུས་འདུལ་བའི་དབང་གིས་སྒྱུ་མ་སྤྲུལ་ཏོ། །འཇམ་དཔལ། ཇི་ལྟར་མཚོན་གྱི་བསྐལ་པ་བར་མ་ལ་ངས་<line/>
ཀྱང་བྱང་ཆུབ་སེམས་དཔའི་སྤྱོད་པའི་སྒྱུ་མ་འདི་དག་སྤྲུལ་ཏོ། །ཀྱེ་མ་བཙུན་པ་འཇམ་དཔལ་ནི་སྤྲང་བུ་ལྟ་བུའི་སྤྱད་པ་སྤྱོད་དེ། མིའི་གླང་པོ་ཆེ་ཤེས་ཀྱང་མི་འདོད་དོ། །ཤེས་ཀྱང་<line/>
མི་འདོད་པ་དེ་ནི་སྦྲང་བུ་ལྟ་བུ་སྟེ་སྨད་པ་ཞེས་བྱའོ། །དེ་ནས་བཅོམ་ལྡན་འདས་ཐམས་ཅད་མཁྱེན་པ་ཐམས་ཅད་གཟིགས་པས། འཇམ་དཔལ་གཞོན་ནུར་གྱུར་པ་ལ་འདི་སྐད་ཅེས་<line/>
</page>
<page index="106" id="248B">བཀའ་སྩལ་ཏོ། །འཇམ་དཔལ། སོར་མོའི་ཕྲེང་བ་ཇི་སྐད་ཟེར་བ་དེ་བཞིན་ཏེ། བྱང་ཆུབ་སེམས་དཔའི་སྤྱོད་པ་ནི་དེ་ལྟའོ། །འཇམ་དཔལ། སོར་མོའི་ཕྲེང་བ་འདི་ནི་ཐ་མལ་པ་མ་ཡིན་<line/>
ཏེ༑ དེ་ལྟ་བུས་འདུལ་བའི་དབང་གིས་བྱང་ཆུབ་སེམས་དཔའ་མིའི་གླང་པོ་ཆེས་བདག་ཉིད་དེ་ལྟར་སྤྲུལ་ཏོ། །འཇམ་དཔལ། ཡུད་ཙམ་ཞིག་སྡོད་ཅིག་དང༌། སོར་མོའི་ཕྲེང་བའང་<line/>
ཁྱོད་དང་འདྲ་སྟེ། སོར་མོའི་ཕྲེང་བའི་བདག་ཉིད་ཆེན་པོ་ཤིན་ཏུ་རྒྱས་པར་བསྟན་གྱི། དེའི་གཏམ་བརྗོད་པ་ལས་སོར་མོའི་ཕྲེང་བའི་ཆེ་བ་ཤེས་པར་གྱིས་ཤིག །དེ་ནས་བཅོམ་ལྡན་<line/>
འདས་ཀྱིས་སོར་མོའི་ཕྲེང་བ་ལ་འདི་སྐད་ཅེས་བཀའ་སྩལ་ཏོ། །མིའི་གླང་པོ་ཆེ། སེམས་ཅན་ཐམས་ཅད་ལ་ཕན་པའི་དོན་དུ་བརྩོན་འགྲུས་བསྟན་པ་ལེགས་སོ། །ལེགས་སོ། །བདག་<line/>
ཉིད་མྱུར་དུ་དགྲ་བཅོམ་པ་ཐོབ་པར་གྱིས་ཤིག་དང༌། དེའི་ཡོན་ཏན་འདི་འདྲའོ། །དེའི་ལས་འདི་འདྲའོ། །བརྩོན་འགྲུས་འདི་འདྲའོ་ཞེས་སེམས་ཅན་ཐམས་ཅད་ལ་ཕན་པ་དང༌།<line/>
བདེ་བའི་ཕྱིར་བརྗོད་པར་བྱའོ།། །།བམ་པོ་བཞི་པ། དེ་ནས་བཅོམ་ལྡན་འདས་ལ་ཚེ་དང་ལྡན་པ་ཤཱ་རདྭ་ཏིའི་བུས་འདི་སྐད་ཅེས་གསོལ་ཏོ། །བཅོམ་ལྡན་འདས་<line/>
སེམས་ཅན་ཐམས་ཅད་ལ་ཕན་པ་དང༌། ཐུགས་བརྩེ་བའི་སླད་དུ་དགྲ་བཅོམ་པ་རང་གི་ལུས་འདི་ཉིད་ཀྱིས་ཐོབ་པར་འཚལ་བའི་ཡོན་ཏན་འདི་འདྲ། ལས་འདི་འདྲ། བརྩོན་འགྲུས་<line/>
</page>
<page index="107" id="249A">༄༅། །འདི་འདྲའོ་ཞེས་སེམས་ཅན་ཐམས་ཅད་ལ་ཕན་པ་དང༌། བདེ་བའི་སླད་དུ་བཤད་དུ་གསོལ། བཅོམ་ལྡན་འདས་ཀྱིས་བཀའ་སྩལ་པ། ནམ་པ་མ་ཕྲད་དེ།<line/>
དུས་སུ་མའི་རུམ་དུ་བུ་ཆགས་མ་ཐག་ཏུ་ཕ་མ་དག་དགའ་བར་འགྱུར་རོ། །བདག་གིས་མྱོང་བའི་ཡོན་ཏན་གྱིས་ཐོབ་པས་བརྩོན་འགྲུས་དང༌། གཟི་བརྗིད་གཞན་དུ་འགྱུར་རོ། །འཇིག་<line/>
རྟེན་ཀྱང་འབྱོར་པ་དང༌། མོད་པར་འགྱུར། འཇིག་རྟེན་ཁྲག་ཁྲུག་མེད་པར་འགྱུར། རྒྱལ་པོའང་ཤིན་ཏུ་བདེ་བར་འགྱུར། མས་བསོད་ནམས་དམ་པའི་རྨི་ལམ་ཡང་རྙེད་དེ། ནམ་<line/>
ཁྱེའུ་བཙས་པ་དེའི་ཚེ། རིགས་འཕེལ་བར་འགྱུར་རོ་ཞེས་མི་མཛའ་བ་རྣམས་ཀྱང་ཤིན་ཏུ་བྱམས་པར་གྱུར་ཏོ། །ནམ་ཁྱེའུ་དེ་ལོ་བདུན་ནམ། བརྒྱད་དམ། དགུ་ལོན་ནས། ཡི་<line/>
གེའི་གྲར་ཞུགས་པའི་ཚེ་ཁྱིམ་ན་འཐབ་པ་དང༌། རྩོད་པ་མི་འབྱུང༌། བྲན་ཕོ་དང༌། བྲན་མོ་རྣམས་ཀྱང་དགའ་མགུ་རངས་པར་གྱུར་ནས། ཡང་དག་པའི་ལས་ཀྱིས་ཁྱིམ་དུ་འཕེལ་<line/>
བར་བྱེད་དོ། །ནམ་ཁྱེའུ་དེ་ལོ་ཉི་ཤུ་ལོན་པ་དེའི་ཚེ་ཁྱིམ་དེའི་བ་ལང་དང༌། མ་ཧེ་དང༌། ལུག་ལ་སོགས་པ་རྐང་པ་བཞི་པ་རྣམས་ཀྱང་འཐབ་པ་མེད་དེ། ཕ་མ་ལྟ་བུར་སྡུག་<line/>
པར་འགྱུར་རོ། །བའང་ཞོ་བདམ་མོ། །ཁྱེའུ་དེ་ལ་འདོད་ཆགས་དང༌། ཕྲག་དོག་དང༌། འཚིག་པ་དང༌། གཡོ་དང༌། སྒྱུ་དང༌། རྫུན་སྨྲ་བ་དང༌། ཚིག་རྩུབ་པོ་དང༌། བྱིས་པའི་ཚུལ་<line/>
</page>
<page index="108" id="249B">དང༑ ཆོ་ག་མ་ཡིན་པ་མེད་ཅིང་མི་དགེ་བའི་ཕྱོགས་ཀྱི་བྱ་བ་ཐམས་ཅད་མི་འབྱུང་སྟེ། ཕ་མ་ལ་མཆོད་པ་དང༌། སློབ་དཔོན་དང༌། མཁན་པོ་ལ་མཆོད་པའི་སེམས་སྐྱེའོ། །རྒན་རབས་<line/>
མཐོང་ན་ལག་པ་ཐལ་མོ་སྦྱར་རོ། །བར་མ་མཐོང་ན་པང་གིས་འཁྱུད་དེ་དམ་དུ་འཇུའོ། །ཁྱེའུ་དང༌། བུ་མོ་བདག་དང་འདྲ་བ་དང་ལྷན་ཅིག་ཏུ་བུས་པའི་རྩེད་མོ་རྩེན་སྦྱིན་པ་དང༌། རི་མོར་<line/>
བྱ་བ་དང༌། གཏོང་བ་སེམས་སོ། །ཕོངས་པ་ལ་བུ་བཞིན་བྱེད་དོ། །བྱ་བ་ཀུན་ལ་ངོ་ཚ་ཤེས་ཏེ། འཇིགས་ཤིང་སྐྲག་པ་ཡིན། དམ་པའི་ཆོས་ཀྱི་བྱ་བ་ལ་མོས་ཀྱི། གར་དང༌། སྒྱུ་མ་བྱེད་<line/>
པ་ལ་མོས་པ་མ་ཡིན། གཉིད་དང༌། སྙོམ་ལས་བྱེད་པ་མ་ཡིན། སངས་རྒྱས་མཐོང་བར་འདོད་ཅིང་རྟག་ཏུ་གླེགས་བམ་ཀློག །བསླབ་པ་ལ་སོགས་པ་བཟོ་རྣམ་པ་མང་པོ་ལ་དགའ་ཡི།<line/>
རྒྱན་པོ་དང༌། རྩེད་མོ་དང༌། ཆང་འཐུང་བ་ལ་དགའ་བ་མ་ཡིན། ལྷ་ལས་ལྷུར་བྱེད་པའི་སྐྱེ་བོ་དགེ་བ་རྣམས་ཀྱིས་བཀུར་བ། མིག་གཉིད་ཐུལ་བ། ཟས་མང་དུ་མི་ཟ། གཙང་སྦྲ་<line/>
ཆུང་བ་མ་ཡིན། ཕྱི་རོལ་གྱི་འགྲོ་བ་ཐམས་ཅད་ཀྱང་དགའ་བ། ཆོས་ཀྱི་བྱ་བ་ལ་སྙིང་སྟོབས་ཆེ་ཞིང་བློ་གྲོས་ཆེ་བ་ལ་སོགས་པ་དེ་ལྟ་བུའི་ཡོན་ཏན་ཤིན་ཏུ་མང་བས་རང་གི་ལུས་དེ་ཉིད་<line/>
ཀྱིས་དགྲ་བཅོམ་པ་ཐོབ་པར་འགྱུར་ཏེ། ཡོན་ཏན་དེ་འདྲ། ལས་དེ་འདྲ། བརྩོན་འགྲུས་ཀྱི་རྣམ་པ་དེ་འདྲ་སྟེ། ཤཱ་རིའི་བུ། སོར་མོའི་ཕྲེང་བའང་མྱུར་དུ་དགྲ་བཅོམ་པ་ཐོབ་པར་<line/>
</page>
<page index="109" id="250A">༄༅། །འགྱུར་བས། སོར་མོའི་ཕྲེང་བ་ལ་སྡིག་པར་ག་ལ་འགྱུར། ཤཱ་རདྭ་ཏིའི་བུ། སོར་མོའི་ཕྲེང་བ་ལ་ངོ་མཚར་དང༌། ཡོན་ཏན་གཞན་ཡང་ཡོད་དེ། འཇམ་<line/>
དཔལ་ཇི་ལྟ་བ་དེ་བཞིན་དུ་སོར་མོའི་ཕྲེང་བ་བྱང་ཆུབ་སེམས་དཔའ་མིའི་གླང་པོའང་དེ་བཞིན་ནོ། །སོར་མོའི་ཕྲེང་བ་ནི་སེམས་ཅན་ཐམས་ཅད་ལ་བུ་གཅིག་པ་བཞིན་དུ་བལྟའོ། །<line/>
བྱང་ཆུབ་སེམས་དཔའ་སེམས་དཔའ་ཆེན་པོ་སོར་མོའི་ཕྲེང་བ་ནི། བདག་གྲོལ་ནས་འཇིག་རྟེན་ཐམས་ཅད་དགྲོལ་ལོ། །བརྒལ་ནས་བསྒྲལ་བར་བྱའོ་ཞེས་བདག་དང༌། འཇིག་<line/>
རྟེན་གྱི་ཕྱིར་སྐྱེས་བུ་འདི་རྟག་ཏུ་སྨོན་ལམ་འདེབས་ཏེ། འཇིག་རྟེན་ཐམས་ཅད་ལ་ཕན་ཞིང་སྙིང་བརྩེ་བ་སྡིག་པ་བྱེད་པ་དེ་ནི་གནས་མེད་དོ། །དེ་ལྟ་བུའི་སེམས་ཅན་དག་གི་ཕྱིར་<line/>
བྱང་ཆུབ་སེམས་དཔའ་མིའི་གླང་པོ་ཆེ་རྣམས་ནི་ཉི་མ་དང༌། ཟླ་བ་དང༌། ཚངས་པ་ལྟ་བུ་དང༌། སྐྱེ་དགུའི་བདག་པོར་འགྱུར་རོ། །ས་དང༌། རླུང་དང༌། ནམ་མཁའ་དང༌། ཆུ་དང༌།<line/>
མེ་ལྔ་པ་དང༌། དེ་ལྟ་བུ་རྣམ་པ་མང་པོར་འགྱུར་རོ། །དེ་ནས་བཅོམ་ལྡན་འདས་ལ་ཚེ་དང་ལྡན་པ་མཽངྒལ་གྱི་བུ་ཆེན་པོས་འདི་སྐད་ཅེས་གསོལ་ཏོ། །བཅོམ་ལྡན་འདས། སོར་མོའི་<line/>
ཕྲེང་བ་ནི་གང་ཟག་ཡ་རབས་ལགས་ཏེ། བཅོམ་ལྡན་འདས་མཐོང་མ་ཐག་ཏུ་བདག་ཉིད་སྲིད་པ་ཐམས་ཅད་ལས་ངེས་པར་བརྒལ་ཏོ། །དེ་ནས་སོར་མོའི་ཕྲེང་བས། གནས་བརྟན་<line/>
</page>
<page index="110" id="250B">མཽངྒལ་གྱི་བུ་ཆེན་པོ་ལ་འདི་སྐད་ཅེས་སྨྲས་སོ། །བཙུན་པ་མཽངྒལ་གྱི་བུ་ཆེན་པོས་དེ་བཞིན་གཤེགས་པ་མ་རྙེད་ན། འཇིག་རྟེན་ན་ཆོས་ལ་བདག་པོ་བྱེད་པའི་སེམས་ཅན་སུ་དག་<line/>
ཡོད༑ སྨྲས་པ། རིགས་ཀྱི་བུ། ཆོས་མངོན་པའི་ལུང་ལས་བཅོམ་ལྡན་འདས་ཀྱིས་རབ་ཏུ་བསྟན་ཏེ། དགེ་སློང་རྣམས་ན་བ་དང༌། ན་བ་ལྟ་བུ་གསུམ་སྟེ། ན་བ་གསུམ་གང་ཞེ་ན།<line/>
ལོག་པར་ངེས་པ་ཞེས་བྱ་བ་དང༌། ཡང་དག་པ་ཉིད་དུ་ངེས་པ་ཞེས་བྱ་བ་དང༌། མ་ངེས་པའི་གང་ཟག་ཅེས་བསྟན་ཏོ། །དེ་ལ་ལོག་པར་ངེས་པ་གང་ཞེ་ན། ལོག་པར་ངེས་པ་ཞེས་བྱ་བ་<line/>
ནི༑ སྐྱེས་བུ་གང་དེ་བཞིན་གཤེགས་པས་ཀྱང་གདུལ་མི་ནུས་པའོ། །ཡང་དག་པ་ཉིད་དུ་ངེས་པ་ཞེས་བྱ་བ་ནི། དཔེར་ན། བཙུན་པ་འཇམ་དཔལ་དང༌། འོད་སྲུང་ཆེན་པོ་ལྟ་བུ་དེ་བཞིན་<line/>
གཤེགས་པ་མ་བྱུང་བཞིན་དུ་དེ་བཞིན་གཤེགས་པའི་ཕྱིར་དེ་ཁོ་ནའི་ཆོས་ལ་རབ་ཏུ་ཞུགས་པའོ། །སྨྲས་པ། བཙུན་པ་མཽངྒལ་གྱི་བུ་ཆེན་པོ། དེ་ལྟར་དེ་བཞིན་གཤེགས་པ་མ་སྐྱེས་<line/>
པར་བཙུན་པ་གནས་བརྟན་འོད་སྲུང་ཆེན་པོ་བདག་ཉིད་དེ་ཁོ་ནའི་ཆོས་ལ་རབ་ཏུ་ཞུགས་སོ་ཞེས་མ་ཟེར་ཅིག །ཅིའི་ཕྱིར་ཞེ་ན། དེ་བཞིན་གཤེགས་པ་ནི་རྟག་པ་སྟེ། གང་ཆོས་ལ་<line/>
གནས་པ་དེ་དག་གི་ཁྱིམ་ན་དེ་བཞིན་གཤེགས་པ་དེ་བཞུགས་སོ། །དཔེར་ན། འབབ་ཆུ་ཐམས་ཅད་ནི་ཆར་ལས་བྱུང་སྟེ། ཆར་མེད་ཀྱང་གལ་ཏེ་ཆུ་འབབ་པ་དེ་ལ་མཁས་པས་འདི་<line/>
</page>
<page index="111" id="251A">༄༅། །ལྟར་བསམ་མོ། །ཆར་མེད་པར་ཆུ་འབབ་པ་དེ་ནི་གནས་མེད་ཀྱི་གཞན་དུ་ཆར་འབབ་པར་རིག་པར་བྱ་སྟེ། དེ་ལས་འབབ་ཆུ་འབབ་པར་རིག་པར་བྱའོ། །<line/>
དེ་བཞིན་དུ་མཽངྒལ་གྱི་བུ། འཇིག་རྟེན་གྱི་དང༌། འཇིག་རྟེན་ལས་འདས་པའི་མཆོག་གི་ཆོས་ཐམས་ཅད་ཀྱང་སངས་རྒྱས་ལས་འབབ་སྟེ། དེ་བས་ན་བཙུན་པ་འོད་སྲུང་ཆེན་པོའང་<line/>
དེ་བཞིན་གཤེགས་པའི་ཞབས་ཀྱི་དྲུང་དུ་རབ་ཏུ་བྱུང་བར་རིག་པར་བྱའོ། །ཇི་ལྟར་སྐྱེ་བོ་ཐམས་ཅད་ཀྱིས་སྒྱུ་མ་མི་མཐོང་ཞེ་ན། བཙུན་པ་བཅོམ་ལྡན་འདས་ཉག་གཅིག་གིས་མཁྱེན་<line/>
པ་མ་ཡིན་གྱི། གཞན་དུ་ཆར་བབ་པ་བཞིན་ཏེ། དེའི་ཕྱིར་སངས་རྒྱས་མེད་པའི་དུས་ཀྱི་སེམས་ཅན་རྣམས་ཀྱང་བདག་ཉིད་ངེས་པར་མི་སྒྲོལ་གྱི་རྟག་ཏུ་སངས་རྒྱས་ཀྱི་མངོན་སུམ་དུ་<line/>
ངེས་པར་སྒྲོལ་བར་རིག་པར་བྱའོ། །གཞན་ཡང༌། བཙུན་པ། སྐྱེས་བུ་ལ་ལ་ཞིག་ཟླ་བ་དང༌། ཉི་མ་མཐོང་ནས་ཁྱིམ་གྱི་ནང་དུ་ཞུགས་ནས་དེ་ཉིད་ཀྱིས་མི་མཐོང་ངོ་སྙམ་དུ་སེམས་ན།<line/>
ཅི་ཟླ་བ་དང་ཉི་མས་མི་མཐོང་ངམ། མཐོང་མོད་ཀྱི་མི་མི་མཁས་པ་ཁྱིམ་གྱི་ནང་དུ་ཞུགས་མ་ཐག་ཏུ་ཟླ་བ་དང༌། ཉི་མས་མི་མཐོང་ངོ་སྙམ་དུ་སེམས་ཏེ། དེ་བཞིན་དུ་བཙུན་པ་མཽངྒལ་<line/>
གྱི་བུའང་མི་མཁས་པ་བཞིན་མ་ཟེར་ཅིག །དེ་བཞིན་གཤེགས་པ་ནི་རྟག་ཏུ་སེམས་ཅན་རྣམས་ངེས་པར་སྒྲོལ་ཏེ། རྟག་ཏུ་སེམས་ཅན་རྣམས་རབ་ཏུ་འབྱུང་བ་དང༌། བསྙེན་པར་རྫོགས་<line/>
</page>
<page index="112" id="251B">པར་འཛིན་དུ་འཇུག་གོ །དེའི་ཕྱིར་གང་ཟག་ལོག་པར་ངེས་པ་དང༌། ཡང་དག་པ་ཉིད་དུ་ངེས་པ་སྟེ། མ་ངེས་པ་ཞེས་བྱ་བ་གསུམ་པ་མེད་དོ། །སྨྲས་པ། འཇིག་རྟེན་པ་ལའང་ཚུལ་ཁྲིམས་<line/>
ལྔ་ཡོད་དོ། །སངས་རྒྱས་འབྱུང་བའི་དུས་ནའང་ཡོད་དོ། །སྨྲས་པ། བཙུན་པ་མཽངྒལ་གྱི་བུ། དེ་སྐད་མ་ཟེར་ཅིག །ཇི་ཙམ་ཆོས་དང་མཐུན་པའི་ཚུལ་ཁྲིམས་དང༌། ཆོ་ག་དང༌། ཡོན་ཏན་<line/>
འཇིག་རྟེན་ན་འཇིག་རྟེན་པ་དང༌། འཇིག་རྟེན་ལས་འདས་པ་དག་ཡོད་པ་དེ་དག་ཐམས་ཅད་དུ་ཐམས་ཅད་སངས་རྒྱས་ཀྱི་ཚིག་ཏུ་རིག་པར་བྱའོ། །སྨྲས་པ། ནད་པ་ལྟ་བུའི་<line/>
གཏམ་རྣམ་པ་གསུམ་སྟེ། ནད་པ་ཁ་ཅིག་སྨན་པ་རྙེད་ཀྱང་འཚོ་བ་ཡོད་དོ། །ནད་པ་ཁ་ཅིག་སྨན་པ་མ་རྙེད་ཀྱང་འཚོ་བ་ཡོད་དོ། །ནད་པ་ཁ་ཅིག་སྨན་པ་རྙེད་ཀྱང་མི་འཚོ་བ་ཡོད་དོ། །སྨྲས་པ།<line/>
ན་བ་གསུམ་དུ་མེད་དེ། ན་བ་ཁ་ཅིག་སྨན་པ་མ་རྙེད་ཀྱང་འཚོའོ། །ན་བ་ཁ་ཅིག་ནི་སྨན་པ་རྙེད་ཀྱང་མི་འཚོ་སྟེ། གསོར་རུང་བ་དང༌། གསོར་མི་རུང་བ་དང་རྣམ་པ་གཉིས་སོ། །<line/>
སྨྲས་པ། གསུམ་མ་ཡིན་ཏེ། ནད་པ་ཁ་ཅིག་ནི་སྨན་པ་མ་རྙེད་ཀྱང་འཚོ་བ་ཡོད་དོ། །ནད་པ་ཁ་ཅིག་ནི་སྨན་པ་དང༌། ནད་གཡོག་རྙེད་ཀྱང་མི་འཚོ་བ་ཡོད་དེ། གལ་ཏེ་སྨན་མེད་ན་སྨན་<line/>
པས་ཀྱང་ཅི་ཞིག་བྱ། ནད་པ་གང་སྨན་པ་མ་རྙེད་ཀྱང་འཚོ་བ་དེ་སྨན་པ་རྙེད་ན་ཇི་ལྟར་འཚོ་བར་མི་འགྱུར་ཏེ། རྒྱུ་གཅིག་གིས་སྨན་པ་བྱ་བ་ཤེས་པ་མ་ཡིན་གྱི། ཟས་མི་བཟའ་བའི་ཆོ་ག་<line/>
</page>
<page index="113" id="252A">༄༅། །དང༑ བཏང་བའང་མི་ཤེས་སོ། །གལ་ཏེ་ཐམས་ཅད་མི་ཤེས་ན་དུས་མ་ཡིན་པར་འཆི་བས་ཤི་བར་འགྱུར་རོ། །དེའི་ཕྱིར་ནད་པ་གསོར་རུང་བ་དང༌། གསོར་<line/>
མི་རུང་བ་སྟེ། སྨན་པའང་རྙེད། སྨན་དང༌། གཡོག་རྙེད་ཀྱང་གལ་ཏེ་འཆི་ན་ནི་དེ་དོན་མེད་པའི་གནས་སུ་འགྱུར་རོ། །དེ་ཅིའི་ཕྱིར་ཞེ་ན། གལ་ཏེ་སྨན་དང༌། གཡོག་དང༌། སྨན་པའང་མ་<line/>
རྙེད༑ སྨན་པ་རྙེད་ལ་སྨན་མ་རྙེད་པ་སྟེ། དེའི་ཕྱིར་སྨན་པ་དང༌། སྨན་རྙེད་ཀྱང་མི་འཚོ་ན་སྨན་དང༌། སྨན་པའི་བྱེ་བྲག་ཀྱང་མེད་དོ། །ཅིའི་ཕྱིར་ཚེའི་རིག་བྱེད་ལས་ལུས་ལྕི་བ་དང༌།<line/>
ཡང་བའི་བྱ་བ་ཐམས་ཅད་འབྱུང་བ་སྟེ། དེའི་ཕྱིར་བཙུན་པ་མཽངྒལ་གྱི་བུ་ཆེན་པོ་གསོར་རུང་ཡང་རུང་ལ་མི་རུང་ཡང་མི་རུང་ཞེས་བྱ་བར་རྣམ་པ་གསུམ་དུ་རྟོག་པ་རྣམ་པ་གསུམ་<line/>
མེད་དོ། །དེ་ནི་ཉན་ཐོས་ཀྱི་ཤེས་པ་སྟེ་སྦྲང་བུ་ལྟ་བུའི་ཤེས་པའོ་ཞེས་མཁས་པ་རྣམས་འཛེར་ཏོ། །མི་མཁས་པ་རྣམས་ཀྱི་ཕྱིར་རྣམ་པ་གཉིས་སུ་བརྟགས་ཏེ། དེ་ལ་ལོག་པར་<line/>
ངེས་པ་ཞེས་བྱ་བ་ནི་འདོད་ཆེན་པའོ། །ཡང་དག་པར་ངེས་པ་ཞེས་བྱ་བ་ནི་ཉན་ཐོས་དང༌། རང་སངས་རྒྱས་སོ། །བཙུན་པ་མཽངྒལ་གྱི་བུ། ངོ་མཚར་རྣམ་པ་གཉིས་ཏེ། རྣམ་པ་<line/>
གཉིས་གང་ཞེ་ན། དེ་བཞིན་གཤེགས་པ་དང༌། འདོད་ཆེན་པའོ། །དེ་བཞིན་གཤེགས་པ་ནི་མཆོག་གི་གནས་སུ་ངོ་མཚར་དུ་གྱུར་པ་ཡིན་ཏེ། དེ་བཞིན་གཤེགས་པ་ལས་མཐོ་<line/>
</page>
<page index="114" id="252B">བའི་གནས་གཞན་མི་སྣང་སྟེ་ངོ་མཚར་ཏོ། །དམའ་བའི་གནས་སུའང་འདོད་མང་ལས་གཞན་མི་སྣང་ངོ༌། །དཔེར་ན། དེ་བཞིན་གཤེགས་པའི་ཉན་ཐོས་རྣམས་ཕ་རོལ་ཏུ་ཕྱིན་པ་བཅུ་<line/>
ཡོངས་སུ་རྫོགས་པར་བྱེད་ཅིང་འགྲོ་བ་དེ་བཞིན་དུ་འདོད་ཆེན་པའང་ཕ་རོལ་ཏུ་ཕྱིན་པ་བཅུ་ཡོངས་སུ་རྫོགས་པར་བྱེད་ཅིང་འགྲོའོ། །དཔེར་ན། དེ་བཞིན་གཤེགས་པའི་ཉན་ཐོས་<line/>
རྣམས་ཀྱི་སྦྱིན་པའི་ཕ་རོལ་ཏུ་ཕྱིན་པ་ལ་བདག་གི་བུ་དང༌། མིག་དང༌། ཤ་བྱེ་བའི་ཕུང་པོའི་རི་རབ་བས་ཆེ་བ་དེ་བས་ལྷག་པར་གཏོང་བ་དེ་བཞིན་དུ་འདོད་ཆེན་པའང་འདོད་ཆེན་གྱི་<line/>
སྦྱིན་པའི་ཕ་རོལ་ཏུ་ཕྱིན་པ་བཅུ་ཡོངས་སུ་རྫོགས་པར་བྱེད་དོ། །འདོད་ཆེན་པའང་ནམ་ཡི་དྭགས་ཀྱི་འཇིག་རྟེན་དུ་སོང་བ་དེའི་ཚེ་དེར་གཡེམ་པའི་སེམས་སྐྱེ་སྟེ། དེའི་ཚེ་མྱུར་དུ་<line/>
བུད་མེད་མང་པོ་འབྱུང་སྟེ། བུ་མང་པོའང་འབྱུང་སྟེ། སེམས་ཙམ་གྱིས་བདེ་བ་ལྟ་འཐོབ་པར་ག་ལ་འགྱུར། དེ་ནས་མྱུར་དུ་བདག་གི་བུ་བཟའ་བའི་སེམས་སྐྱེས་ནས་ཟའོ། །ཡང་<line/>
ལས་ཀྱི་ས་བྲམ་ཟེའི་གཟུགས་སུ་འགྱུར་ཏེ། དེས་སློང་བ་རྣམས་ལའང་བུ་རྣམས་བྱིན་ཏེ། བྱིན་པ་དེ་དག་ཟའོ། །ཡང་བདག་ཉིད་ཀྱང་ཐམས་ཅད་ཟ་སྟེ། དེ་ལྟར་འདོད་ཆེན་པའང་<line/>
འདོད་ཆེན་གྱི་སྦྱིན་པའི་ཕ་རོལ་ཏུ་ཕྱིན་པ་རྫོགས་པར་འགྱུར་ཏེ། དེ་བཞིན་དུ་ཕ་རོལ་ཏུ་ཕྱིན་པ་བཅུ་ཡོངས་སུ་རྫོགས་པར་བྱེད་དོ། །དེའི་ཕྱིར་མཐོན་པོའི་གནས་ཀྱི་མཆོག་ནི་སངས་<line/>
</page>
<page index="115" id="253A">༄༅། །རྒྱས་བཅོམ་ལྡན་འདས་རྣམས་སོ། །དམའ་བའི་གནས་ན་ནི་འདོད་ཆེན་པ་རྣམས་སོ། །བཙུན་པ་མཽངྒལ་གྱི་བུ། དེ་ལྟར་ངོ་མཚར་རྣམ་པ་གཉིས་<line/>
ཏེ༑ ལོག་པར་ངེས་པའི་གང་ཟག་ནི་འདོད་ཆེན་ཡིན་པར་སོམས་ཤིག །ཡང་དག་པར་ངེས་པའི་གང་ཟག་ནི་དེ་བཞིན་གཤེགས་པ་དང༌། དེ་བཞིན་གཤེགས་པའི་ཉན་<line/>
ཐོས་ཡིན་པར་སོམས་ཤིག །དེ་ནས་བཅོམ་ལྡན་འདས་ཀྱིས་སོར་མོའི་ཕྲེང་བ་ལ་བཀའ་སྩལ་པ། སོར་མོའི་ཕྲེང་བ། ཚུར་ཤོག །མྱུར་དུ་རབ་ཏུ་བྱུང་ལ་སྐྱབས་གསུམ་དུ་<line/>
འགྲོ་བ་ཟུངས་ཤིག །དེ་ནས་སོར་མོའི་ཕྲེང་བས་བཅོམ་ལྡན་འདས་ལ་ཚིགས་སུ་བཅད་པས་སླར་གསོལ་པ། ཐེག་པ་འདི་ནི་ཐེག་ཆེན་ཏེ། །ཆགས་མེད་ཡེ་ཤེས་ཞེས་ཀྱང་<line/>
བགྱི༑ ༑ཐེག་པ་གཅིག་པུ་སྐྱབས་གཅིག་སྟེ། །དེ་བཞིན་གཤེགས་པ་དོན་དམ་སྐྱབས། །ཆོས་དང་སངས་རྒྱས་དོན་གཅིག་སྟེ། །དེ་བཞིན་གཤེགས་པ་ཆོས་ཀྱི་སྐུ། །དགེ་<line/>
འདུན་དེ་བཞིན་གཤེགས་ཀྱི་མིང༌། །དགེ་འདུན་ཉིད་ནི་དེ་བཞིན་གཤེགས། །ཆོས་དང་དགེ་འདུན་གཉིས་ནི་ཐབས་ཀྱི་སྐྱབས་ལགས་ཏེ། །དེ་བཞིན་གཤེགས་ནི་ཐབས་<line/>
མེད་སྐྱབས་དང་དོན་དམ་སྐྱབས། །དེ་བཞིན་གཤེགས་པ་སྐྱབས་མེད་རྣམས་ཀྱི་སྐྱབས་ལགས་ཏེ། །དེ་ཡི་སླད་དུ་དེ་བཞིན་གཤེགས་ལ་སྐྱབས་སུ་མཆི། །ཇི་ལྟར་ཤིང་<line/>
</page>
<page index="116" id="253B">ཀུན་ཟ་འདོད་པས་ནི་ཤིང་ཀུན་བཟའ་བྱ་ཞེས། །ཤིང་ཀུན་ཡང་དག་བོར་ནས་ཤིང་ཀུན་བཅོས་མ་ཟ་བ་ནི། །འཇིག་རྟེན་དག་ན་བདག་ལ་མི་ཕན་ནད་ནི་སོས་མི་འགྱུར། །འཇིག་རྟེན་དེ་<line/>
འདྲའི་ཕྱུགས་མེད་སྨན་པ་སྟོང་གིས་གསོ་མི་ནུས། །དེ་བཞིན་དུ་ནི་སྐྱབས་གཅིག་ཡོངས་བཏང་སྟེ། །ཐབས་ཀྱིས་སྐྱབས་སུ་གང་དག་འཇུག་པ་ཡང༌། །དེ་ལྟ་བུ་ཡི་སྦྲང་བུ་གཞན་<line/>
མེད་དེ། །དེ་ནི་སངས་རྒྱས་སྟོང་གིས་གསོ་མི་ནུས། །བཅོམ་ལྡན་འདས་ཀྱིས་བཀའ་སྩལ་པ། འོ་ན་སོར་མོའི་ཕྲེང་བ། ཁྱོད་གཞོན་ནུའི་ཚུལ་ཁྲིམས་སྲུངས་ཤིག །དེ་ནས་སོར་མོའི་<line/>
ཕྲེང་བས། བཅོམ་ལྡན་འདས་ལ་སླར་འདི་སྐད་ཅེས་གསོལ་ཏོ། །འཇིག་རྟེན་ན་གཞོན་ནུ་གང་ལགས། བསྙེན་པ་རྫོགས་པ་གང་ལགས། འཇིག་རྟེན་ན་དགེ་སྦྱོང་གསལ་བ་གང་<line/>
ལགས། འཇིག་རྟེན་ན་སྦྱིན་གནས་གང་ལགས། དེ་ནས་བཅོམ་ལྡན་འདས་ཅང་མི་གསུང་བར་གྱུར་པ་དང༌། སོར་མོའི་ཕྲེང་བས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་<line/>
ལྡན་འདས། གང་འཇིག་རྟེན་ན་སྐྱབས་གཅིག་པུ་དོན་དམ་པའི་སྐྱབས་སུ་མ་འཚལ་བ་དེ་དག་ཐབས་གཉིས་པོ་ལ་བཀོད་དོ། །དེ་གཉིས་འཇིག་རྟེན་ན་སྐྱབས་ལགས་ཏེ། གཞོན་ནུར་<line/>
གྱུར་ནས་བསྙེན་པར་རྫོགས་པ་མི་གསལ་བ་དེ་དགེ་སྦྱང་ལགས་སམ། གང་སྐྱབས་གཅིག་པུ་མ་འཚལ་བ་དེ་དག་སྐྱབས་སྦྱོར་བ་ལྟ་ག་ལ་འགྱུར། གང་བཅོམ་ལྡན་འདས་ལ་དོན་དམ་<line/>
</page>
<page index="117" id="254A">༄༅། །པའི་སྐྱབས་སུ་མ་འཚལ་བ་དེ་དག་ཐོག་མ་ནས་སྐྱབས་སུ་འགྲོ་བའང་མ་སྦྱངས་ན་དགེ་སྦྱོང་དུ་ལྟ་ག་ལ་འགྱུར། དེ་ལྟར་སྐྱབས་སུ་མཆི་བའང་<line/>
གསལ་བར་མ་འཚལ་ན། སྦྱིན་གནས་སུ་ལྟ་ག་ལ་འགྱུར། གང་སྐྱབས་དང༌། ཐབས་ཀྱི་སྐྱབས་ཀྱི་བྱེ་བྲག་མ་འཚལ་བ་དེ་ནི་འཇིག་རྟེན་ན་གཞོན་ནུ་མི་མཁས་པའོ། །བཅོམ་<line/>
ལྡན་འདས་ཀྱིས་བཀའ་སྩལ་པ། འོ་ན་སོར་མོའི་ཕྲེང་བ། ཁྱོད་སྲོག་གཅོད་པ་སྤངས་པའི་ཚུལ་ཁྲིམས་སྲུངས་ཤིག །དེ་ནས་སོར་མོའི་ཕྲེང་བས། བཅོམ་ལྡན་འདས་ལ་འདི་སྐད་<line/>
ཅེས་གསོལ་ཏོ། །བདག་ནི་སྲོག་གཅོད་པ་སྤངས་པའི་ཚུལ་ཁྲིམས་མི་འཛིན་གྱི། ཉ་པ་ལྟར་སྲོག་གཅོད་པའི་ཚུལ་ཁྲིམས་འཛིན་ཏོ། །སྲོག་ཅེས་བགྱི་བ་ནི་ཉོན་མོངས་པ་བྱེ་བ་<line/>
སྟེ༑ དེ་དག་བཟུང་ནས་གང་གསོད་པ་དེ་ནི་འཇིག་རྟེན་ན་སྲོག་གཅོད་པ་སྤངས་པ་འཛིན་པའོ། །དེའང་བསད་པའམ། ཡང་ན་རྒྱགས་པ་བཅོམ་སྟེ། བདག་གི་སློབ་མར་བགྱིའོ། །བཅོམ་<line/>
ལྡན་འདས་ཀྱིས་བཀའ་སྩལ་པ། འོ་ན་སོར་མོའི་ཕྲེང་བ། ཁྱོད་རྫུན་སྨྲ་བ་སྤངས་པའི་ཚུལ་ཁྲིམས་ཟུངས་ཤིག །བཅོམ་ལྡན་འདས་ལ་སོར་མོའི་ཕྲེང་བས་སླར་འདི་སྐད་ཅེས་གསོལ་<line/>
ཏོ༑ ༑བདག་ནི་རྫུན་སྨྲ་བ་སྤངས་པའི་ཚུལ་ཁྲིམས་མི་འཛིན་ཏོ། །ཆོས་ཐམས་ཅད་ནི་མི་བདེན་པ་སྟེ། བདག་ནི་མི་བདེན་པར་སྨྲ་བའི་ཆོས་སྟོན་ཏོ། །དེ་ནི་སངས་རྒྱས་ཀྱི་ཆོས་<line/>
</page>
<page index="118" id="254B">ཉིད་དེ་མི་བདེན་པ་ཞེས་བགྱིའོ། །ཆོས་ཐམས་ཅད་ནི་སྟོང་པ་སྟེ། དགྲ་བཅོམ་པ་ཞེས་བགྱི་བའི་ཆོས་ཐམས་ཅད་ཀྱང་རྫུན་ཞེས་བགྱིའོ། །ཉན་ཐོས་དང༌། རང་སངས་རྒྱས་དང༌། བྱང་<line/>
ཆུབ་སེམས་དཔའི་སྤྱོད་པ་འཇིག་རྟེན་དང་མཐུན་པའི་རྗེས་སུ་འཇུག་པ་རྣམས་ཀྱང་མི་བདེན་པའི་ཆོས་ཞེས་བགྱིའོ། །བདག་འཇིག་རྟེན་དུ་སྐྱེས་ཏེ་རབ་ཏུ་བྱུང་ཞིང་བསྙེན་པར་རྫོགས་<line/>
ནས༑ བདག་གིས་དགྲ་བཅོམ་པ་ཐོབ་བོ། །གཞན་གྱི་སྦྱིན་པའི་དངོས་པོ་ལ་སྤྱད་དོ། །བདག་འཇིག་རྟེན་ན་འཆག་གོ །བདག་གིས་ནི་རྨ་དགུ་ནས་དེའི་བགྱི་བ་བགྱིའོ། །བདག་ལྷ་མ་<line/>
འཚལ་ལོ། །བདག་གིས་སོ་ཤིང་བླང་ངོ༌། །བདག་གིས་མིག་རྩི་བྱུག་གོ །བདག་སྒོམ་མོ། །བདག་གཉིད་གཅག་གོ །བདག་གི་མགོ་བོ་བྲེག་གོ །བདག་མལ་དུ་ཞུགས་ཏེ་ཉལ་ལོ། །རྐེད་<line/>
པ་ན་བཞིག་བྱུང་ངོ༌། །བད་ཀ་ན་དང༌། མཁྲིས་པ་དང༌། རླུང་དང༌། འདུས་པ་ཞིག་བྱུང་སྟེ། བདག་གིས་སྨན་བཏུང་ངོ༌། །བདག་ནི་ཤིང་ཟད་པའི་མེ་བཞིན་དུ་ཡོངས་སུ་མྱ་ངན་ལས་འདའོ་<line/>
ཞེས་བྱ་བ་ལ་སོགས་པའི་ཆོས་ཐམས་ཅད་ནི་མི་བདེན་པ་སྟེ། ཇི་ཙམ་དུ་ཐབས་ཀྱིས་བྱ་བ་དང༌། འཇིག་རྟེན་ན་ཐབས་ཀྱིས་བྱ་བ་ལ་བདག་ཡོངས་སུ་སྤྱོད་པའི་བར་དུ་རྫུན་སྨྲ་བའི་ཚུལ་ཁྲིམས་<line/>
མི་སྤྱོད་དོ། །དེ་ཁོ་ནའི་ཆོས་བདེན་པའི་ཆོས་རབ་ཏུ་བཤད་ཀྱི་ང་ལས་ཉོན་ཅིག །བཙུན་པ་མཽངྒལ་གྱི་བུ་ཆེན་པོ། གང་དེ་བཞིན་གཤེགས་པའི་སྙིང་པོ་བདེན་པ་ཡང་དག་པ་ཉིད། དོན་དམ་པའི་<line/>
</page>
<page index="119" id="255A">༄༅། །སྐུ༑ རྟག་པའི་སྐུ། དེ་བཞིན་གཤེགས་པའི་བསམ་གྱིས་མི་ཁྱབ་པའི་སྐུ། དོན་དམ་པའི་སྐུ། ཐེར་ཟུག་གི་སྐུ། རྟག་པའི་སྐུ། དོན་དམ་པའི་སྐུ།<line/>
ཆོས་ཀྱི་སྐུ། ཞི་བའི་སྐུ། དོན་དམ་པའི་སྐུ། ཆོས་ཀྱི་སྐུ། དེ་ཁོ་ན་ལས་སྐྱེས་པའི་སྐུ༑ དེ་ཇི་ལྟར་སྟོན། དེ་བས་ནི་མི་བདེན་པའི་ཆོས་ཀྱིས་འབྱུང་ངོ༌། །བཅོམ་ལྡན་འདས་ཀྱིས་<line/>
བསྟན་པ་ཐམས་ཅད་ནི་མི་བདེན་པ་དང་བྲལ་བ་སྟེ། དེ་བས་ན་སངས་རྒྱས་ཞེས་བྱའོ། །དཔེར་ན། བ་ལང་རྫི་དག་བེའུ་ཤི་བའི་པགས་པས་བེའུ་ལྟར་བྱས་ཏེ་བྲིད་ནས། བེའུ་གཞན་<line/>
ལེན་དུ་འཇུག་པ་དེ་བཞིན་དུ། འཇིག་རྟེན་གྱི་རྗེས་སུ་འབྲང་ཞིང་སྤྱོད་པ་ན། སངས་རྒྱས་ནི་འོན་པ་ལྟ་བུར་གྱུར་ནས། ཆོས་སྟོན་ཏེ། བ་ལང་རྫི་དང༌། བ་ལྟར་འོན་པ་རྣམས་ཀྱང་<line/>
བདག་ཅག་གི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འོན་པའང་འཇིག་རྟེན་དུ་བྱུང་སྟེ། བདག་ཅག་ཀྱང་འོན་པའོ་སྙམ་སྟེ་ཤིན་ཏུ་<line/>
དགའོ། །བཅོམ་ལྡན་འདས་ཀྱང་འོན་པ་སྙམ་དུ་སེམས་ཤིང་བདག་ཅག་ཀྱང་འཇིག་རྟེན་གྱི་གཙོ་བོར་འགྱུར་རོ་སྙམ་དུ་སེམས་སོ། །ཆོས་དེ་ཁོ་ནའི་གནས་ལ་དེས་བདག་ཉིད་<line/>
བསྐུལ་ཏེ། དེ་བཞིན་གཤེགས་པ་འཇིག་རྟེན་གྱི་ཆོས་ཐམས་ཅད་ཆོས་ལ་འགོད་པ་དེ་བཞིན་གཤེགས་པ་མཛེས་སོ། །གལ་ཏེ་བེའུ་དངོས་པོ་སླར་བསྟན་ན། བཞོར་ཡང་<line/>
</page>
<page index="120" id="255B">མི་རུང༌། ལེན་དུའང་མི་རུང་སྟེ། བ་ལང་རྫིས་བེའུ་གསོབ་བསྟན་ཏེ། རྩྭ་སྤར་གང་བྱིན་ནས་མི་བདེན་པའི་ཆོས་ལ་དུལ་བར་བྱེད་དོ། །དེ་བཞིན་དུ་གལ་ཏེ་སངས་རྒྱས་ཀྱི་ངོ་བོ་ཉིད་དོན་དམ་པའི་<line/>
སྐུ༑ འཇིག་རྟེན་དུ་བསྟན་དུ་ཟིན་ན། སྐུ་དེ་སུས་མཐོང་བར་ནུས་ཏེ། ཇི་ལྟར་བ་ལ་རྩྭའི་ཆང་པ་ལྟར་འཇིག་རྟེན་ཐམས་ཅད་ཀྱི་རྗེས་སུ་འབྲང་བར་བྱེད་པས་ཆོས་རྣམས་བདེན་པ་མ་ཡིན་ནོ།།<line/>
དེ་བས་ན་སངས་རྒྱས་རྣམས་འཇིག་རྟེན་དུ་ཡན་ལག་གང་དང༌། གང་གིས་སེམས་ཅན་རྣམས་ཆོས་ལ་རྩོམ་པར་སེམས་ཅན་མང་པོ་ཡོངས་སུ་སྨིན་པར་མཛད་དེ། དེ་ནི་སངས་རྒྱས་རྣམས་<line/>
ཀྱི་ཆོས་ཉིད་དོ། །དེའི་ཕྱིར་བདག་ཀྱང་མི་བདེན་པའི་ཆོས་ལ་སྤྱོད་དེ། ཇི་ཙམ་དུ་སེམས་ཅན་ཐམས་ཅད་མི་བདེན་པ་ཡིན་པ་དེ་ཙམ་དུ་བདག་ཀྱང་རྫུན་སྨྲ་བ་སྤང་བའི་ཆོས་མི་འཛིན་ཏོ།།<line/>
དེའི་ཚེ་བདག་གི་ཚུལ་ཁྲིམས་ཡོངས་སུ་དག་པར་འགྱུར་རོ། །བཅོམ་ལྡན་འདས་ཀྱིས་བཀའ་སྩལ་པ། འོ་ན་སོར་མོའི་ཕྲེང་བ། ཁྱོད་ཆང་འཐུང་བ་སྤངས་པའི་ཚུལ་ཁྲིམས་ཟུངས་<line/>
ཤིག་༑དེ་ནས་སོར་མོའི་ཕྲེང་བས་བཅོམ་ལྡན་འདས་ལ་སླར་ཚིགས་སུ་བཅད་པས་གསོལ་པ། ཆང་སྤོང་བ་ཡི་ཚུལ་ཁྲིམས་བདག་མི་འཛིན། །ཆང་ལས་མྱོས་པ་སྐྱེས་པའི་ཚུལ་<line/>
ཁྲིམས་འཛིན། །ཆང་འཐུངས་པ་ནི་ང་རྒྱལ་སྐྱེ་བར་བརྗོད། །འགྲོ་འཆག་རྟག་ཏུ་རབ་བདེ་ཆང་ཞེས་བགྱི། །བདེ་གཤེགས་སྙིང་པོ་ཐེག་པ་ཆེ་ལས་སྐྱེས། །ཁུ་བ་འཐུངས་ནས་སྐྱེས་བུ་<line/>
</page>
<page index="121" id="256A">༄༅། །ངོམས་པར་འགྱུར། །དེ་བཞིན་གཤེགས་པ་རྟག་བརྟེན་ཐེར་ཟུག་ཅེས། །རབ་ཏུ་དགའ་ངོམས་ཧ་ཧ་ལེགས་བརྗོད་པ། །ཕུན་སུམ་ཚོགས་པ་དེ་ནི་<line/>
བདག་ཐོབ་ཤོག །བཅོམ་ལྡན་འདས་ཀྱིས་བཀའ་སྩལ་པ། འོ་ན་སོར་མོའི་ཕྲེང་པ། ཁྱོད་འཁྲིག་པའི་ཆོས་སྤངས་པའི་ཚུལ་ཁྲིམས་ཟུངས་ཤིག །དེ་ནས་སོར་མོའི་ཕྲེང་བས་<line/>
བཅོམ་ལྡན་འདས་ལ་ཚིགས་སུ་བཅད་པས་སླར་འདི་སྐད་ཅེས་གསོལ་ཏོ། །བདག་ནི་འཁྲིག་པ་སྤངས་པའི་ཁྲིམས་མི་འཛིན། །རྟག་ཏུ་གཞན་གྱི་བུད་མེད་གཡེམ་ཆགས་<line/>
འཛིན། །བ་དན་ལྟ་བུར་སྨད་ཚོད་ཁྱིམ་ན་སྤྱོད། །བུད་མེད་ཀུན་གྱི་དྲུང་དུའང་རབ་ཏུ་ཆགས། །ཏིང་འཛིན་རོ་ནི་བདག་གི་ཆུང་མ་སྟེ། །ཆོས་གཞན་དགའ་བ་གཞན་གྱི་བུད་<line/>
མེད་ཆགས། །དཔའ་ཞིང་བདེན་ལ་དགའ་བ་བདག་གི་བུ། །སྙིང་རྗེ་བྱམས་པ་བུ་མོ་མང་པོ་སྟེ། །སྟོང་པ་འདི་ནི་བདག་གི་ཁྱིམ་ལགས་སོ། །མཐའ་ཡས་ཕ་རོལ་ཕྱིན་པ་བདག་<line/>
གི་མལ། །ཉོན་མོངས་རྣམས་ནི་བདག་གི་གཡོག་ལགས་ཏེ། །ཟས་ནི་ལྡམ་ངག་གསང་བ་བསྟན་པ་ལགས། །བདག་གི་སྐྱེད་མོས་ཚལ་ནི་གཟུངས་རྣམས་ཏེ། །བྱང་ཆུབ་ཡན་<line/>
ལག་མེ་ཏོག་དག་གིས་བརྒྱན། །རྣམ་པར་གྲོལ་བའི་ཡེ་ཤེས་འབྲས་བུ་སྟེ། །བདག་གི་ཆོས་ཀྱི་ཚིག་ནི་སྡོང་པོ་ལགས། །དེ་ལ་སོགས་པ་ཁྱིམ་གནས་རྩེ་དགའ་མཆོག །བྱིས་<line/>
</page>
<page index="122" id="256B">པ་རྣམས་ཀྱི་སྤྱོད་ཡུལ་འདི་མ་ལགས། །འདི་ནི་མཁས་པ་རྣམས་ཀྱི་རང་བཞིན་ཆོས། །བཅོམ་ལྡན་འདས་ཀྱིས་བཀའ་སྩལ་པ། འོ་ན་སོར་མོའི་ཕྲེང་བ། ཁྱོད་མ་བྱིན་པར་ལེན་པ་སྤངས་<line/>
པའི་ཚུལ་ཁྲིམས་ཟུངས་ཤིག །དེ་ནས་སོར་མོའི་ཕྲེང་བས་བཅོམ་ལྡན་འདས་ལ་ཚིགས་སུ་བཅད་པས་སླར་གསོལ་པ། བདག་ནི་མ་བྱིན་ལེན་སྤོང་ཁྲིམས་མི་འཛིན། །གཞན་<line/>
ནོར་རྐུ་བའི་ཚུལ་ནི་རྟག་ཏུ་འཛིན། །མ་བྱིན་པ་ནི་བྱང་ཆུབ་ལགས་ཞེས་བགྱི། །དེ་ནི་སུས་ཀྱང་སུ་ལའང་མ་སྩལ་ཏེ། །བྱང་ཆུབ་ཤིང་དྲུང་བཅོམ་ལྡན་བཞུགས་ནས་ཀྱང༌། །ཁྱོད་ཀྱིས་<line/>
རྙེད་པ་མེད་ཅིང་བཤིག་པའང་མེད། །དེ་ནི་ཆོས་རྣམས་ཀུན་གྱི་རང་བཞིན་ཏེ། །དེ་ནི་བླ་ན་མེད་པའི་ཆོས་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། འོ་ན་སོར་མོའི་ཕྲེང་<line/>
བ༑ ཁྱོད་གར་དང༌། རོལ་མོ་སྤངས་པའི་ཚུལ་ཁྲིམས་ཟུངས་ཤིག །དེ་ནས་བཅོམ་ལྡན་འདས་ལ་སོར་མོའི་ཕྲེང་བས་ཚིགས་སུ་བཅད་པས་སླར་འདི་སྐད་ཅེས་གསོལ་ཏོ། །བདག་<line/>
ནི་གར་མཁན་བཞིན་དུ་རྟག་ཏུ་གར་བགྱིད་དེ། །དྲི་ཟའི་དབྱངས་སྙན་སྒྲོག་ཅིང་གླུ་བླངས་བྲོ་བརྡུངས་ཏེ། །ལེགས་སོ་ལེགས་སོ་དེ་བཞིན་གཤེགས་པའི་སྙིང་པོ་སྟོན། །ལེགས་བརྗོད་<line/>
གར་བགྱིད་དེ་བཞིན་གཤེགས་པའི་སྙིང་པོ་ཐོས། །མེ་སྦྱིན་ལྟ་བུར་སྒྲ་སྙན་ཐེག་ཆེན་མདོ་སྡེ་བཀླག །མིའམ་ཅི་དང་དྲི་ཟའི་རྔ་དང་རྔ་བྲན་དང༌། །སིལ་སྙན་དག་གིས་གླེགས་<line/>
</page>
<page index="123" id="257A">༄༅། །བམ་ལའང་མཆོད་པར་བགྱི། །སེམས་ཅན་གང་རྣམས་དེ་ལྟར་རྟག་ཏུ་མཆོད་བགྱིད་པ། །དེ་དག་འཇིག་རྟེན་དུ་ནི་ཁོ་མོར་མིང་གཅིག་པར། །ཕྱི་<line/>
དུས་སངས་རྒྱས་འགྱུར་ཞེས་དེ་བཞིན་གཤེགས་པ་གསུང༌། །དེ་ནས་བཅོམ་ལྡན་འདས་ཀྱིས་བཀའ་སྩལ་པ། འོ་ན་སོར་མོའི་ཕྲེང་བ། ཁྱོད་ཅི་གཅིག་ཅི་ཞེས་སློབས་ཤིག །<line/>
སོར་མོའི་ཕྲེང་བས་བཅོམ་ལྡན་འདས་ལ་སླར་འདི་སྐད་ཅེས་གསོལ་ཏོ། །ཅི་གཅིག་ཅེ་ན། སེམས་ཅན་ཐམས་ཅད་ནི་ཟས་ལ་གནས་སོ་ཞེས་ཉན་ཐོས་ཀྱི་ཐེག་པ་ལས་བྱུང་བའི་<line/>
ཚིག་སྟེ། ཐེག་པ་ཆེན་པོ་ལ་དེ་ལྟ་བུའི་རྣམ་པ་མ་མཆིས་སོ། །ཐེག་པ་ཆེན་པོ་པ་རྣམས་ནི་རྟག་ཏུ་མིག་མི་འཛུམས་ཤིང་བརྟན་པའོ། །ཅི་གཅིག་ཅེ་ན། སེམས་ཅན་ཐམས་ཅད་ནི་<line/>
དེ་བཞིན་གཤེགས་པའི་སྙིང་པོ་ལ་གནས་པའོ། །ཅི་གཉིས་ཞེ་ན། མིང་དང༌། གཟུགས་ཀྱི་ཚིག་ཉན་ཐོས་ཀྱི་ཐེག་པ་ལས་འབྱུང་བ་སྟེ། ཐེག་པ་ཆེན་པོ་ལ་མ་ལགས་སོ། །མིང་<line/>
དང༌། གཟུགས་ནི་དེ་ལྟ་ལགས་ཏེ། མིང་དང༌། གཟུགས་རྣམ་པ་གཞན་མ་ལགས་སོ། །ཉན་ཐོས་དང༌། རང་སངས་རྒྱས་རྣམས་ཀྱི་ཐར་པ་ནི་མིང་ཙམ་སྟེ། གཟུགས་དང༌། དབྱིབས་<line/>
མི་རིག་གོ །སངས་རྒྱས་བཅོམ་ལྡན་འདས་རྣམས་ཀྱི་ཐར་པ་ནི་ལག་མཐིལ་ན་སྐྱུ་རུ་རའི་གཟུགས་བཞིན་ནོ། །ཅི་གསུམ་ཞེ་ན། ཚོར་བ་གསུམ་ཉན་ཐོས་ཀྱི་ཐེག་པ་ལས་འབྱུང་སྟེ།<line/>
</page>
<page index="124" id="257B">ཐེག་པ་ཆེན་པོ་པ་རྣམས་ཀྱི་མ་ལགས་སོ། །ཚོར་བ་འདི་གསུམ་སྟེ། གང་དེ་བཞིན་གཤེགས་པ་རྟག་པའི་མཆོག་ལ་མི་རྟག་པར་འགྱུར་རོ་ཞེས་བགྱི་བའི་དོན་ཐོས་པ་ནི་ཚོར་བའོ། །དམ་<line/>
པའི་ཆོས་ནུབ་པར་འགྱུར་རོ་ཞེས་བགྱི་བའི་དོན་ཐོས་པ་ནི་ཚོར་བའོ། །དགེ་འདུན་མི་སྣང་བར་འགྱུར་རོ་ཞེས་བགྱི་བའི་དོན་ཐོས་པ་ནི་ཚོར་བ་སྟེ། དེ་གསུམ་ཐེག་པ་ཆེན་པོའི་ཚོར་བའོ། །<line/>
ཅི་བཞི་ཞེ་ན། འཕགས་པའི་བདེན་པ་བཞི་ཞེས་ཉན་ཐོས་ཀྱི་ཐེག་པ་ལ་གྲགས་པའི་ཚིག་སྟེ། ཐེག་པ་ཆེན་པོ་ལ་དེ་ལྟ་བུའི་རྣམ་པ་མ་མཆིས་སོ། །འདི་ལྟ་བུའི་རང་བཞིན་དང༌། བྱེད་པ་<line/>
རྣམས་ནི་བདེན་པ་བཞི་སྟེ། དེ་བཞིན་གཤེགས་པ་རྟག་ཅེས་བགྱི་བ་དེ་ནི་ཐེག་པ་ཆེན་པོ་ལ་ཤིན་ཏུ་བདེན་པ་སྟེ། སྡུག་བསྔལ་ནི་བདེན་པ་མ་ལགས་སོ། །དེ་བཞིན་གཤེགས་པ་<line/>
ཐེར་ཟུག་གོ་ཞེས་བགྱི་བ་དེ་ནི་ཤིན་ཏུ་བདེན་ཏེ། ཀུན་འབྱུང་བ་ནི་མ་ལགས་སོ། །དེ་བཞིན་གཤེགས་པ་ནི་ཐེར་ཟུག་གི་མཆོག་གོ་ཞེས་བགྱི་བ་ནི་ཤིན་ཏུ་བདེན་གྱི་འགོག་པ་ནི་མ་ལགས་<line/>
སོ༑ ༑དེ་བཞིན་གཤེགས་པ་ཞི་བའོ་ཞེས་བགྱི་བ་དེ་ནི་ཤིན་ཏུ་བདེན་གྱི་ལམ་ནི་མ་ཡིན་ཏེ། ཐེག་པ་ཆེན་པོ་ལ་འཕགས་པའི་བདེན་པ་དེ་བཞིའོ། །སྡུག་བསྔལ་གྱི་བྱ་བ་བདེན་པ་མ་ལགས་<line/>
སོ༑ ༑སྡུག་བསྔལ་གྱི་བྱ་བ་བདེན་དུ་ལགས་ན། སྡུག་བསྔལ་རྣམ་བཞི་བདེན་པར་འགྱུར་ཏེ། དུད་འགྲོ་དང༌། ཡི་དྭགས་དང༌། ལྷ་མ་ཡིན་དང༌། གཤིན་རྗེའི་འཇིག་རྟེན་པ་རྣམས་ཀྱི་དེ་<line/>
</page>
<page index="125" id="258A">༄༅། །དག་ཀྱང་འཕགས་པའི་བདེན་པ་བཞིར་འགྱུར་རོ། །ཅི་ལྔ་གང་ཞེ་ན། དབང་པོ་ལྔ་ཞེས་ཉན་ཐོས་ཀྱི་ཐེག་པ་ལ་གྲགས་པའི་ཚིག་སྟེ། ཐེག་པ་ཆེན་པོ་ལ་ནི་མ་<line/>
ལགས་སོ། །དབང་པོ་ལྔ་ནི་དེ་བཞིན་གཤེགས་པ་རྟག་པ་གསལ་བར་བལྟའོ་ཞེས་མ་ཚང་བ་མེད་པར་སྒོམ་པ་དེ་ནི་མིག་གོ །དེ་བཞིན་གཤེགས་པ་རྟག་པའོ་ཞེས་ཐོས་ནས་མ་ཚང་<line/>
བ་མེད་པར་སྒོམ་པ་དེ་ནི་རྣ་བའོ། །དེ་བཞིན་གཤེགས་པ་རྟག་པའི་དྲི་མནམས་ནས་མ་ཚང་བ་མེད་བར་བསྒོམ་པ་དེ་ནི་སྣའོ། །དེ་བཞིན་གཤེགས་པའི་སྙིང་པོའི་རོ་མྱངས་ནས་མ་ཚང་<line/>
བ་མེད་པར་སྒོམ་པ་དེ་ནི་ལྕེའོ། །དེ་བཞིན་གཤེགས་པའི་ཆོས་ཀྱི་སྐུའོ་ཞེས་སྐུ་དེའི་རོ་མཆོག་ཐོས་ཤིང་རེག་ནས་མ་ཚང་བ་མེད་པར་སྒོམ་པ་དེ་ནི་ལུས་སོ། །ཅི་དྲུག་ཅེ་ན། སྐྱེ་མཆེད་<line/>
དྲུག་ཅེས་ཉན་ཐོས་ཀྱི་ཐེག་པ་ལ་གྲགས་པའི་ཚིག་སྟེ། ཐེག་པ་ཆེན་པོ་ལ་སྐྱེ་མཆེད་དྲུག་གི་རྣམ་པ་འདི་མེད་དོ། །སྐྱེ་མཆེད་དྲུག་ཅེས་བྱ་བ་ནི་གང་དེ་བཞིན་གཤེགས་པ་རྟག་པ་<line/>
གསལ་བར་བལྟའོ་ཞེས་འོང་བའི་སྒོ་ནས་རྫོགས་པར་སྒོམ་པ་དེ་ནི་མིག་གི་སྐྱེ་མཆེད་དོ། །དེ་བཞིན་གཤེགས་པ་རྟག་གོ་ཞེས་ཐོས་པ་འོང་བའི་སྒོ་ནས་རྫོགས་པར་སྒོམ་པ་དེ་ནི་རྣ་<line/>
བའི་སྐྱེ་མཆེད་དོ། །དེ་བཞིན་གཤེགས་པའི་སྙིང་པོ་རྟག་པའི་དྲི་ཐོས་པ་འོང་བའི་སྒོ་ནས་རྫོགས་པར་སྒོམ་པ་དེ་ནི་སྣའི་སྐྱེ་མཆེད་དོ། །དེ་བཞིན་གཤེགས་པའི་སྙིང་པོ་བསྟན་<line/>
</page>
<page index="126" id="258B">པ་ཐོས་པ་འོང་བའི་སྒོ་ནས་རྫོགས་པར་སྒོམ་པ་དེ་ནི་ལྕེའི་སྐྱེ་མཆེད་དོ། །གང་དེ་བཞིན་གཤེགས་པ་ནི་ཆོས་ཀྱི་སྐུའོ་ཞེས་སྐུ་དེའི་བྲོ་དམ་པ་ཉན་པ་དང༌། རེག་པ་འོང་བའི་སྒོ་ནས་<line/>
རྫོགས་པར་སྒོམ་པ་དེ་ནི་ལུས་ཀྱི་སྐྱེ་མཆེད་དོ། །གང་དེ་བཞིན་གཤེགས་པ་གསལ་བར་སྟོན་པ་ལ་འཁྲུགས་པ་མེད་པའི་སེམས་ཀྱིས་རྫོགས་པར་དད་པ་འོང་བའི་སྒོའི་སྐྱེ་མཆེད་<line/>
དེ་ནི་ཡིད་ཀྱི་སྐྱེ་མཆེད་དོ། །ཅི་བདུན་ཞེ་ན། བྱང་ཆུབ་ཀྱི་ཡན་ལག་བདུན་ཞེས་ཉན་ཐོས་ཀྱི་ཐེག་པ་ལ་གྲགས་པའི་ཚིག་སྟེ། ཐེག་པ་ཆེན་པོ་ལའང་བདུན་པོ་དེ་དག་ཨུ་དུམྦཱ་རའི་མེ་ཏོག་<line/>
རྒྱས་པ་བཞིན་དུ་རྙེད་པར་དཀའ་བའི་ཚིག་བྱང་ཆུབ་ཀྱི་ཡན་ལག་བདུན་པོ་དག་སྟེ། དེ་བཞིན་གཤེགས་པ་རྟག་པས་ཤིན་ཏུ་མེ་ཏོག་རྒྱས་པ་བདུན་ནོ། །ཅི་བརྒྱད་ཅེ་ན། འཕགས་པའི་<line/>
ལམ་ཡན་ལག་བརྒྱད་ཅེས་ཉན་ཐོས་ཀྱི་ཐེག་པ་ལ་གྲགས་པའི་ཚིག་སྟེ། ཐེག་པ་ཆེན་པོ་འདི་ལས་ཀྱང་འཕགས་པའི་ལམ་ཡན་ལག་བརྒྱད་པོ་ཡང་དག་པར་ལྟ་བ་ལ་སོགས་པའོ། །<line/>
གཞན་ཡང༌། དེ་བཞིན་གཤེགས་པ་རྟག་པའི་མཆོག་གོ་ཞེས་རབ་ཏུ་སྟོན་པ་ནི་འཕགས་པའི་ལམ་ཡན་ལག་བརྒྱད་པ་ཡིན་ཏེ། དེ་བཞིན་གཤེགས་པའི་ཆེ་བ་ཐོས་ཤིང་རྣམ་པར་རེག་<line/>
པ་ཙམ་གྱིས་མྱ་ངན་ལས་འདའ་བར་འགྲོ་བའི་ལམ་ཡང་དག་པར་འཐོབ་བོ། །དེ་བཞིན་གཤེགས་པའི་རྟག་པ། ཐེར་ཟུག །གཡུང་དྲུང་གི་མཆོག །བསིལ་བར་གྱུར་པ། ཤིས་པ་ནི་<line/>
</page>
<page index="127" id="259A">༄༅། །སངས་རྒྱས་ཏེ། དེ་བཞིན་གཤེགས་པ་ནི་ཆོས་ཀྱི་སྐུའོ། །དེ་བཞིན་གཤེགས་པའི་སྙིང་པོ་རྒ་བ་མེད་པའོ་ཞེས་བྱ་བ་འདི་ནི་འཕགས་པའི་ལམ་ཡན་ལག་<line/>
བརྒྱད་པ་ཡིན་པར་རིག་པར་བྱའོ། །ཅི་དགུ་ཞེ་ན། མདོ་སྡེ་ཡན་ལག་དགུ་ཞེས་ཉན་ཐོས་ཀྱི་ཐེག་པ་ལ་གྲགས་པའི་ཚིག་སྟེ། ཐེག་པ་ཆེན་པོ་འདི་ལ་ནི་ཐོགས་པ་མེད་པའི་ཡེ་ཤེས་<line/>
ལ་ཐེག་པ་གཅིག་ཅེས་བྱའོ། །ཅི་བཅུ་ཞེ་ན། དེ་བཞིན་གཤེགས་པའི་སྟོབས་བཅུ་ཞེས་ཉན་ཐོས་ཀྱི་ཐེག་པ་ལས་གྲགས་པའི་ཚིག་སྟེ། ཐེག་པ་ཆེན་པོ་འདི་ལ་ནི་དེ་བཞིན་གཤེགས་<line/>
པའི་སྟོབས་བཅུ་མ་ཡིན་གྱི་མཐའ་ཡས་པའི་སྟོབས་ཞེས་བྱའོ། །དེ་བས་ན་སངས་རྒྱས་བཅོམ་ལྡན་འདས་ནི་བསམ་གྱིས་མི་ཁྱབ་ཅིང་བསམ་དུ་མེད་པ་སྟེ། སྟོབས་མཐའ་ཡས་པར་<line/>
མངའ་བའོ། །སངས་རྒྱས་བཅོམ་ལྡན་འདས་ནི་མདོ་སྡེ་མཐའ་ཡས་པ་ལྡེམ་པོ་ངག་ཏུ་སྟོན་པའོ། །འདི་ནི་ལམ་གཅིག་པུ་སྟེ། དེ་བཞིན་གཤེགས་པ་ནི་ཐེག་པ་གཅིག། སྐྱབས་<line/>
གཅིག །བདེན་པ་གཅིག་གི་ཕྱིར་འབྲང་བ་ཁམས་གཅིག་པ། འགྲོ་བ་གཅིག་པ། ཁ་དོག་གཅིག་པ་སྟེ། དེ་བས་ན་ཐེག་པ་གཅིག་ཅེས་བྱའོ། །གཞན་ནི་ཐབས་ཀྱི་བྱ་བའོ། །དེ་ནས་<line/>
བཅོམ་ལྡན་འདས་ཀྱིས་སོར་མོའི་ཕྲེང་བ་ལ་ལེགས་སོ་ཞེས་བྱ་བ་བྱིན་ཏེ། ལེགས་སོ། །ལེགས་སོ། །སོར་མོའི་ཕྲེང་བ་ལེགས་སོ། །སོར་མོའི་ཕྲེང་བ། ཁྱོད་དེ་བཞིན་གཤེགས་<line/>
</page>
<page index="128" id="259B">པས་དགེ་སློང་སོར་མོའི་ཕྲེང་བ་ཁྱོད་ཚུར་ཤོག །དགེ་སློང་སོར་མོའི་ཕྲེང་བ་ཚུར་ཤོག་ཅེས་བཀའ་སྩལ་པ་དང༌། སོར་མོའི་ཕྲེང་བ་དགེ་སློང་ལོ་མང་དུ་ལོན་པ་བཞིན་དུ་ཐམས་ཅད་<line/>
དགེ་སྦྱོང་དང་མཐུན་པར་སྤྱོད་ལམ་མཛེས་པར་གྱུར་ཏོ། །དེ་ནས་སོར་མོའི་ཕྲེང་བས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ཏེ། བཅོམ་ལྡན་འདས་དེ་བཞིན་དུ་<line/>
མཆིའོ་ཞེས་ཁའི་སྒོ་ནས་ཚིག་བྱུང་མ་ཐག་ཏུ་དེར་འབྲས་བུའི་མཆོག་དགྲ་བཅོམ་པ་ཐོབ་བོ། །བཅོམ་ལྡན་འདས་ཀྱིས་བཀའ་སྩལ་པ། སོར་མོའི་ཕྲེང་བ་ཚུར་ཤོག །ཛེ་ཏའི་ཚལ་དུ་<line/>
སེམས་ཅན་བྱེ་བ་མང་པོ་སྒྲོལ་ཞིང་ངང་པའི་རྒྱལ་པོ་བཞིན་དུ་འདོང་ངོ༌། །དེ་ནས་དེ་བཞིན་གཤེགས་པ་སོར་མོའི་ཕྲེང་བ་དང་ཐབས་གཅིག་ཏུ་ཤཱ་རིའི་བུ་དང༌། མཽངྒལ་གྱི་བུ་དང༌། འཇམ་<line/>
དཔལ་གཞོན་ནུར་གྱུར་པ་ལ་སོགས་པས་མདུན་དུ་བདར་ཅིང་བསྐོར་ཏེ། ནམ་མཁའ་ལ་ཟླ་བ་ཉ་བ་ལ་གཟས་བསྐོར་བ་བཞིན་དུ། དེ་བཞིན་གཤེགས་པ་ཤིང་མྱ་ངན་མེད་པའི་<line/>
དྲུང་ནས་ནམ་མཁའ་ལ་ཏ་ལ་བདུན་སྲིད་དུ་འཕགས་ཏེ། གང་དུ་དེ་བཞིན་གཤེགས་པ་དང༌། སོར་མོའི་ཕྲེང་བར་རྩོད་པའི་ས་ནས་ཛེ་ཏའི་ཚལ་གྱི་བར་དུ་གནག་པའི་དགོངས་བཞི་<line/>
བཅུར་འདོམ་གང་མེད་པའི་བར་དུ་གཤེགས་སོ། །དེ་ནས་སོར་མོའི་ཕྲེང་བའི་མ་དང༌། ལྷ་དང༌། ཀླུ་དང༌། གནོད་སྦྱིན་དང༌། ནམ་མཁའ་ལྡིང་དང༌། མི་འམ་ཅི་དང༌། ལྟོ་འཕྱེ་ཆེན་པོས་<line/>
</page>
<page index="129" id="260A">༄༅། །མཆོད་པ་ཆེར་བྱས་ཏེ། ཛེ་ཏའི་ཚལ་དུ་འོངས་སོ། །དེ་ནས་བཅོམ་ལྡན་འདས་ངང་པའི་རྒྱལ་པོ་བཞིན་དུ་རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་<line/>
དགའ་ར་བར་གཤེགས་ཏེ། དེ་བཞིན་གཤེགས་པ་སེང་གེའི་ཁྲི་ལ་བཞུགས་སོ། །དེ་ནས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ལག་མཐིལ་བཞིན་དུ་གྱུར་ཅིང༌།<line/>
གོས་ཀ་ཙ་ལིནྡི་ཀ་ལྟར་རེག་ན་བདེ་བ་འཇིག་རྟེན་གྱི་ཁམས་བདེ་བ་ཅན་བཞིན་དུ་གྱུར་ཏོ། །དེ་ནས་ཕྱོགས་ཐམས་ཅད་ཀྱི་བྱང་ཆུབ་སེམས་དཔའ་སོ་སོའི་དེ་བཞིན་གཤེགས་པས།<line/>
དེང་དེ་བཞིན་གཤེགས་པ་ཤཱཀྱ་ཐུབ་པ་སེང་གེ་སྟག་ཆེན་པོ་དང་འཐབ་མོ་ཆེན་པོ་བཀྱེ་ནས་སེམས་ཅན་བྱེ་བ་མང་པོ་སྒྲོལ་ཞིང་ཆོས་ཀྱི་གཏམ་སྟོན་ཏེ། སོར་མོའི་ཕྲེང་བའི་བདག་ཉིད་<line/>
ཆེན་པོ་མཐོང་བར་འགྱུར་གྱི། ཚེ་དང་ལྡན་པ་དག། དེངས་ཤིག་ཅེས་བཀྱེ་སྟེ། སོར་མོའི་ཕྲེང་བ་བལྟར་ལྷགས་སོ། །བྱང་ཆུབ་སེམས་དཔའ་དེ་དག་ཕྱོགས་ཆ་གང་ནས་འོང་བའི་ཕྱོགས་<line/>
ཆ་དེ་དང༌། དེ་ནས་མེ་ཏོག་སིལ་མ་ཤིང་རྟའི་འཁོར་ལོ་ཙམ་གྱི་ཆར་ཕབ་བོ། །སེམས་ཅན་གང་དང༌། གང་གིས་པད་མོའི་དྲི་ལ་རེག་པར་གྱུར་པའི་སེམས་ཅན་དེ་དག་ཐམས་ཅད་ཉོན་མོངས་<line/>
པ་མེད་པར་གྱུར་ཏོ། །དེ་ནས་ལྷ་དང༌། ཀླུ་དང༌། གནོད་སྦྱིན་དང༌། ནམ་མཁའ་ལྡིང་དང༌། དྲི་ཟ་དང༌། མིའམ་ཅི་དང༌། ལྟོ་འཕྱེ་ཆེན་པོ་དང༌། ལྷའི་བུ་མོ་མང་པོས་ལྷའི་མཆོད་<line/>
</page>
<page index="130" id="260B">པ་མང་པོ་བྱས་ཏེ། རིན་པོ་ཆེ་སྣ་ཚོགས་ཀྱི་ཆར་ཡང་དག་པར་བསྒྲུབས་ནས་མགྲིན་གཅིག་ཏུ་ཚིགས་སུ་བཅད་པས་ཚིག་འདི་སྐད་ཅེས་སྨྲས་སོ། །བརྒྱད་བཞི་མཚན་འཆང་ཡོན་ཏན་རྒྱ་<line/>
ཆེན་མངའ། །པད་མོ་ཆོག་རྒྱས་བཞིན་དུ་ཞལ་ཡང་མཛེས། །ནམ་མཁའ་ལ་ནི་ཟླ་བ་མཛེས་པ་ལྟར། །མཛོད་སྤུ་ཐིག་ལེ་མཛེས་ལ་ཕྱག་འཚལ་ལོ། །ཐུབ་པ་དམ་པ་བདུན་མཐོ་གཟུགས་<line/>
མཆོག་མངའ། །བྱམས་མཆོག་ཕན་པའི་ཡོན་ཏན་མང་པོ་འཆང༌། །པད་མོ་མཆོག་རྒྱས་བཞིན་དུ་མཛེས་པའི་ཞལ། །ནམ་མཁའ་ལ་ནི་ཟླ་བ་མཆོག་འདྲ་བར། །མཛོད་སྤུ་ཐིག་ལེ་མཛེས་<line/>
ལ་ཕྱག་འཚལ་ལོ། །རྟག་དགེ་མཚུངས་མེད་མཆོག་ཡངས་ཡོན་ཏན་མངའ། །ཐུབ་པ་དམ་པ་ལྷ་མི་མཆོག་གིས་མཆོད། །པད་མོ་ཆོག་རྒྱས་བཞིན་དུ་མཛེས་པའི་ཞལ། །ནམ་མཁའ་<line/>
ལ་ནི་ཟླ་བ་མཆོག་འདྲ་བར། །མཛོད་སྤུ་ཐིག་ལེ་མཛེས་ལ་ཕྱག་འཚལ་ལོ། །བརྟན་དགེ་མཚུངས་མེད་མཆོག་ཡངས་ཡོན་ཏན་མངའ། །ཐུབ་པ་དམ་པ་ལྷ་མི་མཆོག་གིས་མཆོད། །<line/>
པད་མོ་མཆོག་རྒྱས་བཞིན་དུ་མཛེས་པའི་ཞལ། །ནམ་མཁའ་ལ་ནི་ཟླ་བ་མཆོག་འདྲ་བར། །མཛོད་སྤུ་ཐིག་ལེ་མཛེས་ལ་ཕྱག་འཚལ་ལོ། །ཐེར་ཟུག་དགེ་མཆོག་ཡོན་ཏན་རྒྱ་ཆེན་མངའ། །<line/>
ཐུབ་པ་དམ་པ་ལྷ་མི་མཆོག་གིས་མཆོད། །པད་མོ་མཆོག་རྒྱས་བཞིན་དུ་མཛེས་པའི་ཞལ། །ནམ་མཁའ་ལ་ནི་ཟླ་བ་མཆོག་འདྲ་བར། །མཛོད་སྤུ་ཐིག་ལེ་མཛེས་ལ་ཕྱག་འཚལ་ལོ། །<line/>
</page>
<page index="131" id="261A">༄༅། །ཞི་དགེ་མཚུངས་མེད་མཆོག་ཡངས་ཡོན་ཏན་མངའ། །ཐུབ་པ་དམ་པ་ལྷ་མི་མཆོག་གིས་མཆོད། །པད་མོ་རྒྱས་པ་བཞིན་དུ་མཛེས་པའི་ཞལ། །ནམ་མཁའ་<line/>
ལ་ནི་ཟླ་བ་མཆོག་འདྲ་བར། །མཛོད་སྤུ་ཐིག་ལེ་མཛེས་ལ་ཕྱག་འཚལ་ལོ། །བཟོད་འཆང་ཚུལ་ཁྲིམས་ཡོན་ཏན་མཐའ་ཡས་འཆང༌། །སོར་མོའི་ཕྲེང་ཐོགས་ཁྱོད་ལ་ཕྱག་འཚལ་<line/>
ལོ༑ ༑ཐེག་པ་གཅིག་འཛིན་ཐེག་པ་ཆེན་པོ་སྟོན། །བྱམས་འཆང་སོར་ཕྲེང་ཐོགས་ལ་ཕྱག་འཚལ་ལོ། །མཐའ་ཡས་ལུས་འཛིན་ངག་ཀྱང་མཐའ་ཡས་འཛིན། །མཐའ་ཡས་<line/>
གསུང་འཛིན་མཐའ་ཡས་བློ་གྲོས་འཆང༌། །སོར་མོའི་ཕྲེང་ཐོགས་ཁྱོད་ལ་ཕྱག་འཚལ་ལོ། །མཐའ་ཡས་འོད་འཆང་མཐའ་ཡས་ལྡེམ་དག་སྟོན། །སོར་མོའི་ཕྲེང་ཐོགས་<line/>
ཁྱོད་ལ་ཕྱག་འཚལ་ལོ། །མཐའ་ཡས་སྒྱུ་འཆང་མཐའ་ཡས་བདུད་རྣམས་འདུལ། །ཉོན་མོངས་བྱ་བ་རྣམ་པར་སྨིན་བྱེད་འཆང༌། །སོར་ཕྲེང་ཐོགས་པ་ཁྱོད་ལ་ཕྱག་འཚལ་ལོ། །<line/>
མཐའ་ཡས་ཡོངས་སུ་མྱ་ངན་འདའ་བྱེད་ཅིང༌། །མཐའ་ཡས་སྐྱེ་སྟོན་འཇིག་རྟེན་རྗེས་སུ་འཇུག །དཔའ་བོ་མཆོག་འཆང་ཁྱོད་ལ་ཕྱག་འཚལ་ལོ། །དེ་ནས་བཅོམ་ལྡན་འདས་<line/>
ལ་སོར་མོའི་ཕྲེང་བས་འདི་སྐད་ཅེས་གསོལ་ཏོ། །བཅོམ་ལྡན་འདས། ང་ནི་ཡང་དག་པའི་མཐའ་ལ་གནས་སོ་ཞེས་གསུངས་ན། དེའི་དོན་ཇི་ལྟ་བུ་ལགས། བཅོམ་ལྡན་<line/>
</page>
<page index="132" id="261B">འདས༑ ཁྱོད་ཡང་དག་པའི་མཐའ་ལ་གནས་ཏེ་བཞུགས་པ་ཇི་ལྟ་བུ་ལགས། ང་ནི་ཐར་པའི་ས་ལ་གནས་སོ་ཞེས་བཀའ་སྩལ་པ། ཚིག་དེ་ལ་དད་པར་བགྱིར་མི་རུང་ན། འདི་ལ་དེའི་གཏན་<line/>
ཚིགས་བཤད་དུ་གསོལ། བཅོམ་ལྡན་འདས་ཀྱིས་བཀའ་སྩལ་པ། སོར་མོའི་ཕྲེང་བ། ཁྱོད་འཇམ་དཔལ་གཞོན་ནུར་གྱུར་པ་དང་ལྷན་ཅིག་ཏུ་དེངས་ལ་འདི་ནས་བྱང་ཕྱོགས་སུ་སངས་<line/>
རྒྱས་ཀྱི་ཞིང་གངྒཱའི་ཀླུང་གི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་དགའ་བ་བསྐྱེད་དུ་མེད་པ་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་<line/>
ཡང་དག་པར་རྫོགས་པའི་སངས་རྒྱས་བློ་གྲོས་བསྐྱེད་དུ་མེད་པའི་ཡོན་ཏན་འབྱུང་གནས་སའི་དབང་ཕྱུག་རྒྱལ་པོ་ད་ལྟར་བཞུགས་ཏེ། འཚོ་ཞིང་གཞེས་པའི་དེ་བཞིན་གཤེགས་<line/>
པ་དེ་ལ་བཅོམ་ལྡན་འདས་མི་མཇེད་ཀྱི་འཇིག་རྟེན་གྱི་ཁམས་ན། དེ་བཞིན་གཤེགས་པ་ཤཱཀྱ་ཐུབ་པ་བཞུགས་བཞིན་མི་སྐྱེ་བའི་མཐའ་ལ་གནས་སོ་ཞེས་གསུངས་ན་ཇི་ལྟ་བུ་<line/>
ལགས་ཞེས་ཞུས་ཤིག །དེ་ནས་འཇམ་དཔལ་གཞོན་ནུར་གྱུར་པ་དང༌། སོར་མོའི་ཕྲེང་བས་ལེགས་སོ། །ལེགས་སོ་ཞེས་གསོལ་ནས། རྫུ་འཕྲུལ་གྱི་རྐང་པའི་སྟོབས་ཀྱིས་ངང་<line/>
བའི་རྒྱལ་པོ་ལྟར་དགའ་བ་བསྐྱེད་དུ་མེད་པའི་འཇིག་རྟེན་གྱི་ཁམས་དེར་དོང་ནས། བཅོམ་ལྡན་འདས་བློ་གྲོས་བསྐྱེད་དུ་མེད་པའི་ཡོན་ཏན་འབྱུང་གནས་སའི་དབང་ཕྱུག་རྒྱལ་པོ་<line/>
</page>
<page index="133" id="262A">༄༅། །དེ་བཞིན་གཤེགས་པ་ག་ལ་བ་དེར་དོང་སྟེ་ཉེ་བར་ཕྱིན་ནས། དེ་བཞིན་གཤེགས་པའི་ཞབས་ལ་མགོ་བོས་ཕྱག་བྱས་ཏེ། བཅོམ་ལྡན་འདས་ལ་<line/>
གསོལ་པ། བཅོམ་ལྡན་འདས། བདག་ཅག་གཉིས་འདིར་མཆིས་པ་དེ་བཞིན་གཤེགས་པ་ཤཱཀྱ་ཐུབ་པས་མི་མཇེད་ཀྱི་འཇིག་རྟེན་གྱི་ཁམས་ནས་བཀྱེ་སྟེ་འདིར་མཆིས་སོ། །<line/>
བཅོམ་ལྡན་འདས། དེ་བཞིན་གཤེགས་པ་ཤཱཀྱ་ཐུབ་པ་ཡོངས་སུ་མྱ་ངན་ལས་མ་འདས་པར་དེ་ཉིད་ན་བཞུགས་བཞིན་དུ་མ་སྐྱེས་པའི་མཐའ་ཐར་པ་ལ་ཇི་ལྟར་གནས་ཞེས་<line/>
གསོལ་པ་དང༌། བཅོམ་ལྡན་འདས་དེས་འཇམ་དཔལ་གཞོན་ནུར་གྱུར་པ་དང༌། སོར་མོའི་ཕྲེང་བ་ལ་འདི་སྐད་ཅེས་བཀའ་སྩལ་ཏོ། །རིགས་ཀྱི་བུ། དེ་བཞིན་གཤེགས་པ་ཤཱཀྱ་<line/>
ཐུབ་པ་གང་ཡིན་པ་ང་ཉིད་དེ་བཞིན་གཤེགས་པ་ཡིན་ཏེ། དེ་བཞིན་གཤེགས་པ་དེ་ཉིད་སྟོན་གྱི། རིགས་ཀྱི་བུ་ཁྱེད་དེངས་ལ་བཅོམ་ལྡན་འདས་དེ་བཞིན་གཤེགས་པ་དེས་བདག་<line/>
ཅག་འདི་ལྟར་བཀྱེའོ་ཞེས་སྨྲོས་ཤིག །དེ་ནས་འཇམ་དཔལ་གཞོན་ནུར་གྱུར་པ་དང༌། སོར་མོའི་ཕྲེང་བ་གཉིས་ལངས་ཏེ། བཅོམ་ལྡན་འདས་དེའི་ཞབས་ལ་མགོ་བོས་ཕྱག་བཙལ་<line/>
ནས༑ དགེའོ་ཞེས་སྨྲས་ཏེ། ངང་པའི་རྒྱལ་པོ་བཞིན་དུ་སླར་འོངས་སོ། །བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་ནས། བཅོམ་ལྡན་འདས་ལ་འདི་སྐད་ཅེས་<line/>
</page>
<page index="134" id="262B">གསོལ་ཏོ། །ཀྱེ་མ་དེ་བཞིན་གཤེགས་པ་ནི་དཔག་ཏུ་མ་མཆིས་སོ། །དེ་བཞིན་གཤེགས་པའི་སྐུ་ནི་མཐའ་ཡས་སོ། །ཀྱེ་མ་དེ་བཞིན་གཤེགས་པའི་ཆེ་བ་ཉིད་བདག་ཅག་གིས་<line/>
མཐོང་སྟེ། བཅོམ་ལྡན་འདས་དེ་བཞིན་གཤེགས་པ་བློ་གྲོས་བསྐྱེད་དུ་མེད་པའི་ཡོན་ཏན་འབྱུང་གནས་སའི་དབང་ཕྱུག་རྒྱལ་པོ་དེ་ནི་དེ་བཞིན་གཤེགས་པ་ཤཱཀྱ་ཐུབ་པ་དེ་ཡིན་<line/>
ཏེ༑ དེ་བཞིན་གཤེགས་པ་དེ་ཉིད་སྟོན་ཏོ་ཞེས་ཚིག་བརྗོད་ནས་བདག་ཅག་སླར་བཀྱེ་ན། སངས་རྒྱས་བཅོམ་ལྡན་འདས་འདི་ན་བཞུགས་བཞིན་དུ་ཇི་ལྟར་མ་སྐྱེས་པའི་མཐའ་ལ་<line/>
གནས་པ་བསྟན་དུ་གསོལ། བཅོམ་ལྡན་འདས་ཀྱིས་བཀའ་སྩལ་པ། ང་ཇི་ལྟར་བློ་གྲོས་བསྐྱེད་དུ་མེད་པའི་ཡོན་ཏན་གྱི་འབྱུང་གནས་སའི་དབང་ཕྱུག་རྒྱལ་པོར་གྱུར་ཅིང་དགའ་བ་བསྐྱེད་<line/>
དུ་མེད་པའི་འཇིག་རྟེན་གྱི་ཁམས་ན་ཇི་ལྟར་གནས་འདི་ན་འདུག་བཞིན་དུ་དེ་ན་ཇི་ལྟར་གནས་འདི་ན་འདུག་ལ་མ་སྐྱེས་པའི་མཐའ་ལ་གནས་ཞེས་མ་ཟེར་ཅིག །སངས་རྒྱས་ཀྱི་སྐུ་ནི་<line/>
མཐའ་ཡས་སོ། །དེ་བཞིན་གཤེགས་པ་ནི་མཐའ་ཡས་པར་རྒྱུ་བའོ། །སངས་རྒྱས་བཅོམ་ལྡན་འདས་ནི་མཚུངས་པ་མེད་པའོ། །དེ་བཞིན་གཤེགས་པ་ནི་མཚུངས་པ་མེད་པར་རྒྱུ་བའོ། །<line/>
སངས་རྒྱས་བཅོམ་ལྡན་འདས་ནི་དཔག་ཏུ་མེད་དེ། དེ་བཞིན་གཤེགས་པ་ནི་དཔག་ཏུ་མེད་པར་རྒྱུ་བའོ། །སོར་མོའི་ཕྲེང་བ། ཇི་ལྟར་ན་བཅོམ་ལྡན་འདས་ཀྱི་སྐུ་མ་སྐྱེས་པར་གྱུར་པ་<line/>
</page>
<page index="135" id="263A">༄༅། །དེའི་དོན་དེ་བཞིན་གཤེགས་པ་ལ་དྲིས་ཤིག་དང༌། སངས་རྒྱས་སྟོན་པར་འགྱུར་རོ། །དེ་ནས་སོར་མོའི་ཕྲེང་བས་བཅོམ་ལྡན་འདས་ལ་འདི་སྐད་ཅེས་<line/>
གསོལ་ཏོ། །བཅོམ་ལྡན་འདས། སེམས་ཅན་ཐམས་ཅད་ལ་ཐུགས་བརྩེ་བ་དང༌། ཕན་པ་དང༌། བདེ་བའི་སླད་དུ་ལེགས་པར་བཤད་དུ་གསོལ། བཅོམ་ལྡན་འདས་ཀྱིས་བཀའ་<line/>
སྩལ་པ། སོར་མོའི་ཕྲེང་བ། ངས་བསྐལ་པ་བརྒྱ་སྟོང་ཕྲག་བཅུར་ཕ་རོལ་ཏུ་ཕྱིན་པ་སྤྱད་པས་སེམས་ཅན་ཡང་དག་པར་བསྡུས་ཏེ་སེམས་ཅན་བྱང་ཆུབ་ཀྱི་སེམས་མ་སྐྱེས་པའི་<line/>
སེམས་ཅན་བྱེ་བ་མང་པོ་བྱང་ཆུབ་ལ་བཀོད་དེ། དགེ་བའི་རྩ་བ་དེས་ངའི་ལུས་བསྐལ་པ་བྱེ་བ་མང་པོ་གྲངས་མེད་པར་ཕ་རོལ་ཏུ་ཕྱིན་པ་དང༌། དེའི་དགེ་བའི་རྩ་བས་མ་སྐྱེས་པའི་<line/>
སྐུར་གྱུར་ཏོ། །སོར་མོའི་ཕྲེང་བས་གསོལ་པ། བཅོམ་ལྡན་འདས། ཇི་ལྟར་ན་དེ་བཞིན་གཤེགས་པ་མ་བྱུང་བའི་སྐུར་གྱུར། བཅོམ་ལྡན་འདས་ཀྱིས་བཀའ་སྩལ་པ། སངས་<line/>
རྒྱས་ཀྱི་ཞིང་འདི་ནས་བྱང་ཕྱོགས་སུ་གངྒཱའི་ཀླུང་གཉིས་ཀྱི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་མ་བྱུང་བའི་གློག་གི་ཕྲེང་བ་ཞེས་བྱ་བ་དེ་ན་རྣམ་<line/>
པར་སྣང་མཛད་ཅེས་བྱ་བ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ད་ལྟར་བཞུགས་ཏེ་འཚོ་ཞིང་གཞེས་སོ། །སོར་མོའི་ཕྲེང་བ། ཁྱོད་འཇམ་<line/>
</page>
<page index="136" id="263B">དཔལ་གཞོན་ནུར་གྱུར་པ་དང་ལྷན་ཅིག་ཏུ་མ་བྱུང་བའི་གློག་གི་ཕྲེང་བ་ཞེས་བྱ་བའི་འཇིག་རྟེན་གྱི་ཁམས་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་<line/>
རྒྱས་རྣམ་པར་སྣང་མཛད་བཞུགས་པར་དེངས་ལ། བཅོམ་ལྡན་འདས་ཤཱཀྱ་ཐུབ་པ་དེ་བཞིན་གཤེགས་པ་མི་མཇེད་ཀྱི་འཇིག་རྟེན་གྱི་ཁམས་ན་བཞུགས་ཏེ། ཡང་དག་པའི་མཐའ་ལ་ཇི་<line/>
ལྟར་གནས་པ་དྲིས་ཤིག །དེ་ནས་འཇམ་དཔལ་གཞོན་ནུར་གྱུར་པ་དང༌། སོར་མོའི་ཕྲེང་བས་ལེགས་སོ་ཞེས་གསོལ་ནས། ངང་པའི་རྒྱལ་པོ་ལྟར་རྫུ་འཕྲུལ་གྱི་སྟོབས་ཀྱི་རྐང་པས་མ་བྱུང་<line/>
བའི་གློག་གི་ཕྲེང་བའི་འཇིག་རྟེན་གྱི་ཁམས་དེར་དོང་ནས། བཅོམ་ལྡན་འདས་རྣམ་པར་སྣང་མཛད་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ག་ལ་<line/>
བ་དེར་སོང་སྟེ་ཕྱིན་ནས། དེ་བཞིན་གཤེགས་པ་ལ་དེ་བཞིན་དུ་ཞུས་པ་དང༌། སྔ་མ་བཞིན་དུ་འདིར་ལྷགས་ནས། སོར་མོའི་ཕྲེང་བ་དང༌། འཇམ་དཔལ་གཞོན་ནུར་གྱུར་པས་དེ་བཞིན་<line/>
གཤེགས་པ་ལ་གསོལ་པ། བཅོམ་ལྡན་འདས། དེ་བཞིན་གཤེགས་པ་ཇི་ལྟར་ན་མ་བྱུང་བའི་མཐའ་ལ་གནས་པ་བཤད་དུ་གསོལ། བཅོམ་ཡླྡན་འདས་ཀྱིས་བཀའ་སྩལ་པ། སོར་མོའི་<line/>
ཕྲེང་བ། ངས་བསྐལ་པ་བརྒྱ་སྟོང་མང་པོར་ཕ་རོལ་ཏུ་ཕྱིན་པ་བཅུས་སེམས་ཅན་ཡང་དག་པར་བསྡུས་ཏེ། སྔོན་མ་བྱུང་བའི་བདེ་བ་ལ་རབ་ཏུ་བཀོད་པས་ངའི་ལུས་བསྐལ་བ་བྱེ་བ་མང་<line/>
</page>
<page index="137" id="264A">༄༅། །པོར་ཚད་མེད། གྲངས་མེད་པའི་ཕ་རོལ་ཏུ་ཕྱིན་པ་ལས་མ་བྱུང་བའི་ལུས་སུ་གྱུར་ཏོ། །སོར་མོའི་ཕྲེང་བས་གསོལ་བ། བཅོམ་ལྡན་འདས། ཇི་ལྟར་ན་<line/>
འདུས་མ་བགྱིས་ཀྱི་མཐའ་ལ་གནས། བཀའ་སྩལ་པ། སངས་རྒྱས་ཀྱི་ཞིང་འདི་ནས་བྱང་ཕྱོགས་ལོགས་སུ་གངྒཱའི་ཀླུང་གསུམ་གྱི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་<line/>
ན་འཇིག་རྟེན་གྱི་ཁམས་ཡིད་འཕྲོག་ཅེས་བྱ་བ་དེ་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་བློ་གྲོས་མི་ཟད་པ་ཞེས་བྱ་བ་ད་ལྟར་བཞུགས་ཏེ།<line/>
འཚོ་ཞིང་གཞེས་ཀྱི། དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག་པའང་གོང་མ་བཞིན་དུ་བསྡུའོ། །སངས་རྒྱས་ཀྱི་ཞིང་འདི་ནས་<line/>
བྱང་ཕྱོགས་ལོགས་སུ་གངྒཱའི་ཀླུང་བཞིའི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་སྣ་ཚོགས་ཞེས་བྱ་བ་ན་རྣམ་པར་རྒྱལ་བའི་དཔལ་ཞེས་བྱ་བ་<line/>
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ད་ལྟར་བཞུགས་ཏེ། འཚོ་ཞིང་གཞེས་ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་<line/>
ཐུབ་པ་ཇི་ལྟར་གནས་པ་དྲིས་ཤིག་པའང་གོང་མ་བཞིན་དུ་བསྡུའོ། །སངས་རྒྱས་ཀྱི་ཞིང་འདི་ནས་བྱང་ཕྱོགས་ལོགས་སུ་གངྒཱའི་ཀླུང་ལྔའི་བྱེ་མ་སྙེད་ཀྱི་འཇིག་རྟེན་གྱི་ཁམས་<line/>
</page>
<page index="138" id="264B">འདས་པ་ན། འཇིག་རྟེན་གྱི་ཁམས་ཟབ་མོའི་རྒྱལ་པོ་ཞེས་བྱ་བ་དེ་ནི། ཟབ་མོའི་མཆོག་ཅེས་བྱ་བ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ད་ལྟར་<line/>
བཞུགས་ཏེ། འཚོ་ཞིང་གཞེས་ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག་པའང་གོང་མ་བཞིན་དུ་བསྡུའོ། །སངས་རྒྱས་ཀྱི་ཞིང་<line/>
འདི་ནས་བྱང་ཕྱོགས་ལོགས་སུ་གངྒཱའི་ཀླུང་དྲུག་གི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་རླུང་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་<line/>
དག་པར་རྫོགས་པའི་སངས་རྒྱས་སྤོས་ཀྱི་འཚོ་བ་འབྱུང་བ་ཞེས་བྱ་བ་ད་ལྟར་བཞུགས་ཏེ། འཚོ་ཞིང་གཞེས་ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་<line/>
པ་དྲིས་ཤིག་པའང་གོང་མ་བཞིན་དུ་བསྡུའོ། །སངས་རྒྱས་ཀྱི་ཞིང་འདི་ནས་བྱང་ཕྱོགས་ལོགས་སུ་གངྒཱའི་ཀླུང་གི་བྱེ་མ་བདུན་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་<line/>
རྡོ་རྗེའི་བློ་གྲོས་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྡོ་རྗེ་མཆོག་ཅེས་བྱ་བ་ད་ལྟར་བཞུགས་ཏེ། འཚོ་ཞིང་གཞེས་ཀྱི་དེ་བཞིན་<line/>
གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག་པའང་གོང་མ་བཞིན་དུ་བསྡུའོ། །སངས་རྒྱས་ཀྱི་ཞིང་འདི་ནས་བྱང་ཕྱོགས་ལོགས་སུ་གངྒཱའི་ཀླུང་བརྒྱད་<line/>
</page>
<page index="139" id="265A">༄༅། །ཀྱི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་དྲི་མ་མེད་པའི་འོད་ཅེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་<line/>
དག་པར་རྫོགས་པའི་སངས་རྒྱས་དྲི་མ་མེད་པའི་མཆོག་ཅེས་བྱ་བ་ད་ལྟར་བཞུགས་ཏེ། འཚོ་ཞིང་གཞེས་ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་<line/>
གནས་པ་དྲིས་ཤིག་པའང་གོང་མ་བཞིན་དུ་བསྡུའོ། །སངས་རྒྱས་ཀྱི་ཞིང་འདི་ནས་བྱང་ཕྱོགས་ལོགས་སུ་གངྒཱའི་ཀླུང་གི་བྱེ་མ་དགུ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་<line/>
རྟེན་གྱི་ཁམས་ཟླ་བ་ཅན་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཟླ་བ་མཆོག་ཅེས་བྱ་བ་ད་ལྟར་བཞུགས་ཏེ། འཚོ་ཞིང་གཞེས་<line/>
ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག་པའང་གོང་མ་བཞིན་དུ་བསྡུའོ། །སངས་རྒྱས་ཀྱི་ཞིང་འདི་ནས་བྱང་ཕྱོགས་ལོགས་སུ་<line/>
གངྒཱའི་ཀླུང་བཅུའི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་ཉི་མ་ཤར་བ་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་<line/>
པའི་སངས་རྒྱས་གདུགས་གདལ་ཅེས་བྱ་བ་ད་ལྟར་བཞུགས་ཏེ། འཚོ་ཞིང་གཞེས་ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག་<line/>
</page>
<page index="140" id="265B">པའང་གོང་མ་བཞིན་དུ་བསྡུའོ།། །།བམ་པོ་ལྔ་པ། སངས་རྒྱས་ཀྱི་ཞིང་འདི་ནས་ཤར་ཕྱོགས་ལོགས་སུ་གངྒཱའི་ཀླུང་གི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན།<line/>
འཇིག་རྟེན་གྱི་ཁམས་བློ་དམ་པ་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་བྲོ་མཆོག་དམ་པ་ཞེས་བྱ་བ་ད་ལྟར་བཞུགས་ཏེ། འཚོ་ཞིང་<line/>
གཞེས་ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག །སངས་རྒྱས་ཀྱི་ཞིང་འདི་ནས་ཤར་ཕྱོགས་ལོགས་སུ་གངྒཱའི་ཀླུང་གཉིས་ཀྱི་བྱེ་མ་སྙེད་<line/>
ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་རྩ་ལག་འཚོ་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྩ་ལག་འཚོ་བའི་འོད་<line/>
ཅེས་བྱ་བ་ད་ལྟར་བཞུགས་ཏེ། འཚོ་ཞིང་གཞེས་ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག །སངས་རྒྱས་ཀྱི་ཞིང་འདི་ནས་ཤར་ཕྱོགས་ལོགས་<line/>
སུ་གངྒཱའི་ཀླུང་གསུམ་གྱི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་ཕྲེང་བས་བསྒོས་པ་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་<line/>
རྫོགས་པའི་སངས་རྒྱས་ཕྲེང་བའི་དྲི་མཆོག་ཅེས་བྱ་བ་ད་ལྟར་བཞུགས་ཏེ། འཚོ་ཞིང་གཞེས་ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་<line/>
</page>
<page index="141" id="266A">༄༅། །ཤིག་༑སངས་རྒྱས་ཀྱི་ཞིང་འདི་ནས་ཤར་ཕྱོགས་ལོགས་སུ་གངྒཱའི་ཀླུང་བཞིའི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་ཏ་མ་<line/>
ལའི་འདབ་མ་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཏམ་ལའི་འདབ་མའི་དྲི་ཞེས་བྱ་བ་ད་ལྟར་བཞུགས་ཏེ། འཚོ་ཞིང་གཞེས་<line/>
ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག །སངས་རྒྱས་ཀྱི་ཞིང་འདི་ནས་ཤར་ཕྱོགས་ལོགས་སུ་གངྒཱའི་ཀླུང་ལྔའི་བྱེ་མ་སྙེད་ཀྱི་<line/>
འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་ཟླ་བ་དང་ལྡན་པ་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཟླ་བའི་སྙིང་<line/>
པོ་ཞེས་བྱ་བ་ད་ལྟར་བཞུགས་ཏེ། འཚོ་ཞིང་གཞེས་ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག །སངས་རྒྱས་ཀྱི་ཞིང་འདི་ནས་<line/>
ཤར་ཕྱོགས་ལོགས་སུ་གངྒཱའི་ཀླུང་དྲུག་གི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་ཨ་ག་རུ་དང་ལྡན་པ་ཞེས་བྱ་བ་དེ་ན། དེ་བཞིན་གཤེགས་པ་<line/>
དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཨ་ག་རུའི་དྲི་ཞེས་བྱ་བ་ད་ལྟར་བཞུགས་ཏེ། འཚོ་ཞིང་གཞེས་ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་<line/>
</page>
<page index="142" id="266B">ལྟར་གནས་པ་དྲིས་ཤིག །སངས་རྒྱས་ཀྱི་ཞིང་འདི་ནས་ཤར་ཕྱོགས་ལོགས་སུ་གངྒཱའི་ཀླུང་བདུན་གྱི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་ཕྱེ་མས་བསྒོས་<line/>
པ་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཕྱེ་མའི་སྤོས་ཞེས་བྱ་བ་ད་ལྟར་བཞུགས་ཏེ། འཚོ་ཞིང་གཞེས་ཀྱི་དེ་བཞིན་གཤེགས་<line/>
པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག །སངས་རྒྱས་ཀྱི་ཞིང་འདི་ནས་ཤར་ཕྱོགས་ལོགས་སུ་གངྒཱའི་ཀླུང་བརྒྱད་ཀྱི་བྱེ་མ་སྙེད་ཀྱི་འཇིག་རྟེན་གྱི་ཁམས་<line/>
འདས་པ་ན། འཇིག་རྟེན་གྱི་ཁམས་སྐར་མ་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སྐར་མའི་འོད་ཅེས་བྱ་བ་ད་ལྟར་བཞུགས་<line/>
ཏེ༑ འཚོ་ཞིང་གཞེས་ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག །སངས་རྒྱས་ཀྱི་ཞིང་འདི་ནས་ཤར་ཕྱོགས་ལོགས་སུ་གངྒཱའི་ཀླུང་<line/>
དགུའི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་རྒྱ་མཚོའི་བློ་གྲོས་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་<line/>
རྒྱས་རྒྱ་མཚོས་བྱིན་པ་ཞེས་བྱ་བ་ད་ལྟར་བཞུགས་ཏེ། འཚོ་ཞིང་གཞེས་ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག །སངས་རྒྱས་ཀྱི་ཞིང་<line/>
</page>
<page index="143" id="267A">༄༅། །འདི་ནས་ཤར་ཕྱོགས་ལོགས་སུ་གངྒཱའི་ཀླུང་བཅུའི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་ཀླུ་དང་ལྡན་པ་ཞེས་བྱ་བ་<line/>
དེ་ན༑ དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀླུའི་སྙིང་པོ་ཞེས་བྱ་བ་ད་ལྟར་བཞུགས་ཏེ། འཚོ་ཞིང་གཞེས་ཀྱི་དེ་བཞིན་གཤེགས་པ་དེ་ལ་<line/>
བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག །སངས་རྒྱས་ཀྱི་ཞིང་འདི་ནས་ལྷོ་ཕྱོགས་ལོགས་སུ་གངྒཱའི་ཀླུང་གི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན།<line/>
འཇིག་རྟེན་གྱི་ཁམས་མཚན་ཅན་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མཚན་གྱི་འོད་ཅེས་བྱ་བ་ད་ལྟར་བཞུགས་ཏེ།<line/>
འཚོ་ཞིང་གཞེས་ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག །སངས་རྒྱས་ཀྱི་ཞིང་འདི་ནས་ལྷོ་ཕྱོགས་ལོགས་སུ་གངྒཱའི་ཀླུང་<line/>
གཉིས་ཀྱི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་སྤྲིན་ཆེན་པོ་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་<line/>
པའི་སངས་རྒྱས་སྤྲིན་ཆེན་པོའི་སྙིང་པོ་ཞེས་བྱ་བ་ད་ལྟར་བཞུགས་ཏེ། འཚོ་ཞིང་གཞེས་ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་<line/>
</page>
<page index="144" id="267B">ཤིག་༑སངས་རྒྱས་ཀྱི་ཞིང་འདི་ནས་ལྷོ་ཕྱོགས་སུ་གངྒཱའི་ཀླུང་གསུམ་གྱི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་གློག་གི་ཕྲེང་བ་ཅན་ཞེས་བྱ་བ་དེ་ན།<line/>
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་གློག་སྦྱིན་ཞེས་བྱ་བ་ད་ལྟར་བཞུགས་ཏེ། འཚོ་ཞིང་གཞེས་ཀྱི་དེ་བཞིན་གཤེགས་པ་དེ་ལ་བཅོམ་<line/>
ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག །སངས་རྒྱས་ཀྱི་ཞིང་འདི་ནས་ལྷོ་ཕྱོགས་ལོགས་སུ་གངྒཱའི་ཀླུང་བཞིའི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་<line/>
རྟེན་གྱི་ཁམས་རྡོ་རྗེའི་བློ་གྲོས་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྡོ་རྗེའི་སྙིང་པོ་ཞེས་བྱ་བ་ད་ལྟར་བཞུགས་ཏེ། འཚོ་ཞིང་<line/>
གཞེས་ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག །སངས་རྒྱས་ཀྱི་ཞིང་འདི་ནས་ལྷོ་ཕྱོགས་སུ་གངྒཱའི་ཀླུང་ལྔའི་བྱེ་མ་སྙེད་ཀྱི་འཇིག་<line/>
རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་འགྲོ་བ་དང་ལྡན་པ་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འགྲོ་བ་འཛིན་<line/>
པའི་དབང་པོ་ཞེས་བྱ་བ་ད་ལྟར་བཞུགས་ཏེ། འཚོ་ཞིང་གཞེས་ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག །སངས་རྒྱས་ཀྱི་ཞིང་འདི་ནས་<line/>
</page>
<page index="145" id="268A">༄༅། །ལྷོ་ཕྱོགས་ལོགས་སུ་གངྒཱའི་ཀླུང་དྲུག་གི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་ནོར་བུ་འཛིན་ཞེས་བྱ་བ་དེ་ན། དེ་བཞིན་གཤེགས་<line/>
པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ནོར་བུ་འཛིན་འཆང་ཞེས་བྱ་བ་ད་ལྟར་བཞུགས་ཏེ། འཚོ་ཞིང་གཞེས་ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་<line/>
ཐུབ་པ་ཇི་ལྟར་གནས་པ་དྲིས་ཤིག །སངས་རྒྱས་ཀྱི་ཞིང་འདི་ནས་ལྷོ་ཕྱོགས་ལོགས་སུ་གངྒཱའི་ཀླུང་བདུན་གྱི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་<line/>
ནམ་མཁའ་དང་ལྡན་པ་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ནམ་མཁའ་དང་མཚུངས་པ་ཞེས་བྱ་བ་ད་ལྟར་བཞུགས་ཏེ།<line/>
འཚོ་ཞིང་གཞེས་ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག །སངས་རྒྱས་ཀྱི་ཞིང་འདི་ནས་ལྷོ་ཕྱོགས་ལོགས་སུ་གངྒཱའི་ཀླུང་<line/>
བརྒྱད་ཀྱི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་འདུལ་བ་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་<line/>
སངས་རྒྱས་འདུལ་བའི་མཆོག་ཅེས་བྱ་བ་ད་ལྟར་བཞུགས་ཏེ། འཚོ་ཞིང་གཞེས་ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག །<line/>
</page>
<page index="146" id="268B">སངས་རྒྱས་ཀྱི་ཞིང་འདི་ནས་ལྷོ་ཕྱོགས་ལོགས་སུ་གངྒཱའི་ཀླུང་དགུའི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་དཔལ་གྱི་ཕྲེང་བ་ཞེས་བྱ་བ་དེ་ན། དེ་བཞིན་<line/>
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དཔལ་གྱི་སྙིང་པོ་ཞེས་བྱ་བ་ད་ལྟར་བཞུགས་ཏེ། འཚོ་ཞིང་གཞེས་ཀྱི་དེ་བཞིན་གཤེགས་པ་དེ་ལ་བཅོམ་ལྡན་<line/>
འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག །སངས་རྒྱས་ཀྱི་ཞིང་འདི་ནས་ལྷོ་ཕྱོགས་ལོགས་སུ་གངྒཱའི་ཀླུང་བཅུའི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་<line/>
སེང་གེའི་བློ་གྲོས་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སེང་གེའི་སྙིང་པོ་ཞེས་བྱ་བ་ད་ལྟར་བཞུགས་ཏེ། འཚོ་ཞིང་གཞེས་ཀྱི་དེ་<line/>
བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག །སངས་རྒྱས་ཀྱི་ཞིང་འདི་ནས་ནུབ་ཕྱོགས་ལོགས་སུ་གངྒཱའི་ཀླུང་གི་བྱེ་མ་སྙེད་ཀྱི་འཇིག་རྟེན་གྱི་<line/>
ཁམས་འདས་པ་ན། འཇིག་རྟེན་གྱི་ཁམས་འཇམ་པ་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སྙན་པ་ཞེས་བྱ་བ་ད་ལྟར་བཞུགས་<line/>
ཏེ༑ འཚོ་ཞིང་གཞེས་ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག །སངས་རྒྱས་ཀྱི་ཞིང་འདི་ནས་ནུབ་ཕྱོགས་ལོགས་སུ་གངྒཱའི་ཀླུང་གཉིས་<line/>
</page>
<page index="147" id="269A">༄༅། །ཀྱི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་གངྒཱའི་ཕྲེང་བ་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་<line/>
པར་རྫོགས་པའི་སངས་རྒྱས་གངྒཱས་བྱིན་ཞེས་བྱ་བ་ད་ལྟར་བཞུགས་ཏེ། འཚོ་ཞིང་གཞེས་ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པ་བྲིས་ཤིག་<line/>
སངས་རྒྱས་ཀྱི་ཞིང་འདི་ནས་ནུབ་ཕྱོགས་ལོགས་སུ་གངྒཱའི་ཀླུང་གསུམ་གྱི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་ཀུན་ཏུ་བཟང་པོ་ཞེས་བྱ་བ་དེ་ན། དེ་<line/>
བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀུན་ཏུ་བློ་གྲོས་ཞེས་བྱ་བ་ད་ལྟར་བཞུགས་ཏེ། འཚོ་ཞིང་གཞེས་ཀྱི་དེ་བཞིན་གཤེགས་པ་དེ་ལ་བཅོམ་<line/>
ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག །སངས་རྒྱས་ཀྱི་ཞིང་འདི་ནས་ནུབ་ཕྱོགས་ལོགས་སུ་གངྒཱའི་ཀླུང་གི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན།<line/>
འཇིག་རྟེན་གྱི་ཁམས་མེ་ཏོག་རྒྱས་པ་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མེ་ཏོག་དམ་པ་ཞེས་བྱ་བ་ད་ལྟར་བཞུགས་ཏེ།<line/>
འཚོ་ཞིང་གཞེས་ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག །སངས་རྒྱས་ཀྱི་ཞིང་འདི་ནས་ནུབ་ཕྱོགས་ལོགས་སུ་གངྒཱའི་<line/>
</page>
<page index="148" id="269B">ཀླུང་ལྔའི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་མཐའ་ཡས་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་<line/>
རྒྱས་མེ་ཏོག་མཐའ་ཡས་པ་ཞེས་བྱ་བ་ད་ལྟར་བཞུགས་ཏེ། འཚོ་ཞིང་གཞེས་ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག །སངས་རྒྱས་<line/>
ཀྱི་ཞིང་འདི་ནས་ནུབ་ཕྱོགས་ལོགས་སུ་གངྒཱའི་ཀླུང་དྲུག་གི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་བཟང་པོ་ཅན་ཞེས་བྱ་བ་དེ་ན། དེ་བཞིན་གཤེགས་<line/>
པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་བཟང་པོའི་སྙིང་པོ་ཞེས་བྱ་བ་ད་ལྟར་བཞུགས་ཏེ། འཚོ་ཞིང་གཞེས་ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་<line/>
ཐུབ་པ་ཇི་ལྟར་གནས་པ་དྲིས་ཤིག །སངས་རྒྱས་ཀྱི་ཞིང་འདི་ནས་ནུབ་ཕྱོགས་ལོགས་སུ་གངྒཱའི་ཀླུང་བདུན་གྱི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་<line/>
མིག་གི་བདག་པོ་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མིག་གི་རྒྱལ་པོ་ཞེས་བྱ་བ་ད་ལྟར་བཞུགས་ཏེ། འཚོ་ཞིང་གཞེས་<line/>
ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག །སངས་རྒྱས་ཀྱི་ཞིང་འདི་ནས་ནུབ་ཕྱོགས་ལོགས་སུ་གངྒཱའི་ཀླུང་བརྒྱད་ཀྱི་བྱེ་མ་སྙེད་ཀྱི་<line/>
</page>
<page index="149" id="270A">༄༅། །འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་མེ་ཏོག་དང་ལྡན་པ་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་<line/>
རྫོགས་པའི་སངས་རྒྱས་ཀེའི་ལ་སའི་སྙིང་པོ་ཞེས་བྱ་བ་ད་ལྟར་བཞུགས་ཏེ། འཚོ་ཞིང་གཞས་ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པ་<line/>
དྲིས་ཤིག །སངས་རྒྱས་ཀྱི་ཞིང་འདི་ནས་ནུབ་ཕྱོགས་ལོགས་སུ་གངྒཱའི་ཀླུང་དགུའི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་རྔ་སྒྲ་ཞེས་བྱ་བ་དེ་ན།<line/>
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྔ་དབྱངས་ཞེས་བྱ་བ་ད་ལྟར་བཞུགས་ཏེ། འཚོ་ཞིང་གཞེས་ཀྱི་དེ་བཞིན་གཤེགས་པ་དེ་ལ་བཅོམ་<line/>
ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག །སངས་རྒྱས་ཀྱི་ཞིང་འདི་ནས་ནུབ་ཕྱོགས་ལོགས་སུ་གངྒཱའི་ཀླུང་བཅུའི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་<line/>
རྟེན་གྱི་ཁམས་བལྟ་ན་སྡུག་པ་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སྡུག་པའི་མཆོག་ཅེས་བྱ་བ་ད་ལྟར་བཞུགས་ཏེ།<line/>
འཚོ་ཞིང་གཞེས་ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག །སངས་རྒྱས་ཀྱི་ཞིང་འདི་ནས་ནུབ་བྱང་གི་ཕྱོགས་མཚམས་ལོགས་<line/>
</page>
<page index="150" id="270B">སུ་གངྒཱའི་ཀླུང་གི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་དགའ་བ་འཕེལ་བ་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་<line/>
པའི་སངས་རྒྱས་དགའ་འཕེལ་ཞེས་བྱ་བ་ད་ལྟར་བཞུགས་ཏེ། འཚོ་ཞིང་གཞེས་ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག །སངས་རྒྱས་<line/>
ཀྱི་ཞིང་འདི་ནས་ནུབ་བྱང་གི་ཕྱོགས་མཚམས་ལོགས་སུ་གངྒཱའི་ཀླུང་གཉིས་ཀྱི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་མཛེས་སྡུག་ཅེས་བྱ་བ་དེ་ན། དེ་བཞིན་<line/>
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མཛེས་པ་ཞེས་བྱ་བ་ད་ལྟར་བཞུགས་ཏེ། འཚོ་ཞིང་གཞེས་ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་<line/>
པ་ཇི་ལྟར་གནས་པ་དྲིས་ཤིག །སངས་རྒྱས་ཀྱི་ཞིང་འདི་ནས་ནུབ་བྱང་གི་ཕྱོགས་མཚམས་ལོགས་སུ་གངྒཱའི་ཀླུང་གསུམ་གྱི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་<line/>
རྟེན་གྱི་ཁམས་རྒྱུ་དང་ལྡན་པ་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྒྱུའི་སྙིང་པོ་ཞེས་བྱ་བ་ད་ལྟར་བཞུགས་ཏེ། འཚོ་ཞིང་གཞེས་<line/>
ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག །སངས་རྒྱས་ཀྱི་ཞིང་འདི་ནས་ནུབ་བྱང་གི་ཕྱོགས་མཚམས་ལོགས་སུ་གངྒཱའི་ཀླུང་བཞིའི་བྱེ་མ་<line/>
</page>
<page index="151" id="271A">༄༅། །སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་སྤྱོད་པ་ཡིད་འཕྲོག་ཅེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་<line/>
རྫོགས་པའི་སངས་རྒྱས་སྤྱོད་པའི་མཆོག་ཅེས་བྱ་བ་ད་ལྟར་བཞུགས་ཏེ། འཚོ་ཞིང་གཞེས་ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག།<line/>
སངས་རྒྱས་ཀྱི་ཞིང་འདི་ནས་ནུབ་བྱང་གི་ཕྱོགས་མཚམས་ལོགས་སུ་གངྒཱའི་ཀླུང་ལྔའི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་སེམས་ཅན་དང་འདྲ་བ་<line/>
ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སེམས་ཅན་གྱི་མཆོག་ཅེས་བྱ་བ་ད་ལྟར་བཞུགས་ཏེ། འཚོ་ཞིང་གཞེས་ཀྱི་དེ་བཞིན་<line/>
གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག །སངས་རྒྱས་ཀྱི་ཞིང་འདི་ནས་ནུབ་བྱང་གི་ཕྱོགས་མཚམས་ལོགས་སུ་གངྒཱའི་ཀླུང་དྲུག་གི་བྱེ་མ་སྙེད་<line/>
ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་གློག་ཅེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་གློག་གི་བླ་མ་ཞེས་<line/>
བྱ་བ་ད་ལྟར་བཞུགས་ཏེ། འཚོ་ཞིང་གཞེས་ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག །སངས་རྒྱས་ཀྱི་ཞིང་འདི་ནས་ནུབ་བྱང་གི་<line/>
</page>
<page index="152" id="271B">ཕྱོགས་མཚམས་ལོགས་སུ་གངྒཱའི་ཀླུང་བདུན་གྱི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་ཡིད་དུ་འོང་བ་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་<line/>
པ་ཡང་དག་པར་རྫོགས་པའི་སངས་རྒྱས་ཡིད་དུ་འོང་བའི་དབྱངས་ཞེས་བྱ་བ་ད་ལྟར་བཞུགས་ཏེ། འཚོ་ཞིང་གཞས་ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་<line/>
གནས་པ་དྲིས་ཤིག །སངས་རྒྱས་ཀྱི་ཞིང་འདི་ནས་ནུབ་བྱང་གི་ཕྱོགས་མཚམས་ལོགས་སུ་གངྒཱའི་ཀླུང་བརྒྱད་ཀྱི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་<line/>
ཚད་མེད་པ་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཚད་མེད་པ་ཞེས་བྱ་བ་ད་ལྟར་བཞུགས་ཏེ། འཚོ་ཞིང་གཞེས་ཀྱི་དེ་བཞིན་གཤེགས་<line/>
པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག །སངས་རྒྱས་ཀྱི་ཞིང་འདི་ནས་ནུབ་བྱང་གི་ཕྱོགས་མཚམས་ལོགས་སུ་གངྒཱའི་ཀླུང་དགུའི་བྱེ་མ་སྙེད་ཀྱི་འཇིག་<line/>
རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་བརྟན་པ་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་བརྟན་པའི་མཆོག་<line/>
ཅེས་བྱ་བ་ད་ལྟར་བཞུགས་ཏེ། འཚོ་ཞིང་གཞེས་ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་ངས་པ་དྲིས་ཤིག། །སངས་རྒྱས་ཀྱི་ཞིང་འདི་ནས་ནུབ་<line/>
</page>
<page index="153" id="272A">༄༅། །བྱང་གི་ཕྱོགས་མཚམས་ལོགས་སུ་གངྒཱའི་ཀླུང་བཅུའི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་ཆུའི་རོ་ཞེས་བྱ་བ་དེ་<line/>
ན༑ དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཆུའི་མཆོག་ཅེས་བྱ་བ་དེ་ལྟར་བཞུགས་ཏེ། འཚོ་ཞིང་གཞེས་ཀྱི་དེ་བཞིན་གཤེགས་པ་དེ་ལ་བཅོམ་<line/>
ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག །སངས་རྒྱས་ཀྱི་ཞིང་འདི་ནས་བྱང་ཤར་གྱི་ཕྱོགས་མཚམས་ལོགས་སུ་གངྒཱའི་ཀླུང་གི་བྱེ་མ་སྙེད་ཀྱི་འཇིག་རྟེན་གྱི་ཁམས་<line/>
འདས་པ་ན། འཇིག་རྟེན་གྱི་ཁམས་ཏོག་ཅན་ཞེས་བྱ་བ་དེ་ན། དེ་བཞིན་གཤེགས་པ་རིན་པོ་ཆེའི་ཏོག་ལ་དྲིས་ཤིག་པའང་གོང་མ་བཞིན་དུ་བསྡུའོ། །སངས་རྒྱས་ཀྱི་ཞིང་འདི་<line/>
ནས་བྱང་ཤར་གྱི་ཕྱོགས་མཚམས་ལོགས་སུ་གངྒཱའི་ཀླུང་གཉིས་ཀྱི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་ནོར་བུའི་འོད་ཅེས་བྱ་བ་དེ་ན། དེ་<line/>
བཞིན་གཤེགས་པ་ནོར་བུ་བསིལ་བ་ཞེས་བྱ་བ་ལ་དྲིས་ཤིག་པའང་གོང་མ་བཞིན་དུ་བསྡུའོ། །སངས་རྒྱས་ཀྱི་ཞིང་འདི་ནས་བྱང་ཤར་གྱི་ཕྱོགས་མཚམས་ལོགས་སུ་གངྒཱའི་<line/>
ཀླུང་གསུམ་གྱི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་རིན་པོ་ཆེ་དང་ལྡན་པ་ཞེས་བྱ་བ་དེ་ན། དེ་བཞིན་གཤེགས་པ་རིན་པོ་ཆེའི་མཆོག་ཅེས་བྱ་བ་<line/>
</page>
<page index="154" id="272B">ལ་དྲིས་ཤིག་པའང་གོང་མ་བཞིན་དུ་བསྡུའོ། །སངས་རྒྱས་ཀྱི་ཞིང་འདི་ནས་བྱང་ཤར་གྱི་ཕྱོགས་མཚམས་སོགས་སུ་གངྒཱའི་ཀླུང་བཞིའི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན།<line/>
འཇིག་རྟེན་གྱི་ཁམས་གསེར་འོད་ཅེས་བྱ་བ་དེ་ན། དེ་བཞིན་གཤེགས་པ་གསེར་མཆོག་དཔལ་ཞེས་བྱ་བ་ལ་དྲིས་ཤིག་པའང་གོང་མ་བཞིན་དུ་བསྡུའོ། །སངས་རྒྱས་ཀྱི་ཞིང་འདི་ནས་<line/>
བྱང་ཤར་གྱི་ཕྱོགས་མཚམས་ལོགས་སུ་གངྒཱའི་ཀླུང་ལྔའི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་གསེར་མདོག་ཅེས་བྱ་བ་དེ་ན། དེ་བཞིན་གཤེགས་པ་<line/>
གསེར་འོད་དཔལ་ཞེས་བྱ་བ་ལ་འདྲིས་ཤིག་པའང་གོང་མ་བཞིན་དུ་བསྡུའོ། །སངས་རྒྱས་ཀྱི་ཞིང་འདི་ནས་བྱང་ཤར་གྱི་ཕྱོགས་མཚམས་ལོགས་སུ་གངྒཱའི་ཀླུང་དགུའི་བྱེ་མ་སྙེད་ཀྱི་འཇིག་<line/>
རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་གསེར་ཅན་ཞེས་བྱ་བ་དེ་ན། དེ་བཞིན་གཤེགས་པ་ཛམ་བུའི་ཆུ་བོ་གསེར་མདོག་ཅེས་བྱ་བ་ལ་དྲིས་ཤིག་པའང་གོང་མ་བཞིན་དུ་<line/>
བསྡུའོ། །སངས་རྒྱས་ཀྱི་ཞིང་འདི་ནས་བྱང་ཤར་གྱི་ཕྱོགས་མཚམས་ལོགས་སུ་གངྒཱའི་ཀླུང་གི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་དྲ་བ་ཅན་ཞེས་བྱ་བ་<line/>
དེ་ན། དེ་བཞིན་གཤེགས་པ་དྲ་བ་ཅན་གྱི་འོད་ཅེས་བྱ་བ་ལ་དྲིས་ཤིག་པའང་གོང་མ་བཞིན་དུ་བསྡུའོ། །སངས་རྒྱས་ཀྱི་ཞིང་འདི་ནས་བྱང་ཤར་གྱི་ཕྱོགས་མཚམས་ལོགས་སུ་གངྒཱའི་<line/>
</page>
<page index="155" id="273A">༄༅། །ཀླུང་བརྒྱད་ཀྱི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་དྲི་མ་མེད་པའི་ཆུ་ཞེས་བྱ་བ་དེ་ན། དེ་བཞིན་གཤེགས་པ་ཆུའི་རྒྱལ་པོ་<line/>
ཞེས་བྱ་བ་ལ་དྲིས་ཤིག་པའང་གོང་མ་བཞིན་དུ་བསྡུའོ། །སངས་རྒྱས་ཀྱི་ཞིང་འདི་ནས་བྱང་ཤར་གྱི་ཕྱོགས་མཚམས་ལོགས་སུ་གངྒཱའི་ཀླུང་དགུའི་བྱེ་མ་སྙེད་ཀྱི་འཇིག་རྟེན་གྱི་ཁམས་<line/>
འདས་པ་ན། འཇིག་རྟེན་གྱི་ཁམས་ཚུལ་ཁྲིམས་ལྡན་པ་ཞེས་བྱ་བ་དེ་ན། དེ་བཞིན་གཤེགས་པ་ཚུལ་ཁྲིམས་ཀྱི་སྙིང་པོ་ཞེས་བྱ་བ་ལ་དྲིས་ཤིག་པའང་གོང་མ་བཞིན་དུ་བསྡུའོ། །<line/>
སངས་རྒྱས་ཀྱི་ཞིང་འདི་ནས་བྱང་ཤར་གྱི་ཕྱོགས་མཚམས་ལོགས་སུ་གངྒཱའི་ཀླུང་བཅུའི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་རིན་པོ་ཆེའི་གླིང་<line/>
ཞེས་བྱ་བ་དེ་ན། དེ་བཞིན་གཤེགས་པ་རིན་ཆེན་འབྱུང་ཞེས་བྱ་བ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག་པའང་གོང་མ་བཞིན་དུ་བསྡུའོ། །སངས་རྒྱས་ཀྱི་ཞིང་<line/>
འདི་ནས་ཤར་ལྷོའི་ཕྱོགས་མཚམས་ལོགས་སུ་གངྒཱའི་ཀླུང་གི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་རྡོ་རྗེའི་འབྱུང་གནས་ཞེས་བྱ་བ་དེ་ན། དེ་<line/>
བཞིན་གཤེགས་པ་རྡོ་རྗེའི་བློ་གྲོས་ཞེས་བྱ་བ་ལ་དྲིས་ཤིག་པའང་གོང་མ་བཞིན་དུ་བསྡུའོ། །སངས་རྒྱས་ཀྱི་ཞིང་འདི་ནས་ཤར་ལྷོའི་ཕྱོགས་མཚམས་ལོགས་སུ་གངྒཱའི་ཀླུང་<line/>
</page>
<page index="156" id="273B">གཉིས་ཀྱི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་སངས་རྒྱས་ཐམས་ཅད་ཅེས་བྱ་བ་དེ་ན། དེ་བཞིན་གཤེགས་པ་སངས་རྒྱས་ཐམས་ཅད་ཀྱི་བློ་གྲོས་<line/>
ཏོག་ཅེས་བྱ་བ་ལ་དྲིས་ཤིག་པའང་གོང་མ་བཞིན་དུ་བསྡུའོ། །སངས་རྒྱས་ཀྱི་ཞིང་འདི་ནས་ཤར་ལྷོའི་ཕྱོགས་མཚམས་ལོགས་སུ་གངྒཱའི་ཀླུང་གསུམ་གྱི་བྱེ་མ་སྙེད་ཀྱི་འཇིག་རྟེན་གྱི་<line/>
ཁམས་འདས་པ་ན། འཇིག་རྟེན་གྱི་ཁམས་བློ་གྲོས་གྲུབ་པ་ཞེས་བྱ་བ་དེ་ན། དེ་བཞིན་གཤེགས་པ་དོན་གྲུབ་དཔལ་ཞེས་བྱ་བ་ལ་དྲིས་ཤིག་པའང་གོང་མ་བཞིན་དུ་བསྡུའོ། །སངས་<line/>
རྒྱས་ཀྱི་ཞིང་འདི་ནས་ཤར་ལྷོའི་ཕྱོགས་མཚམས་ལོགས་སུ་གངྒཱའི་ཀླུང་བཞིའི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་དྲི་མ་མེད་པའི་ཆུ་ཞེས་བྱ་བ་དེ་ན་<line/>
དེ་བཞིན་གཤེགས་པ་དྲི་མ་མེད་པའི་བཻ་ཌཱུཪྻ་ཞེས་བྱ་བ་ལ་དྲིས་ཤིག་པའང་གོང་མ་བཞིན་དུ་བསྡུའོ། །སངས་རྒྱས་ཀྱི་ཞིང་འདི་ནས་ཤར་ལྷོའི་ཕྱོགས་མཚམས་ལོགས་སུ་གངྒཱའི་<line/>
ཀླུང་ལྔའི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་སྐྱེས་བུ་ཀླུ་ལ་དགའ་བ་ཞེས་བྱ་བ་དེ་ན། དེ་བཞིན་གཤེགས་པ་སྐྱེས་བུ་ཀླུའི་སྙིང་པོ་ལ་དྲིས་ཤིག་པའང་<line/>
གོང་མ་བཞིན་དུ་བསྡུའོ། །སངས་རྒྱས་ཀྱི་ཞིང་འདི་ནས་ཤར་ལྷོའི་ཕྱོགས་མཚམས་ལོགས་སུ་གངྒཱའི་ཀླུང་དྲུག་གི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་<line/>
</page>
<page index="157" id="274A">༄༅། །ཁམས་སྤོས་ཀྱི་རོ་ཞེས་བྱ་བ་དེ་ན། དེ་བཞིན་གཤེགས་པ་སྤོས་བརྩེགས་ཞེས་བྱ་བ་ལ་དྲིས་ཤིག་པའང་གོང་མ་བཞིན་དུ་བསྡུའོ། །སངས་རྒྱས་ཀྱི་ཞིང་<line/>
འདི་ནས་ཤར་ལྷོའི་ཕྱོགས་མཚམས་ལོགས་སུ་གངྒཱའི་ཀླུང་བདུན་གྱི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་སྤོས་ལྡན་ཞེས་བྱ་བ་དེ་ན། དེ་བཞིན་<line/>
གཤེགས་པ་སྤོས་ཀྱི་སྙིང་པོ་ཞེས་བྱ་བ་ལ་དྲིས་ཤིག་པའང་གོང་མ་བཞིན་དུ་བསྡུའོ། །སངས་རྒྱས་ཀྱི་ཞིང་འདི་ནས་ཤར་ལྷོའི་ཕྱོགས་མཚམས་ལོགས་སུ་གངྒཱའི་ཀླུང་བརྒྱད་ཀྱི་<line/>
བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་དྲང་པོའི་འོད་ཅེས་བྱ་བ་དེ་ན། དེ་བཞིན་གཤེགས་པ་དྲང་པོའི་དཔལ་ཞེས་བྱ་བ་ལ་དྲིས་ཤིག་པའང་གོང་<line/>
མ་བཞིན་དུ་བསྡུའོ། །སངས་རྒྱས་ཀྱི་ཞིང་འདི་ནས་ཤར་ལྷོའི་ཕྱོགས་མཚམས་ལོགས་སུ་གངྒཱའི་ཀླུང་དགུའི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་<line/>
ཁམས་རིན་ཐང་མེད་པ་ཞེས་བྱ་བ་དེ་ན། དེ་བཞིན་གཤེགས་པ་རིན་ཐང་མེད་པ་ཞེས་བྱ་བ་ལ་དྲིས་ཤིག་པའང་གོང་མ་བཞིན་དུ་བསྡུའོ། །སངས་རྒྱས་ཀྱི་ཞིང་འདི་ནས་ཤར་<line/>
ལྷོའི་ཕྱོགས་མཚམས་ལོགས་སུ་གངྒཱའི་ཀླུང་བཅུའི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་མཐའ་ཡས་གཙུག་ཕུད་ཅན་ཞེས་བྱ་བ་དེ་ན། དེ་<line/>
</page>
<page index="158" id="274B">བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མཐའ་ཡས་པའི་རྒྱལ་པོ་ལ་དྲིས་ཤིག་པའང་གོང་མ་བཞིན་དུ་བསྡུའོ། །སངས་རྒྱས་ཀྱི་ཞིང་འདི་ནས་<line/>
ལྷོ་ནུབ་ཀྱི་ཕྱོགས་མཚམས་ལོགས་སུ་གངྒཱའི་ཀླུང་གི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་འོད་དཔག་ཏུ་མེད་པ་ཞེས་བྱ་བ་དེ་ན། དེ་བཞིན་གཤེགས་<line/>
པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འོད་དཔག་ཏུ་མེད་པ་ཞེས་བྱ་བ་ལ་དྲིས་ཤིག་པའང་གོང་མ་བཞིན་དུ་བསྡུའོ། །སངས་རྒྱས་ཀྱི་ཞིང་འདི་ནས་ལྷོ་ནུབ་ཀྱི་ཕྱོགས་<line/>
མཚམས་ལོགས་སུ་གངྒཱའི་ཀླུང་གཉིས་ཀྱི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་ཚད་མེད་པའི་མིག་ཅེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་<line/>
པ་ཡང་དག་པར་རྫོགས་པའི་སངས་རྒྱས་ཚད་མེད་པའི་དབང་ཕྱུག་ཅེས་བྱ་བ་ལ་དྲིས་ཤིག་པའང་གོང་མ་བཞིན་དུ་བསྡུའོ། །སངས་རྒྱས་ཀྱི་ཞིང་འདི་ནས་ལྷོ་ནུབ་ཀྱི་ཕྱོགས་མཚམས་<line/>
ལོགས་སུ་གངྒཱའི་ཀླུང་གསུམ་གྱི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་མེའི་གཟི་བརྗིད་ཅེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་<line/>
པར་རྫོགས་པའི་སངས་རྒྱས་མེའི་འོད་ཅེས་བྱ་བ་ལ༑ དྲིས་ཤིག་པའང་གོང་མ་བཞིན་དུ་བསྡུའོ། །སངས་རྒྱས་ཀྱི་ཞིང་འདི་ནས་ལྷོ་ནུབ་ཀྱི་ཕྱོགས་མཚམས་ལོགས་སུ་གངྒཱའི་ཀླུང་བཞིའི་<line/>
</page>
<page index="159" id="275A">༄༅། །བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་མུན་པ་སེལ་བ་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་<line/>
རྫོགས་པའི་སངས་རྒྱས་མུན་པ་སེལ་ལྡན་ཞེས་བྱ་བ་ལ་དྲིས་ཤིག་པའང་གོང་མ་བཞིན་དུ་བསྡུའོ། །སངས་རྒྱས་ཀྱི་ཞིང་འདི་ནས་ལྷོ་ནུབ་ཀྱི་ཕྱོགས་མཚམས་ལོགས་སུ་གངྒཱའི་ཀླུང་ལྔའི་བྱེ་<line/>
མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་བྱིན་པ་དང་ལྡན་པ་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་<line/>
བྱིན་པའི་སྙིང་པོ་ཞེས་བྱ་བ་ལ་དྲིས་ཤིག་པའང་གོང་མ་བཞིན་དུ་བསྡུའོ། །སངས་རྒྱས་ཀྱི་ཞིང་འདི་ནས་ལྷོ་ནུབ་ཀྱི་ཕྱོགས་མཚམས་ལོགས་སུ་གངྒཱའི་ཀླུང་དྲུག་གི་བྱེ་མ་སྙེད་ཀྱི་<line/>
འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་མི་སྐྱེ་བ་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མི་སྐྱེ་བའི་<line/>
དབང་ཕྱུག་ལ་དྲིས་ཤིག་པའང་གོང་མ་བཞིན་དུ་བསྡུའོ། །སངས་རྒྱས་ཀྱི་ཞིང་འདི་ནས་ལྷོ་ནུབ་ཀྱི་ཕྱོགས་མཚམས་ལོགས་སུ་གངྒཱའི་ཀླུང་བདུན་གྱི་བྱེ་མ་སྙེད་ཀྱི་འཇིག་རྟེན་གྱི་<line/>
ཁམས་འདས་པ་ན། འཇིག་རྟེན་གྱི་ཁམས་སྤོས་ཀྱི་གླང་པོ་ཆེ་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སྤོས་ཀྱི་གླང་པོ་<line/>
</page>
<page index="160" id="275B">ཚེའི་རྣམ་པར་གནོན་པ་ལ་དྲིས་ཤིག་པའང་གོང་མ་བཞིན་དུ་བསྡུའོ། །སངས་རྒྱས་ཀྱི་ཞིང་འདི་ནས་ལྷོ་ནུབ་ཀྱི་ཕྱོགས་མཚམས་ལོགས་སུ་གངྒཱའི་ཀླུང་བརྒྱད་ཀྱི་བྱེ་མ་སྙེད་ཀྱི་འཇིག་རྟེན་གྱི་<line/>
ཁམས་འདས་པ་ན། འཇིག་རྟེན་གྱི་ཁམས་སྤོས་ཀྱི་སྣོད་ཅེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སྤོས་ཀྱི་སྣོད་ཀྱི་རྒྱལ་པོ་ལ་དྲིས་<line/>
ཤིག་པའང་གོང་མ་བཞིན་དུ་བསྡུའོ། །སངས་རྒྱས་ཀྱི་ཞིང་འདི་ནས་ལྷོ་ནུབ་ཀྱི་ཕྱོགས་མཚམས་ལོགས་སུ་གངྒཱའི་ཀླུང་དགུའི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་<line/>
རྟེན་གྱི་ཁམས་དགའ་བའི་དབྱངས་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དགའ་བ་ལ་དྲིས་ཤིག་པའང་གོང་མ་བཞིན་དུ་བསྡུའོ། །<line/>
སངས་རྒྱས་ཀྱི་ཞིང་འདི་ནས་ལྷོ་ནུབ་ཀྱི་ཕྱོགས་མཚམས་ལོགས་སུ་གངྒཱའི་ཀླུང་བཅུའི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་དཔལ་གྱི་ཕྲེང་བ་ཞེས་བྱ་<line/>
བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམ་པར་རྒྱལ་བའི་དཔལ་དམ་པ་ཞེས་བྱ་བ་ད་ལྟར་བཞུགས་ཏེ། འཚོ་ཞིང་གཞེས་ཀྱི་དེ་བཞིན་<line/>
གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག །སངས་རྒྱས་ཀྱི་ཞིང་འདི་ནས་སྟེང་གི་ཕྱོགས་ལོགས་སུ་གངྒཱའི་ཀླུང་གི་བྱེ་མ་སྙེད་ཀྱི་འཇིག་རྟེན་གྱི་ཁམས་<line/>
</page>
<page index="161" id="276A">༄༅། །འདས་པ་ན། འཇིག་རྟེན་གྱི་ཁམས་འཇིག་རྟེན་མཐོང་བ་དང་བཅས་པ་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་<line/>
སངས་རྒྱས་འཇིག་རྟེན་ཐམས་ཅད་མཐོང་ན་དགའ་བ་ཆེར་འཕགས་པའི་རྒྱལ་པོ་འོད་འཕྲོ་བ་རྣམ་པར་སྤྲུལ་པའི་བཀོད་པ་གོ་ཆ་ཆེན་པོ་བགོས་པ། སའི་དབང་ཕྱུག་རྒྱལ་པོ་ཐམས་ཅད་<line/>
ལ་འོད་བྱེད་སྣང་བའི་སྒོ་ཞེས་བྱ་བ་ད་ལྟར་བཞུགས་ཏེ་འཚོ་ཞིང་གཞེས་ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག །སངས་རྒྱས་ཀྱི་<line/>
ཞིང་འདི་ནས་སྟེང་གི་ཕྱོགས་ལོགས་སུ་གངྒཱའི་ཀླུང་གཉིས་ཀྱི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་པདྨ་དཀར་པོ་ཞེས་བྱ་བ་དེ་ན། དེ་བཞིན་<line/>
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དམ་པའི་ཆོས་པདྨ་དཀར་པོ་ཞེས་བྱ་བ་ད་ལྟར་བཞུགས་ཏེ་འཚོ་ཞིང་གཞེས་ཀྱི་དེ་བཞིན་གཤེགས་པ་དེ་ལ་བཅོམ་<line/>
ལྡན་འདས་ཤཱཀྱ་ཐུབ་པ་ཇི་ལྟར་གནས་པའང་དྲིས་ཤིག །སངས་རྒྱས་ཀྱི་ཞིང་འདི་ནས་སྟེང་གི་ཕྱོགས་ལོགས་སུ་གངྒཱའི་ཀླུང་གསུམ་གྱི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་<line/>
པ་ན༑ འཇིག་རྟེན་གྱི་ཁམས་ཆུས་མེ་ཏོག་ཁ་འབྱེ་བ་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མེ་ཏོག་ཁ་འབྱེད་པ་ཞེས་<line/>
</page>
<page index="162" id="276B">བྱ་བ་ད་ལྟར་བཞུགས་ཏེ་འཚོ་ཞིང་གཞེས་ཀྱི། དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པའང་དྲིས་ཤིག །སངས་རྒྱས་ཀྱི་ཞིང་འདི་ནས་སྟེང་<line/>
གི་ཕྱོགས་ལོགས་སུ་གངྒཱའི་ཀླུང་བཞིའི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་མྱ་ངན་མེད་པ་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་<line/>
པ་ཡང་དག་པར་རྫོགས་པའི་སངས་རྒྱས་མྱ་ངན་ཐམས་ཅད་མེད་པ་ཞེས་བྱ་བ་ད་ལྟར་བཞུགས་ཏེ། འཚོ་ཞིང་གཞེས་ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་<line/>
པ་ཇི་ལྟར་གནས་པའང་དྲིས་ཤིག །སངས་རྒྱས་ཀྱི་ཞིང་འདི་ནས་སྟེང་གི་ཕྱོགས་ལོགས་སུ་གངྒཱའི་ཀླུང་ལྔའི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་<line/>
ཨུཏྤ་ལ་མཐིང་ག་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིན་པོ་ཆེའི་ཨུཏྤ་ལའི་དཔལ་ཞེས་བྱ་བ་ད་ལྟར་བཞུགས་ཏེ། འཚོ་ཞིང་<line/>
གཞེས་ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག །སངས་རྒྱས་ཀྱི་ཞིང་འདི་ནས་སྟེང་གི་ཕྱོགས་ལོགས་སུ་གངྒཱའི་ཀླུང་དྲུག་གི་བྱེ་མ་<line/>
སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་པདྨ་ཅན་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་པདྨའི་སྙིང་<line/>
</page>
<page index="163" id="277A">༄༅། །པོ་ཞེས་བྱ་བ་ད་ལྟར་བཞུགས་ཏེ། འཚོ་ཞིང་གཞེས་ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག།<line/>
སངས་རྒྱས་ཀྱི་ཞིང་འདི་ནས་སྟེང་གི་ཕྱོགས་ལོགས་སུ་གངྒཱའི་ཀླུང་བདུན་གྱི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་ཀུ་མུ་ད་དང་ལྡན་པ་ཞེས་<line/>
བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀུ་མུ་དའི་སྙིང་པོ་ཞེས་བྱ་བ་ད་ལྟར་བཞུགས་ཏེ། འཚོ་ཞིང་གཞེས་ཀྱི་དེ་བཞིན་<line/>
གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག །སངས་རྒྱས་ཀྱི་ཞིང་འདི་ནས་སྟེང་གི་ཕྱོགས་ལོགས་སུ་གངྒཱའི་ཀླུང་བརྒྱད་ཀྱི་བྱེ་མ་སྙེད་ཀྱི་<line/>
འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་ས་ཀིའི་སྤོས་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ས་ཀིའི་སྤོས་<line/>
ཞེས་བྱ་བ་ད་ལྟར་བཞུགས་ཏེ། འཚོ་ཞིང་གཞེས་ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག །སངས་རྒྱས་ཀྱི་ཞིང་འདི་ནས་<line/>
སྟེང་གི་ཕྱོགས་ལོགས་སུ་གངྒཱའི་ཀླུང་དགུའི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་ཀོ་ཀང་སི་ཀ་ཞེས་བྱ་བ་དེ་ན། དེ་བཞིན་གཤེགས་པ་<line/>
</page>
<page index="164" id="277B">དགྲ་བཅོམ་པ་ཡང་དག་པར་རྫོགས་པའི་སངས་རྒྱས་བཀྲ་ཤིས་ཐམས་ཅད་ཀྱི་རྒྱལ་པོ་ཞེས་བྱ་བ་ད་ལྟར་བཞུགས་ཏེ། འཚོ་ཞིང་གཞེས་ཀྱི་དེ་བཞིན་གཤེགས་པ་དེ་ལ་བཅོམ་<line/>
ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག །སངས་རྒྱས་ཀྱི་ཞིང་འདི་ནས་སྟེང་གི་ཕྱོགས་ལོགས་སུ་གངྒཱའི་ཀླུང་བཅུའི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན།<line/>
འཇིག་རྟེན་གྱི་ཁམས་བསོད་ནམས་ཀྱི་སྟེགས་ཅན་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་བསོད་ནམས་ཀྱི་སྟེགས་ཀྱི་དབང་ཕྱུག་<line/>
ཅེས་བྱ་བ་ད་ལྟར་བཞུགས་ཏེ། འཚོ་ཞིང་གཞེས་ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག །སངས་རྒྱས་ཀྱི་ཞིང་འདི་ནས་འོག་གི་ཕྱོགས་<line/>
ལོགས་སུ་གངྒཱའི་ཀླུང་གི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་སེང་གེའི་ཚུལ་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་<line/>
རྫོགས་པའི་སངས་རྒྱས་སོང་གེའི་རྣམ་པར་རོལ་པ་ཞེས་བྱ་བ་དང༌། སངས་རྒྱས་ཀྱི་ཞིང་འདི་ནས་འོག་གི་ཕྱོགས་ལོགས་སུ་གངྒཱའི་ཀླུང་གཉིས་ཀྱི་བྱེ་མ་སྙེད་ཀྱི་འཇིག་རྟེན་གྱི་ཁམས་<line/>
འདས་པ་ན། འཇིག་རྟེན་གྱི་ཁམས་སྟག་གི་ཕུག་ཅེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སྟག་སྒྲ་སྒྲོགས་ཞེས་བྱ་བ་དང༌། སངས་<line/>
</page>
<page index="165" id="278A">༄༅། །རྒྱས་ཀྱི་ཞིང་འདི་ནས་འོག་གི་ཕྱོགས་ལོགས་སུ་གངྒཱའི་ཀླུང་གསུམ་གྱི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་ཤིང་ས་<line/>
ཧ་ཀ་ར་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ས་ཧ་ཀ་རའི་མེ་ཏོག་ཀླུང་ཞེས་བྱ་བ་དང༌། སངས་རྒྱས་ཀྱི་ཞིང་འདི་ནས་<line/>
འོག་གི་ཕྱོགས་ལོགས་སུ་གངྒཱའི་ཀླུང་བཞིའི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་རྒྱལ་ལྡན་ཞེས་བྱ་བ་དེ་ན། དེ་བཞིན་གཤེགས་པ་དགྲ་<line/>
བཅོམ་པ་ཡང་དག་པར་རྫོགས་པའི་སངས་རྒྱས་ཐམས་ཅད་ལས་རྒྱལ་བར་འདུལ་བ་ཞེས་བྱ་བ་དང༌། སངས་རྒྱས་ཀྱི་ཞིང་འདི་ནས་འོག་གི་ཕྱོགས་ལོགས་སུ་གངྒཱའི་ཀླུང་ལྔའི་བྱེ་<line/>
མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་ཡེ་ཤེས་མི་ཆགས་པའི་འབྱུང་གནས་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་<line/>
རྫོགས་པའི་སངས་རྒྱས་ཐེག་པ་ཆེན་པོ་རྣམ་པར་སྒྲོགས་པའི་རྒྱལ་པོ་ཞེས་བྱ་བ་དང༌། སངས་རྒྱས་ཀྱི་ཞིང་འདི་ནས་འོག་གི་ཕྱོགས་ལོགས་སུ་གངྒཱའི་ཀླུང་དྲུག་གི་བྱེ་མ་སྙེད་<line/>
ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་མཁའ་འབིགས་འབྱུང་གནས་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་<line/>
</page>
<page index="166" id="278B">སངས་རྒྱས་མཁའ་འབིགས་རྩེ་མོ་ཞེས་བྱ་བ་དང༌། སངས་རྒྱས་ཀྱི་ཞིང་འདི་ནས་འོག་གི་ཕྱོགས་ལོགས་སུ་གངྒཱའི་ཀླུང་བདུན་གྱི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན།<line/>
འཇིག་རྟེན་གྱི་ཁམས་ལྟད་མོ་ཆེ་བ་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རི་མོ་ཐམས་ཅད་ཀྱི་རྒྱལ་པོ་ཞེས་བྱ་བ་དང༌། སངས་<line/>
རྒྱས་ཀྱི་ཞིང་འདི་ནས་འོག་གི་ཕྱོགས་ལོགས་སུ་གངྒཱའི་ཀླུང་བརྒྱད་ཀྱི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་བློ་གྲོས་འཛིན་པ་ཞེས་བྱ་བ་དེ་ན། དེ་<line/>
བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་གཟུངས་ཀྱི་དབང་ཕྱུག་རྒྱལ་པོ་ཞེས་བྱ་བ་དང༌། སངས་རྒྱས་ཀྱི་ཞིང་འདི་ན་ས་འོག་གི་ཕྱོགས་ལོགས་སུ་<line/>
གངྒཱའི་ཀླུང་དགུའི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་སའི་བློ་གྲོས་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་<line/>
པའི་སངས་རྒྱས་སའི་རྒྱལ་པོ་ཞེས་བྱ་བ་དང༌། སངས་རྒྱས་ཀྱི་ཞིང་འདི་ནས་འོག་གི་ཕྱོགས་ལོགས་སུ་གངྒཱའི་ཀླུང་བཅུའི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་<line/>
རྟེན་གྱི་ཁམས་རྟག་ཏུ་དགའ་བའི་རྒྱལ་པོ་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཐེ་ཚོམ་དང༌། ཡིད་གཉིས་ཐམས་ཅད་<line/>
</page>
<page index="167" id="279A">༄༅། །གཅོད་པའི་འབྱུང་གནས་རྒྱལ་པོ་ཞེས་བྱ་བ་ད་ལྟར་བཞུགས་ཏེ། འཚོ་ཞིང་གཞེས་ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་མི་<line/>
མཇེད་ཀྱི་འཇིག་རྟེན་གྱི་ཁམས་ན་ཡོངས་སུ་མྱ་ངན་ལས་མ་འདས་པར་བཞུགས་ཤིག །དེ་བཞིན་གཤེགས་པ་ཐམས་ཅད་ཀྱི་ཚིག་གི་དཔེས་བརྒྱན་པའི་མཐའ་ལ་ཇི་ལྟར་གནས་<line/>
པ༑ འཇམ་དཔལ་གཞོན་ནུར་གྱུར་པ་དང༌། སོར་མོའི་ཕྲེང་བ་ཁྱེད་དེང་ལ་བཅོམ་ལྡན་འདས་དེ་བཞིན་གཤེགས་པ་དེ་ལ་དྲིས་ཤིག །ཁྱེད་ཀྱི་ཐེ་ཚོམ་དང༌། ཡིད་གཉིས་ཐམས་<line/>
ཅད་གཅོད་པར་འགྱུར་ཏེ། དེ་བས་ན་དེ་བཞིན་གཤེགས་པ་དེའི་མཚན་ཐེ་ཚོམ་དང༌། ཡིད་གཉིས་ཐམས་ཅད་གཅོད་པ་ཞེས་བྱའོ། །དེ་ནས་འཇམ་དཔལ་གཞོན་ནུར་གྱུར་པ་<line/>
དང༑ སོར་མོའི་ཕྲེང་བས། བཅོམ་ལྡན་འདས་ལ་ལེགས་སོ། །ལེགས་སོ་ཞེས་གསོལ་ནས། དེ་བཞིན་གཤེགས་པའི་ཞབས་ལ་མགོ་བོས་ཕྱག་བཙལ་ནས། རྫུ་<line/>
འཕྲུལ་གྱི་རྐང་པའི་སྟོབས་ཀྱིས་ངང་པའི་རྒྱལ་པོ་ལྟར་དོང་སྟེ། རྟག་ཏུ་དགའ་བའི་རྒྱལ་པོ་ཞེས་བྱ་བའི་འཇིག་རྟེན་གྱི་ཁམས་དེར་ཕྱིན་ནས། དེ་བཞིན་གཤེགས་པ་ཐེ་ཚོམ་<line/>
དང༑ ཡིད་གཉིས་ཐམས་ཅད་གཅོད་པ་ཞེས་བྱ་བའི་ཞབས་ལ་མགོ་བོས་ཕྱག་བཙལ་ཏེ། ཕྱོགས་གཅིག་ཏུ་འཁོད་ནས་གསོལ་པ། བཅོམ་ལྡན་འདས། བདག་ཅག་གཉིས་མི་<line/>
</page>
<page index="168" id="279B">མཇེད་ཀྱི་འཇིག་རྟེན་གྱི་ཁམས་ནས་དེ་བཞིན་གཤེགས་པ་ཤཱཀྱ་ཐུབ་པའི་ཞབས་ཀྱི་དྲུང་ནས་འདིར་མཆིས་སོ། །ཕྱོགས་བཅུའི་སངས་རྒྱས་བཅུའི་ཞབས་ཀྱི་དྲུང་དུའང་ཕྱིན་ཏེ། བཅོམ་<line/>
ལྡན་འདས་ཤཱཀྱ་ཐུབ་པ་དེ་བཞིན་གཤེགས་པ་མི་མཇེད་ཀྱི་འཇིག་རྟེན་གྱི་ཁམས་ན་བཞུགས་ཏེ། མྱ་ངན་ལས་མ་འདས་བཞིན་དུ་ཐར་པའི་མཐའ་ལ་ཇི་ལྟར་གནས་པ་དེ་དག་ཐམས་<line/>
ཅད་ལ་ཞུས་ན། དེ་བཞིན་གཤེགས་པ་དེ་དག་གིས་འདི་སྐད་དུ་བཀའ་སྩལ་ཏེ། དེ་བཞིན་གཤེགས་པ་ཤཱཀྱ་ཐུབ་པ་དེ། དེ་བཞིན་གཤེགས་པ་ངེད་དང་གཅིག་གི །དེ་བཞིན་གཤེགས་<line/>
པ་དེ་ལ་ཞུས་ཤིག་ཅེས་གསུངས་ནས། བཅོམ་ལྡན་འདས་ཤཱཀྱ་ཐུབ་པ་དེ་བཞིན་གཤེགས་པས་ཀྱང་རིགས་ཀྱི་བུ་ཁྱེད་གཉིས་དེངས་ལ་ཐེ་ཚོམ་དང༌། ཡིད་གཉིས་ཐམས་ཅད་<line/>
གཅོད་པའི་རྣམ་པ་དེ་བཞིན་གཤེགས་པ་ལ་དྲིས་ཤིག་ཅེས་བདག་ཅག་འདིར་བཀྱེ་སྟེ་མཆིས་སོ། །བཅོམ་ལྡན་འདས་ཤཱཀྱ་ཐུབ་པ་དེ་བཞིན་གཤེགས་པ་མི་མཇེད་ཀྱི་འཇིག་རྟེན་<line/>
གྱི་ཁམས་ན་བཞུགས་ཤིང་མྱ་ངན་ལས་མ་འདས་པར་ཇི་ལྟར་ན་ཐར་པའི་མཐའ་ལ་གནས་ཞེས་ཞུས་པ་དང༌། དེ་གཉིས་ཀྱི་ཚིག་གསན་ནས། དེ་བཞིན་གཤེགས་པ་དེས་འདི་སྐད་<line/>
ཅེས་བཀའ་སྩལ་ཏོ། །རིགས་ཀྱི་བུ། མྱུར་དུ་སླར་ལོག་ཅིག །དེ་བཞིན་གཤེགས་པ་དེས་ཐེ་ཚོམ་དང༌། ཡིད་གཉིས་ཐམས་ཅད་གཅོད་པར་འགྱུར་རོ། །དེ་བཞིན་གཤེགས་པ་དེ་ཉིད་<line/>
</page>
<page index="169" id="280A">༄༅། །ང་ཡིན་ཏེ། ཐ་དད་པ་ནི་མ་ཡིན་ནོ། །དེ་ལྟར་ཤཱཀྱ་ཐུབ་པ་ནི་ཚད་མེད་དོ་ཞེས་གསུངས་ནས་སླར་བཀྱེའོ། །དེ་ནས་འཇམ་དཔལ་གཞོན་ནུར་གྱུར་པས། བཅོམ་<line/>
ལྡན་འདས་ལ་ལེགས་སོ། །ལེགས་སོ་ཞེས་གསོལ་ཏེ། སོར་མོའི་ཕྲེང་བ་དང་ལྷན་ཅིག་ཏུ་དེ་བཞིན་གཤེགས་པ་དེའི་ཞབས་ལ་མགོ་བོས་ཕྱག་བཙལ་ཏེ། དོང་ནས་བཅོམ་ལྡན་འདས་<line/>
ཀྱི་དྲུང་དུ་ཕྱིན་ཏེ། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ནས། འདི་སྐད་ཅེས་གསོལ་ཏོ། །ཀྱེ་མ་དེ་བཞིན་གཤེགས་པའི་སྐུ་ནི་ཚད་མེད་གྲངས་མེད་པར་འཛིན་པ་<line/>
སྟེ༑ དེ་བཞིན་གཤེགས་པ་དེ་ཉིད་ང་ཡིན་ཏེ། ཤཱཀྱ་ཐུབ་པ་དེ་བཞིན་གཤེགས་པ་དེ་ཁྱེད་ཀྱི་ཐེ་ཚོམ་ཐམས་ཅད་གཅོད་པར་འགྱུར་གྱི། ཁྱེད་དེངས་ཤིག་ཅེས་དེ་དག་གིས་ཀྱང་<line/>
བདག་ཅག་སླར་བཀྱེའོ། །བཅོམ་ལྡན་འདས་ཀྱིས་བཀའ་སྩལ་པ། ང་ཉིད་དེ་བཞིན་གཤེགས་པ་དེ་ཡིན་ནོ་ཞེས་དེ་བཞིན་གཤེགས་པ་དེ་གསུང་ངམ། དེ་དག་གིས་<line/>
གསོལ་པ། དེ་གཅིག་གསུང་བ་བཞིན་དེ་བཞིན་གཤེགས་པ་དེ་དག་ཐམས་ཅད་གསུང་སྟེ། ཐ་མར་བདག་ཅག་གིས་ཞུས་ན། དེ་བཞིན་གཤེགས་པ་ཐམས་ཅད་ང་ཉིད་<line/>
དེ་བཞིན་གཤེགས་པ་དེ་ཡིན་ཏེ། གཅིག་གོ་ཞེས་གསུང་ངོ༌། །བཀའ་སྩལ་པ། དེ་བཞིན་གཤེགས་པ་སངས་རྒྱས་བཅོམ་ལྡན་འདས་དེ་དག་གི་འཇིག་རྟེན་གྱི་ཁམས་དེ་<line/>
</page>
<page index="170" id="280B">དག་ཅི་འདྲ། དེ་གཉིས་ཀྱིས་གསོལ་པ། དེ་བཞིན་གཤེགས་པ་ཐམས་ཅད་ཀྱི་འཇིག་རྟེན་གྱི་ཁམས་སུ་བདག་ཅག་གིས་ཕྱིན་པ་ཐམས་ཅད་ནི་གྲམ་པ་དང༌། གྱོ་མོ་ཐམས་ཅད་མ་<line/>
མཆིས་པ། ལག་མཐིལ་བཞིན་དུ་མཉམ་པ། ཀ་ཙ་ལིནད་ཀ་བཞིན་དུ་རེག་ན་བདེ་བ། བདེ་བ་ཅན་གྱི་འཇིག་རྟེན་གྱི་ཁམས་ལྟར་སྙིགས་མ་ལྔ་དང་བྲལ་བ། ཉན་ཐོས་དང༌། རང་<line/>
སངས་རྒྱས་དང༌། བུད་མེད་མ་མཆིས་པ་ཐེག་པ་དམ་པ་གཅིག་སྟེ། ཐེག་པ་གཞན་ལ་མི་འཇུག་གོ །བཀའ་སྩལ་པ། དེ་བཞིན་གཤེགས་པ་དེ་རྣམས་ཀྱི་མཚན་རིགས་ཀྱི་<line/>
བུའམ། རིགས་ཀྱི་བུ་མོ་གང་ཁ་ཏོན་ལེགས་པར་བྱེད་དམ། འདྲིའམ། ཉན་ཀྱང་རུང་སྟེ། བསྟིང་ངམ། བརྗོད་དམ། གཞན་གྱི་ཕྱིར་འཕྱའམ། བདག་གིས་བརྗོད་ན། བདག་<line/>
འཇིགས་པ་ཐམས་ཅད་མེད་པར་འགྱུར་རོ། །ལྷ་ཐམས་ཅད་ཀྱང་དེ་ལ་གནོད་པར་མི་བྱེད་དོ། །དེ་བཞིན་དུ་ཀླུ་དང༌། གནོད་སྦྱིན་དང༌། ནམ་མཁའ་ལྡིང་དང༌། མིའམ་ཅི་དང༌།<line/>
ལྟོ་འཕྱེ་ཆེན་པོ་དང༌། དྲི་ཟ་ལ་སོགས་པས་ཀྱང་མི་ཚུགས་སོ། །ཁྲོས་ནས་ལ་ལ་བསྲུང་བར་འགྱུར། །དེས་འགྲོ་བ་བཞི་བཅད་པ་ཡིན། །བྱང་ཆུབ་ཀྱི་སེམས་མ་སྐྱེས་པ་དེ་དག་ཀྱང་<line/>
བྱང་ཆུབ་ཀྱི་རྒྱུ་ཐོབ་པར་འགྱུར་རོ་ཞེས་གསུང་ངོ༌། །སོར་མོའི་ཕྲེང་བ། གཞན་ཡང༌། དེ་བཞིན་གཤེགས་པའི་ཆེ་བ་ཉིད་ངོ་མཚར་ནི་གཟུངས་མཚུངས་པ་མེད་པའི་མདོ་སྡེ་ཆེན་པོ་ལས་<line/>
</page>
<page index="171" id="281A">༄༅། །སངས་རྒྱས་བྱེ་བ་ཕྲག་བརྒྱད་ཅུ་རྩ་གཅིག་སྟེ། ང་ཉིད་དེ་བཞིན་གཤེགས་པ་དེ་ཉིད་ཡིན་ནོ་ཞེས་རྒྱ་ཆེར་བཤད་དོ། །དེ་བཞིན་དུ་སངས་རྒྱས་ཀྱི་ཞིང་བསྔགས་<line/>
པའང་བསམ་གྱིས་མི་ཁྱབ་བོ། །དེ་ལྟར་དེ་བཞིན་གཤེགས་པའང་ཚད་མེད་པ་སྟེ། དེ་ལྟར་དེ་བཞིན་གཤེགས་པའི་གཟུགས་ཀྱི་སྐུའང་མཐའ་ཡས་གྲངས་མེད་དེ། དེ་ལྟ་བུའི་<line/>
ཡོན་ཏན་གྱི་མཚན་ཉིད་དང་ལྡན་པ་ལ་མི་རྟག་པ་དང༌། ནད་ལྟ་ག་ལ་འབྱུང༌། ད་དེ་བཞིན་གཤེགས་པའི་སྐུ་རྟག་པ་དང༌། མཐའ་ཡས་བ་རྩ་བ་དང་བཅས། རྒྱུ་དང༌། རྐྱེན་དུ་བཅས་<line/>
པའི་གཏན་ཚིགས་ཐམས་ཅད་ཁྱེད་ལ་རྒྱ་ཆེར་བསྟན་ཏོ། །འཇིག་རྟེན་གྱི་ཁམས་འདི་ན་སྐྱེ་བོ་རྣམས་མི་དགེ་བས་ན། སངས་རྒྱས་ཐམས་ཅད་ཀྱང་འཇིག་རྟེན་གྱི་ཁམས་འདིའི་<line/>
རྒྱལ་པོ་མི་བཞེད་དོ། །མི་དགེ་བ་དགེ་བ་ལ་བཀོད་པའི་ཕྱིར་ལུས་ཡང་དང༌། ཡང་བཏང་བས་ན། ངའི་ལུས་མ་སྐྱེས་པའི་སྐུར་གྱུར་ཏོ། །ངའི་ལུས་བསྐལ་པ་བྱེ་བ་གྲངས་མེད་<line/>
པ་མང་པོར་དམ་པའི་ཆོས་བསྲུང་བའི་ཕྱིར། ངའི་ལུས་གངྒཱའི་ཀླུང་གི་བྱེ་མ་སྙེད་ཀྱི་ལུས་རེ་རེའང་བཅད་གཏུབས་བཅོམ་ནས་བྱིན་པས་ངའི་ལུས་མི་ཤིགས་པ་འདུས་མ་བྱས་ཀྱི་<line/>
ལུས་མཚུངས་པ་མེད་པར་གྱུར་ཏོ། །བསྐལ་པ་བྱེ་བ་མང་པོར་དཔའ་བོ་ལྟར་འདུག་སྟེ། གནས་མང་པོར་གངྒཱའི་ཀླུང་གི་བྱེ་མ་སྙེད་ཀྱི་ལུས་མང་པོར་བཏང་སྟེ། ལུས་རེ་རེའང་<line/>
</page>
<page index="172" id="281B">བསྐལ་པ་བྱེ་བ་མང་པོར་དཔའ་བོ་ལྟར་འདུག་ཅིང་དཀའ་བ་སྤྱད་པས་ངའི་ལུས་རྒ་བ་མེད་པའི་སྐུར་གྱུར་ཏོ། །བསྐལ་པ་བྱེ་བ་མང་པོར་གྲངས་མེད་པར་ང་ནད་ཀྱི་བསྐལ་པ་བར་<line/>
མར་སྐྱེས་ཏེ། ངའི་ལུས་རེ་རེའང་སྨན་དམ་པར་གྱུར་ནས། གངྒཱའི་ཀླུང་གི་བྱེ་མ་སྙེད་ཀྱི་སེམས་ཅན་རྣམས་ལ་ཕན་བཏགས་པས་ན། ངའི་ལུས་ནད་མེད་པའི་སྐུར་གྱུར་ཏོ། །ང་<line/>
ཚེ་རབས་མང་པོ་གངྒཱའི་ཀླུང་གི་བྱེ་མ་སྙེད་ཀྱི་བསྐལ་པ་བྱེ་བ་མང་པོ་གྲངས་མེད་པར་སེམས་ཅན་བྱེ་བ་མང་པོ་ལྟོགས་པའི་ནད་ཞི་བར་བྱས་ཏེ། ཐེག་པ་གཅིག་པའི་ཁུ་བ་བླུད་པས་<line/>
ན༑ ངའི་ལུས་མི་འཆི་བའི་སྐུར་གྱུར་ཏོ། །ངས་བསྐལ་པ་བྱེ་བ་མང་པོ་གྲངས་མེད་པར་སེམས་ཅན་བྱེ་བ་མང་པོ་ཉོན་མོངས་པ་བྱེ་བ་མང་པོའི་དྲི་མ་བསལ་ནས། ཤིན་ཏུ་དཀའ་བ་<line/>
བསྟན་ཏེ་དེ་བཞིན་གཤེགས་པའི་སྙིང་པོ་བསྟན་པས་ན། ངའི་ལུས་ཉོན་མོངས་པ་མེད་པའི་སྐུར་གྱུར་ཏོ། །ང་ཚེ་རབས་གངྒཱའི་ཀླུང་གི་བྱེ་མ་སྙེད་དུ་བསྐལ་པ་བྱེ་བ་མང་པོ་གྲངས་<line/>
མེད་པར་སེམས་ཅན་ཡི་དྭགས་བྱེ་བ་མང་པོ་སྐོམ་ཞིང་ལྟོགས་པའི་སྡུག་བསྔལ་རབ་ཏུ་ཞི་བར་བྱས་ཏེ། ཐེག་པ་གཅིག་པའི་ཆོས་ཚིམ་པར་བྱས་པས་ན། གངྒཱའི་ཀླུང་མང་པོའི་བྱེ་<line/>
མ་སྙེད་དུ་ངའི་ལུས་ཟག་པ་མེད་པའི་སྐུར་གྱུར་ཏོ། །ང་ཚེ་རབས་མང་པོར་གངྒཱའི་ཀླུང་གི་བྱེ་མ་སྙེད་དུ་བསྐལ་པ་བྱེ་བ་མང་པོ་གྲངས་མེད་པར་ལྷ་དང༌། ལྷ་མ་ཡིན་དུ་བཅས་པའི་སེམས་<line/>
</page>
<page index="173" id="282A">༄༅། །ཅན་བྱེ་བ་མང་པོ་ལ་མ་དང༌། སྲིང་མོ་དང༌། བུ་བཞིན་དུ་སྡུག་པར་བྱས་པས་ན། ངའི་ལུས་གནོད་པ་མེད་པའི་སྐུར་གྱུར་ཏོ། །ང་ཚེ་རབས་མང་པོ་གངྒཱའི་<line/>
ཀླུང་གི་བྱེ་མ་སྙེད་དུ་བསྐལ་པ་བྱེ་བ་མང་པོ་གྲངས་མེད་པར་ལྷ་དང༌། མིར་བཅས་པའི་སེམས་ཅན་བྱེ་བ་མང་པོ་ལ་མི་བདེན་པར་སྨྲ་བ་རྣམས་ཐེག་པ་ཆེན་པོའི་བདེན་པ་ལ་བཀོད་<line/>
པས་ན། ངའི་ལུས་བདེན་པ་རྟག་པའི་སྐུར་གྱུར་ཏོ། །ང་ཚེ་རབས་མང་པོ་གངྒཱའི་ཀླུང་གི་བྱེ་མ་སྙེད་དུ་བསྐལ་པ་བྱེ་བ་མང་པོ་གྲངས་མེད་པར་ལྷ་དང༌། མིར་བཅས་པའི་སེམས་ཅན་<line/>
བྱེ་བ་མང་པོ་ཆོས་མ་ཡིན་པ་བྱེད་པ་རྣམས་འཇིག་རྟེན་ལས་འདས་པའི་ཆོས་ཀྱི་རྣམ་པ་ལ་བཀོད་པས་ན། ངའི་ལུས་ཆོས་ཀྱི་སྐུར་གྱུར་ཏོ། །ང་ཚེ་རབས་མང་པོ་གངྒཱའི་ཀླུང་གི་བྱེ་མ་<line/>
སྙེད་དུ་བསྐལ་པ་བྱེ་བ་མང་པོ་གྲངས་མེད་པར་ལྷ་དང༌། མིར་བཅས་པའི་སེམས་ཅན་བྱེ་བ་མང་པོ་ལོག་པར་ལྟ་བའི་དབང་དུ་གྱུར་པ་རྣམས་ཡང་དག་པར་ལྟ་བ་ལ་བཀོད་པས་ན།<line/>
ངའི་ལུས་ཤིན་ཏུ་བདེ་བའི་སྐུར་གྱུར་ཏོ། །ང་ཚེ་རབས་མང་པོ་གངྒཱའི་ཀླུང་གི་བྱེ་མ་སྙེད་དུ་བསྐལ་པ་བྱེ་བ་མང་པོ་གྲངས་མེད་པར་ལྷ་དང༌། མིར་བཅས་པའི་སེམས་ཅན་བྱེ་བ་<line/>
མང་པོ་འཇིགས་སྐྲག་པར་གྱུར་པ་རྣམས་འཇིགས་པ་མེད་པ་ལ་བཀོད་པས་ན། ངའི་ལུས་དགེ་བའི་སྐུར་གྱུར་ཏོ། །ང་ཚེ་རབས་མང་པོ་གངྒཱའི་ཀླུང་གི་བྱེ་མ་སྙེད་དུ་བསྐལ་པ་<line/>
</page>
<page index="174" id="282B">བྱེ་བ་མང་པོ་གྲངས་མེད་པར་ལྷ་དང༌། མིར་བཅས་པའི་སེམས་ཅན་བྱེ་བ་མང་པོ་མྱ་ངན་ཆེན་པོར་གྱུར་པ་རྣམས་མྱ་ངན་མེད་པའི་ཆོས་ལ་བཀོད་པས་ན། ངའི་ལུས་མྱ་ངན་མེད་པ་<line/>
དང༑ མྱ་ངན་དང་བྲལ་བའི་སྐུར་གྱུར་ཏོ། །ང་ཚེ་རབས་མང་པོ་གངྒཱའི་ཀླུང་གི་བྱེ་མ་སྙེད་དུ་བསྐལ་པ་བྱེ་བ་མང་པོ་གྲངས་མེད་པར་ལྷ་དང༌། མིར་བཅས་པའི་སེམས་ཅན་མང་པོ་<line/>
གཞན་གྱི་ཆུང་མ་ལ་ཆགས་པ་རྣམས་ཚུལ་ཁྲིམས་ཆེན་པོའི་གོ་ཆ་ལ་བཀོད་པས་ན། ངའི་ལུས་རྡུལ་མེད་ཅིང་རྡུལ་དང་བྲལ་བའི་སྐུར་གྱུར་ཏོ། །ང་ཚེ་རབས་གངྒཱའི་ཀླུང་གི་བྱེ་མ་<line/>
སྙེད་དུ་བསྐལ་པ་བྱེ་བ་མང་པོ་གྲངས་མེད་པར་སེམས་ཅན་བྱེ་བ་མང་པོ་སྐྱོན་ཆགས་པའི་ཡ་མཚན་ཅན་རྣམས་བསྡུས་ཏེ། རབ་ཏུ་སྦྱངས་པས་དམ་པའི་ཆོས་ལ་བཀོད་པས་ན།<line/>
ངའི་ལུས་ཤག་ཤིག་མེད་དེ། ཤག་ཤིག་མེད་པའི་ཆོས་ཀྱི་སྐུར་གྱུར་ཏོ།། །།བམ་པོ་དྲུག་པ། ང་ཚེ་རབས་མང་པོ་གངྒཱའི་ཀླུང་གི་བྱེ་མ་སྙེད་དུ་བསྐལ་<line/>
པ་བྱེ་བ་མང་པོ་གྲངས་མེད་པར་ལྷ་དང༌། མིར་བཅས་པའི་སེམས་ཅན་བྱེ་བ་མང་པོ་དབུལ་པོར་གྱུར་པ་རྣམས་ཆོས་ཀྱི་ནོར་དང༌། གཏེར་བྱིན་པས་ན། ངའི་ལུས་ཚུལ་མེད་པ་ལས་<line/>
ཚུལ་གྱི་ཆོས་ཀྱི་སྐུར་གྱུར་ཏོ། །ང་ཚེ་རབས་མང་པོ་གངྒཱའི་ཀླུང་གི་བྱེ་མ་སྙེད་དུ་བསྐལ་པ་བྱེ་བ་མང་པོ་གྲངས་མེད་པར་ལྷ་དང༌། མིར་བཅས་པའི་སེམས་ཅན་བྱེ་བ་མང་པོ་འདོད་པའི་<line/>
</page>
<page index="175" id="283A">༄༅། །དབང་དུ་གྱུར་པ་རྣམས་ཉོན་མོངས་པ་མེད་པ་ལ་བཀོད་པས་ན། ངའི་ལུས་གཙེ་བ་དང་བྲལ་ཞིང་གཙེ་བ་མེད་པའི་ཆོས་ཀྱི་སྐུར་གྱུར་ཏོ། །ང་ཚེ་རབས་<line/>
མང་པོ་གངྒཱའི་ཀླུང་གི་བྱེ་མ་སྙེད་དུ་བསྐལ་པ་བྱེ་བ་མང་པོ་གྲངས་མེད་པར་ལྷ་དང༌། མིར་བཅས་པའི་སེམས་ཅན་བྱེ་བ་མང་པོ་ཉོན་མོངས་པ་སྤྲུགས་ཤིང༌། སྤྲུལ་གདུག་པའི་<line/>
དུག་མེད་པར་བྱས་པས་ན། ངའི་ལུས་ནད་འགོ་བ་མེད་ཅིང་ནད་འགོ་བ་དང་བྲལ་བའི་ཆོས་ཀྱི་སྐུར་གྱུར་ཏོ། །ང་ཚེ་རབས་མང་པོ་གངྒཱའི་ཀླུང་གི་བྱེ་མ་སྙེད་དུ་བསྐལ་པ་བྱེ་བ་མང་<line/>
པོ་གྲངས་མེད་པར་ལྷ་དང་མིར་བཅས་པའི་སེམས་ཅན་བྱེ་བ་མང་པོ་འཇིག་རྟེན་ན་རྩལ་ལག་མེད་པ་ལ་ཕ་རོལ་ཏུ་ཕྱིན་པའི་ཆོས་ཀྱིས་རྩ་ལག་ཏུ་བྱས་པས་ན། ངའི་ལུས་མ་<line/>
བྱས་པའི་ཆོས་གསལ་བའི་སྐུར་གྱུར་ཏོ། །ངས་ཚེ་རབས་མང་པོ་གངྒཱའི་ཀླུང་གི་བྱེ་མ་སྙེད་དུ་བསྐལ་པ་བྱེ་བ་མང་པོ་གྲངས་མེད་པར་ལྷ་དང༌། མིར་བཅས་པའི་སེམས་ཅན་བྱེ་<line/>
བ་མང་པོ་རྣམས་ལ་དེ་བཞིན་གཤེགས་པའི་སྙིང་པོ་ཤིན་ཏུ་རྣམ་པར་དག་པའི་ཆོས་ཀྱི་གཏམ་བསྙད་པས་ན། ངའི་ལུས་ཅིའང་མེད་པའི་སྐུར་གྱུར་ཏོ། །ང་ཚེ་རབས་མང་པོ་<line/>
གངྒཱའི་ཀླུང་གི་བྱེ་མ་སྙེད་དུ་བསྐལ་པ་བྱེ་བ་མང་པོ་གྲངས་མེད་པར་ལྷ་དང༌། མིར་བཅས་པའི་སེམས་ཅན་བྱེ་བ་མང་པོ་རྣམས་དེ་བཞིན་གཤེགས་པའི་གསལ་བ་དང༌། ངོ་མཚར་<line/>
</page>
<page index="176" id="283B">ལ་བཀོད་པས་ན། ངའི་ལུས་ངོ་མཚར་གྱི་སྐུར་གྱུར་ཏོ། །ང་ཚེ་རབས་མང་པོ་གངྒཱའི་ཀླུང་གི་བྱེ་མ་སྙེད་དུ་བསྐལ་པ་བྱེ་བ་མང་པོ་གྲངས་མེད་པར་ལྷ་དང༌། མིར་བཅས་པའི་སེམས་ཅན་བྱེ་བ་<line/>
མང་པོ་རྣམས་སངས་རྒྱས་སུ་སྦྱོར་དུ་བཙུད་པས་ངའི་ལུས་ཚད་མེད་དཔག་ཏུ་མེད་པའི་མཆོག་དམ་པའི་སྐུར་གྱུར་ཏོ། །ངས་ཚེ་རབས་མང་པོ་གངྒཱའི་ཀླུང་གི་བྱེ་མ་སྙེད་དུ་བསྐལ་པ་བྱེ་བ་<line/>
མང་པོ་གྲངས་མེད་པར་ལྷ་དང༌། མིར་བཅས་པའི་སེམས་ཅན་བྱེ་བ་མང་པོ་རྣམས་བསྒྲལ་བའི་ཕྱིར་རིགས་དེ་དང༌། དེར་སྐྱེ་བ་བསྟན་ཏེ། རབ་ཏུ་བསྒྲལ་བས་ན། ངའི་ལུས་མཆོག་དམ་<line/>
པའི་སྐུར་གྱུར་ཏོ། །ངས་ཚེ་རབས་མང་པོ་གངྒཱའི་ཀླུང་གི་བྱེ་མ་སྙེད་དུ་བསྐལ་པ་བྱེ་བ་མང་པོ་གྲངས་མེད་པར་ལྷ་དང༌། མིར་བཅས་པའི་སེམས་ཅན་བྱེ་བ་མང་པོ་རྣམས་འཇིགས་པ་ཐམས་ཅད་<line/>
ལས་བསྒྲལ་ཏེ། བྱང་ཆུབ་པ་ལ་བཀོད་པས་ན། ངའི་ལུས་བླ་ན་མེད་པའི་ཆོས་ཀྱི་སྐུར་གྱུར་ཏོ། །ངས་ཚེ་རབས་མང་པོ་གངྒཱའི་ཀླུང་གི་བྱེ་མ་སྙེད་དུ་བསྐལ་པ་བྱེ་བ་མང་པོ་གྲངས་མེད་<line/>
པར་སེམས་ཅན་བྱེ་བ་མང་པོ་རྣམས་ཡན་ལག་མ་ཚང་པའི་ལུས་ཀྱིས་འཇིག་རྟེན་གྱི་ཕྱིར་འགྲོ་བར་བྱས་ཏེ། སེམས་ཅན་མང་པོ་བྱང་ཆུབ་ལ་བཀོད་པས་ན། ངའི་ལུས་བླ་ན་མེད་<line/>
པའི་ཆོས་ཀྱི་སྐུར་གྱུར་ཏོ། །ངས་ཚེ་རབས་མང་པོ་གངྒཱའི་ཀླུང་གི་བྱེ་མ་སྙེད་དུ་བསྐལ་པ་བྱེ་བ་མང་པོ་གྲངས་མེད་པར་ངས་འཇིག་རྟེན་རྣམས་ལ། དེ་བཞིན་གཤེགས་པའི་སྙིང་པོ་<line/>
</page>
<page index="177" id="284A">༄༅། །རྟག་པའི་དབྱིངས་མ་བཅབས་ཏེ། སེམས་ཅན་ཐམས་ཅད་ལ་ཕན་པར་བསྟན་པས་ན། ངའི་ལུས་རྟག་པའི་སྐུར་གྱུར་ཏོ། །ངས་ཚེ་རབས་མང་པོ་<line/>
གངྒཱའི་ཀླུང་གི་བྱེ་མ་སྙེད་དུ་བསྐལ་པ་བྱེ་བ་མང་པོ་གྲངས་མེད་པར་ངས་ཚུལ་ཁྲིམས་བསྲུང་བ་ན། ལྷའི་བུ་མོ་དང༌། བདུད་ཀྱི་བུ་མོ་དང༌། འཇིག་རྟེན་པ་བཟང་མོ་མཐོང་ཡང་སེམས་<line/>
མ་བཏང་བས་ངའི་ལུས་མི་འཇིག་པའི་སྐུར་གྱུར་ཏོ། །ངས་ཚེ་རབས་མང་པོ་གངྒཱའི་ཀླུང་གི་བྱེ་མ་སྙེད་དུ་བསྐལ་པ་བྱེ་བ་མང་པོ་གྲངས་མེད་པར་སེམས་ཅན་བྱེ་བ་མང་པོ་ཐམས་ཅད་<line/>
ཀྱི་བླ་མའི་ཆུང་མ་དང༌། ཕུ་ནུ་བོའི་ཆུང་མ་དང༌། བུད་མེད་ཐམས་ཅད་ལ་ཆགས་པར་མ་བྱས་པས་ན། ངའི་ལུས་མི་འཇིག་པའི་ཆོས་ཀྱི་སྐུར་གྱུར་ཏོ། །ངས་ཚེ་རབས་མང་པོ་<line/>
གངྒཱའི་ཀླུང་གི་བྱེ་མ་སྙེད་དུ་བསྐལ་པ་བྱེ་བ་མང་པོ་གྲངས་མེད་པར་ལྷ་དང༌། མིར་བཅས་པའི་སེམས་ཅན་བྱེ་བ་མང་པོ་རྣམས་ཀྱི་ཉེས་པ་མཐའ་ཡས་པ་ཟད་པར་བྱས་པས་ན།<line/>
ངའི་ལུས་མཚུངས་པ་མེད་པ་མཐའ་ཡས་པའི་སྐུར་གྱུར་ཏོ། །ངས་ཚེ་རབས་མང་པོ་གངྒཱའི་ཀླུང་གི་བྱེ་མ་སྙེད་དུ་བསྐལ་པ་བྱེ་བ་མང་པོ་གྲངས་མེད་པར་སེམས་ཅན་བྱེ་བ་མང་<line/>
པོ་དུད་འགྲོའི་སྐྱེ་གནས་སུ་སོང་བ་རྣམས་ཆོས་ཟབ་མོ་ལ་བཀོད་པས་ན། ངའི་ལུས་ཟབ་མོའི་སྐུར་གྱུར་ཏོ། །ངས་ཚེ་རབས་མང་པོ་གངྒཱའི་ཀླུང་གི་བྱེ་མ་སྙེད་དུ་བསྐལ་པ་བྱེ་བ་<line/>
</page>
<page index="178" id="284B">མང་པོ་གྲངས་མེད་པར་དེ་བཞིན་གཤེགས་པའི་སྙིང་པོ་ནམ་མཁའི་བྱ་རྗེས་བཞིན་དུ་བསྟན་ཏེ། སངས་རྒྱས་ཀྱི་དབྱིངས་གསལ་བར་བྱས་པས་ན། ངའི་ལུས་བལྟར་མི་མཐོང་<line/>
བའི་སྐུར་གྱུར་ཏོ། །ངས་ཚེ་རབས་མང་པོ་གངྒཱའི་ཀླུང་གི་བྱེ་མ་སྙེད་དུ་བསྐལ་པ་བྱེ་བ་མང་པོ་གྲངས་མེད་པར་སེམས་ཅན་བྱེ་བ་མང་པོ་བདག་མེད་པར་འཛིན་པ་ལས་བཟློག་སྟེ། དེ་<line/>
བཞིན་གཤེགས་པའི་སྙིང་པོ་བལྟ་དཀའ་བ་བསྟན་པས་ན། ངའི་ལུས་སེམས་ཅན་ཐམས་ཅད་ཀྱིས་བལྟ་དཀའ་བའི་སྐུར་གྱུར་ཏོ། །ངས་ཚེ་རབས་མང་པོ་གངྒཱའི་ཀླུང་གི་བྱེ་མ་སྙེད་དུ་<line/>
བསྐལ་པ་བྱེ་བ་མང་པོ་གྲངས་མེད་པར་ལྷ་དང༌། མིར་སྐྱེས་པའི་སེམས་ཅན་རྣམས་སྲོག་གཅོད་པ་ལས་བཟློག་སྟེ། དམ་པའི་ཆོས་ལ་བཀོད་པས་ན། ངའི་སྐུ་ཤིན་ཏུ་ཕྲ་བའི་སྐུར་གྱུར་<line/>
ཏོ༑ ༑ངས་ཚེ་རབས་མང་པོ་གངྒཱའི་ཀླུང་གི་བྱེ་མ་སྙེད་དུ་བསྐལ་པ་བྱེ་བ་མང་པོ་གྲངས་མེད་པར་ལྷ་དང༌། མིར་བཅས་པའི་སེམས་ཅན་བྱེ་བ་མང་པོ་ཆོས་ཀྱི་དགའ་བ་བསྐྱེད་པས་ན།<line/>
ངའི་ལུས་མཁས་པའི་སྐུར་གྱུར་ཏོ། །ངས་ཚེ་རབས་མང་པོ་གངྒཱའི་ཀླུང་གི་བྱེ་མ་སྙེད་དུ་བསྐལ་པ་བྱེ་བ་མང་པོ་གྲངས་མེད་པར་ལྷ་དང༌། མིར་བཅས་པའི་སེམས་ཅན་བྱེ་བ་མང་པོ་རྣམས་<line/>
ལ། དེ་བཞིན་གཤེགས་པའི་སྙིང་པོ་འཇམ་དཔལ་ལྟ་བུར་དབྱིངས་བསྟན་པས་ན། ངའི་ལུས་བལྟ་དཀའ་བའི་སྐུར་གྱུར་ཏོ། །བསྐལ་པ་གྲངས་མེད་པ་མང་པོར་ངས་སེམས་ཅན་<line/>
</page>
<page index="179" id="285A">༄༅། །བྱེ་བ་མང་པོ་རྣམས་བཅིངས་པ་ཐམས་ཅད་དང་བྲལ་བར་བྱས་ཏེ། ཐར་པའི་གནས་སུ་རབ་ཏུ་བཀོད་པས། དེ་ལས་ངའི་ལུས་བལྟ་དཀའ་བའི་སྐུར་<line/>
གྱུར་ཏོ། །གྲངས་མེད་པ་མང་པོར་ངས་ལྷ་དང༌། མི་དང༌། སེམས་ཅན་དམྱལ་བ་པ་རྣམས་ལ་སེམས་ཅན་བྱེ་བ་མང་པོ་དག་སྲིད་པ་ཐམས་ཅད་དུ་གནས་སུ་མ་བཅུག་སྟེ། ཐར་པ་དེ་<line/>
ཁོ་ན་ཉིད་ལ་བཀོད་པས། དེ་ལས་ངའི་ལུས་ཐམས་ཅད་དུ་ཀུན་གཞི་མེད་པའི་སྐུར་གྱུར་ཏོ། །གྲངས་མེད་པ་མང་པོར་ངས་སེམས་ཅན་བྱེ་བ་མང་པོ་ལ་བདག་དང༌། འཇིག་རྟེན་<line/>
སྙམ་དུ་མ་བསམས་ཏེ། སེམས་ཅན་ཐམས་ཅད་སྒྲ་གཅན་ཟིན་བཞིན་དུ་བལྟས་པས། དེ་ལས་ངའི་ལུས་ཉོན་མོངས་པ་མེད་པའི་སྐུར་གྱུར་ཏོ། །གྲངས་མེད་པ་མང་པོར་ངས་ལྷ་<line/>
དང༑ མིར་བཅས་པའི་སེམས་ཅན་བྱེ་བ་མང་པོ་བསླབ་པའི་གནས་ལྔ་ལ་རྣམ་པར་དག་པར་བྱས་པས། ངའི་ལུས་རུས་པ་དང༌། རྒྱུས་པ་དང༌། ཡན་ལག་རྣམ་པར་དག་པའི་<line/>
སྐུར་གྱུར་ཏོ། །གྲངས་མེད་པ་མང་པོར་ངས་སེམས་ཅན་ཐམས་ཅད་དགྲོལ་ལོ་ཞེས་དམ་བཅས་ཏེ། ལེགས་པར་བྱ་བའི་སྨོན་ལམ་བཏབ་པས་སེམས་ཅན་རྣམས་བསྒྲལ་ཏེ། དེའི་ཕྱིར་<line/>
ངའི་ལུས་ཐམས་ཅད་ལས་གྲོལ་བའི་སྐུར་གྱུར་ཏོ། །གྲངས་མེད་པ་མང་པོར་ངས་སེམས་ཅན་བྱེ་བ་མང་པོ་རྣམས་ངན་པར་ལྟ་བའི་ནད་ཟུག་རྡུ་རྣམ་པ་མང་པོ་བྱུང་སྟེ། དེ་ཁོ་ནའི་ཆོས་ལ་<line/>
</page>
<page index="180" id="285B">རབ་ཏུ་བཀོད་པས་དེ་ལས་ངའི་ལུས་ཞི་བ་རྟག་པའི་སྐུར་གྱུར་ཏོ། །གྲངས་མེད་པ་མང་པོ་ཚེ་རབས་མང་པོར་སེམས་ཅན་ཐམས་ཅད་ལ་བུ་གཅིག་པ་སྒྲ་གཅན་འཛིན་ལྟར་ངེས་པར་ལྟ་ཞིང་<line/>
དེ་བཞིན་དུ་གཞན་ཡང་བཙུད་པས་དེ་ལས་ངའི་ལུས་ཞི་གནས་ཀྱི་སྐུར་གྱུར་ཏོ། །གྲངས་མེད་པ་མང་པོར་ངས་སེམས་ཅན་བྱེ་བ་མང་པོ་རྣམས་རྟོག་པ་ཐམས་ཅད་སྤངས་ནས་རབ་<line/>
ཏུ་བཟུང་སྟེ། དགྲ་མཐོང་ནའང་བསྟེན་ཅིང་ཆོག་ཤེས་པ་དང༌། ཡོ་བྱད་བསྙུངས་ཤིང་གཞན་ཡང་དེ་ལ་བཙུད་པས་དེའི་ཕྱིར་ངའི་ལུས་ཉེ་བར་ཞི་བའི་སྐུར་གྱུར་ཏོ། །ཚེ་རབས་གྲངས་<line/>
མེད་པ་མང་པོར་ངས་སེམས་ཅན་བྱེ་བ་མང་པོ་ཟང་ཟིང་སྦངས་ནས་ཉན་ཐོས་ཀྱི་ཆོག་ཤེས་པ་ཙམ་བསྟན་པས་དེ་ལས་ངའི་ལུས་ནེམ་ནུར་གྱི་ཚུལ་ཐམས་ཅད་བཅད་པ་ཕ་རོལ་ཏུ་<line/>
ཕྱིན་པའི་སྐུར་གྱུར་ཏོ། །ངས་ཚེ་རབས་གྲངས་མེད་པ་མང་པོར་སེམས་ཅན་བྱེ་བ་མང་པོ་ཉ་དང༌། ཤ་དང༌། ཚིལ་དང༌། བསོད་པའི་ཟས་རྣམས་སྤངས་ཏེ། སེམས་ཅན་རྣམས་<line/>
ཀྱང་དེ་བཞིན་དུ་སྤོང་དུ་བཅུག་པས། དེ་ལས་ངའི་ལུས་བཟང་པོའི་སྐུར་གྱུར་ཏོ། །ཚེ་རབས་གྲངས་མེད་པ་མང་པོར་ངས་ལྷ་དང༌། མིར་བཅས་པའི་སེམས་ཅན་བྱེ་བ་མང་པོ་ཉོན་མོངས་<line/>
པ་བྱེ་བ་མང་པོ་ཐམས་ཅད་སྦྱོང་དུ་བཅུག་པས། དེ་ལས་ངའི་ལུས་སྤྲོས་པ་མེད་པའི་སྐུར་གྱུར་ཏོ། །ཚེ་རབས་གྲངས་མེད་པ་མང་པོར་ངས་སེམས་ཅན་སྐྱོན་ཆགས་པའི་ཡ་མཚན་<line/>
</page>
<page index="181" id="286A">༄༅། །ཅན་བྱེ་བ་མང་པོ་རྣམས་ལ་ལྕེ་འབབ་པ་ལྟ་བུར་དེ་དག་གི་གོ་སྐབས་བཅོམ་སྟེ། སྐྱེ་བོ་མེད་པར་བྱས་པས་དེ་ལས་ངའི་ལུས་ཀུན་གཞི་བཅོམ་པའི་སྐུར་<line/>
གྱུར་ཏོ། །གྲངས་མེད་པ་མང་པོར་ངས་ཕྱིན་ཅི་ལོག་པ་ཞིས་འཁྱམས་པའི་སེམས་ཅན་བྱེ་བ་མང་པོ་ཆོས་ཀྱི་ཁུ་བ་ཞིམ་པོ་བླུད་པས། དེ་ལས་ངའི་ལུས་སྤྲུལ་པའི་ཚངས་པ་ལྟར་<line/>
ལྷའི་ལུས་སུ་གྱུར་ཏོ། །གྲངས་མེད་པ་མང་པོར་ངས་སེམས་ཅན་བྱེ་བ་མང་པོ་རྣམས་ལ་དེ་བཞིན་གཤེགས་པའི་སྙིང་པོ་དབེན་པ་དང༌། རྟག་པའི་ཚོལ་བ་ལ་ཉེས་པ་དང་མ་བསྲེ་<line/>
ཞིག་ཅེས་དྲང་པོར་བྱས་པས། དེ་ལས་ངའི་ལུས་དབེན་ཞིང་རྣམ་པར་གྲོལ་བའི་སྐུར་གྱུར་ཏོ། །ཚེ་རབས་མང་པོ་གྲངས་མེད་པ་གངྒཱའི་ཀླུང་གི་བྱེ་མ་སྙེད་དུ། ངས་སེམས་ཅན་<line/>
བྱེ་བ་མང་པོ་རྣམས་ལ་སངས་རྒྱས་ཀྱི་ཚིག་གོ་ཞེས་སོར་མོའི་རྩེ་མོས་ཟླ་བ་བསྟན་པ་བཞིན་དུ་བཀོད་པས། དེ་ལས་ངའི་ལུས་སོ་སོར་བྲལ་བའི་སྐུར་གྱུར་ཏོ། །ཚེ་རབས་གྲངས་<line/>
མེད་པ་མང་པོར་ཡོངས་སུ་མྱ་ངན་ལས་འདའ་པས་ཡོངས་སུ་མྱ་ངན་ལས་ཟློ་ཞིང་ཤིན་ཏུ་ཡོངས་སུ་མྱ་ངན་ལས་འདའ་བས་ཀྱང༌། ཡོངས་སུ་མྱ་ངན་ལས་མ་འདས་ཏེ། དེའི་<line/>
ཕྱིར་ངའི་ལུས་ཆོས་ཉིད་ཀྱིས་ཆོས་ཀྱི་སྐུར་གྱུར་ཏོ། །ཚེ་རབས་གྲངས་མེད་པ་གངྒཱའི་ཀླུང་གི་བྱེ་མ་མང་པོ་སྙེད་དུ་ངས་སེམས་ཅན་བྱེ་བ་མང་པོ་རྣམས་ལ་དེ་བཞིན་གཤེགས་<line/>
</page>
<page index="182" id="286B">པའི་སྙིང་པོ་ལ་ཤིན་ཏུ་ནན་ཏན་དུ་བཙལ་ཀྱང་དྲི་མ་མེད་དོ་ཞེས་བསྟན་པས། དེ་ལས་ངའི་ལུས་དབྱིངས་ཀྱི་སྐུར་གྱུར་ཏོ། །དབྱིངས་དེའང་སེམས་ཅན་ཐམས་ཅད་ལ་ཡོད་དེ། གྲངས་མེད་<line/>
པ་མང་པོར་ངས་ཐེག་པ་ཆེན་པོ་ཆགས་པ་མེད་པའི་ཡེ་ཤེས་བདག་མེད་པ་བདག་དང་བྲལ་བའི་སྒོ་བསྟན་པས། དེའི་འབྲས་བུས་ངའི་ལུས་སྐྱེ་མཆེད་མེད་པའི་སྐུར་གྱུར་ཏོ། །<line/>
ངས་ཚེ་རབས་གྲངས་མེད་པ་གངྒཱའི་ཀླུང་གི་བྱེ་མ་མང་པོ་སྙེད་དུ་སེམས་ཅན་བྱེ་བ་མང་པོ་དག་རྟག་པར་རབ་ཏུ་ཉོན་མོངས་པ་མང་པོ་བཏུལ་བ་ལ་བཙུད་པས། དེ་ལས་ངའི་ལུས་<line/>
དགེ་བ་འཇིག་རྟེན་ལས་འདས་པ་བླ་མའི་སྐུར་གྱུར་ཏོ། །ང་ཚེ་རབས་གྲངས་མེད་པ་མང་པོར་སེམས་ཅན་ཐམས་ཅད་ཀྱི་རྟེན་དུ་གྱུར་ཏེ། སྐྱབས་མེད་པ་རྣམས་ཀྱི་སྐྱབས། གཉེན་<line/>
མེད་པ་རྣམས་ཀྱི་གཉེན་དུ་གྱུར་པས། དེ་ལས་ངའི་ལུས་ཆུ་བོ་སིནྡྷུ་རྒྱ་མཚོ་ལ་འབབ་པ་ལྟ་བུའི་སྐུར་གྱུར་ཏོ། །ང་ཚེ་རབས་གྲངས་མེད་པ་གངྒཱའི་ཀླུང་གི་བྱེ་མ་སྙེད་དུ་མདོ་སྡེ་འཆད་པ་<line/>
ན་དེ་བཞིན་གཤེགས་པའི་སྙིང་པོ་སྟོན་པ་ལ་འཇིགས་པའམ། སྐྲག་པའི་སེམས་མ་བསྐྱེད་པས། དེ་ལས་ངའི་ལུས་བརྟན་པའི་སྐུར་གྱུར་ཏོ། །ང་ཚེ་རབས་གྲངས་མེད་པ་གངྒཱའི་<line/>
ཀླུང་གི་བྱེ་མ་མང་པོ་སྙེད་དུ། ངང་པ་ལྟར་དཀར་བའི་ཁང་པ་ཡང་ཐོག་ནས་འཁོར་ལོས་བསྒྱུར་བའི་རྒྱལ་པོའི་སྲིད་དང༌། བདེ་བ་མང་པོ་སྤངས་ཏེ། ནགས་ཁྲོད་དུ་ཞུགས་པས་<line/>
</page>
<page index="183" id="287A">༄༅། །དེ་ལས་ངའི་ལུས་གནས་ལྟ་བུའི་སྐུར་གྱུར་ཏོ། །ངས་ཚེ་རབས་གྲངས་མེད་པ་གངྒཱའི་ཀླུང་གི་བྱེ་མ་མང་པོ་སྙེད་དུ་ལྷོད་པ་རྣམས་སྤྱོད་པ་རྟག་ཏུ་གདོལ་པ་<line/>
ལྟར་རིང་དུ་སྤངས་ཏེ། ཚུལ་ཁྲིམས་དང་ལྡན་པ། དམ་པ་རྣམས་དང་གནས་གཅིག་ན་འཁོད་པའི་ཚེ་ཆུ་ཕོར་གང་ཙམ་ཡང་བླངས་པར་མི་དྲན་ཏེ། དེའི་ཕྱིར་དེ་ལས་ངས་འགྱོད་པ་<line/>
མེད་པའི་སྐུ་ཐོབ་བོ། །ངས་ཚེ་རབས་གྲངས་མེད་པ་གངྒཱའི་ཀླུང་གི་བྱེ་མ་མང་པོ་སྙེད་དུ་ཉོན་མོངས་པའི་ཁུར་ཡང་བར་བྱས་པས། དེ་ལས་ངའི་ལུས་རབ་ཏུ་སྦྱངས་པ་དང༌། གསལ་<line/>
བའི་སྐུར་གྱུར་ཏོ། །ངས་ཚེ་རབས་གྲངས་མེད་པ་གངྒཱའི་ཀླུང་གི་བྱེ་མ་མང་པོ་སྙེད་དུ་རྒྱལ་པོའི་བུ་དཔེར་བྱས་ཏེ། ཁྱིམ་ན་གནས་པའི་ཉེས་པ་སྤངས་པས། དེ་ལས་ངའི་ལུས་མི་ཚོལ་<line/>
བའི་སྐུར་གྱུར་ཏོ། །ངས་ཚེ་རབས་གྲངས་མེད་པ་གངྒཱའི་ཀླུང་གི་བྱེ་མ་མང་པོ་སྙེད་དུ་འདོད་ཆགས་དང༌། ཞེ་སྡང་དང༌། གཏི་མུག་སྤངས་ཤིང་ཉོན་མོངས་པའི་ཕུང་པོ་ཟད་པར་བྱས་<line/>
པས༑ དེ་ལས་ངའི་ལུས་ནད་མེད་པ་དང༌། འཇིགས་པ་མེད་པ་དང༌། ང་རྒྱལ་མེད་པའི་སྐུར་གྱུར་ཏོ། །ངས་ཚེ་རབས་གྲངས་མེད་པ་གངྒཱའི་ཀླུང་གི་བྱེ་མ་སྙེད་དུ་སེམས་ཅན་ལྷ་<line/>
མི་མང་པོ་རྣམས་ལ་བུད་མེད་དང་རྩེ་བའི་ཉོན་མོངས་པ་བྱེ་བ་ནི་སྦྲུལ་གདུག་པའི་དུག་ལྟ་བུར་སྨད་པས་དེ་ལས་ངའི་ལུས་འགོག་པའི་སྐུར་གྱུར་ཏོ། །ངས་ཚེ་རབས་གྲངས་མེད་<line/>
</page>
<page index="184" id="287B">པ་གངྒཱའི་ཀླུང་གི་བྱེ་མ་མང་པོ་སྙེད་དུ་དེ་བཞིན་གཤེགས་པ་མར་མེ་མཛད་ཀྱི་ཞབས་ཀྱི་དྲུང་ནས་བྱིས་པའི་སྤྱོད་པ་ལྟ་བུ་བདག་ཉིད་ལུང་བསྟན་པ་ཐོས་ནས། དེ་བཞིན་ཉིད་དུ་ནན་ཏན་<line/>
བྱས་ཏེ། མདོ་སྡེ་ལ་སྨོད་པ་རྣམས་ལ་ཐེག་པ་ཆེན་པོ་བཤད་པས། དེ་ལས་ངའི་ལུས་གནས་མེད་པའི་སྐུར་གྱུར་ཏོ། །ངས་ཚེ་རབས་གྲངས་མེད་པ་གངྒཱའི་ཀླུང་གི་བྱེ་མ་མང་པོ་སྙེད་དུ་དེ་<line/>
བཞིན་གཤེགས་པའི་སྙིང་པོ་ཐོས་ནས། བསྐལ་པ་བྱེ་བ་མང་པོར་སེམས་ཅན་རྣམས་ཀྱིས་ཉོན་མོངས་པ་གཞིག་པར་བྱས་ནས་སངས་རྒྱས་སུ་འགྱུར་པར་ཡིད་ཆེས་པའི་ཕྱིར། སེམས་<line/>
ཅན་བྱེ་བ་ཀུན་གྱི་སྐྱབས་སུ་འགྱུར་བར་སྤྱད་པ་བརྩམས་ཏེ། དེའི་འབྲས་བུས་ངའི་ལུས་སྐྱབས་ཀྱི་སྐུར་གྱུར་ཏོ། །ངས་ཚེ་རབས་གྲངས་མེད་པ་གངྒཱའི་ཀླུང་གི་བྱེ་མ་མང་པོ་སྙེད་དུ་བྱང་ཆུབ་<line/>
སེམས་དཔའི་བཟོད་པར་སྨྲ་བའི་དྲང་སྲོང་དུ་གྱུར་པའི་ཚེ། ཚད་མེད་པ་བཞི་ལ་བསྒོམས་པས། དེའི་འབྲས་བུས་ངའི་ལུས་ད་རུང་ཡང་སེམས་ཅན་ཐམས་ཅད་ཀྱི་སྐྱབས་ཀྱི་སྐུར་གྱུར་ཏོ། །<line/>
ཐེག་པ་ཆེན་པོ། ཐེག་པ་གཅིག་པ། བླ་ན་མེད་པའི་ཡེ་ཤེས། ཆགས་པ་མེད་པའི་ཡེ་ཤེས། འོད་ཆེན་པོ། སེམས་ཅན་ཐམས་ཅད་ཀྱི་དཔུང་གཉེན་གྱི་ཡེ་ཤེས་ངས་བསྟན་པས། སྡིག་<line/>
པ་གྲངས་མེད་པར་བྱས་པའང་ཐེག་པ་ཆེན་པོ་ཐོས་ནས་འབྱང་བར་འགྱུར་ཏེ། དེའི་ཕྱིར་ངའི་ལུས་ནི་དཔུང་གཉེན་གྱི་སྐུར་གྱུར་ཏོ། །ངས་ཚེ་རབས་གྲངས་མེད་པ་གངྒཱའི་ཀླུང་གི་བྱེ་མ་<line/>
</page>
<page index="185" id="288A">༄༅། །མང་པོ་སྙེད་དུ་དབྱིངས་དང༌། བདེ་བའི་དབྱིངས་སེམས་ཅན་ཐམས་ཅད་ཀྱི་དབྱིངས་དྲི་མ་མེད་པའི་སྙིང་པོ་གནོད་པ་མེད་པ་རབ་ཏུ་བསྔགས་སོ། །རབ་ཏུ་<line/>
བསྔགས་པའི་འབྲས་བུ་དེས་ངའི་ལུས་གནོད་པ་མེད་པའི་སྐུར་གྱུར་ཏོ། །ངས་ཚེ་རབས་གྲངས་མེད་པ་གངྒཱའི་ཀླུང་གི་བྱེ་མ་མང་པོ་སྙེད་དུ་སེམས་ཅན་ལྷ་མི་བྱེ་བ་མང་པོ་རྣམས་གནས་<line/>
མེད་པའི་ཐར་པའི་གོ་འཕང་ལ་བཀོད་པས། དེ་ལས་ངའི་ལུས་གོ་སྐབས་མེད་ཅིང་གཙོ་བོའི་སྐུར་གྱུར་ཏོ། །ངས་ཚེ་རབས་གྲངས་མེད་པ་གངྒཱའི་ཀླུང་གི་བྱེ་མ་སྙེད་དུ་སེམས་ཅན་སྐྱེས་<line/>
པ་དང༌། བུད་མེད་མང་པོ་རྣམས་ཕ་མ་དང༌། སྲིང་མོ་ལྟ་བུར་འདུ་ཤེས་པའི་སེམས་ལ་བཀོད་པས། ངའི་ལུས་ཐམས་ཅད་དུ་ཕ་བཞིན་དུ་བླ་མའི་སྐུར་གྱུར་ཏོ། །ངས་ཚེ་རབས་<line/>
གྲངས་མེད་པ་གངྒཱའི་ཀླུང་གི་བྱེ་མ་སྙེད་དུ་མུ་གེ་ཆེན་པོའི་བསྐལ་པ་བར་མ་ལ་བདག་གཞན་གྱི་ལོངས་སྤྱོད་རྣམ་པ་མང་པོ་བྱས་པས། དེ་ལས་ངའི་ལུས་ཐམས་ཅད་དུ་སྐོམ་པ་<line/>
མེད་ཅིང་དང་བའི་རྣམ་པ་ལྷའི་སྐུར་གྱུར་ཏོ། །ངས་ཚེ་རབས་གྲངས་མེད་པ་གངྒཱའི་ཀླུང་གི་བྱེ་མ་མང་པོ་སྙེད་དུ་སེམས་ཅན་བྱེ་བ་རྣམ་པ་མང་པོ་གསོད་པར་འདོད་ཅིང་སྨྲ་བ་ཚེ་རབས་མང་པོར་<line/>
སྨད་ནས་ད་ལས་ངའི་ལུས་ཕུང་པོ་ཐམས་ཅད་དང་བྲལ་བའི་སྐུར་གྱུར་ཏོ། །ངས་ཚེ་རབས་མང་པོར་ཐབས་དམ་པའི་སྐུ། ཆོས་ཀྱི་སྐུ། སྨན་པའི་མཆོག་གིས་བརྟན་པའི་སྐུ། མཐའ་ཡས་<line/>
</page>
<page index="186" id="288B">པ་བསྟན་པ་ལྟར་དགེ་བའི་རྒྱུ་རྣམ་པར་སྤེལ་བ་དེ་ལས་ངའི་སྐུ་འདུ་བྱེད་ཞི་བའི་སྐུར་གྱུར་ཏོ། །ངས་ཚེ་རབས་གྲངས་མེད་པ་གངྒཱའི་ཀླུང་གི་བྱེ་མ་མང་པོ་སྙེད་དུ་སེམས་ཅན་བྱེ་བ་མང་པོ་རྣམས་<line/>
བསྒྲལ་ཅིང༌། རང་གི་ཉོན་མོངས་པ་རྣམས་ཟད་པར་བྱས་ཏེ། བདག་ཉིད་ཀྱི་དབྱིབས་སྐྱུ་རུ་རའི་འབྲུ་བཞིན་དུ་བསྟན་པས། དེ་ལས་ངའི་ལུས་ཆོས་མ་ཡིན་པ་བཅད་པའི་སྐུར་གྱུར་ཏོ། །ངས་ཚེ་<line/>
རབས་གྲངས་མེད་པ་གངྒཱའི་ཀླུང་གི་བྱེ་མ་མང་པོ་སྙེད་དུ་སེམས་ཅན་བྱེ་བ་མང་པོ་ཐམས་ཅད་ལ་ཁམས་བཞི་པོ་ནི་སྦྲུལ་གདུག་པའི་དུག་ཡིན་ཏེ། རྟག་ཏུ་སྣོད་སྟོང་པ་བཞིན་དུ་སྟོང་ངོ་<line/>
ཞེས་རབ་ཏུ་སྨད་པས་དེ་ལས་ངའི་ལུས་ཐོས་པའི་རྒྱུ་འདྲ་བར་སྐྱེས་པ་ཤ་དང༌། རྒྱུས་པ་མེད་པའི་སྐུར་གྱུར་ཏོ། །ངས་ཚེ་རབས་གྲངས་མེད་པ་གངྒཱའི་ཀླུང་གི་བྱེ་མ་མང་པོ་སྙེད་དུ་སྲིད་པའི་<line/>
སེམས་ཅན་བྱེ་བ་མང་པོ་ཐམས་ཅད་ཉོན་མོངས་པའི་བྱ་བ་ལས་འདོད་ཆགས་དང་བྲལ་བ་འགོག་པ་མྱ་ངན་ལས་འདའ་བར་ཡོངས་སུ་མྱ་ངན་ལས་འདས་སོ། །ཡོངས་སུ་མྱ་ངན་ལས་<line/>
པས༑ དེ་ལས་ངའི་ལུས་མྱ་ངན་ལས་འདས་པ་མི་གཡོ་བ་བདེ་བའི་སྐུར་གྱུར་ཏོ། །སོར་མོའི་ཕྲེང་བ། བསྐལ་པ་གྲངས་མེད་པ་བྱེ་བ་མང་པོར་འདི་ཉིད་ན་འདུག་བཞིན་དུ་ང་ནི་ཐམས་<line/>
ཅད་ན་གནས་ཏེ། མྱ་ངན་ལས་འདས་པ་གང་ཡིན་པ་དེ་ནི་ཐར་པའོ། །ཐར་པ་གང་ཡིན་པ་དེ་ནི་དེ་བཞིན་གཤེགས་པ་ཉིད་དོ། །དེ་ནས་སོར་མོའི་ཕྲེང་བས། བཅོམ་ལྡན་འདས་ལ་<line/>
</page>
<page index="187" id="289A">༄༅། །འདི་སྐད་ཅེས་གསོལ་ཏོ། །ཀྱེ་མའོ་སངས་རྒྱས་བཅོམ་ལྡན་འདས་ནི་དཀའ་བ་མཛད་པ་སྟེ། སེམས་ཅན་ཐམས་ཅད་ལ་རྗེས་སུ་ཐུགས་བརྩེ་བའོ། །བཅོམ་<line/>
ལྡན་འདས་ཀྱིས་བཀའ་སྩལ་པ། སོར་མོའི་ཕྲེང་བ། དེ་བཞིན་གཤེགས་པའང་ཤིན་ཏུ་དཀའ་བ་མཛད་པ་ཡིན་ཏེ། ནམ་མ་འོངས་པའི་དུས་ན་དམ་པའི་ཆོས་ལོ་བརྒྱད་ཅུའི་བར་<line/>
དུ་གནས་པར་འགྱུར་བ་དེའི་ཚེ། ཐེག་པ་ཆེན་པོའི་མདོ་སྡེ་དེ་བཞིན་གཤེགས་པའི་སྙིང་པོ་སྟོན་པ་དེ་ནི་སེམས་ཅན་ཐམས་ཅད་ལ་ཕན་པར་སྟོན་ཅིང་ཤིན་ཏུ་བྱ་དཀའ་བ་བྱེད་<line/>
པའོ༑ ༑སེམས་ཅན་གང་དག་དེའི་ཕྱོགས་འཛིན་པ་དེ་དག་ཀྱང་ཤིན་ཏུ་བྱ་དཀའ་བ་བྱེད་པར་བསྟན་ཏོ། །སེམས་ཅན་གང་རྣམས་དེ་བཞིན་གཤེགས་པའི་སྙིང་པོ་ཐོས་ནས། དེ་<line/>
བཞིན་ཉིད་དུ་ནན་ཏན་བྱེད་པའི་སེམས་ཅན་དེ་དག་ཀྱང་ཤིན་ཏུ་བྱ་དཀའ་བ་བྱེད་པའོ། །སོར་མོའི་ཕྲེང་བས་གསོལ་པ། ཤིན་ཏུ་དཀའ་བ་བགྱིད་པ་དེ་ཇི་ལྟ་བུ་ལགས། བཅོམ་<line/>
ལྡན་འདས་ཀྱིས་བཀའ་སྩལ་པ། འདི་ལྟ་སྟེ། དཔེར་ན། ས་ཆེན་པོ་ནི་ཁུར་ཆེན་པོ་བཞི་ཁྱེར་ཏེ། ཁུར་བཞི་གང་ཞེ་ན། ཆུའི་ཕུང་པོ་ཆེན་པོའི་ཁུར་དང༌། རིའི་ཁུར་དང༌། ཕྱི་རོལ་གྱི་རྩྭ་<line/>
དང༑ ཤིང་གེལ་པ་དང༌། ཤིང་གི་ཁུར་དང༌། སེམས་ཅན་ཐམས་ཅད་ཁུར་དུ་ཁྱེར་བ་སྟེ། དེ་ལྟར་ནས་ནི་ཁུར་ཆེན་པོ་བཞི་ཁྱེར་བའོ། །སོར་མོའི་ཕྲེང་བས་གསོལ་པ། ལྕིའོ།།<line/>
</page>
<page index="188" id="289B">བཅོམ་ལྡན་འདས་ཀྱིས་བཀའ་སྩལ་པ། ས་ནི་ཁུར་ཆེན་པོ་ཁྱེར་བ་མ་ཡིན་ཏེ། དེ་ཅིའི་ཕྱིར་ཞེ་ན། ས་བས་གཞན་ལྷག་པར་ཁུར་ཁྱེར་བ་ཡོད་དོ། །གསོལ་པ། བཅོམ་ལྡན་འདས། སྐྱེས་<line/>
བུ་དམ་པ་དེ་གང་ལགས། བཀའ་སྩལ་པ། ནམ་དམ་པའི་ཆོས་ལོ་བརྒྱད་ཅུའི་བར་དུ་གནས་པར་འགྱུར་བ་དེའི་ཚེ། སེམས་ཅན་ཐམས་ཅད་ལ་ཕན་པར་སྟོན་པའི་བྱང་ཆུབ་སེམས་དཔའ་<line/>
སེམས་དཔའ་ཆེན་པོ་དེ་བཞིན་གཤེགས་པའི་སྙིང་པོ་སྟོན་ན། ཁུར་བཞི་ཁྱེར་བར་གྱུར་ཏེ། བཞི་གང་ཞེ་ན། སྐྱོན་ཆགས་པའི་ཡ་མཚན་ཅན་རྣམས་བསད་དོ་ཞེས་རབ་ཏུ་རྒྱུ་སྤྱོད་དེ་།<line/>
འཇིགས་པ་ཁྱད་དུ་བསད་ནས་རང་གི་སྲོག་ཀྱང་བཏང་སྟེ། དེ་བཞིན་གཤེགས་པའི་སྙིང་པོ་སྟོན་པ་དེ་ནི་རིའི་ཕུང་པོ་བས་ཆེས་ལྕི་བའི་ཁུར་དང་པོའོ། །དེ་དག་ལ་སོགས་པའི་སྐྱོན་<line/>
ཆགས་པའི་ཡ་མཚན་ཅན་མང་པོ་རྗེས་སུ་སྟོན་པ་ལ་ཁྲོ་བ་དང༌། འདོད་ཆེན་པོའི་ཚིག་ཐོས་ནས་དེ་དག་ལ་བཟོད་པ་ནི་ཆུའི་ཕུང་པོ་ལས་ལྷག་པའི་ཁུར་ཏེ་དེ་ནི་གཉིས་པའོ། །རྒྱལ་པོ་<line/>
དང༑ བློན་པོ་དང༌། དམག་དཔོན་དང༌། དབང་ཕྱུག་རྣམས་ཆོས་མཉན་པ་དང༌། ཆོས་ཀྱི་གཏམ་མཉན་པ་མི་རྙེད་པ་ལ་དེ་བཞིན་གཤེགས་པའི་སྙིང་པོ་རྒྱས་པར་སྟོན་ཅིང་གང་དེའི་ཕྱོགས་<line/>
འཛིན་པ་དབང་ཕྱུག་དང༌། དམག་དཔོན་དང༌། བློན་པོ་ཆོས་མི་ཐོས་པ་དེ་དག་ལའང་འཆི་བར་ཆོས་སྟོན་ཅིང་འགྲོ་བ་ངན་པ་འཚལ་བའི་བློ་ཅན་དང༌། འོན་པ་དང༌། ལོང་བ་ཐོས་པ་མི་<line/>
</page>
<page index="189" id="290A">༄༅། །རྙེད་པ་ལ་ཆོས་རྣམས་སྟོན་པ་ནི་སེམས་ཅན་ཐམས་ཅད་ཀྱི་ཁུར་བས་ལྕི་བའི་ཁུར་གསུམ་པའོ། །ཀླ་ཀློའི་ཡུལ་གནས་པར་དཀའ་བ་མལ་སྟན་<line/>
རྙེད་པར་དཀའ་ཞིང་ཁ་ཟས་ངན་པ། གོས་ངན་པ། མལ་ཆ་ངན་པ། མུ་གེ་དང༌། འཁྲུག་པ་མང་པོ་དང༌། འགྲོ་བ་རྣམས་རྩོད་པ་དང༌། ཉོན་མོངས་པ་དང༌། བུད་མེད་ལ་བག་<line/>
མེད་པ་ཙམ་གྱི་ཡུལ་ལ་སྦྱོར་བའི་ཉོན་མོངས་པ་ལ་བཟོད་པར་བྱེད་པ་ལ་སོགས་ཏེ། སྡུག་བསྔལ་ཐམས་ཅད་ཀྱིས་རེག་ཅིང༌། གྲོང་དང༌། རི་བྲག་གི་གྲོང་དང༌། ལུང་པའི་ནང་དང༌།<line/>
ཚོང་དུས་དང༌། རྩེད་མོའི་ས་དང༌། བུ་རམ་ཤིང་དང༌། འབྲས་ཐུབ་པོ་ཆེ་དང༌། སཱ་ལུ་དང༌། གྲོ་དང༌། ནས་དང༌། ཀ་ར་ས་དང༌། བྱ་ར་ཛ་དང༌། བྲམ་ཟེའི་གནས་ན་འདུག་པ་མི་རྙེད་<line/>
པའི་གནས་ལ་དམ་པའི་ཆོས་སྟོན་པ་དེ་ནི་རྩྭ་དང༌། ཤིང་གེལ་པ་དང༌། ཤིང་དང༌། རྡོ་བས་ལྷག་པར་ཁུར་ལྕི་བའི་ཁུར་ཆེན་པོ་བཞི་པའོ། །ཁུར་ཆེན་པོ་དེ་བཞི་གང་སྟོན་པ་དེ་ནི་<line/>
ཁུར་ཆེན་པོ་ཁྱེར་བའི་བྱང་ཆུབ་སེམས་དཔའ་ཡིན་ཏེ། དམ་པའི་ཆོས་ལོ་བརྒྱད་ཅུའི་བར་དུ་གནས་པར་འགྱུར་བ་དེའི་ཚེ་རང་གི་སྲོག་ཀྱང་བོར་ཏེ། དེ་བཞིན་གཤེགས་པའི་སྙིང་<line/>
པོ་རབ་ཏུ་སྟོན་པ་དང༌། གང་དེའི་ཕྱོགས་འཛིན་པའི་འགྲོ་བ་དེ་དག་ཀྱང་ཤིན་ཏུ་དཀའ་བ་བྱེད་པའོ། །འགྲོ་བ་གང་རྣམས་དེ་བཞིན་གཤེགས་པའི་སྙིང་པོ་ཐོས་ནས་ཡིད་ཆེས་པ་དེ་<line/>
</page>
<page index="190" id="290B">དག་ཀྱང་ཤིན་ཏུ་དཀའ་བ་བྱེད་པའོ། །གཞན་ཡང༌། སོར་མོའི་ཕྲེང་བ། དེ་བཞིན་གཤེགས་པ་ནི་དཀའ་བ་བྱེད་པ་མ་ཡིན་གྱི། ཡང་རབ་ཏུ་དཀའ་བ་བྱེད་པ་ཡོད་དེ་བསྟན་ཏོ། །འདི་ལྟ་སྟེ། དཔེར་<line/>
ན༑ སྐྱེས་བུ་ལ་ལ་ཞིག་ཚེ་དཔག་ཏུ་མེད་པར་གྱུར་ཏེ། ལོ་བྱེ་བ་ཚད་མེད་པ་སྙེད་དུ་སྐྲའི་རྩེ་མོ་ཙམ་གྱིས་རྒྱ་མཚོའི་ཆུ་ཕྱགས་ཏེ་འདུག་ནས། ཡང་ལོ་བྱེ་བ་དཔག་ཏུ་མེད་པ་འདས་ཤིང་སྐྲའི་རྩེ་<line/>
མོས་རྒྱ་མཚོའི་ཆུ་ཕྱགས་ཏེ། དེ་ལྟ་བུའི་རྒྱ་མཚོ་ཐམས་ཅད་ཕྱགས་ཏེ། བ་ལང་གི་རྗེས་ཀྱི་ཆུ་ཙམ་དུ་བྱས་ན་དེ་དཀའ་བ་བྱེད་པ་ཡིན་ནམ། འོན་ཏེ་མ་ཡིན། གསོལ་པ། དེ་ནི་ཤིན་ཏུ་དཀའ་བ་<line/>
བགྱིད་པའི་མཐར་ཕྱིན་པ་སྟེ། དཀའ་བ་བགྱིད་པའོ་ཞེས་མཆི་མི་ནུས་སོ། །བཀའ་སྩལ་པ། དེ་ནི་དཀའ་བ་བྱེད་པ་མ་ཡིན་ཏེ། དེ་ཅིའི་ཕྱིར་ཞེ་ན། གཞན་ཡང་ཤིན་ཏུ་དཀའ་བ་བྱེད་པ་ཡོད་<line/>
དོ༑ ༑དེ་གང་ལགས། བཀའ་སྩལ་པ། ནམ་དམ་པའི་ཆོས་ལོ་བརྒྱད་ཅུའི་བར་དུ་གནས་པར་འགྱུར་བ་དེའི་ཚེ༑ གང་བདག་གི་སྲོག་ཀྱང་བཏང་ནས། དེ་བཞིན་གཤེགས་པའི་སྙིང་པོ་སྟོན་<line/>
པ་དེ་ནི་ཤིན་ཏུ་དཀའ་བ་བྱེད་པའི་བྱང་ཆུབ་སེམས་དཔའ་སེམས་དཔའ་ཆེན་པོའོ། །གཞན་ཡང༌། སོར་མོའི་ཕྲེང་བ། དེ་བཞིན་གཤེགས་པ་ནི་དཀའ་བ་བྱེད་པ་མ་ཡིན་ཏེ། ཤིན་ཏུ་དཀའ་བ་<line/>
བྱེད་པ་གཞན་ཡང་ཡོད་དོ། །འདི་ལྟ་སྟེ། དཔེར་ན། སྐྱེས་བུ་ལ་ལ་ཞིག་གིས་རི་རབ་རིའི་རྒྱལ་པོ་དང༌། ས་དང་རྒྱ་མཚོ་ཆེན་པོར་བཅས་ཏེ། བདག་གི་ཕྲག་པ་ལ་ཐོགས་ནས་ལོ་བྱེ་<line/>
</page>
<page index="191" id="291A">༄༅། །བའི་བར་དུ་འདུག་ན་སྐྱེས་བུ་དེ་ཅི་འདྲ། སྟོབས་དང་ལྡན་པ་ཡིན་ནམ། འོན་ཏེ་མ་ཡིན། དེ་ཤིན་ཏུ་དཀའ་བ་བྱེད་པ་ཅི་འདྲ། གསོལ་པ། དེ་ནི་དེ་བཞིན་<line/>
གཤེགས་པའི་ཡུལ་ཏེ། ཉན་ཐོས་དང༌། རང་སངས་རྒྱས་ཀྱི་ཡུལ་མ་ལགས་སོ། །བཀའ་སྩལ་པ། དེ་ནི་སྟོབས་དང་ལྡན་པའང་མ་ཡིན། དཀའ་བ་བྱེད་པའང་མ་ཡིན་ཏེ། རྒྱ་<line/>
མཚོའི་ཆུ་ཐམས་ཅད་རྡུལ་ཕྲ་མོའི་རྩེ་མོའི་ཆ་ཤས་ཀྱིས་ལོ་བྱེ་བ་དང༌། བསྐལ་པ་མང་པོར་ཕྱགས་ཏེ། བ་ལང་གི་རྗེས་ཀྱི་ཆུ་ཙམ་དུ་བྱེད་ནུས་ཤིང༌། ས་དང༌། རི་རབ་དང༌།<line/>
ཆུ་བོ་དང༌། རྒྱ་མཚོར་བཅས་ཏེ། བསྐལ་པ་མང་པོར་ཁུར་ཁྱེར་ནུས་ཀྱང༌། མ་འོངས་པའི་དུས་ན། ནམ་དམ་པའི་ཆོས་ལོ་བརྒྱད་ཅུའི་བར་དུ་གནས་པར་འགྱུར་བ་དེའི་ཚེ་སྐྱེ་བོ་<line/>
ཕལ་པས་ཀྱང་དམ་པའི་ཆོས་སྟོན་མི་ནུས། དེ་བཞིན་གཤེགས་པའི་སྙིང་པོའང་འཆད་མི་ནུས་པ་དེའི་ཚེ། བྱང་ཆུབ་སེམས་དཔའ་མིའི་གླང་པོ་སེམས་ཅན་ལ་ཕན་པར་སྟོན་<line/>
པ་རྣམས་དེ་བཞིན་གཤེགས་པའི་སྙིང་པོ་སྟོན་ཅིང༌། དམ་པའི་ཆོས་འཛིན་པར་འགྱུར་ཏེ། དེ་ནི་ཤིན་ཏུ་དཀའ་བ་བྱེད་པར་བསྟན་ཏོ། །གཞན་ཡང༌། སོར་མོའི་ཕྲེང་བ། སྟོང་<line/>
གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་མེའི་ཕུང་པོ་རབ་ཏུ་འབར་བ་ལ་ཁྱོར་བའི་ཆུས་ཞི་བར་ནུས་སམ། གསོལ་པ། མ་ལགས་སོ། །བཅོམ་ལྡན་འདས། ཅིའི་སླད་<line/>
</page>
<page index="192" id="291B">དུ་ཞེ་ན། རྒྱ་མཚོའི་ཆབ་ཀྱིས་ཀྱང་མེ་དེ་ཞི་བར་མི་ནུས་ཏེ། ཁྱོར་བའི་ཆབ་ཀྱིས་ནི་ཁྱིམ་རབ་ཏུ་འབར་བ་ལའང་ཞི་བར་མི་ནུས་ན། སྟོང་གསུམ་གྱི་སྟོང་ཆེན་པོ་ལྟ་ག་ལ་ནུས། བཀའ་སྩལ་<line/>
པ༑ སོར་མོའི་ཕྲེང་བ། དེ་བཞིན་དུ་མ་འོངས་པའི་དུས་ན། ཚུལ་ཁྲིམས་དང་ལྡན་པའི་ཕྱོགས་བྲི། ངང་ཚུལ་ངན་པའི་ཕྱོགས་འཕེལ་བའི་དུས་ན། ནམ་དམ་པའི་ཆོས་ལོ་བརྒྱད་<line/>
ཅུའི་བར་དུ་གནས་པར་འགྱུར་བ་དེའི་ཚེ། བྱང་ཆུབ་སེམས་དཔའ་སེམས་དཔའ་ཆེན་པོས་རང་གི་སྲོག་ཀྱང་བཏང༌། བྲན་ཕོ་དང༌། བྲན་མོ་དང༌། བ་ལང་དང༌། མ་ཧེ་ལ་སོགས་<line/>
བའི་ནོར་ངན་པ་རྣམ་པ་མང་པོའང་བྱིན་ནས་དམ་པའི་ཆོས་ཕྱུང་སྟེ། དེ་བཞིན་གཤེགས་པའི་སྙིང་པོ་སྟོན་པའི་སྐྱེས་བུ་དམ་པ་དེ་ཅི་འདྲ། གསོལ་པ། བཅོམ་ལྡན་འདས་ཉིད་མཁྱེན་<line/>
ཏེ༑ ཉན་ཐོས་དང༌། རང་སངས་རྒྱས་ཀྱིས་མི་རིག་གོ །དེའི་དུས་ན་འཇིག་རྟེན་གྱི་ཆོས་རྣམ་པར་དག་པའང་བཤད་དཀའ་ན། འཇིག་རྟེན་ལས་འདས་པའི་ཆོས་རྣམ་པར་དག་པ་དེ་<line/>
བཞིན་གཤེགས་པའི་སྙིང་པོ་བསྟན་པ་ལྟ་ཅི་སྨོས། དེ་ལྟར་སྐྱེས་བུ་དམ་པ་དེ་སྟོང་གསུམ་གྱི་སྟོང་ཆེན་པོའི་མེའི་ཕུང་པོ་རབ་ཏུ་འབར་བ་ཁྱོར་བའི་ཆུས་ཞི་བར་བགྱི་བའི་སླད་དུ་<line/>
དེར་མཆི་ཞིང༌། ཤིན་ཏུ་དཀའ་བ་བགྱིད་པ་དེ་ནི་སྐྱེས་བུ་དེ་མ་ལགས་ཀྱི། དེ་བཞིན་གཤེགས་པ་ཉིད་ལགས་པ་སྙམ་བགྱིད་དོ། །བཅོམ་ལྡན་འདས་ཀྱིས་བཀའ་སྩལ་པ། རིགས་[?]<line/>
</page>
<page index="193" id="292A">༄༅། །ཀྱི་བུ༑ ལེགས་སོ། །ལེགས་སོ། །ངས་ཀྱང་ཚིག་དེ་སྐད་སྨྲས་སོ། །སྐྱེས་བུ་དེ་ཤིན་ཏུ་དཀའ་བ་བྱེད་པ་ནི་སངས་རྒྱས་ཐམས་ཅད་ཀྱིས་བསྐལ་པ་བྱེ་བ་སྙེད་<line/>
དུ་ཡོན་ཏན་བཤད་ཀྱང་དེའི་མཐའ་མི་རྙེད་དོ། །གཞན་ཡང༌། རིགས་ཀྱི་བུ། འདི་ལྟ་སྟེ། རྒྱ་མཚོ་ཆེན་པོའི་ཆུའི་ཕུང་པོར་ཆུ་བོ་ཐམས་ཅད་འབབ་པ་མི་མངོན་པ་དེ་བཞིན་དུ་<line/>
སྐྱེས་བུ་དེའི་བློའི་ནང་དུ་འཇིག་རྟེན་ཐམས་ཅད་ཀྱི་བློ་དེའི་ནང་དུ་ཞུགས་པར་མི་སྣང་ངོ༌། །གཞན་ཡང༌། རིགས་ཀྱི་བུ། རྒྱ་མཚོ་ཆེན་པོ་ནི་སེམས་ཅན་གྱི་རོ་ཐམས་ཅད་མཐར་འབྱིན་<line/>
པ་དེ་བཞིན་དུ་སྐྱེས་བུ་དམ་པ་དེའང་མིག་ཟུར་ཡང་མི་བལྟ། ཁྱིམ་ལ་ཆགས་པའང་མེད། ཆོས་དང་མི་ལྡན་པ་རྣམས་དང་རིགས་འདྲེས་པའང་མེད། དེ་བཞིན་གཤེགས་པའི་སྙིང་<line/>
པོ་ལ་སྨོད་པ་བྱེད་པ་རྣམས་ཀྱང་སྤོང་སྟེ། སྐྱེས་བུ་དམ་པ་དེ་ལྟ་བུ་ནི་ཤིན་ཏུ་དཀའ་བ་བྱེད་པའོ། །གང་དེའི་ཕྱོགས་འཛིན་ཅིང་ཉན་པ་དེ་དག་ཀྱང༌། ངའི་ཉན་ཐོས་ཤིན་ཏུ་དཀའ་བ་<line/>
བྱེད་པ་ཡིན་ནོ། །གསོལ་པ། བཅོམ་ལྡན་འདས། མཚན་ཉིད་དུ་དང་ལྡན་ན། བྱང་ཆུབ་སེམས་དཔའ་སེམས་དཔའ་ཆེན་པོ་གསར་ལགས། བཅོམ་ལྡན་འདས་ཀྱིས་བཀའ་<line/>
སྩལ་པ། རིགས་ཀྱི་བུ། མཚན་ཉིད་བརྒྱད་དང་ལྡན་ན། བྱང་ཆུབ་སེམས་དཔའ་སེམས་དཔའ་ཆེན་པོ་གསར་ཡིན་ནོ། །བརྒྱད་གང་ཞེ་ན། ཆོས་ལ་སེམས་པ་དང༌། རྟོག་ཅིང་<line/>
</page>
<page index="194" id="292B">གཞིག་པ་དང༌། ལེན་ཅིང་འཛིན་པ་དང༌། ཕ་མ་ལ་སྲི་ཞུ་ཆེ་བ་དང༌། རང་གི་སློབ་དཔོན་ལ་བྱས་པ་གཟོ་བ་དང༌། ལྟ་བ་ཐམས་ཅད་དང་མི་མཐུན་པ་དང༌། མཚན་མ་ཐམས་ཅད་ལ་ཁྱད་དུ་<line/>
གསོད་ཅིང་འདུལ་བ་ལ་མཁས་པ་དང༌། མི་རུང་བ་ཐམས་ཅད་སྤོང་བ་དང༌། འདོད་པ་མེད་པའི་སེམས། འདི་ལྟ་སྟེ། རྨི་ལམ་ནའང་ཁུ་བ་མི་འབྱུང་ཞིང་ཚུལ་ཁྲིམས་ལ་གུས་པར་བྱེད་<line/>
པའི་མཚན་ཉིད་དེ་དག་དང་ལྡན་ན། བྱང་ཆུབ་སེམས་དཔའ་གསར་ཡིན་ནོ། །ཡང་མཚན་ཉིད་བརྒྱད་དང་ལྡན་ན། བྱང་ཆུབ་སེམས་དཔའ་གསར་ཡིན་ཏེ། བརྒྱད་གང་ཞེ་ན། ཐེག་པ་<line/>
ཆེན་པོ་སྟོན་པ་དང༌། དེ་བཞིན་གཤེགས་པའི་སྙིང་པོ་གསལ་བར་སྟོན་ཅིང་གཏོང་བ་དང་ལྡན་པ་དང༌། ཟང་ཟིང་ལ་མི་བརྐམ་པ་དང༌། བྱམས་པ་དང༌། སྙིང་རྗེ་དང༌། དགའ་བ་དང༌།<line/>
བཏང་སྙོམས་སུ་ལྡན་པ་དང༌། སེམས་ཅན་ཐམས་ཅད་ལ་བུ་གཅིག་པ་བཞིན་དུ་ལྟ་བ་དང༌། དེ་དགེ་བའི་བཤེས་གཉེན་ལ་བསྟེན་པ་དང༌། སྡིག་པའི་གྲོགས་པོ་ཡོངས་སུ་སྤོང་བ་དང༌།<line/>
རྙེད་པ་དང༌། བཀུར་སྟི་ལ་ཆོག་ཤེས་པ་སྟེ། མཚན་ཉིད་བརྒྱད་པོ་དེ་དག་དང་ལྡན་ན། བྱང་ཆུབ་སེམས་དཔའ་གསར་ཡིན་ནོ། །ཡང་མཚན་ཉིད་བརྒྱད་དང་ལྡན་ན། བྱང་ཆུབ་སེམས་<line/>
དཔའ་གསར་ཡིན་ཏེ། བརྒྱད་གང་ཞེ་ན། ཕན་པ་དང༌། རན་པ་དང༌། འཇམ་པར་སྨྲ་བ་དགའ་བ་དང༌། ཉོན་མོངས་པ་ཆུང་བ་བཟོད་པ་དང་ལྡན་པ་དང༌། མདོ་སྡེའི་མཐའ་ཐམས་ཅད་<line/>
</page>
<page index="195" id="293A">༄༅། །ཉན་པ་ལ་བཟོད་པ་དང༌། མིག་གཉིས་ཐུལ་བ་དང༌། སྙོམས་ལས་མེད་དེ་ལྡང་ཞིང་བག་ཡོད་པ་དང༌། བསླབ་པ་ལ་མོས་པ་སྟེ། མཚན་ཉིད་བརྒྱད་པོ་དེ་<line/>
དག་དང་ལྡན་ན། བྱང་ཆུབ་སེམས་དཔའ་གསར་ཡིན་ནོ། །ཡང་མཚན་ཉིད་བརྒྱད་དང་ལྡན་ན། བྱང་ཆུབ་སེམས་དཔའ་གསར་ཡིན་ཏེ། བརྒྱད་གང་ཞེ་ན། བདེན་པ་དང༌། གཙང་བ་དང༌།<line/>
གཙང་སྦྲ་བྱེད་པ་དང༌། མཁས་པ་དང༌། འོད་དང་ལྡན་ཞིང་གཟུགས་བཟང་བ་དང༌། བུད་མེད་དང་འགྲོགས་པ་སྤོང་བ་དང༌། གཉེན་གྱི་ཁྱིམ་ནས་རིང་དུ་ལྟ་བ་དང༌། གཙེ་བ་དེ་དང་དེས་<line/>
སྡིག་པའི་དགེ་སྦྱོང་ཐམས་ཅད་ལ་འཇིགས་པ་དང༌། ཐོས་མ་ཐག་ཏུ་ལུས་ཀྱི་སྤུ་ལངས་པར་འགྱུར་བ་དང༌། སྲོག་ཆགས་ཐམས་ཅད་ལ་བྱམས་ཤིང་སྙིང་བརྩེ་བ་སྟེ། མཚན་ཉིད་<line/>
བརྒྱད་པོ་དེ་དག་དང་ལྡན་ན། བྱང་ཆུབ་སེམས་དཔའ་གསར་ཡིན་ནོ། །ཡང་མཚན་ཉིད་བརྒྱད་དང་ལྡན་ན། བྱང་ཆུབ་སེམས་དཔའ་གསར་ཡིན་ཏེ། བརྒྱད་གང་ཞེ་ན། བདུད་<line/>
ཀྱིས་བཤད་པ་དང༌། སངས་རྒྱས་ཀྱིས་བཀའ་སྩལ་པའི་བྱེ་བྲག་ཤེས་པ་དང༌། མདོ་སྡེ་ཤེས་པ་ལ་བཀུར་སྟི་བྱེད་པ་དང༌། འདུལ་བ་དང༌། འདུལ་བ་མ་ཡིན་པའི་བྱེ་བྲག་ཤེས་<line/>
ཏེ༑ མི་འཆབ་པ་དང༌། དེ་བཞིན་གཤེགས་པས་དགོངས་ཏེ་གསུངས་པ་ལ་མཁས་པ་ཡིན། དེ་བཞིན་གཤེགས་པའི་གསུངས་པ་ཤེས། འཇིག་རྟེན་གྱི་ཕྱིར་འབྲང་བར་བྱ་བ་ཤེས།<line/>
</page>
<page index="196" id="293B">དེ་བཞིན་གཤེགས་པ་རྟག་པ་ཉིད་དུ་ཤེས་པ། སྡིག་པ་དང༌། སྡིག་པ་མེད་པ་དང༌། བྱང་ཆུབ་སེམས་དཔའི་བྱ་བ་ལ་མཁས་པ། ཡུལ་དང༌། དུས་དང༌། ཡེ་ཤེས་དང༌། བདག་གིས་ནུས་<line/>
པ་དང༌། རབ་ཏུ་ཤེས་པ་སྟེ། མཚན་ཉིད་བརྒྱད་པོ་དེ་དག་དང་ལྡན་ན། བྱང་ཆུབ་སེམས་དཔའ་གསར་ཡིན་ནོ། །མཚན་ཉིད་བཞི་བཅུ་པོ་དེ་དག་དང་ལྡན་ཏེ། ལུས་དྲན་པའི་ཆོས་དང་<line/>
ལྡན་པ་དེ་གང་ཡིན་པ་དེ་ནི་བྱང་ཆུབ་སེམས་དཔའ་གསར་ཞེས་བྱའོ། །གང་ལ་ཡོན་ཏན་བཞི་བཅུ་མེད་དེ་ཕྱེད་དམ། ཕྱེད་ཀྱིའང་ཕྱེད་ཡོད་པ་དེ་ནི་ཐེག་པ་ཆེན་པོ་ལ་ཡང་དག་པར་ཞུགས་<line/>
པའི་རིགས་ཀྱི་བུ་དང༌། རིགས་ཀྱི་བུ་མོར་རིག་པར་བྱ་སྟེ། བྱང་ཆུབ་སེམས་དཔར་བརྩི་བར་མི་གཏོགས་སོ། །དེ་བས་ན་བྱང་ཆུབ་སེམས་དཔའི་སྤྱོད་པ་ནི་ཤིན་ཏུ་དཀའ་བ་བྱེད་<line/>
པའོ༑ ༑དེ་ལ་ཡོན་ཏན་གྱི་མཆོག་གང་ཞེ་ན། གཡེམ་པའི་འདུ་ཤེས་མེད་ཅིང་རྨི་ལམ་ནའང་ཁུ་བ་མི་འབྱུང་བ་དེ་ནི་རྒྱུ་དང་བཅས་པའི་མིར་རིག་པར་བྱ་སྟེ། བྱང་ཆུབ་ཀྱི་ཡན་ལག་<line/>
ཐམས་ཅད་ཀྱི་ཡོན་ཏན་གྱི་མཆོག་གོ །འཇམ་དཔལ་གཞོན་ནུར་གྱུར་པས། སོར་མོའི་ཕྲེང་བ་ལ་འདི་སྐད་ཅེས་སྨྲས་སོ། །དེ་བཞིན་གཤེགས་པའི་སྙིང་པོ་ཞེས་བཤད་པའི་དོན་ཅི།<line/>
གལ་ཏེ་སེམས་ཅན་ཐམས་ཅད་ལ་དེ་བཞིན་གཤེགས་པའི་སྙིང་པོ་ཡོད་ན། སེམས་ཅན་ཐམས་ཅད་སངས་རྒྱས་སུ་འགྱུར་ཏེ། སེམས་ཅན་ཐམས་ཅད་ཀྱིས་སྲོག་གཅོད་པ་དང༌། རྫུན་<line/>
</page>
<page index="197" id="294A">༄༅། །སྨྲ་བ་དང༌། ཆང་འཐུང་བ་དང༌། འཁྲིག་པ་དང༌། མ་བྱིན་པར་ལེན་པ་དང༌། མི་དགེ་བའི་ལས་ཀྱི་ལམ་ཐམས་ཅད་བྱར་རུང་ངམ། གལ་ཏེ་སངས་རྒྱས་<line/>
ཀྱི་དབྱིངས་སེམས་ཅན་ཐམས་ཅད་ལ་ཡོད་ན་གང་གི་ཚེ་བསྒྲལ་ཞིང་རབ་ཏུ་འཇུག་པར་འགྱུར། གལ་ཏེ་སངས་རྒྱས་ཀྱི་དབྱིངས་ཡོད་ན། ཐམས་ཅད་ཀྱིས་ཀྱང་མཚམས་མེད་པ་དང་།<line/>
འདོད་ཆེན་པའི་ལས་བྱ་བར་འགྱུར་རོ། །གལ་ཏེ་སེམས་ཅན་ཐམས་ཅད་ལ་བདག་གི་དབྱིངས་ཡོད་ན། བདག་ཉིད་སྒྲོལ་བར་འགྱུར་ཏེ། ལས་ཀྱི་རྣམ་པར་སྨིན་པ་ལ་བདག་གི་དབྱིངས་<line/>
མེད་པས་ན། དེའི་ཕྱིར་འཇིག་རྟེན་དང༌། བདག་ལ་དབྱིངས་མེད་དེ། ཐམས་ཅད་ལ་བདག་མེད་པ་དེ་ནི་སངས་རྒྱས་ཀྱི་བསྟན་པའོ། །བཅོམ་ལྡན་འདས་ཀྱིས་བཀའ་སྩལ་པ། སེམས་<line/>
ཅན་ཐམས་ཅད་ལ་དེ་བཞིན་གཤེགས་པའི་སྙིང་པོ་ཡོད་དེ། ཉོན་མོངས་པ་བྱེ་བས་གཡོགས་ནས་བུམ་པའི་ནང་གི་མར་མེ་བཞིན་དུ་འདུག་གོ །གཞན་ཡང༌། འཇམ་དཔལ་།<line/>
འདུལ་སྦྱོང་བྱེད་པའི་བུ་གཅིག་བཅོམ་ལྡན་འདས་འོད་སྲུང་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱིས་དེ་རིང་ནས་ལོ་བདུན་ན། འཁོར་ལོས་<line/>
བསྒྱུར་བའི་རྒྱལ་པོ་ཆོས་དང་ལྡན་པ། ཆོས་ཀྱི་རྒྱལ་པོར་འགྱུར་རོ། །ང་ཡང་ཞག་བདུན་ན་ཡོངས་སུ་མྱ་ངན་ལས་འདའོ་ཞེས་ལུང་བསྟན་ནས། འདུལ་སྦྱོང་བྱེད་པའི་བུ་དེ་རབ་ཏུ་<line/>
</page>
<page index="198" id="294B">དགའ་བ་སྐྱེས་ནས། བདག་ནི་ཐམས་ཅད་མཁྱེན་པས་འཁོར་ལོས་བསྒྱུར་བའི་རྒྱལ་པོར་ལུང་བསྟན་ཏེ། གདོན་མི་ཟ་བར་འགྱུར་སྙམ་ནས་དགའ་ཆེས་ཏེ། རང་གི་མ་ལ་སྨྲས་པ། མ༑<line/>
ཉ་དང༌། ཤ་དང༌། འོ་མ་དང༌། ཏིལ་གྱི་ལ་དུ་དང༌། ཞོ་དང༌། དོ་བ་དང༌། ཁུ་བ་དང༌། འབྲུ་དྲུས་པ་དག་སྩོལ་ཅིག །སྟོབས་ཆེན་པོར་བྱའོ་ཞེས་ཐམས་ཅད་བསྲེས་ཏེ་ཟོས་ནས། དུས་<line/>
མ་ཡིན་པ་ཙམ་གྱིས་ཤི་ནས་བདག་ཉིད་ཤི་བ། བདག་ཉིད་ཀྱིས་ཉམས་པར་བྱས་ན། ཅི་བཅོམ་ལྡན་འདས་དེ་བཞིན་གཤེགས་པ་རྫུན་གསུང་ངམ། དེ་སྟེ་ཐམས་ཅད་མཁྱེན་པ་མ་<line/>
ཡིན༑ འོན་ཏམ་དེ་ལ་འཁོར་ལོས་བསྒྱུར་བའི་དགེ་བའི་རྩ་བ་དང༌། བསོད་ནམས་རྣམ་པར་སྨིན་པ་མེད་དམ། གསོལ་པ། དེ་སྔོན་ལས་ངན་པ་བགྱིས་པས་གུམ་མོ། །བཅོམ་ལྡན་<line/>
འདས་ཀྱིས་བཀའ་སྩལ་པ། འཇམ་དཔལ། དེ་སྐད་མ་ཟེར་ཅིག །དེ་ནི་དུས་མ་ཡིན་པའི་ཙམ་བབ་པ་སྟེ། སྔོན་ལས་ངན་པ་བྱས་པ་མ་ཡིན་ནོ། །བཅོམ་ལྡན་འདས་དེ་བཞིན་གཤེགས་<line/>
པ་ལུང་སྟོན་པ་ན། དེས་སྔོན་ལས་བྱས་པ་མི་མཁྱེན་པར་ལུང་བསྟན་རེ་སྐན། དེ་ནི་སྔོན་ལས་ངན་པ་བྱས་པས་ཤི་བ་མ་ཡིན་གྱི། བདག་ཉིད་ཀྱིས་ཉེས་ཏེ། བདག་གིས་བསད་དོ། །<line/>
འཇམ་དཔལ། དེ་བཞིན་དུ་སྐྱེས་པའམ། བུད་མེད་ཀྱང་རུང་སྟེ། གལ་ཏེ་དེ་བཞིན་གཤེགས་པའི་སྙིང་པོ་བདག་ལ་ཡོད་པས་དེ་ཉིད་སྒྲོལ་བར་འགྱུར་གྱི་སྡིག་པ་བྱའོ་སྙམ་སྟེ་སྡིག་པ་<line/>
</page>
<page index="199" id="295A">༄༅། །བྱས་ན་དེ་ཅི་བདག་གི་དབྱིངས་སྒྲོལ་བར་འགྱུར་རམ། སྔར་བཤད་པ་བཞིན་ཏེ། འདུལ་སྦྱོང་བྱེད་པའི་བུ་ལྟར་དབྱིངས་ཡོད་ཀྱང་མི་སྒྲོལ་ལོ། །དེ་<line/>
ཅིའི་ཕྱིར་ཞེ་ན། དེ་ཉིད་བག་མེད་པ་མང་པོ་དག་བག་མེད་པའི་ཕྱིར་ཆོས་ཀྱི་དབྱིངས་ཀྱིས་མི་སྒྲོལ་ལོ། །ཅི་སེམས་ཅན་རྣམས་ལ་སངས་རྒྱས་ཀྱི་དབྱིངས་མེད་དམ། སངས་རྒྱས་<line/>
ཀྱི་དབྱིངས་ནི་རྒྱལ་ཐབས་ཀྱི་རྣམ་པར་སྨིན་པ་བཞིན་སེམས་ཅན་ཐམས་ཅད་ལ་ཡོད་དོ། །སངས་རྒྱས་རྫུན་གསུངས་པ་ཡིན་ནམ། སངས་རྒྱས་ནི་རྫུན་གསུང་བ་མ་ཡིན་ཏེ། སེམས་<line/>
ཅན་རྫུན་སྨྲ་བ་རྣམས་བག་མེད་པར་མྱོས་ཤིང་བསྟན་པ་ཐོས་ནས་ཀྱང་དེ་དག་རང་གི་ཉེས་པས་སངས་རྒྱས་ཐོབ་པར་མི་འགྱུར་རོ། །གསོལ་པ། སེམས་ཅན་ཐམས་ཅད་ལ་སྔོན་<line/>
བགྱིས་པའི་ལས་མ་མཆིས་ཞེས་བགྱིའམ། བཀའ་སྩལ་པ། མདོ་སྡེ་ལས་ཡོད་ཅེས་འབྱུང་མོད་ཀྱི། ཐོས་པ་ཙམ་གྱིས་གྲངས་མེད་པའི་ཡང་གྲངས་མེད་པར་བྱས་པའི་ལས་<line/>
རྣམས་ཟད་པར་འགྱུར་རོ། །དེ་ཅིའི་ཕྱིར་ཞེ་ན། དེ་བཞིན་གཤེགས་པ་བསྐལ་པ་བྱེ་བ་གྲངས་མེད་པ་མང་པོ་ནས། འཇིག་རྟེན་གྱི་ཕྱིར་དམ་བཅས་ཏེ། བདག་གྲོལ་ནས་སེམས་<line/>
ཅན་ཐམས་ཅད་དགྲོལ་ལོ། །བདག་བརྒལ་ནས་སེམས་ཅན་ཐམས་ཅད་བསྒྲལ་ལོ་ཞེས་དེ་ལྟར་དམ་བཅས་པའི་དགེ་བའི་རྩ་བས། དེ་བཞིན་གཤེགས་པ་ཉི་མའི་འོད་ཀྱི་<line/>
</page>
<page index="200" id="295B">གཟི་བརྗིད་ཀྱིས་ལས་བྱས་པ་མ་ལུས་པར་ཟད་པར་འགྱུར་རོ། །གཞན་ཡང༌། འདི་ལྟ་སྟེ། དཔེར་ན། འཇམ་དཔལ། སྤྲིན་དང༌། ཁུག་རྣ་དང༌། བ་མོའི་དྲི་མ་དང༌། ཉེས་པ་རྣམས་ནི་ཇི་<line/>
ཙམ་དུ་ཉི་མ་མ་ཤར་བ་དེ་ཙམ་དུ་འཇིག་རྟེན་ལ་སྒྲིབ་ཀྱི། ཉི་མ་ཤར་མ་ཐག་ཏུ་སེ་གོལ་གཏོགས་པ་སྲིད་ཀྱིས་ཟད་པར་འགྱུར་རོ། །དེ་བཞིན་དུ་སྡིག་པའི་ཕུང་པོ་གྲངས་མེད་པར་བྱས་<line/>
པའང་མདོ་སྡེ་འདིའི་ཉི་མ་མ་ཤར་བ་དེ་ཙམ་དུ་སེམས་ཅན་ཐམས་ཅད་འཁོར་བ་བྱེ་བར་ཀུན་ཏུ་འཁོར་གྱི་མདོ་སྡེ་འདིའི་ཉི་མ་ཤར་མ་ཐག་ཏུ་སྡིག་པའི་ཕུང་པོ་གྲངས་མེད་པར་བྱས་<line/>
པའང་སེ་གོལ་གཏོགས་པའི་སྲིད་ཀྱིས་ཟད་པར་འགྱུར་རོ། །དེ་བཞིན་གཤེགས་པའི་སྙིང་པོ་ལ་འཕྱས་པའམ། སྟིང་བའམ། ཁ་གཅུས་པའམ། གཞན་གྱི་ཕྱིར་འབྲང་བའམ། འདི་<line/>
ལས་ཕྱི་རོལ་པར་གྱུར་པའམ། ཕས་ཕམ་པའམ། མཚམས་མེད་པ་བྱས་པར་གྱུར་པ། གྲངས་མེད་པར་སྡིག་པ་བྱས་པ་དེའང་ཐང་ཅིག་ཙམ་གྱིས་ཟད་པར་འགྱུར་རོ། །དེ་ཅིའི་ཕྱིར་<line/>
ཞེ་ན༑ གང་དེ་བཞིན་གཤེགས་པ་ཤཱཀྱ་ཐུབ་པའི་མཚན་ཐོས་པ་ཙམ་གྱིས་ཀྱང་སེམས་མ་བསྐྱེད་པའང་བྱང་ཆུབ་སེམས་དཔར་འགྱུར་རོ། །དེ་བས་ན་དེ་བཞིན་གཤེགས་པ་དེའི་སྨོན་<line/>
ལམ་གྱི་བྱེ་བྲག་གིས་བདག་དང༌། འཇིག་རྟེན་གྱི་ཕྱིར་བདག་གྲོལ་ནས་དགྲོལ་ལོ། །འཁོར་བ་བྱེ་བ་ན་གཉིད་ཀྱིས་ལོག་པའི་སེམས་ཅན་རྣམས་དམ་པའི་ཆོས་བྱེ་བས་སད་པར་བྱས་ཏེ་།<line/>
</page>
<page index="201" id="296A">༄༅། །འཇམ་དཔལ། དེའི་ཕྱིར་དེ་བཞིན་གཤེགས་པའི་མཚན་ཐོས་པས། བྱང་ཆུབ་སེམས་དཔར་འགྱུར་ཏེ། བདག་ཉིད་ཀྱིས་ཉོན་མོངས་པ་བྱེ་བ་གཅད་<line/>
པའི་ཕྱིར་རིངས་པར་བྱའོ། །དེ་ལས་དེའི་ལུས་འཛིན་པར་འགྱུར་རོ། །འཇམ་དཔལ། ངས་བཤད་པ། ངས་ནི་མྱ་ངན་གྱི་ཟུག་རྡུ་བཅད་པའི་ལམ་བསྟན་ཏེ། དེ་བཞིན་གཤེགས་<line/>
པ་སྟོན་པ་ཡིན་གྱི་ད་ཁྱེད་ཀྱིས་ནན་ཏན་གྱིས་ཤིག་ཅེས་ངས་ལམ་བསྟན་ཏོ། །ལམ་བསྟན་པ་རྣམ་པ་གཉིས་ཏེ། རྣམ་པ་གཉིས་གང་ཞེ་ན། ཉན་ཐོས་ཀྱི་ཐེག་པའི་ལམ་དང༌། བྱང་<line/>
ཆུབ་སེམས་དཔའི་ལམ་མོ། །དེ་ལ་ཉན་ཐོས་ཀྱི་ཐེག་པའི་ལམ་ཞེས་བྱ་བ་ནི་འཕགས་པའི་ལམ་ཡན་ལག་བརྒྱད་པའོ། །བྱང་ཆུབ་སེམས་དཔའི་ལམ་ཞེས་བྱ་བ་ནི་སེམས་ཅན་<line/>
ཐམས་ཅད་ལ་དེ་བཞིན་གཤེགས་པའི་སྙིང་པོ་ཡོད་དེ། ངའི་དབྱིངས་སུ་ངས་མི་གཡོ་བ་ཐོབ་པ་ལྟར། བདེ་བར་གཤེགས་པས་དགོངས་པའི་ཚུལ་གྱིས་ཉོན་མོངས་པ་བྱེ་བ་<line/>
གཅད་པར་བྱའོ། །གལ་ཏེ་མ་བཅད་ན་ངེས་པར་འཁོར་བའི་འཁོར་ལོར་ཡོངས་སུ་འཕྱན་ཏོ་ཞེས་མྱ་ངན་གྱི་ཟུག་རྡུ་བཅད་པའི་ལམ་ངས་བསྟན་ཏོ། །མྱ་ངན་ཅེས་བྱ་བ་ནི་ཉོན་<line/>
མོངས་པའི་དོན་ཏོ། །ཟུག་རྡུ་འབྱིན་པ་ཞེས་བྱ་བ་ནི་དེ་བཞིན་གཤེགས་པའི་ཚིག་བླ་དྭགས་སོ། །བདག་གིས་ཉོན་མོངས་པ་བྱེ་བ་གཞོམ་པ་ནི་སྨན་པ་ལྟར་སྐྱུག་པ་དང༌། བཀྲུ་བ་<line/>
</page>
<page index="202" id="296B">དང༑ བརྟོལ་བའི་དོན་བྱེད་པ་སྟེ། ཁྱེད་ཀྱང་རང་བཞིན་གྱིས་ང་ལ་བསྙེན་བཀུར་གྱིས་ཤིག་དང་ངས་དེ་བཞིན་གཤེགས་པའི་སྙིང་པོ་བཤད་དོ་ཞེས་བྱ་བའི་དོན་ཏོ། །ད་ཁྱེད་ཀྱི་ནན་<line/>
ཏན་གྱིས་ཤིག་ཅེས་བྱ་བ་དེ་ནི་དགོངས་ཏེ་གསུངས་པའི་དོན་ཏོ། །དེ་བཞིན་གཤེགས་པ་ནི་སྟོན་པའོ་ཞེས་བྱ་བའང་སྐྱེ་བ་འདི་ཆོད་ཅིག །ཆོད་ཅིག །སངས་རྒྱས་འབྱུང་བ་ནི་ཨུ་དུམྦ་རའི་མེ་<line/>
ཏོག་བཞིན་ནོ། །དད་པ་ཕུན་སུམ་ཚོགས་པ་ནི་གསེར་གྱི་གྲམ་བུ་བཞིན་ནོ། །དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ལ་མཉེས་པར་བྱེད་པ་ནི་<line/>
རུས་སྦལ་ཞར་བ་གཉའ་ཤིང་གི་བུ་གར་འཇུག་པ་བཞིན་ནོ། །དེ་བཞིན་གཤེགས་པའི་སྙིང་པོ་མདོ་སྡེ་འདིའི་དོན་མེད་པར་མ་བྱེད་ཅིག །ཚེ་དང༌། འཚོ་བའི་འབྲས་བུ་ཡོད་པར་གྱིས་<line/>
ཤིག །བདག་ཉིད་སྲིད་པ་ཐམས་ཅད་དང༌། ཉོན་མོངས་པའི་ནད་ཐམས་ཅད་ལས་སྒྲོལ་ཅིག །དེ་བས་ན་དེ་བཞིན་གཤེགས་པ་ནི་སྟོན་པ་སྟེ། བསོད་ནམས་ལ་གཡེལ་བ་བྱེད་ཀྱང་<line/>
སྡིག་པ་ལ་ཡིད་མི་དགའོ། །ངས་ཉན་ཐོས་ཀྱི་ཐེག་པ་ལས་བསྟན་ཏེ། དེ་བཞིན་གཤེགས་པའི་སྙིང་པོ་ནི་ཤིན་ཏུ་རྙེད་པར་དཀའོ། །འཇིག་རྟེན་དཔེ་མེད་དེ། དེ་ལྟར་ཤིན་ཏུ་རྙེད་པར་<line/>
དཀའོ། །འཇིག་རྟེན་ན་དཔེ་མེད་ཀྱི་དེ་བཞིན་གཤེགས་པའི་སྙིང་པོ་ལ་མྱུར་དུ་ལྟོས་ཏེ། དེ་ལྟར་གྱིས་ཤིག་པའི་དོན་ཏོ། །སྡིག་པ་ལ་ཡིད་མི་དགའ་བ་ཞེས་བཤད་པ་དེའི་དོན་ཅི། དེའི་དོན་<line/>
</page>
<page index="203" id="297A">༄༅། །བཤད་པར་བྱའོ། །སེམས་ནི་རང་བཞིན་གྱིས་ཡོངས་སུ་དག་པ་སྟེ། དགེ་སློང་རྣམས་མི་དགེ་བའི་གྲོགས་པོའི་སྟེན་གྱི་ཉེས་པས་དྲི་མ་ལྔ་ལ་སོགས་<line/>
པའི་དྲི་མ་མང་པོས་མདུན་དུ་བྱས་ཤིང་བསྐོར་ཏོ། །དྲི་མ་ལྔ་ལ་སོགས་པ་གང་ཞེ་ན། འདོད་པ་དང༌། སྲེད་པ་དང༌། གནོད་སེམས་མང་བ་དང༌། རྨུགས་པ་དང༌། གཉིད་དང་གསུམ་<line/>
སྟེ༑ རྒོད་པ་དང༌། ཐེ་ཚོམ་དེ་ལྔ་ནི་སེམས་སུན་འབྱིན་པའོ། །དྲི་མ་ལྔ་ལ་སོགས་ཏེ། དྲི་མ་མང་པོ་རྣམ་པར་དག་པར་བྱ་བའི་ཕྱིར་བརྩོན་པར་བྱའོ། །སེམས་རང་བཞིན་གྱིས་རྣམ་<line/>
པར་དག་པའི་དབང་དུ་བརྩོན་པར་བྱའོ། །རིངས་པར་རིངས་པར་ཞེས་བྱ་བ་ནི་ཇི་ཙམ་དུ་མདོ་སྡེ་སྤོང་བར་མ་གྱུར་པ་དང༌། ཇི་ཙམ་དུ་འདོད་ཆེན་པར་མ་གྱུར་པ་དེ་ཙམ་དུ་བདག་ཉིད་<line/>
བསྒྲལ་བའི་ཕྱིར་བརྩོན་པར་གྱིས་ཤིག །ཚིག་དེའི་དོན་ནི་འདི་ཡིན་ཏེ། སེམས་བཞིན་དུ་ཉོན་མོངས་པ་གློ་བུར་གྱི་དྲི་མ་བྱེ་བ་རྩ་བ་ནས་བརྐོ་བ་ནི་རིངས་པར་རིངས་པ་ཞེས་བྱ་བའི་<line/>
ཚིག་གི་དོན་ཏོ། །ཡིད་ནི་ཆོས་ཀྱི་སྔོན་དུ་འགྲོ་།ཡིད་གཙོ་ཡིད་ཀྱི་རང་བཞིན་ཏེ། །ཡིད་ནི་རབ་ཏུ་དང་བ་ཡིས། །བྱེད་པ་དང་ནི་སྨྲ་བ་དག །དེ་དག་བདེ་དང་ལྡན་པར་འགྱུར། །གྲིབ་མ་<line/>
བཞིན་དུ་རྗེས་སུ་འགྲོ་།ཉན་ཐོས་ཀྱི་ཐེག་པ་ལས་ཡིད་ཅེས་བྱ་བ་བསྟན་པའང་དེ་བཞིན་གཤེགས་པའི་སྙིང་པོ་ཞེས་བྱ་བའི་དོན་ཏེ། ཡིད་རང་བཞིན་གྱིས་དག་པ་ཞེས་བྱ་བ་དེ་<line/>
</page>
<page index="204" id="297B">གང་ཡིན་པ་དེ་ནི་དེ་བཞིན་གཤེགས་པའི་སྙིང་པོའོ། །དེ་ནི་ཆོས་ཐམས་ཅད་ཀྱི་གཙོ་བོ་སྟེ། ཆོས་ཐམས་ཅད་ནི་དེ་བཞིན་གཤེགས་པའི་སྙིང་པོའི་རང་བཞིན་ནོ། །ཡང་ཡིད་རབ་ཏུ་དང་བས་<line/>
བྱེད་པ་ཞེས་བྱ་བ་ནི་ཉོན་མོངས་པ་བྱེ་བ་ཐམས་ཅད་བཅད་དེ་བདག་གི་དབྱིངས་བསྟན་ནས་གང་རབ་ཏུ་དང་བ་ནི་དེ་བཞིན་གཤེགས་པའི་སྙིང་པོ་ཉིད་དོ། །དེ་ནས་ཕྱིས་སྨྲ་བ་དང༌། བྱེད་པ་<line/>
ཞེས་བྱ་བ་ནི་སངས་རྒྱས་ཐོབ་ནས་གང་སྨྲ་བ་དང༌། གང་བྱེད་པ་དེ་ཐམས་ཅད་འཇིག་རྟེན་རབ་ཏུ་སྒྲོལ་བ་སྟེ། དེའི་ཚེ་ཇི་ལྟར་མིས་གྲིབ་མ་མཐོང་བ་བཞིན་དུ། དེ་བཞིན་གཤེགས་པའི་སྙིང་<line/>
པོ་མཐོང་ངོ༌། །དེ་བས་ན་གྲིབ་མ་བཞིན་དུ་རྗེས་སུ་འབྲང་ཞེས་བྱ་སྟེ། ཚིགས་སུ་བཅད་པ་དེའི་དོན་ནི་འདིའོ། །ཡིད་ནི་ཆོས་ཀྱི་སྔོན་དུ་འགྲོ་།ཡིད་གཙོ་ཡིད་ཀྱི་རང་བཞིན་ཏེ། ཡིད་ནི་རབ་<line/>
ཏུ་འཁྲུགས་པ་ཡིན། །སྨྲས་པ་དང་ནི་བྱས་པ་དག །དེ་ནི་སྡུག་བསྔལ་ལྡན་པར་འགྱུར། །ཤིང་རྟ་རབ་ཏུ་དྲངས་པ་བཞིན། །ཚིགས་སུ་བཅད་པ་དེའི་དོན་ནི་ཉོན་མོངས་པ་བྱེ་བའི་དོན་<line/>
ནོ༑ ༑ཡིད་ཀྱང་རབ་ཏུ་འཁྲུགས་ཞེས་བྱ་བ་ནི་ཉོན་མོངས་པ་བྱེ་བས་གཡོགས་པས་འཁྲུགས་ཞེས་བྱའོ། །སེམས་གང་གྱུར་པ་ནི་དེ་བཞིན་གཤེགས་པའི་སྙིང་པོ་ཉོན་མོངས་པ་བྱེ་བའི་<line/>
ནང་དུ་ཞུགས་པའི་དོན་ཏོ། །དེ་ནས་སྨྲ་བ་དང༌། བྱེད་པ་ཐམས་ཅད་སྡུག་བསྔལ་གྱི་ཕྱིར་འགྲོ་སྟེ། ཤིང་རྟ་རབ་ཏུ་དྲངས་པ་ཞེས་བྱ་བ་ནི་ཇི་ལྟར་འཁོར་ལོ་བ་ལང་གི་རྗེས་སུ་འགྲོ་བ་དེ་<line/>
</page>
<page index="205" id="298A">༄༅། །བཞིན་དུ། སྡིག་པའི་ཕུང་པོས་འཁོར་བའི་འཕང་ལོ་སེམས་ཅན་དམྱལ་བ་དང༌། དུད་འགྲོའི་སྐྱེ་གནས་སུ་སེམས་ཅན་རྣམས་རབ་ཏུ་འཁྱམ་མོ། །དེ་བས་ན་<line/>
བསོད་ནམས་ལ་གཡེལ་བར་བྱེད་ཀྱང་སྡིག་པ་ལ་ཡིད་མི་དགའ་བ་ཞེས་བྱ་བ་གྲུབ་བོ། །གཞན་ཡང༌། འཇམ་དཔལ། བ་ཡི་འོ་མ་ལ་མར་ཡོད་པར་རྟོགས་པས་མི་རྣམས་སྲུབ་ལ་།<line/>
ཅིའི་ཕྱིར་ཆུ་ལ་མི་རྣམས་མི་སྲུབ་ཅེ་ན། རྫས་མེད་པའི་ཕྱིར་ཏེ། དེ་བཞིན་དུ། འཇམ་དཔལ། དེ་བཞིན་གཤེགས་པའི་སྙིང་པོ་ཡོད་པའི་ཕྱིར་མི་རྣམས་ཚུལ་ཁྲིམས་བསྲུང་ཞིང་<line/>
ཚངས་པར་སྤྱད་པ་སྤྱོད་དོ། །གཞན་ཡང༌། འཇམ་དཔལ། མི་གསེར་འདོད་པ་རྟོག་པ་དང་ལྡན་པ་བྲག་ལ་རྐོ་ལ། ཅིའི་ཕྱིར་ཤིང་ལ་མི་རྐོ། རྡོ་བ་གསེར་གྱི་དབྱིངས་ཡོད་པ་ལ་ནི་རྐོ་ཡི།<line/>
ཤིང་གསེར་མེད་པ་ལ་མི་རྐོའོ། །དེ་བཞིན་དུ། འཇམ་དཔལ། དབྱིངས་ཡོད་པ་ལ་རྟོག་པའི་མི་རྣམས་བདག་སངས་རྒྱས་སུ་འགྱུར་རོ་སྙམ་སྟེ། ཚུལ་ཁྲིམས་སྲུང་ཞིང་ཚངས་པར་<line/>
སྤྱོད་དོ། །གཞན་ཡང༌། འཇམ་དཔལ། དབྱིངས་མེད་ན་ནི་ཚངས་པར་སྤྱོད་པ་དོན་མེད་པར་འགྱུར་རོ། །ལོ་བྱེ་བར་ཆུ་ལ་བསྲུབས་ཀྱང་སྣུམ་མི་འབྱུང་བ་དེ་བཞིན་དུ། གལ་ཏེ་བདག་<line/>
གི་དབྱིངས་མེད་ན། བདག་ལ་ཆགས་པའི་ཚངས་པ་དང༌། ཚུལ་ཁྲིམས་སྤྱོད་པ་རྣམས་དོན་མེད་པར་འགྱུར་རོ། །འཇམ་དཔལ་གྱིས་གསོལ་པ། ཚངས་པར་སྤྱོད་པ་ཚངས་པར་<line/>
</page>
<page index="206" id="298B">སྤྱོད་པ་ཞེས་བགྱི་བ་དེའི་དོན་ཅི་ལགས། ཅིའི་ཕྱིར་དེ་བཞིན་གཤེགས་པས་འདོད་པའི་ཡོན་ཏན་ལ་རོལ་པ་སྤངས། སོར་མོའི་ཕྲེང་བས་ཀྱང་གསོལ་པ། ལྷ་དང༌། མི་མང་པོ་ངེས་པར་དེས་ལྟུང་<line/>
བའི་ཆོས་སུ་མཁྱེན་ནས་འདོད་པའི་འདུ་ཤེས་སྤངས་སོ། །བཅོམ་ལྡན་འདས་ཀྱིས་བཀའ་སྩལ་པ། སོར་མོའི་ཕྲེང་བ། དེ་སྐད་མ་ཟེར་ཅིག །སེམས་ཅན་ཐམས་ཅད་ལ་དེ་བཞིན་གཤེགས་<line/>
པའི་སྙིང་པོ་ཡོད་པས། སེམས་ཅན་ཐམས་ཅད་ཆོས་ཀྱི་སྤུན་ཡིན་ནོ། །བུད་མེད་ཐམས་ཅད་ནི་སྲིང་མོ་ཡིན་ནོ། །སོར་མོའི་ཕྲེང་བས་གསོལ་པ། རྒྱལ་པོ་ཟས་གཙང་མ་དང༌། ལྷ་མོ་སྒྱུ་<line/>
མའང་ལྕམ་དྲལ་ན། ཇི་ལྟར་ཡབ་ཡུམ་དུ་འགྱུར། བཅོམ་ལྡན་འདས་ཀྱིས་བཀའ་སྩལ་པ། དེ་ནི་འཇིག་རྟེན་གཞན་བསྒྲལ་བའི་ཕྱིར་སྒྱུ་མའི་བྱ་བས་བསྟན་ཏོ། །འདི་ལྟ་སྟེ། རྒྱལ་པོའི་གྱད་<line/>
གཉིས་སྐུགས་སྟོང་བཙུགས་ཏེ། དམ་བཅས་པས་གཅིག་ལ་གཅིག་རྡེག་ཅིང་མི་བརྩམས་པའི་ཚུལ་གྱིས་སྐུགས་སྟོང་འཕྲོག་པར་སྟོན་པས་རྒྱལ་པོ་དང༌། འཁོར་ཐམས་ཅད་དགའ་བར་<line/>
བྱེད་ན་འགྲོ་བ་རྣམས་ཀྱིས་དེའི་བྱེ་བྲག་མི་ཤེས་སོ། །དེ་བཞིན་དུ་སངས་རྒྱས་བཅོམ་ལྡན་འདས་རྣམས་ཀྱིས་ཐབས་བྱས་ཏེ་ཡབ་ཡུམ་དང༌། བདག་ཉིད་སྐྱེས་བུ་བརྟན་པོར་སྟོན་ཏེ། དེ་ནས་<line/>
ཕྱིས་འགྲོ་བ་མང་པོའང་སྲིད་པའི་རྒྱ་མཚོ་མི་བཟད་པ་ལས་སྒྲོལ་ན། སེམས་ཅན་རྣམས་ཀྱིས་དེའི་བྱེ་བྲག་མི་ཤེས་སོ། །འདི་ལྟ་སྟེ། རོལ་མོ་ལ་འདུས་པའི་ནང་དུ་སྐྱེས་བུ་གར་མཁན་གར་<line/>
</page>
<page index="207" id="299A">༄༅། །བྱེད་ཅིང་གར་དང་ཏམ་གྱི་ཚིགས་སུ་སྐྱེས་པ་དང༌། བུད་མེད་དང༌། མ་ནིང་དུ་འགྱུར་ཏེ། འགྲོ་བ་མང་པོ་མྱུར་དུ་མགུ་བར་བྱེད་པ་དེ་བཞིན་དུ། སངས་རྒྱས་བཅོམ་<line/>
ལྡན་འདས་ཀྱིས་ཀྱང་བདག་གི་ལུས་གར་མཁན་ཆེན་པོ་ལྟ་བུར་ལུས་བསྟན་ཏེ། སེམས་ཅན་བྱེ་བ་མང་པོ་སྒྲོལ་བ། སེམས་ཅན་རྣམས་ཀྱིས་སྐྱེས་བུའི་ཐབས་སུ་མི་ཤེས་སོ། །འདི་<line/>
ལྟ་སྟེ༑ རོལ་མོ་ལ་འདུས་པའི་དབུས་སུ་སྒྱུ་མ་བྱེད་པས། བདག་ཉིད་རྣམ་པ་མང་པོར་གཅོད་ཅིང་རྩེ་བས་འགྲོ་བ་མང་པོ་དགའ་བར་བྱས་པའང་སྣང་བའམ། ཕོག་པའང་མེད་དོ།<line/>
དེ་བཞིན་དུ་སྒྱུ་མ་བྱེད་པ་ལྟར་བདག་ཉིད་སེམས་ཅན་མང་པོ་ལ་ཕན་པར་བྱ་བའི་ཕྱིར་བདག་ཉིད་སྒྱུ་མ་སྤྲུལ་པ་སྟོན་ཏོ། །ཡང་འཇམ་དཔལ། དེ་བཞིན་གཤེགས་པ་ནི་ཐམས་<line/>
ཅད་མཁྱེན་པ་ཡེ་ཤེས་ཐམས་ཅད་དང་ལྡན་པས། འཇིག་རྟེན་ཀུན་ལ་ལེགས་པར་རབ་ཏུ་གཟིགས་ན། ཐོག་མ་མེད་པ་ཚུན་ཆད་འཁོར་བར་འཕོ་ཞིང་འཁྱམས་པ་ན། མར་མ་<line/>
གྱུར་པ་མེད། སྲིང་མོར་མ་གྱུར་པ་མེད་དེ། མའང་ཆུང་མར་གྱུར། བྲན་ཡང་ཕར་གྱུར། ཕའང་བྲན་དུ་གྱུར་ཏེ། ཚེ་རབས་བྱེ་བ་མང་པོར་འཚོ་བའི་འཇིག་རྟེན་ནི་གར་མཁན་<line/>
བཞིན་བས་ན། དེ་བཞིན་གཤེགས་པས་ཚངས་པར་སྤྱོད་པ་མཛད་དོ།། །།བམ་པོ་བདུན་པ་སྟེ་ཐ་མ། གཞན་ཡང༌། འཇམ་དཔལ། རང་གི་དབྱིངས་དང་ལྷན་ཅིག་<line/>
</page>
<page index="208" id="299B">ཏུ་འདོད་པའི་རྩེད་མོ་བྱས་པ་གང་ཅུང་ཟད་བདེ་བ་རང་གིས་བཟུང་སྟེ། སྨྲ་བ་བཞིན་དུ་འགྱུར་རོ། །བདག་ཉིད་མ་ནིང་དུ་སྐྱེས་ན། བདེ་བ་དེ་དང༌། སྡུག་བསྔལ་གྱི་ཕུང་པོ་འབྱུང་ངོ༌། །བུད་མེད་<line/>
ལའང་དེ་བཞིན་གཤེགས་པའི་སྙིང་པོ་ཡོད་དེ། སྐྱེས་པའང་དེ་བཞིན་ནོ། །བདག་ཉིད་ཀྱིས་བཟུང་ནས་སྨྲ་བ་བཞིན་དུ་ཅི་རུང་བར་འགྱུར་རྣམ། དེའི་ཕྱིར་སེམས་ཅན་ཐམས་ཅད་ཀྱི་<line/>
དབྱིངས་ནི་དབྱིངས་གཅིག་གོ །ཚངས་པར་སྤྱོད་པ་བརྩམས་ཏེ། བདག་ཉིད་གཞག་པར་མི་འགྱུར་བའི་གན་དུ་དེ་བཞིན་གཤེགས་པ་ཕྱིན་ཏོ། །འཇམ་དཔལ་གྱིས་གསོལ་པ། ཅིའི་སླད་དུ་དེ་བཞིན་<line/>
གཤེགས་པས་དགེ་བསྙེན་ཕ་དང༌། དགེ་བསྙེན་མ་ཐམས་ཅད་ཚངས་པར་སྤྱོད་པ་ལ་རབ་ཏུ་མ་བཀོད། ཅིའི་སླད་དུ་དགེ་བསྙེན་དང༌། དགེ་བསྙེན་མ་དང༌། དགེ་སློང་དང༌། དགེ་སློང་<line/>
མ་རྣམས་ནི་ཀ་བ་བཞི་པའི་ཁང་པ་ལྟ་བུས་དམ་པའི་ཆོས་ཀྱི་རྒྱུར་དཔེ་བསྟན་ན། སྡིག་པ་ཆེན་པོའང་རབ་ཏུ་འབྱུང་བར་གདའ་སྟེ། ཅིའི་སླད་དུ་དགེ་བསྙེན་དང༌། དགེ་བསྙེན་མ་དག་དེ་<line/>
ལྟར་སྡིག་པ་རབ་ཏུ་གདའ་བར་གྱུར། ཅིའི་སླད་དུའང་དགེ་བསྙེན་དང༌། དགེ་བསྙེན་མ་རྣམས་ཀྱིས་འདུལ་བའི་ཆོས་བཅས། བཅོམ་ལྡན་འདས་ཀྱིས་བཀའ་སྩལ་པ། འཇམ་དཔལ།<line/>
དེ་ནི་འདུ་ཤེས་གཞན་ཏེ། འཇིག་རྟེན་གྱི་འདུ་ཤེས་ཀྱི་མིང་དུ་བཏགས་སོ། །དེ་བཞིན་གཤེགས་པས་སེམས་ཅན་ཐམས་ཅད་སངས་རྒྱས་ཀྱི་གནས་ལ་བཀོད་ཀྱང་སྒྲ་གཅན་འཛིན་གྱི་ཚུལ་<line/>
</page>
<page index="209" id="300A">༄༅། །དུ་འཛིན་པར་མི་འགྱུར་རོ། །སངས་རྒྱས་ཀྱི་འདུ་ཤེས་དང༌། འཇིག་རྟེན་གྱི་འདུ་ཤེས་ཀྱང་ཐ་དད་པ་དེ་དྲི་བ་འདི་ནི་མི་དྲི་བ་ཞེས་བྱའོ། །འཇམ་དཔལ།<line/>
སེམས་ཅན་ཐམས་ཅད་ཀྱི་དབྱིངས་ཡིན་པས་ན། སྲོག་གཅོད་པ་སྤངས་པ་ནི་སངས་རྒྱས་སོ། །རིགས་ཀྱི་བུ། ཇི་ལྟར་བདག་གསོད་པ་ལྟར་འཇིག་རྟེན་ན་སྲོག་གཅོད་པའང་དེ་བཞིན་<line/>
ཏེ༑ བདག་ཉིད་ཀྱི་དབྱིངས་འཇོམས་པའོ། །འཇམ་དཔལ་གྱིས་གསོལ་པ། བཅོམ་ལྡན་འདས། ཅིའི་སླད་དུ་སྒྲ་གཅན་འཛིན་བཞིན་དུ་མཚུངས་པར་གཟིགས་ལ། བདག་ཉིད་<line/>
ཀྱི་དབྱིངས་འཆང་བ་སྐྱོན་ཆགས་པ་ཡ་མཚན་ཅན་རྣམས་ཆད་པས་བཅད་ཅིང་བསད་པར་བསྟན། བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ། དེ་སྐད་མ་ཟིར་<line/>
ཅིག་༑དེ་བཞིན་གཤེགས་པ་ནི་སྒྲ་གཅན་འཛིན་དང་མཚུངས་པར་གཟིགས་སོ། །འདི་ལྟ་སྟེ། འཇམ་དཔལ། སྐྱེས་བུ་ཆོས་འདོད་པ་ཞིག་བདག་ཉིད་དུས་གཉིས་སུ་ཟ་བ་ལས་<line/>
ལ་ལ་ཞིག་གིས་བསྟན་ཏེ། ཟས་ལན་གཅིག་པར་གྱུར་ན། སྲིན་བུའི་རིགས་བརྒྱད་ཅུ་གསོད་པར་འགྱུར་རོ། །ཇི་སྟེ་དེ་ལྟར་གྱུར་ན་དེ་དག་ལ་སྲོག་གཅོད་པ་དག་པར་མི་འགྱུར་<line/>
རོ༑ ༑གཞན་ཡང༌། འཇམ་དཔལ། ཤིན་ཏུ་བདེ་བ་འདོད་པའི་བདེ་བ་དེ་ལས་ཕྱིར་ཕྱོགས་པའི་འཕགས་པ་འདོད་པ་འཇོམས་པ་ནི་བདག་གསོད་པའོ། །གལ་ཏེ་འཕགས་པ་<line/>
</page>
<page index="210" id="300B">རྣམས་དེ་ལྟར་གྱུར་ན། བདག་གསོད་པའི་སྡིག་པར་འགྱུར་རོ། །གལ་ཏེ་འདོད་པའི་སེམས་བསྐྱེད་ཅིང་གཞན་གྱི་དྲུང་དུ་གནས་ཏེ། བདག་འདོད་པའི་སེམས་སྐྱེས་ན་ཇི་ལྟར་བྱ་ཞེས་མ་ཟེར་<line/>
ཅིག་༑དེ་ལས་ངོ་ཚ་བ་སྐྱེ་བར་འགྱུར་རོ། །ངའི་ལུས་གཅིག་ཡོད་ཀྱང་རུང༌། མེད་ཀྱང་དཔའ་བོ་ལྟར་འདུག་པས་བདག་གསོད་པ་ནི་བདག་གི་ཁམས་འཇོམས་པར་འགྱུར་རམ། དེ་མ་ལགས་<line/>
སོ༑ ༑བཅོམ་ལྡན་འདས། དེ་ནི་བསོད་ནམས་ཀྱི་ཕུང་པོའོ། །དེ་བཞིན་དུ། འཇམ་དཔལ། འཕགས་པའང་འདི་ལྟར་བདག་གསོད་དེ། དེ་ཅིའི་ཕྱིར་ཞེ་ན། ཉོན་མོངས་པའི་དུག་གི་ཕྱིར་ཏེ།<line/>
གཞན་གསོད་པར་མི་འགྱུར་རོ། །སངས་རྒྱས་ཀྱི་ཆོས་ཀྱི་ཚིག་ནི་སྐྱོན་ཆགས་པའི་ཡ་མཚན་ཅན་དམ་པའི་ཆོས་འཇིག་པ་རྣམས་བདག་གི་ཉོན་མོངས་པ་མི་ཟད་པ་ལྟར་དེ་བག་མེད་པར་<line/>
བྱེད་ཅིང༌། ཚུལ་མ་ཡིན་པར་གནོད་པའང་བྱེད་དུ་འཇུག་སྟེ། དེ་དག་ནི་བདག་ལ་མཆོད་པ་ཡིན་ནོ། །ཇི་ལྟར་བདག་སྡུག་པར་འདོད་པ་དང༌། བདེ་བ་དང༌། ཟས་དང༌། སྲོག་འདོར་བ་དེ་<line/>
བཞིན་དུ། བདག་སྤོང་བར་འདོད་པས་སྐྱོན་ཆགས་པའི་ཡ་མཚན་རྣམས་ཆད་པས་གཅོད་པ་དེ་ནི་དེ་བཞིན་གཤེགས་པའི་སྙིང་པོ་རིག་པ་ཡིན་ནོ། འཇམ་དཔལ་གྱིས་གསོལ་པ། ཅི་དེ་བཞིན་<line/>
གཤེགས་པའི་སྙིང་པོའི་སླད་དུ་སངས་རྒྱས་རྣམས་ཤ་མི་གསོལ་ལམ། བཅོམ་ལྡན་འདས་ཀྱིས་བཀའ་སྩལ་པ། འཇམ་དཔལ། ཤིན་ཏུ་དེ་བཞིན་ཏེ། ཐོག་མ་དང༌། ཐ་མ་མེད་པའི་འཁོར་<line/>
</page>
<page index="211" id="301A">༄༅། །བར་འཁོར་བའི་ཚེ་རབས་དེ་དག་ལ་སེམས་ཅན་ཐམས་ཅད་མར་མ་གྱུར་པ་དང༌། སྲིང་མོར་མ་གྱུར་པ་གང་ཡང་མེད་དོ། །ཁྱིར་གྱུར་པའང་པར་གྱུར་<line/>
ཏེ༑ འཚོ་བའི་འཇིག་རྟེན་ནི་བྲོ་མཁན་བཞིན་ནོ། །དེ་བས་ན་བདག་གི་ཤ་དང༌། གཞན་གྱི་ཤའང་ཤ་གཅིག་པ་ཡིན་པས། སངས་རྒྱས་རྣམས་ཤ་མི་གསོལ་ལོ། །གཞན་ཡང་།<line/>
འཇམ་དཔལ། སེམས་ཅན་ཐམས་ཅད་ཀྱི་དབྱིངས་ནི་ཆོས་ཀྱི་དབྱིངས་ཏེ། དབྱིངས་གཅིག་ཏུ་གྱུར་པའི་ཤ་ཟ་བར་འགྱུར་བས། སངས་རྒྱས་རྣམས་ཤ་མི་གསོལ་ལོ། །འཇམ་<line/>
དཔལ་གྱིས་གསོལ་པ། སྦྲང་རྩི་དང༌། དུང་དང༌། ལྷ་མ་དང༌། དར་གྱི་སྲིན་བུ་ལ་སོགས་པ་རང་གི་དབྱིངས་ཀྱི་ཤ་མ་ལགས་སམ། བཅོམ་ལྡན་འདས་ཀྱིས་བཀའ་སྩལ་པ་།<line/>
འཇམ་དཔལ། དེ་སྐད་མ་ཟེར་ཅིག །སངས་རྒྱས་ནི་འཇིག་རྟེན་པ་ཐམས་ཅད་ཀྱི་ལུས་སྤངས་པ་ཡིན་ཏེ། སངས་རྒྱས་ནི་ཟང་ཟིང་མེད་པ་ཡིན་ན་ཆགས་པའི་རྫས་ཅི་ལའང་བསྟེན་པ་<line/>
དེ་ནི་གནས་མ་ཡིན་ཏེ། ཟང་ཟིང་ལ་བསྙེན་པ་ནི་ཐབས་ཀྱི་ཆོས་ཉིད་དོ། །འདི་རྫས་གཅིག་ནས་གཅིག་ཏུ་འོངས་པ་ལ་བསྙེན་པར་བྱེད་དེ། རྫས་གང་ནས་འབྱུང་བ་དེ་དང་དེར་བསྙེན་<line/>
བར་མི་བྱའོ། །གསོད་པའི་ལག་མ་ཡིན་པར་གཅིག་ནས་གཅིག་ཏུ་འོངས་པ་ནི་བསྙེན་དུ་རུང་ངོ༌། །འཇམ་དཔལ་གྱིས་གསོལ་པ། ཚོང་འདུས་གཅིག་ན་ལྷམ་མཁན་གྱིས་ཀོ་བ་<line/>
</page>
<page index="212" id="301B">ལས་ལྷམ་དྲུབས་ཏེ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ལ་ཕུལ་ན། གཅིག་ནས་གཅིག་ཏུ་མཆིས་པ་དེ་བཞེས་སམ། འཇམ་དཔལ་གྱིས་<line/>
གསོལ་པ། གལ་ཏེ་མ་ཧེ་རང་ཆོས་བཞིན་དུ་གསུམ་ནས། མ་ཧེ་བདག་པོ་གདོལ་པ་ལས་ཀོ་བ་བླངས་ཏེ། ལྷམ་མཁན་བཙལ་ནས་ལྷམ་དུ་དྲུབས་ཏེ། ཚུལ་ཁྲིམས་དང་ལྡན་པ་ལ་སྩལ་ན་<line/>
དེ་གཅིག་ནས་གཅིག་ཏུ་མཆིས་པ་ལགས་སམ། བཅོམ་ལྡན་འདས་ཀྱིས་བཀའ་སྩལ་པ། མ་ཧེ་ཆོས་བཞིན་དུ་ཤི་བར་གྱུར་ལ། མ་ཧེ་བདག་པོས་ལྷམ་དྲུག་ཏུ་བཅུག་ནས་ཚུལ་ཁྲིམས་<line/>
དང་ལྡན་པ་ལ་བྱིན་ན་བླང་བར་བྱའམ། འོན་ཏེ་མ་བླངས་ན་དགེ་སློང་དང་མཐུན་ནམ། སྙིང་རྗེ་མེད་པ་ཡིན་ཏེ། ཚུལ་ཁྲིམས་རལ་བར་མི་འགྱུར་བ་མ་ཡིན་ནོ། །འཇམ་དཔལ་གྱིས་<line/>
གསོལ་པ། རྨོ་བརྐོ་ཡང་བགྱིར་མི་རུང་ངོ༌། །ཆུ་མི་གཙང་བས་བཙོས་པའི་ཟས་ཀྱང་མི་བླང་ངོ༌། །དེ་ལྟ་ལགས་ན་དགེ་སློང་དག་དེ་ལྟ་བུ་གདའོ། །བཅོམ་ལྡན་འདས་ཀྱིས་བཀའ་སྩལ་པ།<line/>
དེ་ནི་འཇིག་རྟེན་གྱི་འདུ་ཤེས་ཞེས་བྱ་སྟེ། གལ་ཏེ་དགེ་བསྙེན་ཡོད་ན་ནི་ཟས་དང༌། སྐོམ་ཆུ་གཙང་མ་དང་སྦྱོར་ཅིག །གང་ན་དགེ་བསྙེན་ཡོད་པར་རྨོ་བརྐོ་མི་བྱའོ། །གང་ན་དགེ་བསྙེན་<line/>
མེད་པ་དེར་སངས་རྒྱས་ཀྱིས་ཀྱང་ཇི་ལྟར་བྱ། ཐང་ལའང་སྲོག་ཆགས་ཡོད། ཆུའི་ནང་ནའང་སྲོག་ཆགས་ཡོད། ནམ་མཁའ་ལའང་སྲོག་ཆགས་ཡོད་དོ། །གལ་ཏེ་དེ་ལྟར་རྣམ་པར་དག་<line/>
</page>
<page index="213" id="302A">༄༅། །པ་གྲུབ་པ་རྣམས་ལ་སྡིག་པར་མི་འགྱུར་རམ། རྣམ་པར་དག་པ་གྲུབ་པ་དེ་དག་ཇི་ལྟར་རྒྱུ། དེ་དག་འཇིག་རྟེན་ན་མི་འདྲི་བ་ཞེས་བྱ་བའི་དྲི་བའོ། །འཇམ་<line/>
དཔལ་གྱིས་གསོལ་པ། བཅོམ་ལྡན་འདས། འཇིག་རྟེན་པའང་རིང་ཞིག་ཚུན་ཆད་བདག་ཉིད་ཤ་ཟ་བ་ལ་མི་གནས་སོ། །བཅོམ་ལྡན་འདས་ཀྱིས་བཀའ་སྩལ་པ། གང་འཇིག་<line/>
རྟེན་པ་ལ་སངས་རྒྱས་ཀྱི་ཚིག་དང་མཐུན་པ་ཡོད་པ་དེའང་ཐམས་ཅད་དུ་ཐམས་ཅད་སངས་རྒྱས་ཀྱི་ཚིག་ཏུ་རིག་པར་བྱའོ། །འཇམ་དཔལ། འཇིག་རྟེན་པ་རྣམས་ཀྱང་ཐར་པ་<line/>
བརྗོད་དེ། དེ་དག་ལ་ཐར་པ་མེད་ཀྱི། བཅོམ་ལྡན་འདས་ཀྱི་བསྟན་པ་ལ་ཐར་པ་ཡོད་དོ། །དེ་དག་ལའང་རབ་ཏུ་འབྱུང་བ་ཡོད་དེ། དེ་དག་གི་རབ་ཏུ་འབྱུང་བ་མ་ཡིན་ནོ། །བཅོམ་<line/>
ལྡན་འདས་ཀྱི་བསྟན་པ་ལ་ནི་རབ་ཏུ་འབྱུང་བ་ཡོད་དོ། །འཇིག་རྟེན་པ་ལའང་ཤ་ཟ་བ་ནི་བདག་ཉིད་ཟ་བའོ་ཞེས་བརྗོད་དེ། དེའང་བདག་ཉིད་བདག་ཉིད་ཀྱི་ཤ་ལ་མི་ཟ་སྟེ། བཅོམ་<line/>
ལྡན་འདས་ཀྱི་བསྟན་པ་ལ་ནི་བདག་ཉིད་ཀྱི་ཤ་ཟ་བར་ངེས་སོ། །འཇམ་དཔལ། འཇིག་རྟེན་དུ་ཡ་མཚན་ཅན་ཐམས་ཅད་བྱུང་བ་མདོ་སྡེ་འདི་ལ་བསྟན་པ་ཉན་འདོད་དམ། གསོལ་<line/>
པ༑ བཅོམ་ལྡན་འདས། འཚལ་ལོ། །བཅོམ་ལྡན་འདས་ཀྱིས་བཀའ་སྩལ་པ། འཇམ་དཔལ། སྔོན་འདས་པའི་དུས་ན་བྱུང་བ་གྲངས་མེད་པའི་བསྐལ་པ་བས་ཀྱང་ཆེས་གྲངས་མེད་<line/>
</page>
<page index="214" id="302B">པ༑ བསྐལ་པ་ཡངས་པ་བས་ཀྱང་ཆེས་ཡངས་པ། དཔག་ཏུ་མེད་པ་བས་ཀྱང་ཆེས་དཔག་ཏུ་མེད་པ་དེའི་ཚེ་དེའི་དུས་ན། དེ་བཞིན་གཤེགས་པ་ཀོ་སན་ཏ་བཟང་པོ་ཞེས་བྱ་བ་འཇིག་རྟེན་དུ་གྲོང་<line/>
འདིར་བྱུང་སྟེ། དེའི་ཚེ་ཡ་མཚན་ཅན་མེད་ཅིང་ཡ་མཚན་ཅན་གྱི་མིང་ཡང་མེད་དོ། །སེམས་ཅན་ཐེག་པ་ཆེན་པོ་བར་གྱུར་ཏེ། སེམས་ཅན་རྣམས་ཤིན་ཏུ་བདེ་བ་དང་ལྡན་པར་གྱུར་ཏོ། །དེའི་<line/>
ཚེ་དེ་བཞིན་གཤེགས་པ་དེ་འཇིག་རྟེན་གྱི་ཁམས་འདིར་ལོ་མང་དུ་ཞུགས་ནས་ཡོངས་སུ་མྱ་ངན་ལས་འདས་སོ། །ཡོངས་སུ་མྱ་ངན་ལས་འདས་པའི་བསྟན་པའང་ལོ་མང་དུ་གནས་ནས།<line/>
དམ་པའི་ཆོས་ནུབ་པར་གྱུར་པའི་ཚེ། དགེ་སློང་ཚུལ་ཁྲིམས་དང་ལྡན་པ་བྲི་བའི་དུས་ན། ཆོས་མ་ཡིན་པའི་ཕྱོགས་འཕེལ་བའི་ཚེ། དགེ་སློང་སངས་རྒྱས་ཀྱི་བློ་གྲོས་ཞེས་བྱ་བ་ཞིག་དགོན་<line/>
པ་ན་གནས་ཏེ། དགེ་སློང་དེ་ལ་སེམས་ཅན་དགེ་བའི་རྩ་བ་དང་ལྡན་པ་གཅིག་གིས། རིན་ཐང་མེད་པའི་གོས་བྱིན་ནས། དགེ་སློང་དེས་རྗེས་སུ་བཟུང་བའི་ཕྱིར་བླངས་ཏེ། ཨི་ཤིན་འདར་ར་<line/>
བའི་དྲུང་ནས་ཕར་བསྟན་ཏེ་སོང་བ་དང༌། ཨི་ཤིན་འདའི་མིས་གོས་དེ་མཐོང་ནས་སེམས་བཟློག་སྟེ། ནུབ་མོ་མུན་ཁུང་ན་དགེ་སློང་དེའི་ཐད་དུ་སོང་སྟེ། གོས་དེ་ཕྲོགས་ནས་རི་ཁྲོད་དུ་ཁྲིད་དེ།<line/>
གཅེར་བུར་ཕྱུང་ནས། ཤིང་ལ་ལག་པ་གྱེན་དུ་དམ་པོར་བཅིངས་ཏེ་སོང་ངོ༌། །དེའི་ནུབ་མོ་མུན་ཁུང་ན་མེ་ཏོག་འཐུ་བའི་བྲམ་ཟེ་སྐོན་པ་ཐོགས་ཏེ། འབྲོག་དགོན་པར་འོངས་ནས་ནམ་ལངས་<line/>
</page>
<page index="215" id="303A">༄༅། །ཏེ༑ ཙམ་པ་ཀ་ཞིག་གི་དྲུང་ན་སྟག་འདུག་པས་སྐྲག་སྟེ། སྟག་དེས་བསད་ལ་ཐུག་པ་དང༌། ཅི་ཐར་དུ་བྲོས་ཏེ། བདག་ཉིད་རབ་ཏུ་མི་དགའ་ཞིང་སོང་སོང་ན་<line/>
དགེ་སྦྱོང་གཅེར་བུར་བཅིངས་པ་མཐོང་ནས། ཀྱེ་མ་དགེ་སྦྱོང་དགོན་པ་དུར་སྨྲིག་ཅན་འདིར་འོངས་ན། དུར་སྨྲིག་གི་རྒྱལ་མཚན་གྱིས་ནི་ཐར་པར་མི་འགྱུར་བ་ལྟ་ཞིག་སྙམ་སྟེ། ལག་<line/>
པ་བསྒྲེང་ནས་ལུས་གཅེར་བུར་བྱུང་ལ་དཀའ་ཐུབ་སྤྱད་པར་བྱའོ་སྙམ་ནས། ལམ་འདི་ངེས་པར་ཐར་པའི་ལམ་དུ་ལེགས་པར་གྲུབ་པ་ཡིན་ནམ་ཞེས་དམ་པའི་ཆོས་གཞིག་པའི་<line/>
ཕྱིར་བདག་གི་གོས་ངན་པ་བོར་ཏེ། སྐྲ་བཏོགས་ནས་མགོ་རེག་གཅེར་བུ་པའི་དགེ་སྦྱོང་དུ་འགྱུར་ཏེ། དེ་ལས་དགེ་སྦྱོང་གཅེར་བུ་པ་བྱུང་ངོ༌། །དགེ་སློང་དེ་བདག་ཉིད་བཅིངས་པ་ཁྲོལ་<line/>
ནས་ཤིང་ཤུན་བླངས་ཏེ་ས་སེར་པོས་བྱུགས་ནས། ཐང་ལ་འགྲོ་བ་བྲམ་ཟེ་ཞིག་གིས་མཐོང་ནས། སྔར་བཤད་པ་བཞིན་དུ་མཐོང་བ་དང༌། འདི་ནི་དུར་སྨྲིག་གྱོན་པའི་དགེ་སློང་སྟེ།<line/>
ངུར་སྨྲིག་བོར་ལ། བཙག་གིས་བྱུགས་ཏེ་སོང་ན། ཐར་པའི་ལམ་ནི་འདི་ཡིན་པ་སྙམ་སྟེ། འདི་ནི་དགེ་བར་འགྲོ་བའམ། ཅི་ཞེས་དེ་ཀུན་ཏུ་རྒྱུ་བར་གྱུར་ཏེ། དེ་ལས་མུར་འདུག་<line/>
ཀུན་ཏུ་རྒྱུ་བ་བྱུང་ངོ༌། །དགེ་སློང་ཕྱེ་མ་རེད་ཆུར་ཞུགས་ཏེ། རང་གི་ཀླད་པའི་རྨ་ཆུས་བཀྲུས་ནས་སྐྲ་འཇམ་པོས་ཀླད་པའི་རྨ་གཡོགས་ཏེ། སྦྲུལ་བསད་པའི་རས་བ་ལང་རྫིས་བོར་བ་<line/>
</page>
<page index="216" id="303B">གྱོན་ཏེ། ཁྲུས་བྱེད་པ་དེ་སྐྱེས་བུ་ཤིང་འཐུ་བ་གཞན་ཞིག་གིས་མཐོང་སྟེ། སྔ་མ་ལྟར་དགེ་སློང་དེ་ཉོན་མོངས་པ་མཐོང་ནས། དགེ་སྦྱོང་འདི་ནི་ངུར་སྨྲིག་གྱོན་ཏེ། རྒྱལ་མཚན་ངུར་སྨྲིག་གིས་<line/>
ནི་ཐར་པར་མི་འགྱུར་བ་སྙམ་དུ་བསམས་ནས། རལ་པ་རིང་པོར་བྱས་ཏེ། རྩྭ་གོས་གྱོན་ནས་དུས་གསུམ་དུ་ཁྲུས་བྱེད་པའི་དཀའ་ཐུབ་སྤྱོད་པ་ཡིན་དུ་བཟུང་ནས། དེ་དགེ་བ་ཡིན་ནམ་ཞེས་འདི་<line/>
ཉིད་ཐར་པའི་ལམ་སྟེ། གཞན་མ་ཡིན་ནོ་ཞེས་དཀའ་ཐུབ་ཅན་དུ་གྱུར་ཏེ། དེ་ཚུན་ཆད་ཡ་མཚན་ཅན་དཀའ་ཐུབ་བྱེད་པ་བྱུང་ངོ༌། །དགེ་སྦྱོང་དེ་ཆུར་ཞུགས་ཏེ་རྨ་མང་པོ་ཐམས་ཅད་ལ་རང་<line/>
གིས་ཡོག་སྟེ། རང་གི་ལུས་རྡུལ་གྱིས་གང་ཞིང་སྦྲང་མ་འདུས་ཞིང་དགེ་སློང་དེ་སྐྲ་འཇམ་བོས་གཡོགས་པ་མཐོང་ནས། མུར་འདུག་སྤྱོད་པ་དང༌། ཕྱུགས་བདག་པོ་རྣམས་དེ་ལྟར་བྱུང་ངོ༌། །<line/>
དགེ་སློང་དེ་བ་ལང་གི་ལྕི་བ་ཡར་ཀེ་མའི་མེ་བུས་ཏེ་བསྲོ་བ་སྐྱེས་བུ་ཉོན་མོངས་པ་གཞན་ཞིག་གིས་མཐོང་ནས། བ་ལང་གི་ལྕི་བའི་རིལ་བུ་ཅན་ཐོག་མ་དེ་ནས་བྱུང་ངོ༌། །དགེ་སློང་དེ་རྨ་ལ་<line/>
སྡུག་བསྔལ་རེག་པར་ཤེས་ནས། དཔའ་བོ་ལྟར་འདུག་པ་སྐྱེས་བུ་ཉོན་མོངས་པ་གཞན་ཞིག་གིས་སྔ་མ་བཞིན་དུ་མཐོང་སྟེ། ངུར་སྨྲིག་གྱོན་པ་ནི་ཐར་པར་མི་འགྱུར་རོ་སྙམ་ནས་ཅི་ལེགས་<line/>
པར་འགྲོའམ་སྙམ་སྟེ། མི་གཡོ་བའི་སར་འགྲོ་བ་ཐར་པ་ཡིན་སྙམ་དུ་བསམས་ནས། མི་གཡོ་བའི་ས་མྱ་ངན་དུ་འགྲོ་བར་གྱུར་ཏོ། །དེ་ལྟར་ཡ་མཚན་ཅན་དགུ་བཅུ་རྩ་དྲུག་གི་བར་དུ་<line/>
</page>
<page index="217" id="304A">༄༅། །གྱུར་པ་རྣམས་ཀྱང་སོ་སོ་ནས་དེར་ལྷགས་ཏེ། དགེ་སློང་དེ་ཅི་དང༌། ཅི་ལྟ་བ་མཐོང་ནས་ལོག་པའི་ལྟ་བས་གཞན་དང༌། གཞན་དུ་བརྟགས་སོ། །འདི་ལྟ་སྟེ།<line/>
དཔེར་ན། ཕན་ཚུན་དུ་རི་དྭགས་སུ་མཐོང་ནས། རི་དྭགས་གསད་སྙམ་དུ་བསམས་ནས། གཅིག་ལ་གཅིག་གསོད་པ་དེ་བཞིན་དུ་ཡ་མཚན་དགུ་བཅུ་རྩ་དྲུག་ཀྱང་དེ་ལྟར་བྱུང་ངོ༌། །<line/>
དཔེར་ན། དབྱར་ཟླ་ར་བ་རི་དྭགས་རྣམས་སྨིག་རྒྱུ་བ་ལ་ཆུ་ཡིན་སྙམ་དུ་བསམས་ཏེ། འཆི་བར་འགྱུར་བ་དེ་བཞིན་དུ་དམ་པའི་ཆོས་ནུབ་པར་འགྱུར་བའི་དུས་ན་དགེ་སློང་གི་གཞི་<line/>
ལས་གཞན་དུ་གྱུར་ཏེ། འཇམ་དཔལ། དེ་ལྟར་འཇིག་རྟེན་པའི་ཚུལ་ཁྲིམས་དང༌། སྤྱོད་པ་དང༌། བྱ་བའི་མཆོག་ཐམས་ཅད་ཀྱང་སངས་རྒྱས་ཀྱིས་སྤྲུལ་པའོ། །དམ་པའི་ཆོས་<line/>
ནུབ་པར་འགྱུར་བའི་དུས་ན་དེ་ལྟ་བུ་བྱུང་ན་ཆོས་ནུབ་པར་འགྱུར་རོ། །འཇམ་དཔལ། དེ་བཞིན་དུ་བདག་གི་དེ་ཁོ་ན་འདི་འདྲ་དེ་འདྲའོ་ཞེས་ལོག་པར་ལྟ་བ་བཞིན་དུ། འདི་ལྟ་སྟེ།<line/>
ཐར་པ་དང༌། བདག་དང༌། འཇིག་རྟེན་ལས་འདས་པའང་ལྡེམ་པོ་ངག་མི་ཤེས་པས་བདག་མེད་པ་སངས་རྒྱས་ཀྱི་ཚིག་གོ་ཞེས་མུར་འདུག་བྱུང་བ་ལྟར་རྣམ་པར་རྟོག་གོ །རྗེས་<line/>
སུ་དཔག་པས་ཚུགས་པའི་འཇིག་རྟེན་པ་ལའང་གཏི་མུག་གི་ཆོས་ཀྱི་དབང་དུ་སོང་ངོ༌། །འཇིག་རྟེན་ལས་འདས་པ་ལའང་ལྡེམ་པོ་དག་ཏུ་བཤད་པ་མི་ཤེས་པས་ཤེས་པ་ཉམས་<line/>
</page>
<page index="218" id="304B">ཏེ༑ དེའི་ཕྱིར་ཕྱོགས་གཉིས་སྤངས་ཏེ། བདག་ཏུ་གཏོགས་པའི་ཆོས་ཀྱི་དེ་ཁོ་ན་ཉིད་དང༌། དེ་བཞིན་གཤེགས་པ་དང༌། དགེ་འདུན་གྱི་དེ་བཞིན་ཉིད་ནི་དེ་བཞིན་གཤེགས་པའི་ཐེག་པ་<line/>
དབུ་མའི་ལམ་དུ་བསྟན་ཏོ། །དབུ་མའི་ལམ་ཞེས་བྱ་བ་ནི་ཐེག་པ་ཆེན་པོའི་བླ་དྭགས་སོ། །སོར་མོའི་ཕྲེང་བས་སྨྲས་པ། དབུ་མའི་ལམ་མི་ཤེས་པས་སེམས་ཅན་རྣམས་དབུ་མའི་ལམ་<line/>
གཞན་དུ་རྟོག་གོ །བཅོམ་ལྡན་འདས་ཀྱིས་བཀའ་སྩལ་པ། སོར་མོའི་ཕྲེང་བ། མདོ་སྡེ་འདི་བཤད་པ་ཐོས་ནས་སེམས་ཅན་མང་དུ་མདོ་སྡེ་འདི་ལ་ཡིད་ཆེས་པར་འགྱུར་རོ། །མ་འོངས་<line/>
པའི་དུས་ན་སེམས་ཅན་མང་དུ་མདོ་སྡེ་འདི་ལ་སྨོད་པར་འགྱུར་རོ། །སོར་མོའི་ཕྲེང་བས་གསོལ་པ། བཅོམ་ལྡན་འདས། ཕྱོགས་གང་དུ་མདོ་སྡེ་ལ་སྨོད་པ་ཇི་སྙེད་འབྱུང་བ་དང་།<line/>
འདོད་ཆེན་པ་ཇི་སྙེད་འབྱུང་བ་བཤད་དུ་གསོལ། །ཕྱོགས་གང་དུ་སེམས་ཅན་ཐམས་ཅད་ལ་ཕན་པར་འགྱུར་བ་སྟོན་པའང་དེ་བཞིན་གཤེགས་པས་བཤད་དུ་གསོལ། བཅོམ་<line/>
ལྡན་འདས་ཀྱིས་བཀའ་སྩལ་པ། མ་འོངས་པའི་དུས་ན་ཡུལ་གྱི་དབུས་འདིར་མདོ་སྡེ་ལ་སྨོད་པའི་སེམས་ཅན་བྱེ་བ་བརྒྱ་སྟོང་ཕྲག་དགུ་བཅུ་རྩ་བརྒྱད་འབྱུང་ངོ༌། །འདོད་ཆེན་པ་བྱེ་བ་<line/>
ཕྲག་བདུན་འབྱུང་ངོ༌། །ཤར་ཕྱོགས་སུ་མདོ་སྡེ་ལ་སྨོད་པ་སྟོང་ཕྲག་དགུ་བཅུ་རྩ་བརྒྱད་འབྱུང་ངོ༌། །འདོད་ཆེན་པ་བྱེ་བ་ཕྲག་བདུན་བྱུང་ངོ༌། །ལྷོ་ཕྱོགས་སུ་མདོ་སྡེ་ལ་སྨོད་པ་སྟོང་ཕྲག་<line/>
</page>
<page index="219" id="305A">༄༅། །དགུ་བཅུ་རྩ་བརྒྱད་འབྱུང་ངོ༌། །འདོད་ཆེན་པ་བྱེ་བ་ཕྲག་དྲུག་ཅུ་འབྱུང་ངོ༌། །ནུབ་ཕྱོགས་སུ་མདོ་སྡེ་ལ་སྨོད་པ་བྱེ་བ་ཕྲག་དགུ་བཅུ་རྩ་དགུ་བྱུང་ངོ༌། །<line/>
འདོད་ཆེན་པ་བྱེ་བ་ཕྲག་ལྔ་བཅུ་འབྱུང་ངོ༌། །བྱང་ཕྱོགས་སུ་མདོ་སྡེ་ལ་སྨོད་པ་བྱེ་བ་ཕྲག་དགུ་བཅུ་རྩ་བརྒྱད་འབྱུང་ངོ༌། །འདོད་ཆེན་པ་བྱེ་བ་ཕྲག་བཞི་བཅུ་འབྱུང་ངོ༌། ཁ་ཆེའི་<line/>
ཡུལ་དུའང་ངའི་བསྟན་པ་གླེགས་བམ་ལྷག་མའི་མཛོད་དང༌། གཏེར་མི་སྟོར་ཏོ། །བྷ་རུ་ཀ་ཙར་ཡང་ངའི་གླེགས་བམ་ལྷག་མའི་མཛོད་དུ་འགྱུར་རོ། །རི་བྷིན་དྷྱ་ལའང་དེ་བཞིན་<line/>
ནོ༑ ཁ་ཆེ་ཡུལ་གྱི་དགེ་སློང་རྣམས་བསྒྲུབ་པའི་དོན་མི་ཤེས་ནས་ཐེག་པ་ཆེན་པོ་ཐམས་ཅད་ལ་སྨོད་པ་འབྱུང་སྟེ། ང་ལ་སྐུར་པ་དེ་ཇི་ལྟ་བྱ་ཞེས་པའང་ངོ་ཚ་བ་སྐྱེའོ། །ལྷོ་<line/>
ཕྱོགས་པའི་རྒྱུད་དུ་ཐེག་པ་ཆེན་པོ་སྟོན་པར་འགྱུར་ཏེ། ནན་ཏན་སྙིང་པོར་བྱེད་པ་དེ་བཞིན་གཤེགས་པའི་སྤྱད་པ་སྤྱོད་པ་དངོས་པོ་ཆེན་པོ་བརྒྱད་དང་བྲལ་བ། དེ་བཞིན་གཤེགས་<line/>
པ་རྟག་པ་དང༌། ཐེར་ཟུག་དང༌། ཞི་བ་དང༌། དེ་བཞིན་གཤེགས་པའི་སྙིང་པོ་བརྟན་པའོ་ཞེས་སྟོན་པར་འགྱུར་རོ། །ངའི་ཉན་ཐོས་དགེ་སློང་དང༌། དགེ་སློང་མ་དང༌། དགེ་བསྙེན་<line/>
དང༑ དགེ་བསྙེན་མ་རྣམས་ནན་ཏན་སྙིང་པོར་བྱེད་པར་འགྱུར་རོ། །ངའི་བསྟན་པ་ཁུར་དུ་ཐོགས་པར་འགྱུར་རོ། །འཇམ་དཔལ་གྱིས་གསོལ་པ། ཀྱེ་མ། བཅོམ་ལྡན་འདས།<line/>
</page>
<page index="220" id="305B">ལྷོ་ཕྱོགས་སུ་བཅོམ་ལྡན་འདས་ཀྱི་བསྟན་པ་གནས་པར་འགྱུར་རམ། བཅོམ་ལྡན་འདས་ཀྱིས་བཀའ་སྩལ་པ། འཇམ་དཔལ། དེ་བཞིན་ཏེ། ལྷོ་ཕྱོགས་པའི་རྒྱུད་དུ་ངའི་བསྟན་པ་ལོ་དུ་<line/>
མ་ཞིག་གནས་པར་འགྱུར་རོ། །ཁྱོད་ལྟ་བུ་ཤིན་ཏུ་དཀའ་བ་བྱེད་པའི་བྱང་ཆུབ་སེམས་དཔའ་རྣམས་རང་གི་སྲོག་བཏང་ནས། དེ་བཞིན་གཤེགས་པ་རྟག་པ་དང༌། དེ་བཞིན་གཤེགས་པ་<line/>
ཐེར་ཟུག་དང༌། དེ་དེ་བཞིན་གཤེགས་པ་གཡུང་དྲུང་ངོ་ཞེས་སེམས་ཅན་ཐམས་ཅད་ལ་ཕན་པར་བྱ་བའི་ཕྱིར་དེ་བཞིན་གཤེགས་པའི་སྙིང་པོ་སྟོན་པར་འགྱུར་ཏེ། དཔེར་ན། དེ་<line/>
བཞིན་གཤེགས་པ་ཐམས་ཅད་འཇིག་རྟེན་གྱི་ཁམས་འདིར་རྒྱལ་པོའི་སྲིད་ཆེན་པོ་མི་བཞེད་ཅིང་ཁུར་ཆེན་པོ་ཐོགས་ཏེ། སྟོང་གསུམ་པ་རྣམས་བསྒྲལ་ལོ་ཞེས་བསྐལ་པ་བྱེ་བ་མང་<line/>
པོར་བསྒྲལ་བ་དེ་བཞིན་དུ་ངའི་ཉན་ཐོས་ཐམས་ཅད་ཀྱང་བསྐལ་པ་བྱེ་བ་མང་པོར་ངའི་དམ་པའི་ཆོས་ནུབ་པར་འགྱུར་བའི་དུས་ན། ནམ་དམ་པའི་ཆོས་ལོ་བརྒྱད་ཅུའི་བར་དུ་གནས་པར་<line/>
འགྱུར་བའི་ཚེ། དམ་པའི་ཆོས་ཀྱི་ཁུར་ཁྱེར་བར་མི་འདོད་དོ། །ཡང་འཇམ་དཔལ། ཁྱོད་ལྟ་བུའི་དམ་པའི་ཆོས་ལོ་བརྒྱད་ཅུའི་བར་དུ་གནས་པར་འགྱུར་བའི་ཚེ། དམ་པའི་ཆོས་ཀྱི་ཁུར་<line/>
ཆེན་པོ་ཁྱེར་ཏེ། བདག་གིས་དམ་པའི་ཆོས་ཕྲག་ལ་བསྐུར་རོ་སྙམ་ནས། ཛམྦུ་གླིང་དང༌། གླིང་ཕྲན་ཐམས་ཅད་ཀྱི་སེམས་ཅན་རྣམས་ལ་དེ་བཞིན་གཤེགས་པའི་སྙིང་པོ་རྟག་པ། ཐེར་<line/>
</page>
<page index="221" id="306A">༄༅། །ཟུག །ཞི་བ། གཡུང་དྲུང་ཡིན་ནོ་ཞེས་རང་གི་སྲོག་ཀྱང་བཏང་སྟེ་རབ་ཏུ་བསྟན་པར་བྱའོ། །སེམས་ཅན་རྣམས་ཡིད་ཆེས་ཀྱང་རུང༌། མི་ཆེས་ཀྱང་རུང་<line/>
ངའི་ལུས་བསད་དམ། དུམ་བུར་བྱས་ཀྱང་རུང༌། གདོད་བདག་གི་ལུས་རྟག་པའི་སྐུར་འགྱུར་ཏེ། ཁུར་ཁྱེར་བ་རབ་ཏུ་དཀའ་བ་བྱེད་པའི་བྱང་ཆུབ་སེམས་དཔའ་རྣམས་ལྷོ་ཕྱོགས་ཀྱི་རྒྱུད་<line/>
ནས་འབྱུང་ངོ༌། །ངའི་ཉན་ཐོས་དེ་ལྟ་བུ་དང༌། ཁྱོད་ལ་སོགས་པ་སེམས་ཅན་བྱེ་བ་མང་པོ་ཡོད་དེ། དེའི་ཕྱིར་ལྷོ་ཕྱོགས་ཀྱི་རྒྱུད་རབ་ཏུ་བསྔགས་སོ། །ངའི་ཆོས་ཐ་མ་དེར་སྟོན་པར་<line/>
འགྱུར་ཏེ། བྱང་ཆུབ་སེམས་དཔའ་དེ་དག་གི་མཐུ་དང༌། གཟི་བརྗིད་ཀྱི་ཛམྦུ་གླིང་གི་སྐྱེ་བོ་མ་ལུས་པར་འཛོམ་པ་དང༌། འཇིགས་པ་དང༌། ང་རྒྱལ་གྱི་རྒྱུས་ནན་ཏན་དུ་བྱེད་པར་འགྱུར་<line/>
རོ༑ ༑འདི་ལྟ་སྟེ། དཔེར་ན། རྒྱལ་པོ་དག་རྒྱལ་པོ་གཞན་གྱི་ཁྲིམས་བྱས་པ་ཐོས་ནས། བདག་ཉིད་ཀྱང་སྐྱེ་དགུ་སྐྱོང་བ་དེ་བཞིན་དུ་ཁ་ཆེའི་ཡུལ་གྱི་འཁོར་དང༌། ཡུལ་བྷ་རུ་ཀ་ཙ་བ་རྣམས་<line/>
ཀྱང་ངོ་ཚ་བ་དང༌། ང་རྒྱལ་བསྐྱེད་ནས་ཐེག་པ་ཆེན་པོས་འཇིགས་ཤིང་སྐྲག་པས་གསང་སྟེ་སྟོན་པར་འགྱུར་གྱི། དེ་དག་དེ་བཞིན་གཤེགས་པའི་སྙིང་པོ་སྟོན་པར་མི་འགྱུར་རོ། །འཇམ་<line/>
དཔལ། འདི་ལྟ་སྟེ། དཔེར་ན། སོག་ཁུར་གྱི་ཕུང་པོའི་ནང་དུ་མེ་བཅུག་ན། སོག་མའི་ཕུང་པོའི་དབུས་ཚིག་པའི་ལྷག་མ་ལུས་ཏེ། མཐའ་འཁོར་མི་ཚིག་པ་དེ་བཞིན་དུ། འཇམ་དཔལ།<line/>
</page>
<page index="222" id="306B">དང་པོ་ང་སྐྱེས་པའི་ས་ན་ནན་ཏན་ལྷུར་བྱེད་པ་ཞིག་སྟེ། ཚིག་པ་ལས་ལྷོ་ཕྱོགས་ཀྱི་རྒྱུད་དུ་ལྷག་མ་ལུས་ཏེ། མཐའ་འཁོར་ན་གནས་པའི་ས་དེར་བྱང་ཆུབ་སེམས་དཔའ་སྐྱེས་ནས་དམ་པའི་ཆོས་<line/>
འབྱིན་པར་འགྱུར་བ་དེར་རྫོགས་པའི་སངས་རྒྱས་སྣང་བར་གྲགས་པ་ཡིན་ནོ། །དེ་ནས་ལྷའི་དབང་པོ་བརྒྱ་བྱིན་སུམ་ཅུ་རྩ་གསུམ་པའི་གཡོག་མང་པོ་དང་བཅས་ཏེ། དེ་བཞིན་གཤེགས་པ་<line/>
དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱི་ཞབས་ལ་མགོ་བོས་ཕྱག་བཙལ་ནས། ལྷའི་མཆོད་པ་ཆེན་པོ་བྱས་ཏེ། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་<line/>
འདས། བདག་གིས་མདོ་སྡེ་འདི་བསྲུང་ཞིང་རྗེས་སུ་གཏད་པར་བགྱིའོ། །སེམས་ཅན་ཐམས་ཅད་ལ་ཐུགས་བརྩེ་བའི་སླད་དུ། དེ་བཞིན་གཤེགས་པས་མདོ་སྡེ་འདིའི་མིང་བསྟན་དུ་<line/>
གསོལ། བཅོམ་ལྡན་འདས་ཀྱིས་བཀའ་སྩལ་པ། ཀཽ་ཤི་ཀ །མདོ་སྡེ་འདིའི་མིང་སོར་མོའི་ཕྲེང་བ་ལ་ཕན་པ་ཞེས་བྱ་བར་ཟུངས་ཤིག །ཀཽ་ཤི་ཀ །མདོ་སྡེ་འདི་ནི་འཇིག་རྟེན་ན་ཤིན་ཏུ་རྙེད་<line/>
པར་དཀའ་སྟེ། ཨུ་དུམྦ་རའི་མེ་ཏོག་བཞིན་ནོ། །དེ་ནས་དབང་པོའི་བུ་ཐུ་བོ་མངོན་དུ་ཁྲོ་བ་ཞེས་བྱ་བ་སྡུག་པ་དགའ་བ་ཡིད་དུ་འོང་བ་དེས། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་<line/>
བཙལ་ནས། འདི་སྐད་ཅེས་གསོལ་ཏོ། །བཅོམ་ལྡན་འདས། ཇི་ལྟར་བདག་གི་ཕ་ནམ་ལྷ་མ་ཡིན་དང་འཐབ་པའི་ཚེ། ཁ་ལོ་སྒྱུར་བ་བསམ་འཛིན་ཞེས་བགྱི་བ་ལ། ལྷ་རྣམས་འཕེལ་<line/>
</page>
<page index="223" id="307A">༄༅། །བ་དང༌། ལྷ་མ་ཡིན་པས་པར་འགྱུར་བ་དེ་ལྟར་ཤིང་རྟ་དྲོངས་ཤིག་ཅེས་བགྱིས་པ་དང༌། ལྷ་གཞན་དུ་མ་དགོངས་ཤིག །བདག་ནི་སྔར་འགུམ་སྟེ། ཁྱོད་ནི་<line/>
སླད་ཀྱིས་སོ། །གྲུབ་ཀྱང་རུང༌། མ་གྲུབ་ཀྱང་རུང་སྟེ། བདག་གི་སྲོག་ཀྱང་བོར། གཞན་དང་མཛའ་བའང་སྤངས་ནས་གོ་ཆ་ཆེན་པོ་བགོས་པ་དེ་བཞིན་དུ། བཅོམ་ལྡན་འདས། བདག་<line/>
ཀྱང་མ་མཆིས་པའི་དུས་ན། དམ་པའི་ཆོས་ལོ་བརྒྱད་ཅུའི་བར་དུ་གནས་པར་གྱུར་པ་དེའི་ཚེ། བདག་ཀྱང་བྱང་ཆུབ་སེམས་དཔའ་གང་དེ་བཞིན་གཤེགས་པ་རྟག་པ་ཉིད་དང༌། ཐེར་<line/>
ཟུག་ཉིད་དང༌། གཡུང་དྲུང་ཉིད་དུ་དེ་བཞིན་གཤེགས་པའི་སྙིང་པོ་སྟོན་པ་ལས་དེ་སླད་ཀྱིས་འདི་སྙམ་དུ་སེམས་སྐྱེས་ཏེ། དེ་བཞིན་གཤེགས་པའི་སྙིང་པོ་བསྟན་པར་བྱ་བའི་བསྟན་<line/>
པའི་སེམས་ཅན་མང་པོར་མི་འདུག་གི །ད་ནི་མི་བསྟན་ཏོ་སྙམ་སྟེ། དེའི་ཐབས་བྱས་པ་ཐོས་ནས། བདག་ཀྱང་སྐྱེས་བུ་བསམ་འཛིན་ཅེས་བགྱི་བ་དེ་འདྲ་བར་ཆོས་ཀྱི་ཤིང་རྟ་<line/>
སྦྱར་ཏེ། ཅི་ནས་ཀྱང་དེ་བཞིན་གཤེགས་པའི་སྙིང་པོ་རྟག་པ་ཉིད་དང༌། ཐེར་ཟུག་པ་ཉིད་དང༌། གཡུང་དྲུང་ཉིད་དང༌། ཞི་བ་ཉིད་དུ་འཇིག་རྟེན་དུ་རྒྱས་པར་འགྱུར་བ་དེ་ལྟར་བདག་གི་<line/>
སྲོག་ཀྱང་བཏང་སྟེ། བདག་གི་དགེ་སློང་གི་ཚུལ་གྱིས་བསྟན་ཅིང་བསྐལ་པ་ཐམས་ཅད་དུ་རྣམ་པར་དག་པར་བགྱིས་པར་གྱུར་ཅིག །དེ་ནས་དབང་པོའི་བུ་མང་པོ་དང༌། བུད་མེད་དང་།<line/>
</page>
<page index="224" id="307B">བུ་མོ་དང༌། ལྷ་གཞན་དག་གིས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ནས། བཅོམ་ལྡན་འདས་བདག་ཅག་ཀྱང་སྲོག་ཀྱང་བཏང་སྟེ། དགེ་སློང་གི་ཚུལ་དང༌། དགེ་<line/>
སློང་མའི་ཚུལ་དང༌། དགེ་བསྙེན་གྱི་ཚུལ་དང༌། དགེ་བསྙེན་མའི་ཚུལ་གྱིས་སྐྱེས་བུ་དམ་པ་དེའི་གཡོག་འཚལ་ལོ། །བཅོམ་ལྡན་འདས་ཀྱིས་བཀའ་སྩལ་པ། ལེགས་སོ། །ལེགས་སོ།།<line/>
རིགས་ཀྱི་བུ། དམ་པའི་ཆོས་འདོད་པ་ཁྱེད་ཐམས་ཅད་དེ་བཞིན་གྱིས་ཤིག །ངས་ཀྱང་དམ་པའི་ཆོས་འདོད་པ་དེ་དག་བསྲུང་བར་བྱའོ། །དེ་དག་གི་ཐང་དུ་ང་རྟག་ཏུ་འཆག་ཅིང་གནས་<line/>
སོ༑ ༑ཁྱེད་རྣམས་ཅི་ནས་ཀྱང་ཁ་ལོ་སྒྱུར་བ་དང༌། ངའི་བྱས་པ་ཤེས་ཤིང་བརྟན་པར་གྱིས་ལ། དེ་ནས་ཁྱེད་ཐམས་ཅད་ཀྱིས་རྟག་པའི་གནས་ནི་དེ་བཞིན་གཤེགས་པའི་གནས་ཡིན་<line/>
ནོ་ཞེས་སྟོན་ཅིག །དེ་ནས་ཡུལ་མཛོད་འཛིན་གྱི་རྒྱལ་པོ་གསལ་རྒྱལ་གྱིས་བློན་པོ་དང༌། དམག་དཔོན་ལ་བསྒོ་བ། དཔུང་གི་ཚོགས་ཡན་ལག་བཞི་དང་ལྷན་ཅིག་དོང་ལ། མིའི་གཟུགས་<line/>
སུ་སྲིན་པོ་མི་ཉིས་སྟོང་དུ་གཅིག་གིས་མ་ཚང་བ་བསད་དེ། སོར་མོའི་ཕྲེང་བ་བྱས་ནས་བྱད་ཁྲག་གིས་བསྐུས་ཤིང་སྟོབས་དང༌། རྩལ་ཆེན་པོ་རབ་ཏུ་འཁྱམ་ཞིང་གྲོང་ཁྱེར་འདི་ནས་གནག་པའི་<line/>
དགོངས་བཞི་བཅུ་ཙམ་ན་འདུག་ཅིང༌། བདག་གི་མའང་དེང་བསད་དེ་མི་ཉིས་སྟོང་དུ་ཚང་བར་བྱའོ་སྙམ་ནས། དེ་རབ་ཏུ་དགའོ་ཞེས་གྲག་གི་མ་རུངས་པ་སྡིག་ཅན་གཏུམ་པོ་འདི་<line/>
</page>
<page index="225" id="308A">༄༅། །བསད་ན། གདོད་བདག་ཅག་གྲོང་དང༌། གྲོང་ཁྱེར་དང༌། རི་ཁྲོད་ཀྱི་གྲོང་དང༌། ལུང་པའི་གནས་ན་དམག་མི་ཐམས་ཅད་ཀྱང་རང་གི་ཁྱིམ་ནས་འབྱུང་<line/>
ངོ༑ ༑དེ་བས་ན་བྱ་ཁྲས་བྱ་རོག་དང༌། བྱ་བྲན་སྐྲག་པ་བཞིན་དུ་བདག་ཅག་གི་སྐྱེ་བོ་ཐམས་ཅད་དང༌། ཤིང་ཐུན་དང༌། རྩྭ་རྔ་བ་དང༌། ཡུལ་གཞན་གྱི་མི་དང༌། སྐྱེ་བོ་འདྲོན་པའི་རྣམས་<line/>
ཀྱང་དེའི་མིང་ཙམ་གྱིས་མི་རྒྱུ་ཞིང་མི་སྨྲ་བར་གྱུར་ཅིང་འདུག་གི་མྱུར་དུ་སྦྲོན་པ་ཁྱེར་ཏེ། ཡུལ་མཛོད་འཛིན་གྱི་རྒྱལ་པོ་གསལ་རྒྱལ་ཡན་ལག་བཞི་པའི་དཔུང་གི་ཚོགས་དང་ལྷན་ཅིག་<line/>
ཏུ་ཆས་ཏེ། སྲིན་པོ་མ་རུངས་པ་གཏུམ་པོ་སོར་མོའི་ཕྲེང་བ་གསད་པར་བྱོན་གྱིས་བཀྲབས་པ་ཐམས་ཅད་ཀྱང་རལ་གྲི་དང༌། གཞུ་དང༌། རྡོ་རྗེ་རྩེ་གཅིག་པ་དང༌། མདུང་ཐུང་དང༌། ཕུབ་<line/>
ལག་ན་ཐོགས་ཏེ། མཚོན་ཆ་དང༌། ལག་ཆ་ཐམས་ཅད་རྣོན་པོར་བྱོས་ཏེ། ལེགས་པར་ཆོས་ལ་གཤེགས་ཤིག །གང་གིས་སྲིན་པོ་མ་རུངས་པ་སོར་མོའི་ཕྲེང་བ་བསད་དམ། མཚོན་<line/>
གྱིས་བཏབ་བམ། བལ་གླང་ཞོན་པ་དག་སྨས་སམ། གང་དག་སྨས་ཀྱང་གཡུལ་ལས་ཕྱིར་མི་ལྡོག་ན་བལ་གླང་འདོད་ནའང་བལ་གླང་གི་མཆོག་སྦྱིན་ནོ། །རྟ་འདོད་ནའང་རྟ་བཞོན་<line/>
པ་སྦྱིན་ནོ། །གསེར་འདོད་ནའང་གསེར་དང༌། གསེར་གྱི་དོང་ཙེ་དང༌། ཞོ་ནམ་ས་ཡ་སྦྱིན་ནོ། །དངུལ་འདོད་ནའང་དངུལ་ས་ཡ་སྦྱིན་ནོ། །རྡོ་རྗེ་དང༌། ནོར་བུ་དང༌། དུང་དང༌། མན་<line/>
</page>
<page index="226" id="308B">ཤེལ་དང༌། བྱུ་རུ་དང༌། རིན་པོ་ཆེ་སྣ་བདུན་ས་ཡ་སྙེད་སྦྱིན་ན། །གོས་འདོད་པ་ལའང་ལྷའི་གོས་དང༌། དར་དང༌། རས་ཕྲན་ཀ་ཏམ་པ་དང༌། ཡུལ་བ་ལང་གི་རས་དང༌། ཡུལ་མ་ཏུ་ར་དང༌།<line/>
བ་རུ་ཀ་ཙ་དང༌། བ་རིད་དྲ་དང༌། ལྷོ་ཕྱོགས་པ་དང༌། སང་ཀ་ཤི་ཀ་དང༌། ཀུ་རུ་པཉྩ་ལའི་རས་བམ་རྣམ་པ་མང་པོ་སྦྱིན་ནོ། །ཞིང་དོར་དང༌། གྲོང་དང༌། མ་ཧེ་དང༌། བུད་མེད་འདོད་པའང་<line/>
ཐམས་ཅད་ཀྱི་མཆོག་སྦྱིན་ནོ་ཞེས་བསྒྲགས་སོ། །དེ་ནས་སོར་མོའི་ཕྲེང་བའི་མིང་ཙམ་གྱིས་ཞམ་རིང་བ་ལ་གཏོགས་སོ་ཅོག་སྐྲག་སྟེ། གཅིག་ཀྱང་ཕྱིར་མ་བྱུང་ངོ༌། །བཙུན་མོའི་འཁོར་<line/>
དང༑ ཞམ་རིང་པའང་ཁྱི་དང་འདྲ་བར་གཞན་གྱི་དབང་དུ་གྱུར་པས་འཚོ་བ་འཆི་བ་ལ་ཐུག་པར་གྱུར་ཏེ། རང་རང་གི་ལག་ཆ་ཐོགས་ནས། བལ་གླང་བ་དང༌། རྟ་པ་དང༌། དཔུང་བུ་ཆུང་<line/>
བ་རྣམས་རབ་ཏུ་བརྒྱན་ཏེ། རྒྱལ་པོ་ག་ལ་བ་དེར་འོངས་སོ། །དེ་ནས་བཙུན་མོའང་ཀྱི་ཧུད་འབོད་ཅིང་སྡིག་ཅན་དེའི་གན་དུ་མ་བཞུད་ཅིག །སྐྱེ་བོ་ཐམས་ཅད་དང༌། གཞན་གྱི་ཡུལ་འཁོར་<line/>
རྣམས་ནི་མ་མཆིས་ཀྱང་མི་མང་ངོ༌། །ལྷ་ལ་ཅུང་ཟད་ནོངས་པ་བྱུང་ང་རེ། དེ་ནས་མོ་འདེབས་པ་དང༌། ལོ་རྩི་བ་དང༌། མདུན་ན་འདོན་དང༌། རིག་པ་དང༌། ལྟས་འདེབས་པ་རྣམས་ལ་<line/>
སོར་མོའི་ཕྲེང་བ་དེ་རིང་གསོད་དམ། མི་གསོད་དྲིས་ན། མོ་འདེབས་པ་དང༌། ལོ་རྩི་བ་རྣམས་ཀྱིས་དེ་རིང་སོར་མོའི་ཕྲེང་བ་ཐལ་བར་འགྱུར་རོ་ཞེས་སྨྲས་སོ། །དེ་ནས་རྒྱལ་པོ་དེ་དག་གི་<line/>
</page>
<page index="227" id="309A">༄༅། །ཚིག་ལ་ཡིད་མ་ཆེས་ནས། བཅོམ་ལྡན་འདས་ག་ལ་བ་དེར་ཡན་ལག་བཞིའི་དཔུང་གི་ཚོགས་ཀྱི་དམག་དང་ལྷན་ཅིག་ཏུ་སོང་སྟེ་ཕྱིན་ནས། བཅོམ་<line/>
ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ཏེ། རྒྱལ་པོ་འཇིགས་ཤིང་སྐྲག་པས་གདོང་དང༌། དཔྲལ་བ་རྡུལ་ནས་ཕྱོགས་གཅིག་ཏུ་འདུག་གོ །དེ་ནས་བཅོམ་ལྡན་འདས་ཐམས་<line/>
ཅད་མཁྱེན་པ་ཡེ་ཤེས་ཐམས་ཅད་དང་ལྡན་པས། ཡུལ་མཛོད་འཛིན་གྱི་རྒྱལ་པོ་གསལ་རྒྱལ་ལ་འདི་སྐད་ཅེས་བཀའ་སྩལ་པ། རྒྱལ་པོ་ཆེན་པོ། ཁྱོད་ཀྱི་གདོང་དང༌། དབྲལ་བ་རབ་<line/>
ཏུ་རྡུལ་ན་ཅི། རྒྱལ་པོས་གསོལ་པ། ལག་པ་འདི། རྐང་པ་འདི་ལགས་ན། བཅོམ་ལྡན་འདས། སོར་མོའི་ཕྲེང་བ་ཞེས་བགྱི་བ་སྲིན་པོ་མི་སྟོང་དགུ་བརྒྱ་བཀུམ་ནས། སོར་མོའི་ཕྲེང་<line/>
བ་བརྒྱུས་ཏེ་ཕྲེང་བ་ཐོགས་ནས་བདག་དང་འཐབ་ཅེས་སྡོང་ཅིང་མཆིས་སོ། །བདག་ལ་འདུ་བ་ཐམས་ཅད་ཀྱི་སྒོའང་བཅད་དེ་ཤིང་ཨ་ཤྭ་ཀའི་དྲུང་ན་གཅིག་པུ་མཆིས་པ་བྱ་རོག་<line/>
དང༑ ཁྲ་འཁོར་བ་དེའི་མིང་ཙམ་གྱིས་སྐྲག་སྟེ། བདག་གིས་གསོལ་པ་དེ་ལགས་སོ། །བཅོམ་ལྡན་འདས་ཀྱིས་མཛོད་འཛིན་གྱི་རྒྱལ་པོ་གསལ་རྒྱལ་ལ་འདི་སྐད་ཅེས་བཀའ་སྩལ་<line/>
ཏོ༑ ༑རྒྱལ་པོ་ཆེན་པོ། ཅི་འཐབ་མོ་བྱེད་པར་འདོད་དམ། རྒྱལ་པོས་གསོལ་པ། བཅོམ་ལྡན་འདས་ཀྱི་ཞལ་སྔ་ནས་ཚད་མ་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ།<line/>
</page>
<page index="228" id="309B">རྒྱལ་པོ་ཆེན་པོ། ངའང་འགྲོའམ། རྒྱལ་པོས་གསོལ་པ། བཅོམ་ལྡན་འདས་གཤེགས་སོ་ཞེས་བཀའ་སྩལ་པ་ནི་སེམས་ཅན་མང་པོ་ལ་སྐལ་པ་མཆིས་པ་ལྟ་སྟེ། ད་ནི་སོར་མོའི་ཕྲེང་<line/>
བ་དེའང་གུམ་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། རྒྱལ་པོ་ཆེན་པོ། གལ་ཏེ་སོར་མོའི་ཕྲེང་བ་འདིར་འོངས་ན་ཇི་ལྟར་བྱ། དེ་ནས་ཡན་ལག་བཞི་པའི་དཔུང་གི་ཚོགས་<line/>
སྙིང་རབ་ཏུ་དངངས་སྐྲག་ནས། རྒྱལ་པོས་དེ་བཞིན་གཤེགས་པའི་ཆེ་བའི་བདག་ཉིད་ཤེས་པས་སྙིང་དགའ་སྟེ། མི་འཇིགས་ནས་རྒྱལ་པོས་གསོལ་པ། སོར་མོའི་ཕྲེང་བ། གལ་ཏེ་འདིར་<line/>
མཆིས་ན། གཅིག་པུ་ལུས་པར་འགྱུར་ལགས་གྲང༌། དེ་ནས་བཅོམ་ལྡན་འདས་ཀྱིས་མཛོད་འཛིན་གྱི་རྒྱལ་པོ་གསལ་རྒྱལ་བ་བཀའ་སྩལ་པ། རྒྱལ་པོ་ཆེན་པོ། སོར་མོའི་ཕྲེང་བར་<line/>
འདིའི་དཔལ་ལ་ལྟོས། དེ་ནས་མཛོད་འཛིན་གྱི་རྒྱལ་པོ་གསལ་རྒྱལ་གྱིས་སོར་མོའི་ཕྲེང་བ་ལ་རིང་ཞིག་ཏུ་མིག་མི་འཛུམ་པར་བལྟས་ན། སོར་མོའི་ཕྲེང་བ་མིག་དམར་ལ་བདག་ཉིད་<line/>
ཆེ་བའི་གཟུགས་མཐོང་ནས། མཛོད་འཛིན་གྱི་རྒྱལ་པོ་གསལ་རྒྱལ་གཤིན་ཏུ་འཇིགས་ཤིང་སྐྲག་སྟེ་བ་སྤུའང་ལངས་ནས། ཡི་དྭགས་འདུལ་བ་ལྟར་གོ་ཆ་རྣམས་ཞིག་ཅིང་མཚོན་ཐམས་<line/>
ཅད་ཤུབས་ནས་བྱུང་སྟེ། མདའ་སྟེའུ་ཀ་ལྟར་ཐམས་ཅད་དུ་ལྟུང་བའང་བྱི་ལ་ལྟར་དེ་བཞིན་གཤེགས་པའི་སེང་གེའི་ཁྲིའི་དྲུང་དུ་མཆིས་སོ། །དེ་བཞིན་གཤེགས་པ་སྒྲ་གཅན་འཛིན་<line/>
</page>
<page index="229" id="310A">༄༅། །བཞིན་དུ་སྙོམས་པར་གཟིགས་པ་ལ་སྐྱབས་སུ་མཆིའོ། །དེ་ནས་ཡན་ལག་བཞི་པའི་དཔུང་གི་ཚོགས་ཐམས་ཅད་སྒྲ་དེ་ཐོས་ནས། གླང་པོ་དང༌། རྟ་དང༌།<line/>
བལ་གླང་དང༌། རྐང་ཐང་བའི་དམག་དེ་རྣམས་སྡེ་གྱེས་པ་བཞིན་དུ་ཉམས་ཏེ། ལ་ལ་ནི་བརྒྱལ། ལ་ལ་ནི་འགྱེལ། ལ་ལ་ནི་འཆི་ལ་ཐུག་པར་གྱུར་ཏོ། །དེ་ནས་བཅོམ་ལྡན་འདས་ཀྱིས་<line/>
མཛོད་འཛིན་གྱི་རྒྱལ་པོ་གསལ་རྒྱལ་ལ་བཀའ་སྩལ་པ། རྒྱལ་པོ་ཆེན་པོ། ཚིགས་སུ་བཅད་པ་འདི་ཉོན་ཅིག་དང༌། གནོད་པ་མེད་པར་འགྱུར་གྱི་མ་སྐྲག་ཅིག །གང་ཞིག་སྔ་ན་བག་<line/>
མེད་པ། །བག་ཡོད་པར་ནི་ཕྱིས་འགྱུར་ན། །སྤྲིན་ལས་བྱུང་བའི་ཟླ་བ་བཞིན། །འཇིག་རྟེན་འདི་ན་སྣང་བར་བྱེད། །དེ་ནས་བཅོམ་ལྡན་འདས་ཀྱིས་སྐྱེ་བོ་ཐམས་ཅད་དབུགས་དབྱུང་བའི་<line/>
ཕྱིར་འཇིགས་པ་མེད་པའི་རྣམ་པ་ཞེས་བྱ་བའི་འོད་ཟེར་བཏང་སྟེ། སེམས་ཅན་གང་འོད་ཟེར་དེས་རེག་པའི་སེམས་ཅན་དེ་དག་ཐམས་ཅད་བདེ་བར་གྱུར་ཏེ། མཛོད་འཛིན་གྱི་རྒྱལ་<line/>
པོ་གསལ་རྒྱལ་གྱི་བཙུན་མོའི་འཁོར་དང༌། བུ་དང༌། གྲོང་གི་སྐྱེ་བོ་སེམས་ཅན་ཐམས་ཅད་དེ་བཞིན་གཤེགས་པས་སོར་མོའི་ཕྲེང་བ་བཏུལ་ལོ་སྙམ་སྟེ་ཐམས་ཅད་དེར་ལྷགས་སོ། །དེ་ནས་<line/>
རྒྱལ་པོ་གསལ་རྒྱལ་གྱིས། །བཅོམ་ལྡན་འདས་ལ་འདི་སྐད་ཅེས་གསོལ་ཏོ། །ཀྱེ་མ། བཅོམ་ལྡན་འདས་ནི་མི་འདུལ་ཞིང་ཁ་ལོ་སྒྱུར་བ་ལྷ་དང་མིར་བཅས་པ་རྣམས་སྟོན་པས་སྡིག་<line/>
</page>
<page index="230" id="310B">པའི་ཆོས་ཅན་འདི་ལྟ་བུའང་དམ་པའི་ཆོས་ལ་བཞག་པས་ན། ཀྱེ་མ། བཅོམ་ལྡན་འདས་ནི་འཇིག་རྟེན་ཐམས་ཅད་ལ་ཕན་པར་མཛད་པའོ། །བཅོམ་ལྡན་འདས་ཀྱིས་བཀའ་སྩལ་པ། བྱང་<line/>
ཆུབ་སེམས་དཔའ་སེམས་དཔའ་ཆེན་པོ་བརྟན་པས་སྔར་བག་མེད་པ་ལྟ་བུར་བསྟན་ལ། ཕྱིས་བདག་གི་ཆེ་བ་ཉིད་ཀྱང་སྟོན་པས་དེ་འཇིག་རྟེན་ན་སྤྲིན་ལས་གྲོལ་བའི་ཟླ་བ་ལྟ་བུར་མཛེས་པར་<line/>
གྱུར་ཏེ། སེམས་ཅན་བྱེ་བ་མང་པོ་བསྒྲལ་ནས། དེ་བཞིན་གཤེགས་པའི་ཆེ་བ་ཉིད་ཀྱང་སྟོན་ཏོ། །རྒྱལ་པོ་ཆེན་པོ། སོར་མོའི་ཕྲེང་བ་ནི་སྡིག་ཅན་མ་ཡིན་ཏེ། ཐབས་འཆང་བའི་བྱང་<line/>
ཆུབ་སེམས་དཔའ་སེམས་དཔའ་ཆེན་པོ་ཞེས་བྱའོ། །རྒྱལ་པོ་ཆེན་པོས་གསོལ་པ། མཁན་པོའི་མཆིས་བྲང་དང་ལྷན་ཅིག་ཏུ་ལས་ངན་པ་སྤྱོད་ཅིང་མཁན་པོའི་ད་མོད་པའི་ཆོས་<line/>
ཀྱི་འབྲེར་གྱུར་ན་ཅིའི་སླད་དུ་སྡིག་པར་མི་འགྱུར། བཅོམ་ལྡན་འདས་ཀྱིས་བཀའ་སྩལ་པ། སོར་མོའི་ཕྲེང་བ། མཁན་པོའི་ཆུང་མ་དང་ལྷན་ཅིག་ཏུ་ལས་ངན་པ་སྤྱོད་པ་མ་ཡིན་གྱི་།<line/>
མཁན་པོའི་ཆུང་མས་གཟུགས་མཐོང་ནས་སེམས་གྱུར་ཏེ། སྡིག་པ་རབ་ཏུ་བྱེད་པ་ལྟར་མཁན་པོའི་ཆོས་ཀྱིས་རྩེ་བར་ཐམས་ཅད་རྟོག་པར་འགྱུར་རོ། །རྒྱལ་པོ་ཆེན་པོ། དེའི་ཕྱིར་བྱང་<line/>
ཆུབ་སེམས་དཔའ་ནི་འདི་ལྟ་སྟེ། དཔེར་ན། གླང་པོ་ཆེ་བརྡེག་པ་ནི་བོང་པུས་མི་བཟོད་དོ། །དེ་བཞིན་དུ་རྒྱལ་པོ་ཆེན་པོ། དེ་བཞིན་གཤེགས་པ་མི་མཆོག་གླང་པོ་ཆེའི་དགོངས་ཏེ།<line/>
</page>
<page index="231" id="311A">༄༅། །གསུངས་པའི་གསང་བའི་སོས་ཕོག་པའང་ཉན་ཐོས་དང༌། རང་སངས་རྒྱས་རྣམས་ཀྱི་མི་བཟོད་དོ། །དེ་ལྟར་ན་དེ་བཞིན་གཤེགས་པས་དགོངས་ཏེ་གསུངས་<line/>
པའི་གསང་བས་ཕོག་པའང་དེ་བཞིན་གཤེགས་པ་ཉིད་ཀྱིས་བཟོད་དོ། །རྒྱལ་པོ་ཆེན་པོ། སངས་རྒྱས་ཀྱི་ཞིང་འདི་ནས་ལྷོ་ཕྱོགས་ལོགས་སུ་གངྒཱའི་ཀླུང་དྲུག་ཅུ་རྩ་གཉིས་ཀྱི་བྱེ་མ་སྙེད་<line/>
སངས་རྒྱས་ཀྱི་ཞིང་འདས་པ་ན། འཇིག་རྟེན་གྱི་ཁམས་རིན་པོ་ཆེ་ཐམས་ཅད་ཀྱིས་བརྒྱན་པ་ཞེས་བྱ་བའི་འཇིག་རྟེན་གྱི་ཁམས་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་<line/>
པའི་སངས་རྒྱས་འཇིག་རྟེན་ཐམས་ཅད་མཐོང་ན་དགའ་བ་མངོན་པར་འཕགས་པ་བརྩོན་པ་ཆེན་པོ་ཞེས་བྱ་བ་ད་ལྟར་བཞུགས་པ་འཚོ་ཞིང་གཞེས་ཏེ། དེ་ན་ཉན་ཐོས་དང༌། རང་<line/>
སངས་རྒྱས་ཐམས་ཅད་ཀྱང་མེད། ཐེག་པ་གཅིག་ལས་ཐེག་པ་གཞན་གྱི་མིང་ཡང་མེད། རྒ་བ་དང༌། ན་བ་དང༌། སྡུག་བསྔལ་ཡང་མེད། ཡིད་མི་བདེ་བའང་མེད། རབ་ཏུ་<line/>
བདེ་བ་ཐམས་ཅད་དང་ལྡན་ཏེ། སེམས་ཅན་དེ་དག་ཚེ་དཔག་ཏུ་མེད། སེམས་ཅན་དེ་དག་ཐམས་ཅད་གཟི་བརྗིད་དང༌། ཁ་དོག་ཚད་མེད་དེ། འགྲོ་བ་དེ་དག་གི་དཔེ་དང༌། རྒྱུ་<line/>
དང༑ བྱེད་པ་མེད་པ་དང༌། འཇིག་རྟེན་གྱི་ཁམས་རིན་པོ་ཆེ་ཐམས་ཅད་ཀྱིས་བརྒྱན་པ་ལྟ་བུ་དཔེ་མེད་དེ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་<line/>
</page>
<page index="232" id="311B">སངས་རྒྱས་འཇིག་རྟེན་ཐམས་ཅད་མཐོང་ན་དགའ་བ་མངོན་པར་འཕགས་པ་བརྩོན་པ་ཆེན་པོ་དེ་ལ་རྒྱལ་པོ་ཆེན་པོ་ཐལ་མོ་སྦྱར་ལ་རྗེས་སུ་ཡི་རང་བར་གྱིས་ཤིག །དེ་བཞིན་གཤེགས་བ་<line/>
དེ་ནི་སོར་མོའི་ཕྲེང་བ་འདི་ཉིད་ཡིན་ཏེ། དེ་ལྟར་ན་སངས་རྒྱས་ཀྱི་ཆེ་བ་དེ་འདྲ་སྟེ། སངས་རྒྱས་ཀྱི་ཡུལ་ནི་བསམ་གྱིས་མི་ཁྱབ་བོ། །དེ་ནས་ལྷ་དང༌། མི་དང༌། ལྷ་མ་ཡིན་དུ་བཅས་པ་རྣམས་<line/>
དང༑ ཉན་ཐོས་དང༌། བྱང་ཆུབ་སེམས་དཔའ་རྣམས་དང༌། མཛོད་འཛིན་གྱི་རྒྱལ་པོ་གསལ་རྒྱལ་དང༌། ཡན་ལག་བཞིའི་དཔུང་གི་ཚོགས་དང་བཅས་པས་མོ་འདེབས་པ་དང༌། ལོ་རྩི་བ་<line/>
རྣམས་ལ། ཀྱེ་མ། རྫུན་སྨྲ་བ། ཁྱེད་ངའི་དྲུང་ན་མ་གནས་ཤིག་ཅེས་བརྒྱད་ཅིང་སྨད་ནས་བསྐྲད་དོ། །དེ་ནས་ལྷ་དང༌། མི་དང༌། ལྷ་མ་ཡིན་དུ་བཅས་པའི་འཇིག་རྟེན་གྱི་ཁམས་དང༌། །<line/>
ཉན་ཐོས་དང༌། རང་སངས་རྒྱས་དང༌། མཛོད་འཛིན་གྱི་རྒྱལ་པོ་གསལ་རྒྱལ་དང༌། གྲོང་དང༌། གྲོང་ཁྱེར་དང༌། ཚོང་འདུས་དང༌། ལུང་པའི་མི་རྣམས་དང༌། རི་ཁྲོད་པ་དང༌། མཉན་དུ་<line/>
ཡོད་པའི་ཡུལ་ན་གནས་པའི་སེམས་ཅན་ཐམས་ཅད་དེ་བཞིན་གཤེགས་པའི་མཐུས་ལྷགས་ཏེ། སོར་མོའི་ཕྲེང་བའི་རྐང་པ་ལ་མགོ་བོས་ཕྱག་བཙལ་ནས། མགྲིན་གཅིག་ཏུ་ཚིགས་<line/>
སུ་བཅད་པ་འདི་དག་གསོལ་ཏོ། །མཐའ་ཡས་སྐུ་མངའ་ཁྱོད་ལ་ཕྱག་འཚལ་ལོ། །ཐབས་ཀྱི་སྐུ་མངའ་ཁྱོད་ལ་ཕྱག་འཚལ་ལོ། །སོར་ཕྲེང་ཁྱོད་ཀྱི་ཞབས་ལ་མགོ་གཏུགས་ནས། ཁྱོད་ཀྱི་<line/>
</page>
<page index="233" id="312A">༄༅། །འཇམ་པའི་ཞབས་ལ་བཟོད་པར་གསོལ། །དེ་བཞིན་གཤེགས་པ་སོར་ཕྲེང་མཚོན་འཛིན་པ། །བྲམ་ཟེའི་གཟུགས་ཀྱིས་བདག་ཅག་དོན་ཕྱིར་གཤེགས།<line/>
སངས་རྒྱས་སྐུ་མདོག་འབར་བ་དེང་འདིར་གཤེགས། །དཔལ་ལྡན་གཟི་བརྗིད་མཐུ་མངའ་བཟོད་པར་གསོལ། །ཚིག་གིས་མངོན་དུ་གསུང་བ་མཐའ་ཡས་སྐུ། །ཁྱེད་ནི་ཡང་དང་ཡང་<line/>
བྱིང་མང་པོ་ཡི། །ཡང་དག་སངས་རྒྱས་སྐྱབས་བྱེད་སྐྱབས་སུ་གྱུར། །གཉེན་མེད་རྣམས་ཀྱི་གཉེན་དུ་གྱུར་པ་ཁྱོད། །སངས་རྒྱས་འཇིག་རྟེན་འདས་པ་གཉིས་མཛེས་ཏེ། །འདི་ནི་ཆོས་<line/>
སྤྱོད་ཤིན་ཏུ་ངོ་མཚར་རྨད། །མི་ལས་པད་མོ་སྐྱེ་བ་ངོ་མཚར་བཞིན། །འཇིག་རྟེན་སངས་རྒྱས་གཉིས་སྟོན་མཆོག་དེ་འདྲ། །དེ་ནས་བཅོམ་ལྡན་འདས་ཀྱིས་མཛོད་འཛིན་གྱི་རྒྱལ་པོ་གསལ་<line/>
རྒྱལ་ལ་བཀའ་སྩལ་པ། ལྟོས། རྒྱལ་པོ་ཆེན་པོ། སངས་རྒྱས་ཀྱི་ཞིང་འདི་ནས། བྱང་ཕྱོགས་ལོགས་སུ་གངྒཱའི་ཀླུང་བཞི་བཅུ་རྩ་གཉིས་ཀྱི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་<line/>
ན༑ འཇིག་རྟེན་གྱི་ཁམས་རྟག་པར་རབ་ཏུ་དགའ་བ་སྡུག་ཅིང་མོས་པ་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མོས་པ་རབ་ཏུ་<line/>
དགའ་བའི་སྙིང་པོ་ནོར་བུ་རིན་པོ་ཆེ་བརྩེགས་པའི་རྒྱལ་པོ་ད་ལྟར་བཞུགས་ཏེ། འཚོ་ཞིང་གཞེས་པ་དེ་ནི་ཉན་ཐོས་དང༌། རང་སངས་རྒྱས་ཐམས་ཅད་མེད། ཐེག་པ་གཅིག་ལས་<line/>
</page>
<page index="234" id="312B">ཐེག་པ་གཞན་གྱི་མིང་ཡང་མེད། རྒ་བ་དང༌། ན་བ་དང༌། སྡུག་བསྔལ་ཡང་མེད། བདེ་བ་ཐམས་ཅད་དང་རབ་ཏུ་ལྡན་པར་གྱུར་ཏེ། སེམས་ཅན་དེ་དག་ཚེ་དཔག་ཏུ་མེད། གཟི་བརྗིད་དང༌།<line/>
ཁ་དོག་དཔག་ཏུ་མེད། འཇིག་རྟེན་ན་དཔེ་དང༌། རྒྱུ་དང༌། བྱེད་པ་མེད་དེ། རྟག་ཏུ་དགའ་ཞིང་མོས་པ་དང༌། དཔེ་མེད་པ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་<line/>
པའི་སངས་རྒྱས་མོས་པ་རབ་ཏུ་དགའ་བའི་སྙིང་པོ་ནོར་བུ་རིན་པོ་ཆེ་བརྩེགས་པའི་རྒྱལ་པོ་ད་ལྟར་བཞུགས་ཏེ། འཚོ་ཞིང་གཞེས་པ་དེ་ལ་རྒྱལ་པོ་ཆེན་པོ་ཐལ་མོ་སྦྱར་ཏེ་རྗེས་སུ་ཡི་རང་བ་<line/>
བར་བྱོས་ཤིག །དེ་བཞིན་གཤེགས་པ་དེ་གཞན་མ་ཡིན་ཏེ། འཇམ་དཔལ་གཞོན་ནུར་གྱུར་པ་འདི་ཉིད་ཡིན་ནོ། །འཇམ་དཔལ་གཞོན་ནུར་གྱུར་པ་དང༌། སོར་མོའི་ཕྲེང་བ་གཉིས་<line/>
ཀྱི་མིང་གང་གིས་ཐོས་སམ། དེ་ལ་རྟག་ཏུ་ཕྱག་འཚལ་ན། སེམས་ཅན་དེ་དག་གི་ཁྱིམ་ཉིད་དུ་དགའ་བ་ཅན་གྱི་འཇིག་རྟེན་མཐོང་སྟེ། ངན་འགྲོ་རྣམ་པ་བཞིའི་སྒོ་གཅད་པར་འགྱུར་<line/>
རོ༑ ༑དེ་གཉིས་ཀྱི་མིང་ཐོས་ནས་ཕྱི་རོལ་པ་རྣམས་དང༌། ཕས་ཕམ་པ་དང༌། མཚམས་མེད་པར་གྱུར་པས་འཕྱ་བའམ། སྟིང་བའམ། འདྲན་ཏོར་རམ། གཞན་གྱིས་བཟླས་སམ།<line/>
རྙེད་པ་དང༌། བཀུར་སྟི་དང༌། ཚིགས་བཅད་ཀྱི་ཕྱིར་ཡང་རུང་སྟེ། དེ་དག་གིས་ངན་འགྲོ་བཞིའི་སྒོ་གཅད་པར་འགྱུར་རོ། །རིགས་ཀྱི་བུའམ། རིགས་ཀྱི་བུ་མོ་གང་གིས་འདི་གཉིས་<line/>
</page>
<page index="235" id="313A">༄༅། །ཀྱི་མིང་གིས་བསྲུང་བར་བྱས་ན་དགོན་པ་ཐམས་ཅད་དང༌། འཇིགས་པའི་དུས་ཐམས་ཅད་དུའང་བསྲུང་བར་འགྱུར་རོ། །ཕྱིས་འཇིགས་པ་ཐམས་ཅད་<line/>
ཀྱང་བསྲུང་བར་འགྱུར། འཇིགས་པ་བྱུང་བ་ཐམས་ཅད་ཀྱང་ཞི་བར་འགྱུར་རོ། །ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། མི་འམ་ཅི་དང༌། ལྟོ་འཕྱེ་ཆེན་པོ་དང༌། ཤེ་<line/>
ཟས་ཀྱང་མི་ཚུགས་སོ། །ཡང་བཅོམ་ལྡན་འདས་ཀྱིས་མཛོད་འཛིན་གྱི་རྒྱལ་པོ་གསལ་རྒྱལ་ལ་བཀའ་སྩལ་པ། སངས་རྒྱས་ཀྱི་ཚིག་ནི་ཆེ་བའི་བདག་ཉིད་དོ། །བྱང་ཆུབ་སེམས་དཔའི་<line/>
སྤྱོད་པའི་ཆེ་བའི་བདག་ཉིད་ནི་དེ་ལྟའོ། །སོར་མོའི་ཕྲེང་བ་དང༌། འཇམ་དཔལ་གཞོན་ནུར་གྱུར་པའི་ཆེ་བའི་བདག་ཉིད་གླང་པོ་ཆེ་འདི་གཉིས་ལ་རྗེས་སུ་ཡི་རང་བར་གྱིས་ལ་།<line/>
བྱང་ཆུབ་སེམས་དཔའི་སྤྱོད་པའང་སྐྱེད་ཅིག །སོར་མོའི་ཕྲེང་བའི་མའང་མ་བརྗེད་པར་གསོས་ཤིག །ངས་སོར་མོའི་ཕྲེང་བའི་ལག་ནས་དེའི་མ་རྒན་མོ་ཐར་བར་བྱས་ཏེ་སོར་མོའི་<line/>
ཕྲེང་བ་ཁྱོད་ཀྱིས་མམ་བསད་ཅིག །བསད་པས་མཐོ་རིས་སུ་མི་འགྲོའོ་ཞེས་བྱས་པ་དང༌། རལ་གྲི་ཐོགས་ཏེ་འོངས་ནས་སྐད་ཅིག་དེ་ཉིད་ལ་དེའི་བར་དུ་འདུག་པ་ནི་ཆོས་ལ་གཞུག་<line/>
པའི་ཐབས་སོ། །དེ་ནས་སོར་མོའི་ཕྲེང་བའི་མ་ཏ་ལ་བདུན་ཙམ་གྱི་ནམ་མཁའ་ལ་འདུག་ནས་ཚིགས་སུ་བཅད་པ་འདི་ཞེས་སྨྲས་སོ། །དེ་བཞིན་གཤེགས་ཀྱིས་སྒྱུ་མ་སྤྲུལ་པ་ནི། །སེམས་<line/>
</page>
<page index="236" id="313B">ཅན་མང་པོ་དག་གིས་མི་ཤེས་ཏེ། །སངས་རྒྱས་སྒྱུ་མའི་རྒྱལ་པོ་སྐུ་ཆེ་ཞིང༌། །དེ་བཞིན་གཤེགས་པ་ཐབས་ཀྱི་སྐུ་མངའ་འོ། །དེས་འདི་སྐད་ཅེས་སྨྲས་ནས། དེ་ཉིད་དུ་མི་སྣང་བར་གྱུར་ཏོ། །དེ་ནས་<line/>
མཛོད་འཛིན་གྱི་རྒྱལ་པོ་གསལ་རྒྱལ་གྱིས། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། དེ་ཅི་སྒྱུ་མ་ལགས་སམ། བཅོམ་ལྡན་འདས་ཀྱིས་བཀའ་སྩལ་པ། རྒྱལ་<line/>
པོ་ཆེན་པོ། མ་འདི་ནི་སྤྲུལ་པའོ། །སྤྲུལ་པའི་མས་ཇི་ལྟར་སྨྲས་པ་བཞིན་ཏེ། བྱང་ཆུབ་སེམས་དཔའི་སྤྱོད་པ་སྒྱུ་མའང་དེ་བཞིན་ནོ། །དེ་ནས་སོར་མོའི་ཕྲེང་བའི་མཁན་པོ་ནོར་བུ་<line/>
བཟང་པོ་ཞེས་བྱ་བ་ཏ་ལ་བདུན་ཙམ་གྱི་ནམ་མཁའ་ལ་འདུག་ནས་ཚིག་འདི་ཞེས་སྨྲས་སོ། །སེང་གེ་དང༌། ཝ་འདྲེ་ཡུན་རིང་ཞིག་ཏུ་མཛའ་བོར་བྱས་ཀྱང༌། དེས་སེང་གེའི་ང་རོའི་སྒྲ་འཛིན་<line/>
པར་མི་ནུས་ཏེ། ཝ་འདྲེ་ཡང་ཐོས་པ་ཙམ་གྱིས་འཆིའོ། །ཡང་ཅི་ཝ་འདྲེ་དེ་དོམ་གྱི་སྐད་དུ་འབྱིན་ན། སེང་གེའི་རྒྱལ་པོ་ཆེན་པོ་སྒྲ་སྐད་འབྱིན་པ་ཡིན་ནམ། སེང་གེའང་ཝ་དང༌། དོམ་གྱི་<line/>
སྒྲ་སྐད་དུའང་ང་རོ་མི་འབྱིན་གྱི། སེང་གེའི་སྒྲར་སྒྲོགས་སོ། །དེ་བཞིན་དུ་ཝ་འདྲེ་ལྟ་བུ་བདག་གིས་བྱང་ཆུབ་སེམས་དཔའ་སེང་གེ་ལྟ་བུའི་མཁན་པོ་བྱས་ཏེ། ཡུན་རིང་མོ་ཞིག་ཏུ་ལྷན་ཅིག་<line/>
འཁོད་ཀྱང་བྱང་ཆུབ་སེམས་དཔའི་སྒྲ་སྐད་འཛིན་ལྟ་ག་ལ་ནུས་ཏེ། གལ་ཏེ་འདི་ཐབས་མ་ཡིན་ན་དེའི་རྩལ་གྱིས་འཆི་བར་འགྱུར་ཏེ། ཡི་དྭགས་ལྟ་བུ་བདག་གི་གླེན་པའི་ཆོས་ལ་སྦྱོར་བ་<line/>
</page>
<page index="237" id="314A">༄༅། །དང༑ ཉན་དུ་གཞུག་པ་ལྟ་ཅི་སྨོས། བྱང་ཆུབ་སེམས་དཔའ་ནི་གླེན་པའི་ཆོས་མི་སྤྱོད་པ་སྟེ། སྤྱོད་པའང་ཐམས་ཅད་ལ་བུ་གཅིག་པ་ལྟ་བུའི་བྱམས་པར་<line/>
སྤྱོད་པའི་སངས་རྒྱས་ཀྱིས་སྤྲུལ་པ་སྒྱུ་མ་མང་པོ་ནི་སེམས་ཅན་བྱེ་བ་དང༌། བྲམ་ཟེའི་མཁན་པོས་མི་ཤེས་ཏེ། སངས་རྒྱས་ཉིད་ཀྱིས་སངས་རྒྱས་ཀྱི་སྒྱུ་མ་མཁྱེན་ཏེ། དེ་བཞིན་གཤེགས་<line/>
པ་ནི་སངས་རྒྱས་ནི་སྒྱུ་མའི་རྒྱལ་པོའོ། །མཁན་པོའི་ཆུང་མ་དགའ་བྱེད་མས་སྨྲས་པ། ཀྱེ་མ། སེམས་ཅན་འདི་བྲམ་ཟེའི་བུ་མོ་འཇོ་མའི་དཀུ་མཐོང་ཡང་སངས་རྒྱས་ཀྱི་ཆེ་བ་ཡིན་པར་<line/>
མི་ཤེས་སོ། །ཇི་ལྟར་ཙན་ཙ་སྒྱུ་མ་ཡིན་པ་དེ་བཞིན་དུ་བདག་ཀྱང་སངས་རྒྱས་ཀྱིས་སྒྱུ་མ་སྤྲུལ་བའོ། །དེ་བས་མཛོད་འཛིན་གྱི་རྒྱལ་པོ་གསལ་རྒྱལ་ལ་བདག་གིས་བསྙད་དོ། །གདོལ་<line/>
བས་ཁྱེད་ལ་བསྙེན་པར་མི་ནུས་ན། རྒྱལ་པོ་སེམས་ཅན་མང་པོ་དང༌། འགྲོ་བའི་དཔལ་དང༌། བྱིན་གྱིས་བརྒྱལ་བར་འགྱུར་ན། མདུན་དུ་འདུག་པ་ལྟ་ཅི་སྨོས། དེ་ལྟར་མིས་མིའི་<line/>
དྲུང་དུ་བསྟན་པར་མི་ནུས་ན། ལྷ་དང་མི་རྣམས་ཀྱིས་བཅོམ་ལྡན་འདས་ལ་བསྟན་པར་བྱ་བ་དང༌། དེ་བཞིན་གཤེགས་པའི་ཐུགས་བསྒྱུར་བར་ལྟ་ག་ལ་ནུས་ཏེ། དེ་བཞིན་གཤེགས་<line/>
པ་ལ་རིམ་གྲོ་བྱེད་པའི་ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། མིའམ་ཅི་དང༌། ལྟོ་འཕྱེ་ཆེན་པོ་དང༌། ཤ་ཟ་དང༌། ལྷ་མ་ཡིན་ཚད་མེད་པ་དང༌། ནམ་མཁའ་ལྡིང་གིས་<line/>
</page>
<page index="238" id="314B">དེ་ལ་གནོད་པར་བྱེད་དོ། །གལ་ཏེ་འདི་ལྟ་བུའི་སེམས་འབྱུང་ན། བཅོམ་ལྡན་འདས་ཀྱང་སྡིག་བྱེད་པ་རྣམ་པ་མང་པོ་སྟོན་ཏེ། མ་འོངས་པའི་སེམས་ཅན་འདི་ལྟ་བུའི་སྡིག་མ་རུངས་པ་བྱེད་<line/>
པ་འབྱུང་བ་དག་ལའང་དེ་བཞིན་གཤེགས་པ་ནི་སངས་རྒྱས་ཀྱི་སྒྱུ་མ་ཆེན་པོའི་ཐབས་ཀྱིས་སྐུ་སྟོན་ཏོ་ཞེས་ཟེར་ནས་མི་སྣང་བར་གྱུར་ཏོ། །དེ་ནས་ཡང་རྒྱལ་པོ་ཤིན་ཏུ་ངོ་མཚར་དུ་<line/>
གྱུར་ཏེ། བཅོམ་ལྡན་འདས་ལ་གསོལ་པ། བཅོམ་ལྡན་འདས། ཅི་སྒྱུ་མ་ལགས་སམ། བཅོམ་ལྡན་འདས་ཀྱིས་བཀའ་སྩལ་པ། རྒྱལ་པོ་ཆེན་པོ། མཁན་པོ་དང༌། མཁན་པོའི་<line/>
ཆུང་མ་དང༌། དེའི་སྒྱུ་མ་གསུམ་གྱིས་སྨྲས་པ་བཞིན་ཏེ། ངའི་སྒྱུ་མ་ནི་བསམ་གྱིས་མི་ཁྱབ་པས་རྣམ་པ་དེ་གསུམ་དུ་སྤྲུལ་པ་ཡིན་ཏེ། སེམས་ཅན་བྱེ་བ་མང་པོ་བསྒྲལ་བའི་ཕྱིར་<line/>
སོར་མོའི་ཕྲེང་བ་དེ་ལྟར་བྱོན་པ་ཡིན་ནོ། །རྒྱལ་པོས་གསོལ་པ། བཅོམ་ལྡན་འདས། བདག་གིས་དགུང་བདུན་ནས་སྦྱིན་པ་ཆེན་པོ་སྩལ་ན། དེ་བཞིན་གཤེགས་པ་སོར་མོའི་<line/>
ཕྲེང་བ་ལྷོ་ཕྱོགས་ལོགས་ཀྱི་སྦྱིན་གནས་སུ་གྱུར་ཅིག །བཅོམ་ལྡན་འདས་ཀྱིས་བཀའ་སྩལ་པ། རྒྱལ་པོ་ཆེན་པོ། དེ་བཞིན་དུ་གྱུར་ཅིག །དེ་ནས་ལྷ་དང༌། མི་དང༌། ལྷ་མ་ཡིན་དུ་བཅས་<line/>
པའི་འཇིག་རྟེན་གྱིས་མགྲིན་གཅིག་ཏུ་ཚིགས་སུ་བཅད་པ་འདི་དག་སྨྲས་སོ། །སྒྱུ་མའི་རྒྱལ་པོ་ཁྱོད་ལ་ཕྱག་འཚལ་ལོ། །དེ་བཞིན་གཤེགས་པ་དཔའ་ཆེན་ཐབས་ཀྱི་སྐུ། །ཐབས་ཀྱི་མཚན་<line/>
</page>
<page index="239" id="315A">༄༅། །ཉིད་རབ་ཏུ་ཕུན་སུམ་ཚོགས། །ཐབས་མཆོག་དམ་པའི་ཆོས་རྣམས་རབ་ཏུ་སྟོན། །ཐབས་ཀྱིས་དབྱིངས་རྣམས་སུ་ཡང་འཇོག་པར་མཛད། །ཐབས་ཀྱིས་<line/>
སྤྲུལ་པ་དག་ནི་ཡོངས་སུ་སྟོན། །དེ་བཞིན་གཤེགས་པའི་སྐུ་ཡང་མཐའ་ཡས་ཏེ། །བློ་གྲོས་མཐའ་ཡས་གྲགས་པའང་མཐའ་ཡས་སོ། །དེ་བཞིན་གཤེགས་པའི་གཟི་བརྗིད་མཐའ་<line/>
ཡས་ཏེ། །བདེ་གཤེགས་མཐའ་ཡས་མཐའ་ཡས་སྟོབས་ཆེན་སྟོན། །གསང་བ་མཐའ་ཡས་མཐའ་ཡས་དགོངས་དག་སྟོན། །འཇིག་རྟེན་རབ་ཏུ་སྣང་མཛད་མཐའ་ཡས་སོ། །དེ་<line/>
བཞིན་གཤེགས་པའི་འོད་ཟེར་མཐའ་ཡས་པ། །ཡོན་ཏན་མཐའ་མེད་གྲངས་ལས་ཤིན་ཏུ་འདས། །དེ་བཞིན་གཤེགས་ནི་མཚུངས་མེད་དཔག་ཏུ་མེད། །ཆགས་མེད་ཡེ་ཤེས་<line/>
ནམ་མཁའ་ལྟ་བུར་སྟོན། །དེ་བཞིན་གཤེགས་པའི་སྐུ་ནི་ནམ་མཁའ་བཞིན། །འཇམ་དཔལ་གཞོན་ནུར་གྱུར་ཕན་ཞི་བར་བྱེད། །སོར་ཕྲེང་སླད་དུ་བདེ་གཤེགས་གཤེགས་པ་<line/>
ནི༑ ༑གཤེགས་དང་མ་གཤེགས་ཞེས་ཀྱང་བརྗོད་མི་ནུས། །བདེ་གཤེགས་སྒྲ་གཅན་ཟིན་ལྟར་སྙོམས་པར་གཟིགས། །དེ་སྐད་ཅེས་གསོལ་པ་དང༌། བཅོམ་ལྡན་འདས་དགྱེས་<line/>
སོ༑ ༑ལྷ་དང༌། མི་དང༌། ལྷ་མ་ཡིན་དང༌། དྲི་ཟར་བཅས་པའི་འཇིག་རྟེན་དང༌། ཉན་ཐོས་དེ་དག་དང༌། བྱང་ཆུབ་སེམས་དཔའ་དེ་དག་དང༌། མཛོད་འཛིན་གྱི་རྒྱལ་པོ་གསལ་རྒྱལ་<line/>
</page>
<page index="240" id="315B">གྱིས་དེ་དག་ཐམས་ཅད་ཀྱང་སོར་མོའི་ཕྲེང་བའི་བྱང་ཆུབ་སེམས་དཔའ་སྤྱོད་པ་དང༌། དེའི་སངས་རྒྱས་ཀྱི་ཞིང་དུ་སྐྱེ་བ་དང༌། འཇམ་དཔལ་གཞོན་ནུར་གྱུར་པའི་བྱང་ཆུབ་སེམས་དཔའི་སྤྱོད་<line/>
པ་དང༌། དེའི་སངས་རྒྱས་ཀྱི་ཞིང་དུ་སྐྱེ་བ་དང༌། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་དེ་ཡི་རངས་ནས། བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་<line/>
དོ༑ ༑ཤིན་ཏུ་རྒྱས་པའི་ལུང་ཐེག་པ་ཆེན་པོའི་མདོ་ལས། མེ་ཏོག་ཨུ་དུམྦཱ་ར་ལྟར་རབ་ཏུ་རྙེད་དཀའ་བ། འཕགས་པ་སོར་མོའི་ཕྲེང་བ་ལ་ཕན་པ་ཞེས་བྱ་བ་ཐེག་པ་ཆེན་པོའི་མདོ་རྫོགས་<line/>
སོ༑༑ ༑༑རྒྱ་གར་གྱི་མཁན་པོ་ཤཱཀྱ་པྲ་བྷ་དང༌། ཞུས་ཆེན་གྱི་ལོ་ཙཱ་བ་བནྡེ་དྷརྨ་ཏཱ་ཤཱི་ལ་དང༌། རྒྱའི་ལོ་ཙཱ་བ་བནྡེ་ཏོ་ད་ཨཱ་ཙཪྻ་ལ་སོགས་པས་བསྒྱུར་ཅིང་ཞུས་ཏེ་གཏན་<line/>
ལ་ཕབ་པ།། <line/>
</page>
</pageset>
<copyright>Copyright &#169; 2012 by the Asian Classics Input Project. All rights reserved.</copyright>
</text>
