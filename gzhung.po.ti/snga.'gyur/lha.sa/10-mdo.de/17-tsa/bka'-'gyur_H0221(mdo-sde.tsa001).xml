<?xml-stylesheet href="../tibxml.css" type="text/css" version="1.0" encoding="UTF-8"?>
<text>
<info>
<location organization="acip" collection="k_lha_sa" volume="63" index="1"/>
<offset page="0" line="0" col="0"/>
<range start="1" end="259"/>
<title>སངས་རྒྱས་ཀྱི་སྡེ་སྣོད་ཚུལ་ཁྲིམས་འཆལ་པ་ཚར་གཅོད་པ་ཞེས་བྱ་བ་ཐེག་པ་ཆེན་པོའི་མདོ། </title>
<section>མདོ་སྡེ། </section>
<volume>ཙ</volume>
<status asof="31Jan2012">not checked</status>
</info>
<pageset>
<page index="1" id="1B">༄༅༅། །རྒྱ་གར་སྐད་དུ། བུདྡྷ་པི་ཊ་ཀ་དུཿ་ཤཱི་ལ་ནི་གྲ་ཧཱི་ནཱ་མ་མ་ཧཱ་ཡཱ་ན་སཱུ་ཏྲ། བོད་<line/>
སྐད་དུ། སངས་རྒྱས་ཀྱི་སྡེ་སྣོད་ཚུལ་ཁྲིམས་འཆལ་པ་ཚར་གཅོད་པ་ཞེས་བྱ་བ་ཐེག་པ་ཆེན་<line/>
པོའི་མདོ། བམ་པོ་དང་པོ། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་<line/>
ལོ༑ ༑འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་ཡུལ་ཝཱ་ར་ཎཱ་སིའི་<line/>
</page>
<page index="2" id="2A">༄༅། །དྲང་སྲོང་ལྷུང་བ་རི་དྭགས་ཀྱི་ནགས་ན་དགེ་སློང་གི་དགེ་འདུན་ཆེན་པོ་ཟག་པ་ཟད་པ། བྱ་བ་བྱས་པ།<line/>
བྱེད་པ་བྱས་པ། ཁུར་བོར་བ། རང་གི་དོན་རྗེས་སུ་ཐོབ་པ། སྲིད་པར་ཀུན་ཏུ་སྦྱོར་བ་ཡོངས་སུ་ཟད་པ། ཡང་དག་པའི་ཤེས་<line/>
པས་སེམས་ཤིན་ཏུ་རྣམ་པར་གྲོལ་བ། ཤེས་རབ་ཤིན་ཏུ་རྣམ་པར་གྲོལ་བ། དབང་དུ་གྱུར་པ་ལྔ་བརྒྱ་དང་ཐབས་ཅིག་<line/>
ཏུ་བཞུགས་ཏེ། ཐམས་ཅད་ཀྱང་དགྲ་བཅོམ་པ་ཤ་དག་སྟེ། གང་ཟག་གཅིག་མ་གཏོགས་པ་ནི། འདི་ལྟ་སྟེ། ཚེ་དང་ལྡན་<line/>
པ་ཀུན་དགའ་བོའོ། །དེ་ནས་ཚེ་དང་ལྡན་པ་ཤཱ་རདྭ་ཏིའི་བུ་དང༌། ཚེ་དང་ལྡན་པ་མཽངྒལ་གྱི་བུ་ཆེན་པོ་དང༌། ཚེ་དང་ལྡན་པ་<line/>
</page>
<page index="3" id="2B">འོད་སྲུང་ཆེན་པོ་དང༌། ཚེ་དང་ལྡན་པ་རབ་འབྱོར་དང༌། ཚེ་དང་ལྡན་པ་བ་ཀུ་ལ་དང༌། ཚེ་དང་ལྡན་པ་བྱམས་མའི་བུ་གང་པོ་དང༌། ཚེ་དང་<line/>
ལྡན་པ་ཀུན་དགའ་བོ་རྣམས་ཕྱེ་མ་རེད་ཀྱི་དུས་སུ་ནང་དུ་ཡང་དག་པར་འཇོག་ལས་ལངས་ཏེ་བཅོམ་ལྡན་འདས་གང་ན་བ་དེར་དོང་ནས་<line/>
བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བཙལ་ཏེ། ཕྱོགས་གཅིག་ཏུ་འཁོད་དོ། །དེ་ནས་བཅོམ་ལྡན་འདས་ལ་ཚེ་དང་ལྡན་<line/>
པ་ཤཱ་རིའི་བུས་འདི་སྐད་ཅེས་གསོལ་ཏོ། །དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་བཅོམ་ལྡན་<line/>
འདས་ཀྱིས་འདི་ལྟ་སྟེ། འདུས་བྱས་ཐམས་ཅད་མངོན་པར་འདུས་མ་བགྱིས་པ་དང༌། འབྱུང་བ་མ་མཆིས་པ་དང༌། མཚན་མ་མ་མཆིས་<line/>
པ་དང༌། མཚན་ཉིད་མ་མཆིས་པ་དང༌། འདུས་མ་བགྱིས་པ་དང༌། བསྟན་དུ་མ་མཆིས་པའི་བར་དུ་ལེགས་པར་བཤད་པ་འདི་ནི། བཅོམ་<line/>
</page>
<page index="4" id="3A">༄༅། །ལྡན་འདས། ངོམ་ཚར་ལགས་སོ། །བདེ་བར་གཤེགས་པ། ངོ་མཚར་ལགས་སོ། །བཀའ་སྩལ་པ། ཤཱ་རིའི་བུ། ཁྱོད་<line/>
ཀྱིས་དོན་གྱི་དབང་གང་ཞིག་མཐོང་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་བཅོམ་ལྡན་འདས་<line/>
ཀྱིས་འདི་ལྟ་སྟེ། འདུས་བྱས་ཐམས་ཅད་མངོན་པར་འདུས་མ་བགྱིས་པ་དང༌། འབྱུང་བ་མ་མཆིས་པ་དང༌། མཚན་མ་མ་མཆིས་པ་དང༌།<line/>
མཚན་ཉིད་མ་མཆིས་པ་དང༌། འདུས་མ་བགྱིས་པ་དང༌། བསྟན་དུ་མ་མཆིས་པའི་བར་དུ་ལེགས་པར་བཤད་པ་འདི་ནི། བཅོམ་ལྡན་འདས་<line/>
ངོ་མཚར་ལགས་སོ། །བདེ་བར་གཤེགས་པ། ངོ་མཚར་ལགས་སོ། །ཞེས་དེ་སྐད་སྨྲ། གསོལ་པ། བཅོམ་ལྡན་འདས། འདི་ལ་བདག་<line/>
གཅིག་པུ་དབེན་པར་ཞུགས་ཏེ་ནང་དུ་ཡང་དག་བཞག་པ་ན། སེམས་ལ་སེམས་ཀྱི་ཡོངས་སུ་རྟོག་པ་འདི་ལྟ་བུ་འདི་སྐྱེས་པར་གྱུར་ཏེ།<line/>
</page>
<page index="5" id="3B">ཇི་ལྟར་བཅོམ་ལྡན་འདས་ཀྱིས་མིང་དང་མཚན་མ་མེད་པའི་ཆོས་རྣམས་ལ་མིང་དང་མཚན་མ་འདི་བཤད། ཤིན་ཏུ་བརྗོད་དུ་མེད་པའི་ཆོས་རྣམས་ལ་བརྗོད་པ་གསུངས་སྙམ་དུ་<line/>
བཅོམ་ལྡན་འདས། དོན་གྱི་དབང་འདི་ཉིད་རབ་ཏུ་སེམས་པ་ན་བདག་ལ་ངོ་མཚར་སྐྱེས་པར་གྱུར་ཏེ། བཅོམ་ལྡན་འདས། བདག་གིས་དོན་གྱི་དབང་འདི་མཐོང་ནས་འདི་སྐད་<line/>
ཅེས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་བཅོམ་ལྡན་འདས་ཀྱིས་འདི་ལྟ་སྟེ། འདུས་བྱས་ཐམས་ཅད་མངོན་པར་འདུས་མ་བགྱིས་པ་<line/>
དང༌། འབྱུང་བ་མ་མཆིས་པ་དང༌། མཚན་མ་མ་མཆིས་པ་དང༌། མཚན་ཉིད་མ་མཆིས་པ་དང༌། འདུས་མ་བགྱིས་པ་དང༌། བསྟན་དུ་མ་མཆིས་པའི་བར་དུ་གསུངས་པ་འདི་<line/>
ནི༑ བཅོམ་ལྡན་འདས། ངོ་མཚར་ལགས་སོ། །བདེ་བར་གཤེགས་པ། ངོ་མཚར་ལགས་སོ། །ཞེས་གསོལ་ཏོ། །བཀའ་སྩལ་པ། ཤཱ་རིའི་བུ། དེ་དེ་བཞིན་ཏེ། ཤཱ་རིའི་བུ།<line/>
གནས་འདི་ནི། ངོ་མཚར་ཡིན་ནོ། །གནས་འདི་ནི། མཆོག་ཏུ་ངོ་མཚར་ཡིན་ཏེ། འདི་ལྟ་སྟེ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་<line/>
རྣམས་ཀྱི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཡིན་ནོ། །ཤཱ་རིའི་བུ། དཔེར་ན། རི་མོ་མཁན་ནམ། རི་མོ་མཁན་གྱི་སློབ་མ་མཁས་པ་ཞིག་ནམ་མཁའ་བར་<line/>
</page>
<page index="6" id="4A">༄༅། །སྣང་གནས་མེད་ཅིང་དམིགས་སུ་མེད་པ་ལ་ཁ་དོག་སྣ་ཚོགས་དང༌། དབྱིབས་སྣ་ཚོགས་ཀྱི་གཟུགས་ཀྱི་ཚུལ་རྣམ་པ་དུ་མ་རྣམ་པ་སྣ་ཚོགས་སྟོན་<line/>
པར་བྱེད་ན། ཇི་ག་སྐྱེས་བུ་དེ་ངོ་མཚར་བྱེད་པ་ཡིན་ནས། གསོལ་པ། བཅོམ་ལྡན་འདས། ངོ་མཚར་ལགས་སོ། །བདེ་བར་གཤེགས་པ། མཆོག་ཏུ་ངོ་མཚར་<line/>
ལགས་སོ། །བཀའ་སྩལ་པ། ཤཱ་རིའི་བུ། དེ་བས་ཀྱང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས་དེ་བཞིན་གཤེགས་<line/>
པས་ཆོས་བཤད་པ་གང་ཡིན་པ་འདི་ནི། ཆེས་ངོ་མཚར་ཡིན་ནོ། །དེ་ཅིའི་ཕྱིར་ཞེ་ན། ཤཱ་རིའི་བུ། མཚན་ཉིད་མེད་པ་དང༌། ཡིད་ལ་བྱེད་པ་མེད་པ་དང༌། རྩོལ་<line/>
བ་མེད་པ་དང༌། ཀུན་ཏུ་རྒྱུ་བ་མེད་པ་དང༌། ཐོབ་པ་མེད་པ་དང༌། འཇུག་པ་མེད་པ་དང༌། ཐོབ་པ་སྤངས་པ་དང༌། ཐོབ་པ་མཐོ་བ་པ་དང༌། མཐོ་བ་བརྒྱུན་ཆད་པ་དང༌།<line/>
ཐོབ་པ་རྗེས་སུ་མ་ཐོབ་པ་དང༌། ཐོབ་པ་བོར་བ་དང༌། ཐོབ་པ་ཡང་དག་པར་མ་ཐོབ་པ་དང༌། སྦྱངས་པ་མེད་པ་དང༌། སྦྱང་བར་བྱ་བ་མེད་པ་དང༌། སྦྱང་བར་འོས་པ་མེད་<line/>
པ་དང༌། བསམ་དུ་མེད་པ་དང༌། བསམ་པར་བྱ་བ་མེད་པ་དང༌། དགེ་བར་བསམ་པ་མེད་པ་དང༌། སྤྲོས་པ་མེད་པ་དང༌། སྤྲོ་བར་བྱ་བ་མེད་པ་དང༌། དགེ་བར་སྤྲོ་བ་<line/>
</page>
<page index="7" id="4B">མེད་པ་དང༌། རྣམ་པར་བརྟགས་པ་མེད་པ་དང༌། རྣམ་པར་བརྟག་པར་བྱ་བ་མེད་པ་དང༌། དགེ་བར་རྣམ་པར་བརྟགས་པ་མེད་པ་དང༌། རྨོངས་པ་མེད་པ་དང༌། ཡང་དག་པར་<line/>
འདུ་བྱ་བ་མེད་པ་དང༌། གཞི་མེད་པ་དང༌། དམིགས་པ་མེད་པ་དང༌། གཡོ་བ་མེད་པ་དང༌། གཡོ་བར་བྱ་བ་མེད་པ་དང༌། དགེ་བར་གཡེ་བ་མེད་པ་དང༌། རང་བཞིན་གྱིས་སྟོང་<line/>
པ་དང༌། ངོ་བོ་མེད་པའི་རང་བཞིན་དང༌། བསྟན་དུ་མེད་པའི་རང་བཞིན་དང༌། བསྟན་པར་བྱ་བ་མེད་པའི་རང་བཞིན་དང༌། དགེ་བར་བསྟན་དུ་མེད་པ་དང༌། འཇིག་རྟེན་<line/>
ཐམས་ཅད་ཡིད་ཆེས་པར་དཀའ་བ་དང༌། མིང་དང་མཚན་མ་མེད་པའི་ཆོས་ལ་ཇི་ལྟར་ཡང་མིང་དང་མཚན་མར་ཐ་སྙད་འདོགས་པ་དང༌། བརྗོད་དུ་མེད་པའི་ཆོས་རྣམས་<line/>
ལ་བརྗོད་པ་གསུངས་ཏེ། འདི་ལྟ་སྟེ། མངོན་པར་འདུ་བྱེད་པ་མེད་པ་དང༌། འབྱུང་བ་མེད་པ་དང༌། མཚན་མ་མེད་པ་དང༌། མཚན་ཉིད་མེད་པ་དང༌། འདུས་མ་བྱས་པ་དང༌།<line/>
བསྟན་དུ་མེད་པ་ལ་དེ་བཞིན་གཤེགས་པས་ཆོས་བསྟན་པ་གང་ཡིན་པ་འདི་ནི། ཤཱ་རིའི་བུ། མཆོག་ཏུ་ངོ་མཚར་ཡིན་ནོ། །ཤཱ་རིའི་བུ། དཔེར་ན། འདི་ན་སྐྱེས་བུ་འགའ་<line/>
ཞིག་གིས་རིའི་རྒྱལ་པོ་རི་རབ་ཁར་བཅུག་སྟེ་ལེགས་པར་ལན་གསུམ་བཅས་ནས་མིད་ལ། དེས་མིད་པ་ཟས་བཞིན་དུ་འཇུ་བར་བྱེད་དེ། དེ་ལ་སྡུག་བསྔལ་ཅུང་ཟད་ཀྱང་མི་<line/>
</page>
<page index="8" id="5A">༄༅། །སྐྱེད་ཅིང་དེའང་ཟོས་ནས་ནམ་མཁའ་བར་སྣང་ལ་འཆག་པར་བྱེད་ན། ཤཱ་རིའི་བུ། འདི་ཇི་སྙམ་དུ་སེམས། ཇི་ག་སྐྱེས་བུ་དེ་ཤིན་ཏུ་ངོ་མཚར་བྱེད་པ་<line/>
ཡིན་ནམ། གསོལ་པ། བཅོམ་ལྡན་འདས། ངོ་མཚར་ལགས་སོ། །བདེ་བར་གཤེགས་པ། མཆོག་ཏུ་ངོ་མཚར་ལགས་སོ། །བཀའ་སྩལ་པ། ཤཱ་རིའི་བུ། དེ་བས་ཀྱང་འདི་<line/>
ལྟ་སྟེ༑ མངོན་པར་འདུ་བྱེད་པ་མེད་པ་དང༌། འབྱུང་བ་མེད་པ་དང༌། མཚན་མ་མེད་པ་དང༌། མཚན་ཉིད་མེད་པ་དང༌། བསྟན་དུ་མེད་པ་ལ་དེ་བཞིན་གཤེགས་པས་ཆོས་<line/>
བསྟན་པ་གང་ཡིན་པ་འདི་ནི། ཆེས་ངོ་མཚར་ཡིན་ནོ། །ཤཱ་རིའི་བུ། དཔེར་ན། ལྕི་བའི་མེ་ཆེན་པོ་འབར་བ། རབ་ཏུ་འབར་བ། ཀུན་ཏུ་རབ་ཏུ་འབར་བ། མེ་ལྕེ་གཅིག་<line/>
ཏུ་གྱུར་པ། འོད་དང་བཅས་པ་འཕང་དུ་དཔག་ཚད་ཙམ་ལ། རྒྱར་ཡང་དཔག་ཚད་ཙམ་ཡོད་པའི་མེ་འུར་སྒྲ་ཅན་གྱིས་སྒོ་བཞི་རབ་ཏུ་གང་བར་གྱུར་ཅིང་སྒོ་བཞི་ནས་<line/>
དེའི་མེ་ལྕེ་བར་སྣང་ལ་དཔག་ཚད་བཞི་ཙམ་དུ་གྱེན་དུ་འབར་བར་གྱུར་པ་དེར་སྐྱེས་བུ་འགའ་ཞིག་རྩཱ་ཁུར་ཤིན་ཏུ་ཆེན་པོ་ཐོགས་ཏེ་འཇུག་པར་བྱེད་ལ། དེའང་ཞུགས་<line/>
མ་ཐག་ཏུ་སྒོ་བཞི་པོ་དེ་དག་ནས་ཚུབ་མ་བཞི་མངོན་དུ་ལངས་ཏེ་མེ་ལྕེ་གང་ཡིན་པ་དེས་སྐྱེས་བུ་དེའི་ལུས་ལ་ཕོག་ན། དེའི་ལུས་ཀྱང་མི་ཚིག་ལ་རྩྭའང་མི་ཚིག་པ་ཁོ་<line/>
</page>
<page index="9" id="5B">ནར་སླར་འབྱུང་ཞིང༌། རྩྭའི་ཉག་མ་གཅིག་ཀྱང་མི་ཚིག་པར་བྱེད་ན། ཤཱ་རིའི་བུ། འདི་ཇི་སྙམ་དུ་སེམས། ཇི་ག་སྐྱེས་བུ་དེ་ངོ་མཚར་བྱེད་པ་ཡིན་ནམ། གསོལ་པ། བཅོམ་<line/>
ལྡན་འདས། ངོ་མཚར་ལགས་སོ། །བདེ་བར་གཤེགས་པ། མཆོག་ཏུ་ངོ་མཚར་ལགས་སོ། །བཀའ་སྩལ་པ། ཤཱ་རིའི་བུ། དེ་བས་ཀྱང་འདི་ལྟ་སྟེ། འདུས་བྱས་ཐམས་<line/>
ཅད་མངོན་པར་འདུ་བྱེད་པ་མེད་པ་དང༌། འབྱུང་བ་མེད་པ་དང༌། མཚན་མ་མེད་པ་དང༌། མཚན་ཉིད་མེད་པ་དང༌། འདུས་མ་བྱས་པ་དང༌། བསྟན་དུ་མེད་པ་ལ་དེ་བཞིན་<line/>
གཤེགས་པས་ཆོས་བསྟན་པ་གང་ཡིན་པ་འདི་ནི། ཆེས་ངོ་མཚར་ཡིན་ནོ། །ཤཱ་རིའི་བུ། དཔེར་ན། འདི་ན་སྐྱེས་བུ་འགའ་ཞིག་རྒྱ་མཚོ་ཆེན་པོ་རྒལ་བར་འདོད་ནས་དེས་རྡོའི་<line/>
གཟིངས་ས་ཆེན་པོ་ཙམ་གྱིས་རྒྱ་མཚོ་ཆེན་པོའི་ཚུ་རོལ་གྱི་འགྲམ་ནས་ཕ་རོལ་གྱི་འགྲམ་དུ་ཕྱིན་པར་བྱེད་ན། ཤཱ་རིའི་བུ། འདི་ཇི་སྙམ་དུ་སེམས། ཇི་ག་སྐྱེས་བུ་དེ་ངོ་མཚར་<line/>
བྱེད་པ་ཡིན་ནམ། གསོལ་པ། བཅོམ་ལྡན་འདས། ངོ་མཚར་ལགས་སོ། །བདེ་བར་གཤེགས་པ། མཆོག་ཏུ་ངོ་མཚར་ལགས་སོ། །བཀའ་སྩལ་པ། ཤཱ་རིའི་བུ། དེ་བས་<line/>
ཀྱང་འདི་ལྟ་སྟེ། འདུས་བྱས་ཐམས་ཅད་མངོན་པར་འདུས་མ་བྱས་པ་དང༌། འབྱུང་བ་མེད་པ་དང༌། མཚན་མ་མེད་པ་དང༌། མཚན་ཉིད་མེད་པ་དང༌། འདུས་མ་བྱས་པ་<line/>
</page>
<page index="10" id="6A">༄༅། །དང༌། བསྟན་དུ་མེད་པ་ལ་དེ་བཞིན་གཤེགས་པས་ཆོས་བསྟན་པ་གང་ཡིན་པ་འདི་ནི། ཆོས་ངོ་མཚར་ཡིན་ནོ། །ཤཱ་རིའི་བུ། དཔེར་ན། འདི་ན་སྐྱེས་<line/>
བུ་འགའ་ཞིག་རྒྱ་མཚོ་དང་བཅས། རི་དང་བཅས། རྩྭ་ཤིང་དང་ཆུ་དང་བཅས་པའི་གླིང་བཞི་པའི་འཇིག་རྟེན་གྱི་ཁམས་འདི་བཏེག་ནས་སྦྲང་མའི་བྱིན་པའི་ཐེ་མ་སྐས་<line/>
ལས་ཚངས་པའི་འཇིག་རྟེན་དུ་འཛེག་པར་བྱེད་ན། ཤཱ་རིའི་བུ། འདི་ཇི་སྙམ་དུ་སེམས། ཇི་ག་སྐྱེས་བུ་དེ་ངོ་མཚར་བྱེད་པ་ཡིན་ནམ། གསོལ་པ། བཅོམ་ལྡན་འདས།<line/>
ངོ་མཚར་ལགས་སོ། །བདེ་བར་གཤེགས་པ། མཆོག་ཏུ་ངོ་མཚར་ལགས་སོ། །བཀའ་སྩལ་པ། ཤཱ་རིའི་བུ། དེ་བས་ཀྱང་འདི་ལྟ་སྟེ། འདུ་བྱེད་ཐམས་ཅད་མངོན་<line/>
པར་འདུས་མ་བྱས་པ་དང༌། འབྱུང་བ་མེད་པ་དང༌། མཚན་མ་མེད་པ་དང༌། མཚན་ཉིད་མེད་པ་དང༌། འདུས་མ་བྱས་པ་དང༌། བསྟན་དུ་མེད་པ་ལ་དེ་བཞིན་གཤེགས་<line/>
པས་ཆོས་བསྟན་པ་གང་ཡིན་པ་འདི་ནི། ཆེས་ངོ་མཚར་ཡིན་ནོ། །ཤཱ་རིའི་བུ། དཔེར་ན། སྐྱེས་བུ་འགའ་ཞིག་གིས་རླུང་གིས་བསྒུལ་བའི་སྲད་བུས་རི་རབ་རིའི་རྒྱལ་<line/>
པོ་གྱེན་དུ་བཏེག་སྟེ་ནམ་མཁའམ་བར་སྣང་ལ་འཛིན་པར་བྱེད་ན། ཤཱ་རིའི་བུ། འདི་ཇི་སྙམ་དུ་སེམས། ཇི་ག་སྐྱེས་བུ་དེ་ངོ་མཚར་བྱེད་པ་ཡིན་ནམ། གསོལ་པ།<line/>
</page>
<page index="11" id="6B">བཅོམ་ལྡན་འདས། ངོ་མཚར་ལགས་སོ། །བདེ་བར་གཤེགས་པ། མཆོག་ཏུ་ངོ་མཚར་ལགས་སོ། །བཀའ་སྩལ་པ། ཤཱ་རིའི་བུ། དེ་བས་ཀྱང་འདི་ལྟ་སྟེ། འདུས་བྱས་ཐམས་ཅད་<line/>
འདུས་མ་བྱས་པ་དང་ཞེས་བྱ་བ་རྒྱས་པར་བྱ་སྟེ། དེ་བཞིན་གཤེགས་པས་ཆོས་བསྟན་པ་གང་ཡིན་པ་འདི་ནི། ཆེས་ངོ་མཚར་ཡིན་ནོ། །ཤཱ་རིའི་བུ། འདི་ཇི་སྙམ་དུ་སེམས། ཇི་ག་<line/>
གངྒཱའི་འབབ་ཆུ་ཆེན་པོ་ཤིན་ཏུ་ཆེ་བ་དང༌། རྒྱ་ཆེ་བ་དང༌། གཏིང་ཟབ་པ་དང༌། ཚད་མེད་པ་ཡིན་ནམ། གསོལ་པ། བཅོམ་ལྡན་འདས། དེ་ལྟ་ལགས་སོ། །བཀའ་སྩལ་པ། ཤཱ་རིའི་<line/>
བུ༑ གལ་ཏེ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདིར་འདི་ལྟ་བུའི་ཆར་གྱི་རྒྱུན་ཆེན་པོ་འདི་ལྟ་སྟེ། གངྒཱའི་འབབ་ཆུ་ཆེན་པོ་ལྟ་བུའི་ཆར་གྱི་རྒྱུན་ཆེན་པོ་བབ་པ་དེ་ལ་<line/>
སྐྱེས་བུ་འགའ་ཞིག་གིས་རེ་ཞིག་ཆར་ཆེན་པོའི་རྒྱུན་ནམ་མཁའ་བར་སྣང་ལ་བབ་པ་ས་ལ་མ་ལྷུང་བར་ལག་པ་གཅིག་གིས་བཟེད་ལ། ཆུ་ཐིགས་པ་འགའ་ཡང་དེའི་ལག་པ་ནས་<line/>
ཟགས་ཏེ་ས་ལ་ལྷུང་བར་མ་གྱུར་ན། ཤཱ་རིའི་བུ། འདི་ཇི་སྙམ་དུ་སེམས། ཇི་ག་སྐྱེས་བུ་དེ་ངོ་མཚར་བྱེད་པ་ཡིན་ནམ། གསོལ་པ། བཅོམ་ལྡན་འདས། ངོ་མཚར་ལགས་སོ།།<line/>
བདེ་བར་གཤེགས་པ། མཆོག་ཏུ་ངོ་མཚར་ལགས་སོ། །བཀའ་སྩལ་པ། ཤཱ་རིའི་བུ། ད་བས་ཀྱང་འདི་ལྟ་སྟེ། འདུས་བྱས་ཐམས་ཅད་འདུས་ཀམ་བྱས་པ་དང་ཞེས་བྱ་བ་རྒྱས་<line/>
</page>
<page index="12" id="7A">༄༅། །པར་བྱ་སྟེ། དེ་བཞིན་གཤེགས་པས་ཆོས་སྟན་པ་གང་ཡིན་པ་འདི་ནི། ཆེས་ངོ་མཚར་ཡིན་ནོ། །ཤཱ་རིའི་བུ། འདི་ཇི་སྙམ་དུ་སེམས། ཇི་ག་རིའི་རྒྱལ་པོ་རི་<line/>
རབ་ཆེ་བ་དང༌། ཤིན་ཏུ་ཆེ་བ་ཡིན་ནམ། གསོལ་པ། བཅོམ་ལྡན་འདས། ཆེ་ལགས་སོ། །བདེ་བར་གཤེགས་པ། མཆོག་ཏུ་ཆེ་བ་ལགས་སོ། །བཀའ་སྩལ་པ། ཤཱ་<line/>
རིའི་བུ༑ གལ་ཏེ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདིར་འདི་ལྟ་བུའི་རྡོ་བའི་ཆར་འདི་ལྟ་སྟེ། རིའི་རྒྱལ་པོ་རི་རབ་ལྟ་བུའི་རྡོ་བའི་ཆར་གྱི་རྒྱུན་ཆེན་པོ་<line/>
བབ་པ་དེ་ལ་སྐྱེས་བུ་འགའ་ཞིག་གིས་རེ་ཞིག་རྡོའི་ཆར་ཆེན་པོའི་རྡོ་བའི་ཆར་གྱི་རྒྱུན་ཆེན་པོ་ནམ་མཁའ་བར་སྣང་ལ་མངོན་པར་བབ་པ་ས་ལ་མ་ལྷུང་བར་ལག་པ་གཅིག་<line/>
གིས་བཟེད་ལ་རྡོའི་གཟེགས་མ་ཆུང་དུ་ན་ཡུངས་འབྲུ་ཙམ་འགའ་ཡང་དེའི་ལག་པ་ནས་ཟགས་ཏེ་ས་ལ་ལྷུང་བར་མ་གྱུར་ན། ཤཱ་རིའི་བུ། འདི་ཇི་སྙམ་དུ་སེམས། སྐྱེས་བུ་དེ་<line/>
ངོ་མཚར་བྱེད་པ་ཡིན་ནམ། གསོལ་པ། བཅོམ་ལྡན་འདས། ངོ་མཚར་ལགས་སོ། །བདེ་བར་གཤེགས་པ། མཆོག་ཏུ་ངོ་མཚར་ལགས་སོ། །ཤཱ་རིའི་བུ། དེ་བས་ཀྱང་<line/>
ཞེས་བྱ་བ་ནས་དེ་བཞིན་གཤེགས་པས་ཆོས་བསྟན་པ་གང་ཡིན་པ་འདི་ནི། ཆེས་ངོ་མཚར་ཡིན་ནོ། །ཞེས་བྱ་བ་རྒྱས་པར་སྦྱར་རོ། །ཤཱ་རིའི་བུ། དཔེར་ན། སྲེག་པའི་<line/>
</page>
<page index="13" id="7B">བསྐལ་པ་ཆེན་པོ་བྱུང་བ་ན་སྐྱེས་བུ་འགའ་ཞིག་གིས་མེའི་ཕུང་པོ་ཆེན་པོ་ཤིན་ཏུ་མཆེད་པ་དེ་མཆིལ་མའི་ཐལ་བ་གཅིག་གིས་ཞི་བར་བྱེད་ཅིང༌། ཁའི་དབུགས་ཕྱུང་བ་<line/>
གཅིག་གིས་འཇིག་རྟེན་གྱི་ཁམས་ཐམས་ཅད་དང༌། ལྷའི་གཞལ་མེད་ཁང་རྣམས་ཀུན་ཏུ་དགོད་པར་བྱེད་ན། ཤཱ་རིའི་བུ། འདི་ཇི་སྙམ་དུ་སེམས། སྐྱེས་བུ་དེ་ངོ་མཚར་<line/>
བྱེད་པ་ཡིན་ནམ། གསོལ་པ། བཅོམ་ལྡན་འདས། ངོ་མཚར་ལགས་སོ། །བདེ་བར་གཤེགས་པ། མཆོག་ཏུ་ངོ་མཚར་ལགས་སོ། །ཤཱ་རིའི་བུ། དེ་བས་ཀྱང་ཞེས་བྱ་བ་ནས་<line/>
དེ་བཞིན་གཤེགས་པས་ཆོས་བསྟན་པ་གང་ཡིན་པ་འདི་ནི། ཆེས་ངོ་མཚར་ཡིན་ནོ། །ཞེས་བྱ་བར་རྒྱས་པར་སྦྱར་རོ། །ཤཱ་རིའི་བུ། དཔེར་ན། འདི་ན་སྐྱེས་བུ་འགའ་ཞིག་<line/>
གིས་ལག་པ་གཅིག་གི་མཐིལ་དུ་སེམས་ཅན་ཐམས་ཅད་རབ་ཏུ་བཀོད་ལ། ལག་པ་གཅིག་ཤོས་ཀྱིས་ནི༑ སྟོང་གསུམ་གྱི་སྟོང་ཆེན་པོའི་འཇིག་ལྲྟེན་གྱི་ཁམས་རྒྱ་མཚོ་<line/>
དང་བཅས་པ། རི་དང་བཅས་པ། གླིང་དང་ནགས་ཚལ་དང་ཡུལ་ལྗོངས་དང་བཅས་པ། རྩྭ་དང་ཤིང་དང་ཆུར་བཅས་པ་འདི་གྱེན་དུ་བཏེག་ནས་ནམ་མཁའ་བར་སྣང་ལ་འཛིན་<line/>
བར་བྱེད་ཅིང་སེམས་ཅན་དེ་དག་ཀྱང་སེམས་གཅིག་དང༌། བློ་གྲོས་གཅིག་ཏུ་བྱེད་ན། ཤཱ་རིའི་བུ། འདི་ཇི་སྙམ་དུ་སེམས། ཇི་ག་སྐྱེས་བུ་དེ་ངོ་མཚར་བྱེད་པ་ཡིན་ནམ་<line/>
</page>
<page index="14" id="8A">༄༅། །གསོལ་པ། བཅོམ་ལྡན་འདས། ངོ་མཚར་ལགས་སོ། །བདེ་བར་གཤེགས་པ། མཆོག་ཏུ་ངོ་མཚར་ལགས་སོ། །བཀའ་སྩལ་པ། ཤཱ་རིའི་བུ། དེ་<line/>
བས་ཀྱང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས་འདི་ལྟ་སྟེ། འདུས་བྱས་ཐམས་ཅད་མངོན་པར་འདུས་མ་བྱས་པ་<line/>
དང༌། འབྱུང་བ་མེད་པ་དང༌། འགག་པ་མེད་པ་གསུམ་དང༌། བདག་པོ་མེད་པ་བརྒྱད་དང༌། རང་བཞིན་མེད་པ་དྲུག་དང༌། རང་བཞིན་ཡོད་པ་མ་ཡིན་པ་བདུན་དང༌།<line/>
རང་བཞིན་སྟོང་པ་བརྒྱད་དང༌། འཇིག་རྟེན་ཐམས་ཅད་ཡིད་ཆེས་པ་དགུ་ལ་དེ་བཞིན་གཤེགས་པས་ཆོས་བསྟན་པ་གང་ཡིན་པ་འདི་ནི། ཆེས་ངོ་མཚར་ཡིན་ནོ། །དེ་ཅིའི་<line/>
ཕྱིར་ཞེ་ན། ཤཱ་རིའི་བུ། ཆོས་འདི་དག་ནི། མཚན་ཉིད་མེད་པ་དང༌། མཚན་ཉིད་སྤངས་པ་དང༌། ཡིད་ལ་བྱེད་པ་མེད་པ་དང༌། ཡིད་ལ་བྱེད་པ་དང་ལྡན་པ་མ་ཡིན་པ་<line/>
དང༌། རྩོལ་བ་མེད་པ་དང༌། འོང་བ་མེད་པ་དང༌། འགྲོ་བ་མེད་པ་དང༌། བཀོད་པ་མེད་པ་དང༌། སྤྲོས་པ་མེད་པ་དང༌། སྤྲོས་པ་དང་བྲལ་པ་དང༌། གདུང་བ་མེད་པ་<line/>
དང༌། གདུང་བ་དང་བྲལ་བ་དང༌། ཕ་རོལ་མེད་པ་དང༌། ཚུ་རོལ་མེད་པ་དང༌། འགྲམ་མེད་པ་དང༌། འགྲམ་མ་ཡིན་པ་མེད་པ་དང༌། གཤོང་མེད་པ་དང༌། ཐང་མེད་<line/>
</page>
<page index="15" id="8B">པ་དང༌། ཆུ་བོ་མེད་པ་དང༌། ཆུ་བོ་མ་ཡིན་པ་མེད་པ་དང༌། གྲོལ་བ་མེད་པ་དང༌། རྣམ་པར་གྲོལ་བ་མེད་པ་དང༌། རྨོངས་པ་མེད་པ་དང༌། རྣམ་པར་རྨོངས་པ་མ་ཡིན་པ་མེད་<line/>
པ་དང༌། རབ་ཏུ་རྣམ་པར་རྨོངས་པ་མེད་པ་དང༌། རྨོངས་པའི་དྲ་བ་མེད་པ་དང༌། ཇི་ལྟ་བ་བཞིན་དུ་མེད་པ་དང༌། ཚད་མར་གཟུང་བར་བྱ་བ་མེད་པ་དང༌། བརྟག་པར་བྱ་བ་མེད་<line/>
པ་དང༌། རྟོག་པའི་སྤྱོད་ཡུལ་མེད་པ་དང༌། རྒྱུ་བ་མེད་པ་དང༌། ཀུན་ཏུ་རྒྱུ་བ་མེད་པ་དང༌། སྒྲ་མ་ཡིན་པ་མེད་པ་དང༌། ཚིག་རྩུབ་པོ་མེད་པ་དང༌། དྲན་པ་མེད་པ་དང༌། དྲན་པ་ཚར་<line/>
བཅད་པ་དང༌། སེམས་པ་མེད་པ་དང༌། སེམས་ཚར་བཅད་པ་དང༌། ཡིད་མེད་པ་དང༌། ཡིད་ཚར་བཅད་པ་མེད་པ་དང༌། ཐར་པ་མེད་པ་དང༌། རྣམ་པར་ཐར་པ་མེད་པ་དང༌།<line/>
རྫུན་མེད་པ་དང༌། རྫུན་གྱི་ཆོས་མེད་པ་དང༌། ཀུན་ཏུ་བསླུ་བ་མེད་པ་དང༌། ཀུན་ཏུ་བསླུ་བའི་ཆོས་མེད་པ་དང༌། ཀུན་ཏུ་བསླུ་བའི་དྲ་བ་མེད་པ་དང༌། མིང་མེད་པ་དང༌། མཚན་<line/>
མ་མེད་པ་དང༌། ཐ་སྙད་མེད་པ་དང༌། ཐ་སྙད་མ་ཡིན་པ་མེད་པ་དང༌། བཏགས་པ་མེད་པ་དང༌། བཏགས་པ་མ་ཡིན་པ་མེད་པ་དང༌། མཐར་ཕྱིན་པ་མེད་པ་དང༌། མཐར་<line/>
ཕྱིན་པ་མ་ཡིན་པ་མེད་པ་དང༌། འདྲེན་པར་བྱེད་པ་མེད་པ་དང༌། ལམ་མེད་པ་དང༌། ལམ་གྱི་འབྲས་བུ་དང༌། བྲལ་བ་མེད་པ་དང༌། རྨོངས་པ་དང༌། བྲལ་བ་དང༌། རྟོག་པ་མེད་<line/>
</page>
<page index="16" id="9A">༄༅། །པ་དང༌། མི་རྟོག་པ་དང༌། ཡོངས་སུ་མི་རྟོག་པ་དང༌། ཀུན་ཏུ་མི་རྟོག་པ་དང༌། རྣམ་པར་མི་རྟོག་པ་ཐམས་ཅད་སྤངས་པ་དང༌། འདྲེས་པ་མེད་པ་དང༌། འཛིན་<line/>
པ་མེད་པ་དང༌། ཡོངས་སུ་འཛིན་པ་མེད་པ་དང༌། གཟུང་བ་མེད་པ་དང༌། ཡོངས་སུ་གཟུང་བར་བྱ་བ་མེད་པ་དང༌། ཐོབ་པ་མེད་པ་དང༌། ཐོབ་པར་བྱ་བ་མེད་པ་དང༌། བདེན་<line/>
པ་བསལ་བ་དང༌། འདོད་ཆགས་བསལ་བ་དང༌། ཞེ་སྡང་བསལ་བ་དང༌། གཏི་མུག་བསལ་བ་དང༌། བདེན་པ་མེད་པ་དང༌། རྫུན་པ་མེད་པ་དང༌། རྟག་པ་མེད་པ་དང༌། མི་<line/>
རྟག་པ་མེད་པ་དང༌། གསལ་བ་མེད་པ་དང༌། གསལ་བ་མ་ཡིན་པ་མེད་པ་དང༌། སྣང་བ་མེད་པ་དང༌། མུན་པ་མེད་པ་དང༌། བདག་གི་བ་མེད་པ་དང༌། རང་གི་ངོ་བོ་མེད་<line/>
པ་དང༌། རང་གི་ངོ་བོར་བྱ་བ་མེད་པ་དང༌། རང་གི་ངོ་བོ་སྟོང་པ་དང༌། གྲོལ་བ་མེད་པ་དང༌། ཡིད་ལ་བྱེད་པ་མེད་པ་དང༌། འཆི་བ་མེད་པ་དང༌། ཤིན་ཏུ་མཐར་ཐུག་པ་སྟེ།<line/>
བདུད་ཀྱི་དཔུང་ཚར་གཅོད་པ་དང༌། ཉོན་མོངས་པ་ཚར་གཅོད་པ་དང༌། ཕུང་པོ་ཚར་གཅོད་པ་དང༌། ཁམས་ཚར་གཅོད་པ་དང༌། སྐྱེ་མཆེད་ཚར་གཅོད་པ་དང༌། ཕུང་པོར་<line/>
འདུ་ཤེས་པ་རྣམས་ཚར་གཅོད་པ་དང༌། ཁམས་སུ་འདུ་ཤེས་པ་རྣམས་ཚར་གཅོད་པ་དང༌། སྐྱེ་མཆེད་དུ་འདུ་ཤེས་པ་རྣམས་ཚར་གཅོད་པ་དང༌། བདག་ཏུ་འདུ་ཤེས་<line/>
</page>
<page index="17" id="9B">པ་རྣམས་ཚར་གཅོད་པ་དང༌། སེམས་ཅན་དུ་འདུ་ཤེས་པ་རྣམས་ཚར་གཅོད་པ་དང༌། སྲོག་ཏུ་འདུ་ཤེས་པ་རྣམས་ཚར་གཅོད་པ་དང༌། གང་ཟག་ཏུ་འདུ་ཤེས་པ་རྣམས་ཚར་<line/>
གཅོད་པ་དང༌། སྲིད་པར་འདུ་ཤེས་པ་རྣམས་ཚར་གཅོད་པ་དང༌། དངོས་པོར་འདུ་ཤེས་པ་རྣམས་ཚར་གཅོད་པ་དང༌། ལོག་པར་ལྟ་བ་རྣམས་དང༌། ལོག་པར་ཞུགས་པ་རྣམས་<line/>
ཚར་གཅོད་པ་ཡིན་ནོ། །ཤཱ་རིའི་བུ། འཛིན་པ་ཐམས་ཅད་ཚར་གཅོད་ཅིང་འཇོམས་པ་ཡིན་ཏེ། ཤཱ་རིའི་བུ། ཐ་ན་སྐྱེས་བུ་དམ་པ་མ་ཡིན་པ་རྣམས་ཀྱི་ཆོས་སུ་འདུ་ཤེས་པའང་<line/>
ཚར་གཅོད་ཅིང་འཇོམས་པ་ཡིན་ནོ། །ཤཱ་རིའི་བུ། དེ་བཞིན་ཉིད་དམ། གཞན་མ་ཡིན་པ་དེ་བཞིན་ཉིད་ལ་མོས་པར་བྱེད་པའི་སྐྱེས་བུ་དམ་པ་མ་ཡིན་པ། དེ་བཞིན་གཤེགས་<line/>
པའི་བཀའ་ལ་ལོག་པར་འཛིན་པ་གང་ཡིན་པ་དེ་དག་གི་ཆོས་དེའང་ཚར་གཅོད་ཅིང་འཇོམས་པ་ཡིན་ནོ། །དེ་ཅིའི་ཕྱིར་ཞེ་ན། ཤཱ་རིའི་བུ། གང་སུ་དག་བདག་ཏུ་སྨྲ་བའམ།<line/>
སེམས་ཅན་དུ་སྨྲ་བའམ། སྲོག་ཏུ་སྨྲ་བའམ། གང་ཟག་ཏུ་སྨྲ་བའམ། རྟག་པར་སྨྲ་བའམ། ཆད་པར་སྨྲ་བའམ། ཡོད་པར་སྨྲ་བའམ། མེད་པར་སྨྲ་བའམ། མིང་དུ་སྨྲ་བའམ།<line/>
མཚན་མར་སྨྲ་བའམ། བཏགས་པར་སྨྲ་བའམ། ཤཱ་རིའི་བུ། གང་སུ་དག་དངོས་པོར་དམིགས་པ་དེ་དག་ཐམས་ཅད་ནི། དེ་བཞིན་གཤེགས་པ་དང་མི་མཐུན་པར་འཛིན་པ་<line/>
</page>
<page index="18" id="10A">༄༅། །ཡིན་ནོ༑ ༑ཤཱ་རིའི་བུ། དེ་བཞིན་གཤེགས་པ་དང་མི་མཐུན་པར་འཛིན་པ་གང་ཡིན་པ་དེ་དག་ནི། ལོག་པར་ཞུགས་པ་ཡིན་ནོ། །ལོག་པར་ཞུགས་པ་<line/>
གང་ཡིན་པ་དེ་དག་ནི། ངའི་ཉན་ཐོས་མ་ཡིན་ནོ། །ངའི་ཉན་ཐོས་མ་ཡིན་པ་གང་ཡིན་པ་དེ་དག་ནི། མྱ་ངན་ལས་འདས་པ་དང་མི་མཐུན་པར་འཛིན་པ་ཡིན། སངས་རྒྱས་དར་<line/>
མི་མཐུན་པར་འཛིན་པ་ཡིན། ཆོས་དང་མི་མཐུན་པར་འཛིན་པ་ཡིན། དགེ་འདུན་དང་མི་མཐུན་པར་འཛིན་པ་ཡིན་ནོ། །ཤཱ་རིའི་བུ། ངས་དེ་ལྟ་བུའི་ལྟ་བ་དང་ལྡན་པ་ནི། རབ་<line/>
ཏུ་འབྱུང་བའི་ཕྱིར་རམ། བསྙེན་པར་རྫོགས་པའི་ཕྱིར་ཡང་སྐབས་མ་ཕྱེའོ། །ཤཱ་རིའི་བུ། ངས་དེ་ལྟ་བུའི་ལྟ་བ་དང་ལྡན་པ་རྣམས་ལ་ནི། དད་པས་བྱིན་པའི་ཆུ་ཕོར་བུ་གང་<line/>
ཡང་རྗེས་སུ་མ་གནང་ངོ༌། །དེ་ཅིའི་ཕྱིར་ཞེ་ན། ཤཱ་རིའི་བུ། དེ་དག་ཐམས་ཅད་ནི། མི་དགེ་དེ་ལྟ་བུའི་རང་བཞིན་འཛིན་པ་ཡིན་པའི་ཕྱིར་རོ། །ཤཱ་རིའི་བུ། འདི་ལྟར་ཡང་<line/>
གང་དག་མི་དགེ་བ་དེ་ལྟ་བུའི་རང་བཞིན་འཛིན་པ་སྤངས་ནས་བསྟན་པ་འདི་ལ་རབ་ཏུ་བྱུང་སྟེ་མྱ་ངན་ལས་འདས་པར་རློམ་སེམས་སུ་མི་བྱེད། མྱ་ངན་ལས་འདས་པ་ལ་<line/>
རློམ་སེམས་སུ་མི་བྱེད། མྱ་ངན་ལས་འདས་པ་ལ་མངོན་པར་ཞེན་པར་མི་བྱེད། སྟོང་པ་ཉིད་ལ་མི་སྐྲག །མི་དངང༌། དངང་བར་མི་འགྱུར་བ་གང་ཡིན་པ་དེ་དག་ནི། ཆོས་<line/>
</page>
<page index="19" id="10B">རྣམས་ཀྱང་སྤོང་བའི་ཕྱིར་འབད་པར་བྱེད་ན། མི་དགེ་བ་དེ་ལྟ་བའི་རང་བཞིན་འཛིན་པ་རྣམས་ལྟ་ཅི་སྨོས། འདི་ལྟ་སྟེ། བདག་ཏུ་འཛིན་པ་དང༌། སེམས་ཅན་དུ་འཛིན་པ་དང༌། སྲོག་<line/>
ཏུ་འཛིན་པ་དང༌། གང་ཟག་ཏུ་འཛིན་པ་དང༌། འཛིན་པ་དེ་དག་ཐམས་ཅད་ཡིད་ལ་མི་བྱེད་པས་མཚན་མ་མེད་པའི་ཏིང་ངེ་འཛིན་ལ་ཀུན་ཏུ་བསྟེན་པ་ཡིན་ཏེ། དེའང་མཚན་མར་མི་<line/>
འཛིན་ཅིང༌། མཚན་མ་དེ་དག་ཐམས་ཅད་མཚན་ཉིད་གཅིག་པར་སོ་སོར་རྟོག་པར་བྱེད་དེ། འདི་ལྟ་སྟེ། མཚན་ཉིད་མེད་པའོ། །ཤཱ་རིའི་བུ། ད་ནི། རེ་ཞིག་རྗེས་སུ་མཐུན་པའི་<line/>
བཟོད་པ་ཡིན་ནོ། །ཤཱ་རིའི་བུ། བཟོད་པ་དེ་ལྟ་བུ་དང་ལྡན་པའི་དགེ་སློང་ནི། ངའི་ཉན་ཐོས་ཡིན་པས་དད་པས་བྱིན་པའི་འཐོབ་པ་དང་བཅས་པ་ལ་ལོངས་སྤྱད་པར་བྱ་སྟེ།<line/>
སྐྱེས་བུ་དེ་ནི། མ་རྨོངས་པ་ཐོབ་པ་ཡིན་ནོ། །དེ་ཅིའི་ཕྱིར་ཞེ་ན། ཤཱ་རིའི་བུ། ཆོས་འདི་ནི། འགྲོ་བ་མེད་པ་དང༌། འོང་བ་མེད་པ་དང༌། གཟུང་བ་མེད་པ་དང༌། ཡོངས་སུ་གཟུང་<line/>
བ་མེད་པ་དང༌། མངོན་པར་ཞེན་པ་མེད་པ་དང༌། ཕྱི་རོལ་མེད་པ་དང༌། ཐ་སྙད་ཀུན་ཏུ་བཅད་པ་དང༌། ཐ་སྙད་ཀུན་ཏུ་ཆད་པ་དང༌། དགའ་བ་མེད་པ་དང༌། དགའ་བར་བྱ་བ་<line/>
མེད་པ་དང༌། དགའ་བ་ཚར་བཅད་པ་དང༌། འདུ་བ་མེད་པ་དང༌། འདུ་བ་དང་བྲལ་བ་དང༌། འགྲོ་བ་མེད་པ་དང༌། འགྲོ་བ་དང་འོང་བ་མེད་པ་དང༌། འགྲོ་བ་ཐམས་ཅད་རྒྱུན་<line/>
</page>
<page index="20" id="11A">༄༅། །བཅད་པ་དང༌། ཐ་སྙད་ཐམས་ཅད་རྒྱུན་བཅད་པ་དང༌། མཐོང་བ་མེད་པ་དང༌། བལྟར་མེད་པ་དང༌། གཟུང་དུ་མེད་པ་དང༌། འདྲེས་པ་མེད་པ་དང༌། ཐ་སྙད་<line/>
མེད་པ་དང༌། བདེན་པ་མེད་པ་དང༌། རྫུན་པ་མེད་པ་དང༌། རྟག་པ་མེད་པ་དང༌། མི་རྟག་པ་མེད་པ་དང༌། ནམ་མཁའ་མེད་པ་དང༌། སྣང་བ་མེད་པ་དང༌། བར་སྣང་མེད་པ་དང༌།<line/>
བསྡུས་པ་མེད་པ་དང༌། དོར་བ་མེད་པ་དང༌། འཛིན་པ་མེད་པ་དང༌། བསྟན་པར་བྱ་བ་མེད་པ་དང༌། ངེས་པར་བསྟན་པར་བྱ་བ་མེད་པ་དང༌། ཚོགས་པ་མེད་པ་དང༌། ཚོགས་<line/>
པ་དང་བྲལ་བ་མེད་པ་དང༌། གཡོ་བ་མེད་པ་དང༌། རློམ་སེམས་མེད་པ་དང༌། བརྟགས་པ་མེད་པ་དང༌། རྣམ་པར་གཞག་པ་མེད་པ་དང༌། སྙེམས་པ་མེད་པ་དང༌། ཀུན་ནས་<line/>
ཉོན་མོངས་པ་མེད་པ་དང༌། ཡོངས་སུ་སྦྱང་བའི་འོས་མེད་པ་དང༌། མིང་མེད་པ་དང༌། མཚན་མ་མེད་པ་དང༌། མཚན་མའི་ལས་མེད་པ་དང༌། བསམ་པར་བྱ་བ་མེད་པ་<line/>
དང༌། བུད་མེད་མེད་པ་དང༌། སྐྱེས་པ་མེད་པ་དང༌། ལྷ་མེད་པ་དང༌། ཀླུ་མེད་པ་དང༌། གནོད་སྦྱིན་མེད་པ་དང༌། དྲི་ཟ་མེད་པ་དང༌། གྲུལ་བུམ་མེད་པ་དང༌། ཆད་པ་མེད་པ་<line/>
དང༌། རྟག་པ་མེད་པ་དང༌། སེམས་ཅན་མེད་པ་དང༌། སྲོག་མེད་པ་དང༌། གསོ་བ་མེད་པ་དང༌། སྐྱེས་བུ་མེད་པ་དང༌། གང་ཟག་མེད་པ་དང༌། ཤེད་ལས་སྐྱེས་པ་མེད་<line/>
</page>
<page index="21" id="11B">པ་དང༌། ཤེད་བུ་མེད་པ་དང༌། རྟག་པ་མེད་པ་དང༌། འཕོ་བ་མེད་པ་དང༌། མི་འཕོ་བ་མེད་པ་དང༌། གནོན་པ་མེད་པ་དང༌། ཚུལ་ཁྲིམས་མེད་པ་དང༌། འཆལ་པའི་ཚུལ་ཁྲིམས་<line/>
མེད་པ་དང༌། ཀུན་ནས་ཉོན་མོངས་པ་མེད་པ་དང༌། རྣམ་པར་བྱང་བ་མེད་པ་དང༌། ཏིང་ངེ་འཛིན་མེད་པ་དང༌། སྙོམས་པར་འཇུག་པ་མེད་པ་དང༌། ཏིང་ངེ་འཛིན་གྱི་དབང་པོ་<line/>
མེད་པ་དང༌། བསམ་གཏན་མེད་པ་དང༌། བསམ་གཏན་གྱི་འབྲས་བུ་མེད་པ་དང༌། ཤེས་པ་མེད་པ་དང༌། མཐོང་བ་མེད་པ་དང༌། གཟུང་བ་མེད་པ་དང༌། གཟུང་བ་མ་ཡིན་<line/>
པ་མེད་པ་དང༌། ལམ་མེད་པ་དང༌། ལམ་གྱི་འབྲས་བུ་མེད་པ་དང༌། ཤེས་རབ་མེད་པ་དང༌། ཤེས་རབ་ཀྱི་དབང་པོ་མེད་པ་དང༌། རིག་པ་མེད་པ་དང༌། མ་རིག་པ་མེད་པ་དང༌།<line/>
གྲོལ་བ་མེད་པ་དང༌། མ་གྲོལ་བ་མེད་པ་དང༌། རྣམ་པར་གྲོལ་བ་མེད་པ་དང༌། འབྲས་བུ་མེད་པ་དང༌། འབྲས་བུ་ཐོབ་པ་མེད་པ་དང༌། མཐུ་མེད་པ་དང༌། མཐུ་ཆུང་བ་མེད་པ་དང༌། བག་ཚ་བ་མེད་པ་<line/>
དང༌། འཇིག་པ་མ་ཡིན་པ་མེད་པ་དང༌། དྲན་པ་མེད་པ་དང༌། དྲན་པའི་དབང་པོ་མེད་པ་དང༌། གནས་མེད་པ་དང༌། འདུག་པ་མེད་པ་དང༌། ཕྲག་དོག་མེད་པ་དང༌། ཕྲག་དོག་<line/>
གི་ལམ་མེད་པ་དང༌། རྟོག་པ་མེད་པ་དང༌། མི་རྟོག་པ་མེད་པ་དང༌། རྣམ་པར་རྟོག་པ་མེད་པ་དང༌། བྱང་ཆུབ་མེད་པ་དང༌། བྱང་ཆུབ་ཀྱི་ཡན་ལག་མེད་པ་དང༌། ཤེས་པ་མེད་པ་<line/>
</page>
<page index="22" id="12A">༄༅། །དང༌། མི་ཤེས་པ་མེད་པ་དང༌། ས་མེད་པ་དང༌། ཆུ་མེད་པ་དང༌། མེ་མེད་པ་དང༌། རླུང་མེད་པ་དང༌། ནམ་མཁའ་མེད་པ་དང༌། ལེགས་པར་བྱས་པ་མེད་པ་<line/>
དང༌། ཉེས་པར་བྱས་པ་མེད་པ་དང༌། ཆོས་མེད་པ་དང༌། ཆོས་མ་ཡིན་པ་མེད་པ་དང༌། བདེ་བ་མེད་པ་དང༌། སྡུག་བསྔལ་མེད་པ་དང༌། སྤྲོས་པ་ཐམས་ཅད་བཙད་པ་དང༌།<line/>
སྤྲོས་པ་ཐམས་ཅད་ཀུན་ཏུ་བཅོམ་པ། བྲལ་བ། བསིལ་བར་གྱུར་པ། དུད་པ་མེད་པ། གཞག་པ་མེད་པ་དང༌། ལྟ་བ་ཐམས་ཅད་དང༌། འདོད་པ་ཐམས་ཅད་དང༌། མདུད་པ་<line/>
ཐམས་ཅད་དང༌། མངོན་པའི་ང་རྒྱལ་ཐམས་ཅད་དང༌། མིང་དང་མཚན་མ་ཐམས་ཅད་དང༌། མངོན་པའི་ང་རྒྱལ་ཐམས་ཅད་ཡང་དག་པར་བཅོམ་པ་དང༌། ཐ་སྙད་<line/>
རྣམ་པ་དུ་མ་ཆད་པ། ཡོངས་སུ་རྟོག་པ་མེད་པ། མཚན་མ་མེད་པ་ཡིན་ནོ། །ཤཱ་རིའི་བུ། འདི་ལྟར་དེ་བཞིན་གཤེགས་པས་མངོན་པར་རྫོགས་པར་སངས་རྒྱས་པའི་<line/>
ཆོས་གང་ཡིན་པ་དེ་ལ་རྟག་པ་མེད། མི་རྟག་པ་མེད། བདེ་བ་མེད། སྡུག་བསྔལ་མེད། ཀུན་ནས་ཉོན་མོངས་པ་མེད། རྣམ་པར་བྱང་བ་མེད། ཆད་པ་མེད། རྟག་པ་<line/>
མེད། སེམས་ཅན་མེད། སྲོག་མེད། གསོ་བ་མེད། སྐྱེས་བུ་མེད། གང་ཟག་མེད། ཤེད་ལས་སྐྱེས་མེད། ཤེད་བུ་མེད། བརྟན་པ་མེད། དྲི་ཟ་མེད། དངོས་པོ་མེད།<line/>
</page>
<page index="23" id="12B">དངོས་པོ་མ་ཡིན་པ་མེད། འགོག་པ་མེད། མི་འགོག་པ་མེད། ཐོབ་པ་མེད། མ་ཐོབ་པ་མེད། འཕོ་བ་མེད། གནོན་པ་མེད། སྐྱེ་བ་མེད། འབྱུང་བ་མེད། འདས་པ་མེད། མ་<line/>
འོངས་པ་མེད། དེ་ལྟར་བྱུང་བ་མེད། སྐྱེ་བ་མེད། རྒ་བ་མེད། ན་བ་མེད། འཆི་བ་མེད། མྱ་ངན་མེད། སྨྲེ་སྔགས་འདོན་པ་མེད། སྡུག་བསྔལ་བ་དང༌། ཡིད་མི་བདེ་བ་དང༌།<line/>
འཁྲུག་པ་རྣམས་མེད། མངོན་པར་རྫོགས་པར་བྱང་ཆུབ་པ་མེད། མངོན་པར་རྫོགས་པར་བྱང་མ་ཆུབ་པ་མེད། སྔོན་གྱི་མཐའ་མེད། ཕྱི་མའི་མཐའ་མེད། དབུས་མེད། ཞི་<line/>
བ་མེད༑ དུལ་བ་མེད། བྲི་བ་མེད། འཕེལ་བ་མེད། འཇུག་པ་མེད། བཏགས་པ་མེད། མ་བཏགས་པ་མེད། བཏགས་པ་དང་མ་བཏགས་པ་མེད། ནམ་མཁའ་མེད། མངོན་<line/>
པར་སྐབས་ཡོད་པ་མེད། ཡིད་བྱུང་བ་མེད། འདོད་ཆགས་དང་བྲལ་བ་མེད། འགོག་པ་མེད། མྱ་ངན་ལས་འདས་པ་མེད་དོ། །དེ་ཅིའི་ཕྱིར་ཞེ་ན། ཤཱ་རིའི་བུ། འདི་ལྟར་<line/>
དེ་བཞིན་གཤེགས་པས་ཆོས་འགའ་ཡང་མ་དམིགས་པ་གང་ཡིན་པ་ནི། མྱ་ངན་ལས་འདས་པ་ཡིན་ནོ། །དེ་བཞིན་གཤེགས་པས་ཐ་སྙད་འགའ་ཡང་མ་དམིགས་<line/>
པ་གང་ཡིན་པ་ནི། མྱ་ངན་ལས་འདས་པ་ཡིན་ནོ། །དེ་བཞིན་གཤེགས་པས་དངོས་པོ་འགའ་ཡང་མ་དམིགས་པ་གང་ཡིན་པ་ནི། མྱ་ངན་ལས་འདས་པ་ཡིན་ནོ། །ཤཱ་<line/>
</page>
<page index="24" id="13A">༄༅། །རིའི་བུ༑ འདི་ལྟར་དེ་བཞིན་གཤེགས་པ་ནི། མྱ་ངན་ལས་འདས་པ་ལ་རློམ་སེམས་མི་མངའ། མྱ་ངན་ལས་འདས་པས་རློམ་སེམས་སུ་མི་མཛད། མྱ་<line/>
ངན་ལས་འདས་པ་རྣམས་ཀྱིས་རློམ་སེམས་སུ་མི་མཛད། མྱ་ངན་ལས་འདས་པ་ལ་མངོན་པར་ཞེན་པ་མི་མངའ། མྱ་ངན་ལས་འདས་པ་ལ་མངོན་པར་དགའ་བར་མི་<line/>
མཛད་དོ། །ཤཱ་རིའི་བུ། དེ་ལྟ་བས་ན། བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས་འདི་ལྟ་སྟེ། འདུས་བྱས་ཐམས་ཅད་མངོན་<line/>
པར་འདུ་བྱེད་པ་མེད་པ་དང༌། འབྱུང་བ་མེད་པ་དང༌། མཚན་མ་མེད་པ་དང༌། མཚན་ཉིད་མེད་པ་དང༌། འདུས་མ་བྱས་པ་དང༌། བསྟན་དུ་མེད་པ་ལ་དེ་བཞིན་གཤེགས་<line/>
པས་ཆོས་བསྟན་པ་གང་ཡིན་པ་འདི་ནི། ཆེས་མཆོག་ཏུ་ངོ་མཚར་ཡིན་ནོ། །གླེང་གཞིའི་ལེའུ་སྟེ་དང་པོའོ།། །།གསོལ་པ། བཅོམ་ལྡན་འདས། ཆོས་ཀྱི་<line/>
རྣམ་གྲངས་འདི་ལ་གདམས་པ་ཇི་ལྟ་བུ་དང༌། རྗེས་སུ་བསྟན་པ་ཇི་ལྟ་བུས་སྡིག་པའི་གྲོགས་པོར་འགྱུར་ལགས། གདམས་པ་ཇི་ལྟ་བུ་དང༌། རྗེས་སུ་བསྟན་པ་ཇི་ལྟ་བུས་<line/>
དགེ་བའི་བཤེས་གཉེན་ཞེས་བགྱི་ལགས། བཀའ་སྩལ་པ། ཤཱ་རིའི་བུ། འདི་ན་དགེ་སློང་གིས་དགེ་སློང་ལ་འདི་སྐད་རབ་ཏུ་འདོམས་ཤིང་འདི་སྐད་རྗེས་སུ་སྟོན་ཏེ། དགེ་<line/>
</page>
<page index="25" id="13B">སློང་ཚུར་ཤོག །ཁྱོད་སངས་རྒྱས་ཡིད་ལ་གྱིས་ཤིག །ཆོས་ཡིད་ལ་གྱིས་ཤིག །དགེ་འདུན་ཡིད་ལ་གྱིས་ཤིག། ཚུལ་ཁྲིམས་རྗེས་སུ་དྲན་པ་ཡིད་ལ་གྱིས་ཤིག །གཏོང་བ་རྗེས་<line/>
སུ་དྲན་པ་ཡིད་ལ་གྱིས་ཤིག །ལྷ་རྗེས་སུ་དྲན་པ་ཡིད་ལ་གྱིས་ཤིག། དགེ་སློང་ཚུར་ཤོག། ཁྱོད་ལུས་ལ་ལུས་ཀྱི་རྗེས་སུ་ལྟ་ཞིང་གནས་པར་གྱིས་ཤིག །གནས་པའི་མཚན་མ་<line/>
གཟུང་བའི་ཕྱིར་ལུས་ལ་མི་གཙང་བའི་མཚན་མ་ཡིད་ལ་གྱིས་ཤིག །དགེ་སློང་ཚུར་ཤོག །ཁྱོད་འདུ་བྱེད་ཐམས་ཅད་མི་རྟག་པ་ཡིན་པར་ཡིད་ལ་གྱིས་ཤིག །སྡུག་བསྔལ་བ་ཡིན་པར་ཡིད་<line/>
ལ་གྱིས་ཤིག །ཆོས་ཐམས་ཅད་བདག་མེད་པ་ཡིན་པར་ཡིད་ལ་གྱིས་ཤིག །སྟོང་པ་ཡིན་པར་ཡིད་ལ་གྱིས་ཤིག །དགེ་སློང་ཚུར་ཤོག། ཁྱོད་དམིགས་པའི་མཚན་མ་བཟུང་<line/>
ལ་བཟུང་ནས་སེམས་ལ་ཉེ་བར་ཞོག་ཅིག །སེམས་མི་གཡེང་བར་བྱ་བའི་ཕྱིར་དམིགས་པའི་མཚན་མ་ཟུངས་ཤིག །དགེ་སློང་ཚུར་ཤོག །ཁྱོད་དགེ་བའི་ཆོས་རྣམས་ལ་ལྟོས་<line/>
པ་དང་བཅས་པར་གྱིས་ཤིག །མི་དགེ་བའི་ཆོས་རྣམས་ཀྱི་མཚན་མ་མ་འཛིན་ཅིག །མ་འཛིན་ལ་དེ་རྣམས་སྤང་བའི་ཕྱིར་སྤྲོ་བ་སྐྱེད་ཅིག །མ་འོངས་པ་ན་མི་སྐྱེ་བར་བྱ་བའི་<line/>
ཕྱིར་མི་དགེ་བའི་ཆོས་སྤངས་པ་རྣམས་ཀྱི་མཚན་མའི་རྗེས་སུ་འབྲང་བར་གྱིས་ཤིག། དགེ་སློང་ཚུར་ཤོག །ཁྱོད་ཕུང་པོའི་རྣམ་པ་དང༌། ཁམས་ཀྱི་རྣམ་པ་དང༌། སྐྱེ་མཆེད་ཀྱི་<line/>
</page>
<page index="26" id="14A">༄༅། །རྣམ་པ་ལ་ཡིད་འབྱུང་བར་རྗེས་སུ་ལྟ་ཞིང་གནས་པར་གྱིས་ཤིག །དགེ་སློང་ཚུར་ཤོག། ཁྱོད་དགེ་བ་དང༌། མི་དགེ་བའི་ཆོས་རྣམས་ཀྱི་མཚན་མ་བཟུང་ལ་<line/>
བཟུང་ནས་ཆོས་དེ་རྣམས་སྤང་བའི་ཕྱིར་གནས་འདི་དག་ཡིད་ལ་བྱ་སྟེ། འདི་ལྟ་སྟེ། འདོད་ཆགས་སྤང་བའི་ཕྱིར་མི་གཙང་བ་ཡིད་ལ་གྱིས་ཤིག །ཞེ་སྡང་སྤང་བའི་ཕྱིར་བྱམས་<line/>
པ་ཡིད་ལ་གྱིས་ཤིག །གཏི་མུག་སྤང་བའི་ཕྱིར་རྐྱེན་འདི་པའི་རྟེན་ཅིང་འབྲེལ་པར་འབྱུང་བ་ཡིད་ལ་གྱིས་ཤིག །དགེ་སློང་ཚུར་ཤོག །ཁྱོད་ཚུལ་ཁྲིམས་ཡོངས་སུ་དག་པ་<line/>
ཡིད་ལ་གྱིས་ཤིག །ཏིང་ངེ་འཛིན་གྱི་མཚན་མ་ཡིད་ལ་གྱིས་ཤིག ། ཤེས་རབ་ཡོངས་སུ་དག་པ་ཡིད་ལ་གྱིས་ཤིག །བསམ་གཏན་བཞི་པོ་རྣམས་ལ་བརྩོན་པར་གྱིས་ཤིག།<line/>
འབྲས་བུ་ཐོབ་པར་བྱ་བ་ལ་ལྟོས་པ་དང་བཅས་པར་གྱིས་ཤིག །མི་དགེ་བའི་ཆོས་རྣམས་ལ་མི་ལྟོས་པར་ཡིད་ལ་གྱིས་ཤིག །དགེ་བའི་ཆོས་རྣམས་བསྟེན་པར་ཡིད་ལ་གྱིས་<line/>
ཤིག །ལམ་བསྒོམ་པའི་ཕྱིར་བརྩོན་པར་གྱིས་ཤིག །དགེ་བའི་ཆོས་རྣམས་ཀྱི་མཚན་མ་ལེགས་པར་བཟུང་ལ་མྱ་ངན་ལས་འདས་པ་ལ་བདེ་པ་དང་ཞི་བར་ཡིད་ལ་གྱིས་ཤིག།<line/>
ཁྱོད་ཀྱིས་མྱ་ངན་ལས་འདས་པ་འཐོབ་པར་བྱ་བའི་ཕྱིར་ལྟོས་པ་དང་བཅས་པར་གྱིས་ཤིག །དེས་ཀྱང་དག་པར་ཡིད་ལ་གྱིས་ཤིག་ཅེས་དེས་དེ་སྐད་འདོམས་ཤིང༌། དེ་སྐད་<line/>
</page>
<page index="27" id="14B">རྗེས་སུ་སྟོན་ན། ཕྱིན་ཅི་ལོག་ཏུ་འཛིན་དུ་འཇུག་སྟེ་ཡང་དག་པར་ལྟ་བའི་འདུ་ཤེས་ཀྱིས་ལོག་པར་ལྟ་བ་འཛིན་དུ་འཇུག་པ་ཡིན་ནོ། །ཤཱ་རིའི་བུ། དེ་ལྟར་རྗེས་སུ་འདོམས་<line/>
ཤིང་དེ་ལྟར་རྗེས་སུ་སྟོན་ན། སྡིག་པའི་གྲོགས་པོ་ཡིན་ཏེ། ང་ལའང་སྐུར་བ་འདེབས་པ་ཡིན་ནོ། །ཡོད་པ་མ་ཡིན་པ་དང༌། ཡང་དག་པ་མ་ཡིན་པས་མུ་སྟེགས་ཅན་གྱི་ཐ་སྙད་<line/>
སྨྲ་བ་ཡིན་ནོ། །མུ་སྟེགས་ཅན་གྱི་སྨྲ་བས་རང་གི་ཕྱོགས་ལའང་སྟོན་པར་བྱེད་དོ། །ཤཱ་རིའི་བུ། ངས་སྐྱེས་བུ་དམ་པ་མ་ཡིན་པ་དེ་ལྟ་བུ་ལ་ནི། དད་པས་བྱིན་པའི་ཆུ་ཕོར་བུ་<line/>
གང་ཙམ་ཡང་རྗེས་སུ་མ་གནང་ངོ༌། །ཤཱ་རིའི་བུ། ང་འདོམས་པ་པོའི་ཆེད་དུ་འདི་སྐད་གསུང་གི། འདི་སྐད་འདོམས་ཤིང་འདི་སྐད་རྗེས་སུ་སྟོན་པ་ནི། མ་ཡིན་ནོ། །དེ་ཅིའི་ཕྱིར་<line/>
ཞེ་ན༑ མངོན་པའི་ང་རྒྱལ་དུ་ལྷུང་བ་ཕལ་ཆེར་ནི། དེ་སྐད་འདོམས་ཤིང་དེ་སྐད་རྗེས་སུ་སྟོན་པ་ཡིན་ནོ། །ཤཱ་རིའི་བུ། གལ་ཏེ་ཡང་མི་ཤེས་པའི་དགེ་སློང་གིས་གནས་འདི་<line/>
ལོ་ལྔར་ཐམས་ཅད་ཀྱི་ཐམས་ཅད། རྣམ་པ་ཐམས་ཅད་ཀྱི་ཐམས་ཅད་དུ་མི་སྤོང་ན། བདེན་པ་མ་ཡིན་པའི་ཚིག་འདི་ལ་མངོན་པར་བརྩོན་པར་བྱེད་པ་ཡིན་གྱི། དམིགས་པ་<line/>
མེད་པའི་དགེ་སློང་འཁོད་པ་རྣམས་ལ་ཡོངས་སུ་མི་འདྲི། ཡོངས་སུ་མི་རྟོག་པས། ཤཱ་རིའི་བུ། ང་ནི། དགེ་སློང་ལོ་ལྔར་ལོག་པའི་བརྩོན་འགྲུས་དང་ལྡན་པ། གཞན་མུ་<line/>
</page>
<page index="28" id="15A">༄༅། །སྟེགས་ཅན་གྱི་སྤྱོད་ཡུལ་དང་ཀུན་ཏུ་འདྲེས་པ། བདུད་ཀྱི་ཕྱོགས་དང་རྗེས་སུ་མཐུན་པར་སྤྱོད་པ་ཡིན་ནོ། །ཞེས་གསུངས་ངོ༌། །ཤཱ་རིའི་བུ། ཡང་དགེ་སློང་<line/>
གང་ཞིག་དེ་སྐད་འདོམས་ཤིང་དེ་སྐད་རྗེས་སུ་སྟོན་པའི་སྟོང་པ་ཉིད་དམིགས་སུ་མེད་པའི་ཆོས་ཐོས་ལ་གདམས་ངག་དེ་ལྟ་བུ་འདོད་ཅིང་སྟོང་པ་ཡིད་ལ་བྱེད་དེ། དམིགས་<line/>
སུ་མེད་པ་སྟོང་པ་ཉིད་ཀྱི་ཆོས་ལ་ཐེ་ཚོམ་མེད་ཅིང་སོམ་ཉི་མི་ཟ་སྟེ། འཇུག་པར་བྱེད། ཀུན་ཏུ་རྟོག་པར་བྱེད། གོམ་པར་བྱེད། ལྷག་པར་མོས་པར་བྱེད་ཅིང་རྣམ་པ་<line/>
ཐམས་ཅད་ཀྱི་ཐམས་ཅད་དུ་གང་ཟག་ཏུ་ལྟ་བ་ལ་བརྟེན་པར་མི་བྱེད་ན། ཤཱ་རིའི་བུ། ང་ནི། དགེ་སློང་དེ་ཡོངས་སུ་དག་པ་དང༌། ཚངས་པར་སྤྱོད་པ་ཡིན་ནོ། །ཞེས་<line/>
གསུང་ངོ༌། །དེ་ཅིའི་ཕྱིར་ཞེ་ན། ཤཱ་རིའི་བུ། དགེ་སློང་དེ་ལྟ་བུ་ནི། ཇི་ལྟར་གྱུར་ཀྱང་དམིགས་སུ་མེད་པའི་བཟོད་པ་དང་ལྡན་ཞིང་མཐོང་བའི་ཆོས་འདི་ཉིད་ལ་ཡོངས་སུ་<line/>
མྱ་ངན་ལས་འདའ་བར་འགྱུར་རོ། །ཤཱ་རིའི་བུ། དེ་ལྟ་མོད་ཀྱི། ངས་དམིགས་སུ་མེད་པའི་བཟོད་པའི་ཡོན་ཏན་དང་ལྡན་པའི་དགེ་སློང་དེ་ལྟ་བུ་ནི། བཅོམ་ལྡན་འདས་<line/>
བྱམས་པའི་གསུང་རབ་ལ་འདུས་པ་ཆེན་པོ་དང་པོར་བགྲང་བར་འགྱུར་ཞིང༌། དེར་བཅོམ་ལྡན་འདས་བྱམས་པས་ཀྱེ་མ་འདུས་པ་ཆེན་པོ་ནི། ཤཱཀྱ་ཐུབ་པའི་གསུང་རབ་<line/>
</page>
<page index="29" id="15B">ལ་དམིགས་སུ་མེད་པའི་སྤྱོད་པ་དང་ལྡན་པ་རྣམས་ཡིན་ནོ། །ཀྱེ་མ་འདུས་པ་ཆེན་པོ་ནི། ཤཱཀྱ་ཐུབ་པའི་གསུང་རབ་ལ་དམིགས་སུ་མེད་པའི་སྤྱོད་པ་དང་ལྡན་པ་རྣམས་ཡིན་<line/>
ནོ༑ ༑ཀྱེ་མ་འདུས་པ་ཆེན་པོ་ནི། ཤཱཀྱ་ཐུབ་པའི་གསུང་རབ་ལ་དམིགས་སུ་མེད་པའི་སྤྱོད་པ་དང་ལྡན་པ་རྣམས་ཡིན་ནོ། །ཞེས་ལན་གསུམ་གྱི་བར་དུ་ཆེད་དུ་བརྗོད་པ་ཆེད་<line/>
དུ་བརྗོད་པར་མཛད་པར་འགྱུར་རོ། །ཞེས་ལུང་སྟོན་པར་འགྱུར་རོ། །དེ་ལྟ་བས་ན། ཤཱ་རིའི་བུ། ང་ནི། བཟོད་པ་དེ་ལྟ་བུ་དང་ལྡན་པའི་ཁྱིམ་པའམ༑ རབ་ཏུ་བྱུང་བ་ནི། འདི་ལ་<line/>
ཡོངས་སུ་མྱ་ངན་ལས་འདའ་བའི་བར་དུ་ལུང་སྟོན་པར་མཛད་དོ། །ཤཱ་རིའི་བུ། ཡང་དགེ་སློང་གང་ཞིག་དེ་སྐད་འདོམས་ཤིང་དེ་སྐད་རྗེས་སུ་སྟོན་པའི་དམིགས་སུ་མེད་<line/>
པའི་སྟོང་པ་ཉིད་ཀྱི་ཆོས་ཐོས་ནས་སྐྲག་པར་གྱུར། དངངས་པར་གྱུར། ཀུན་ཏུ་དངངས་པར་གྱུར་ན། དེ་མགོན་མེད་པ་དང༌། སྐྱབས་མེད་པ་དང༌། སྟོན་པ་མེད་པས་སེམས་ཅན་<line/>
དམྱལ་བར་འགྲོ་བར་འགྱུར་རོ། །དེ་ཅིའི་ཕྱིར་ཞེ་ན། ཤཱ་རིའི་བུ། འདི་ལྟར་སངས་རྒྱས་ཀྱི་བསྟན་པ་ལ་སྐྲག་པ་གང་ཡིན་པ་དེ་ནི། ངན་སོང་ཡོངས་སུ་རྫོགས་པར་བྱེད་པ་ཡིན་<line/>
པའི་ཕྱིར་རོ། །ཤཱ་རིའི་བུ། ཡང་ངས་ཁ་ཅིག་གི་སྐྱེ་བ་གསུངས་པ་ནི། ངན་སོང་ཡིན་ནོ། །དེ་ཅིའི་ཕྱིར་ཞེ་ན། ཤཱ་རིའི་བུ། འདི་ལྟར་སངས་རྒྱས་ཀྱི་བསྟན་པ་ལ་བཏགས་པ་<line/>
</page>
<page index="30" id="16A">༄༅། །མེད་པ་དེ་ནི། དམིགས་པ་ལ་བཏགས་པ་མེད་པ་ཡིན་ནོ། །ཤཱ་རིའི་བུ། མཚམས་མེད་པ་ལྔ་དང་ལྡན་པ་ནི། བླའི། བདག་ཏུ་ལྟ་བ་དང་ལྡན་པ་ནི། དེ་ལྟ་<line/>
མ་ཡིན་ཏེ། སེམས་ཅན་དུ་ལྟ་བ་དང་ལྡན་པ་མ་ཡིན། སྲོག་ཏུ་ལྟ་བ་དང་ལྡན་པ་མ་ཡིན། གང་ཟག་ཏུ་ལྟ་བ་དང་ལྡན་པ་མ་ཡིན། ཕུང་པོར་ལྟ་བ་དང་ལྡན་པ་མ་ཡིན།<line/>
ཁམས་སུ་ལྟ་བ་དང་ལྡན་པ་མ་ཡིན། སྐྱེ་མཆེད་དུ་ལྟ་བ་དང་ལྡན་པ་མ་ཡིན། འབྱུང་བར་ལྟ་བ་དང་ལྡན་པ་མ་ཡིན། འཇིག་པར་ལྟ་བ་དང་ལྡན་པ་མ་ཡིན། ཚུལ་ཁྲིམས་<line/>
སུ་ལྟ་བ་དང་ལྡན་པ་མ་ཡིན། ཚུལ་ཁྲིམས་སྙིང་པོར་ལྟ་བ་དང་ལྡན་པ་མ་ཡིན། ཏིང་ངེ་འཛིན་སྙིང་པོར་ལྟ་བ་དང་ལྡན་པ་མ་ཡིན། ཏིང་ངེ་འཛིན་གྱི་སྙིང་པོ་དག་པར་<line/>
ལྟ་བ་དང་ལྡན་པ་མ་ཡིན། སངས་རྒྱས་ཀྱི་གཟུགས་ཀྱི་མཚན་མའི་རྗེས་སུ་འབྲང་བར་ལྟ་བ་དང་ལྡན་པ་མ་ཡིན། ཆོས་ཐོབ་པ་ཡིད་ལ་བྱེད་པར་ལྟ་བ་དང་ལྡན་པ་མ་<line/>
ཡིན༑ གང་ཟག་ཏུ་ལྟ་བ་དགེ་འདུན་གྱི་ཐ་སྙད་དང་ལྡན་པ་མ་ཡིན་ནོ། །ཤཱ་རིའི་བུ། དེ་ཅིའི་ཕྱིར་ཞེ་ན། འདི་ལྟར་དེ་བཞིན་གཤེགས་པའི་བསྟན་པ་ལ་གང་ཟག་ཏུ་ལྟ་བ་<line/>
དང་ལྡན་པ་ནི། དགེ་འདུན་གྱི་གྲངས་སུ་གཏོགས་པ་མ་ཡིན་ནོ། །ཞེས་གསུངས་པའི་ཕྱིར་རོ། །དེ་ཅིའི་ཕྱིར་ཞེ་ན། ཤཱ་རིའི་བུ། དེ་བཞིན་གཤེགས་པའི་ཉན་ཐོས་ཀྱི་<line/>
</page>
<page index="31" id="16B">དགེ་འདུན་ནི། གང་ཟག་མེད་པ། རྟོག་པ་མེད་པ། རྣམ་པར་མི་རྟོག་པ་ཡིན་པའི་ཕྱིར་རོ། །ཤཱ་རིའི་བུ། དེ་བཞིན་གཤེགས་པའི་ཉན་ཐོས་ཀྱི་དགེ་འདུན་ལ་ནི། མི་དགེ་བ་ཅུང་<line/>
ཟད་ཀྱང་མེད་དེ། ཚུལ་ཁྲིམས་ཉམས་པ་མེད་པ་ཡིན། སྤྱོད་པ་ཉམས་པ་མེད་པ་ཡིན། འཚོ་བ་ཉམས་པ་མེད་པ་ཡིན། ལྟ་བ་ཉམས་པ་མེད་པ་ཡིན་ནོ། །ཤཱ་རིའི་བུ། དགེ་བ་གང་<line/>
ཞེ་ན༑ དེ་བཞིན་གཤེགས་པའི་ཉན་ཐོས་ཀྱི་དགེ་འདུན་ནི། འདི་ལྟ་སྟེ། སེམས་དང་མཚུངས་པར་ལྡན་པ་དང༌། དངོས་པོ་མེད་པར་རྣམ་པར་རྟོག་པ་དང༌། མཚན་མར་རྣམ་པར་<line/>
རྟོག་པ་དང༌། མིང་དུ་དམིགས་པ་དང༌། གང་ཟག་ཏུ་དམིགས་པ་དང༌། ཤཱ་རིའི་བུ། ཐ་ན་གང་དུ་འགའ་ཞིག་གིས་སེམས་དང་འབྲེལ་བའི་ཐ་སྙད་དགེ་བ་དང༌། མི་དགེ་བའི་ཆོས་<line/>
ཀྱང་མི་དམིགས་པ་དེ་ནི། འཕགས་པའི་ཆོས་འདུལ་བ་ལ་དགེ་བ་ཞེས་གསུངས་སོ། །ཤཱ་རིའི་བུ། དེ་ཅིའི་ཕྱིར་ཞེ་ན། གང་ན་བདེ་བ་ཡོད་པ་དེ་ན་སྡུག་བསྔལ་ཡང་ཡོད་པར་<line/>
རིག་པར་བྱ་སྟེ། ཤཱ་རིའི་བུ། འདི་ལྟར་དེ་བཞིན་གཤེགས་པས་མངོན་པར་རྫོགས་པར་སངས་རྒྱས་པའི་ཆོས་ནི། ཉེ་བར་ཞི་བ་ཡིན་ནོ། །ཤཱ་རིའི་བུ། འདི་ལྟར་དེ་བཞིན་<line/>
གཤེགས་པས་མངོན་པར་རྫོགས་པར་སངས་རྒྱས་པའི་ཆོས་གང་ཡིན་པ་དེ་ལ་ནི། འདོད་པ་མེད། མི་འདོད་པ་མེད། བདེ་བ་མེད། སྡུག་བསྔལ་མེད། སེམས་མེད། སེམས་<line/>
</page>
<page index="32" id="17A">༄༅། །བ་མེད༑ འདུ་ཤེས་མེད། ཚོར་བ་མེད་དེ། ཤཱ་རིའི་བུ། ཐ་ན་དེ་ལ་སྟོང་པ་ཉིད་ཀྱང་མེད་དོ། །དེ་ཅིའི་ཕྱིར་ཞེ་ན། ཤཱ་རིའི་བུ། འདི་ལྟར་སྟོང་པའི་འདུ་ཤེས་<line/>
གང་ཡིན་པ་དེ་ལ་ནི། བདག་གི་འདུ་ཤེས་དང༌། སེམས་ཅན་གྱི་འདུ་ཤེས་དང༌། སྲོག་གི་འདུ་ཤེས་དང༌། གང་ཟག་གི་འདུ་ཤེས་དང༌། རྟག་པའི་འདུ་ཤེས་དང༌། ཆད་པའི་<line/>
འདུ་ཤེས་དང༌། འབྱུང་བའི་འདུ་ཤེས་དང༌། འཇིག་པའི་འདུ་ཤེས་པའང་འབྱུང་བར་འགྱུར་བའི་ཕྱིར་རོ། །ཤཱ་རིའི་བུ། དེ་ཅིའི་ཕྱིར་ཞེ་ན། ཇི་ཙམ་དུ་འདུ་ཤེས་པ་དེ་ཙམ་<line/>
དུ་མཚན་མའི་འདུ་ཤེས་འཛིན་པ་ཉིད་ཡིན་ནོ། །ཞེས་གསུངས་པའི་ཕྱིར་རོ། །དེ་ལྟ་བས་ན། ལོག་པར་ཞུགས་པ་ཡིན་ནོ། །ཤཱ་རིའི་བུ། མཚན་མའི་འདུ་ཤེས་ཅན་གྱི་སྟོང་<line/>
པ་ཉིད་ཡིད་ལ་བྱེད་པ་མེད་པ་དེས་ན། སྟོང་པ་ཉིད་ཅེས་བྱའོ། །སྟོང་པ་ཉིད་ཡིད་ལ་བྱེད་པས་ཀྱང་སྟོང་པ་དེས་ན། སྟོང་པ་ཉིད་ཅེས་བྱའོ། །ཤཱ་རིའི་བུ། འདི་ལྟར་སྟོང་<line/>
པ་ཉིད་ལ་དགེ་བའམ། མི་དགེ་བ་མེད་པ་དེས་ན། སྟོང་པ་ཉིད་ཅེས་བྱ་སྟེ། ཤཱ་རིའི་བུ། ཐ་ན་དེ་ལ་སྟོང་པ་ཉིད་ཀྱི་འདུ་ཤེས་ཀྱང་མེད་པ་དེས་ན། སྟོང་པ་ཉིད་ཅེས་བྱའོ། །ཤཱ་<line/>
རིའི་བུ༑ འདུ་བྱེད་ཐམས་ཅད་ཤེས་པར་བྱ་སྟེ། དེའང་ཤེས་པ་མེད་པ་དང༌། རྣམ་པར་ཤེས་པ་མེད་པ་དང༌། ཡོངས་སུ་ཤེས་པ་མེད་པ་དང༌། རྣམ་པར་དཔྱད་པ་མེད་པ་<line/>
</page>
<page index="33" id="17B">དང༌། གནས་པ་མེད་པ་ཡིན་ཏེ། དེས་ན། སྟོང་པ་ཉིད་ཅེས་བྱའོ། །ཤཱ་རིའི་བུ། སྟོང་པ་ཉིད་ནི། སུས་ཀྱང་ཡིད་ལ་བྱ་བར་མི་ནུས་ཏེ། མཚན་མ་མེད་པར་མ་ཡིན། སྨོན་པ་མེད་<line/>
པར་མ་ཡིན། མཚན་མ་ཡིད་ལ་བྱེད་པ་མེད་པར་མ་ཡིན་ཏེ། དེས་ན། སྟོང་པ་ཉིད་ཅེས་བྱའོ། །ཤཱ་རིའི་བུ། ཅིའི་ཕྱིར་སྟོང་པ་ཉིད་ཀྱིས་གནས་པ་ཞེས་གསུངས་ཤེ་ན། མཚན་མ་<line/>
ཐམས་ཅད་དང༌། ཐ་ན་སྟོང་པ་ཉིད་ཀྱི་མཚན་མའང་ཡིད་ལ་མི་བྱེད་པས་དེས་ན། སྟོང་པ་ཉིད་ཀྱིས་གནས་པ་ཞེས་བྱའོ། །མཚན་མ་སྤངས་པ་དེས་ན། མཚན་མ་མེད་པ་ཞེས་<line/>
བྱའོ༑ ༑ཤཱ་རིའི་བུ། མཚན་མ་འདི་དག་གང་དུའང་ཅིའང་ཡིད་ལ་མི་བྱེད་པ་དང༌། ཡིད་ལ་བྱེད་པ་མེད་པ་དང༌། མཚན་མ་མེད་པ་དང༌། བརྡ་མེད་པ་དེས་ན། མཚན་མ་མེད་<line/>
པ་ཞེས་བྱའོ། །ཤཱ་རིའི་བུ། གང་ཅུང་ཟད་མཚན་མར་འཛིན་ཅིང་དམིགས་པ་དེ་ནི། ལོག་པའི་ལྟ་བ་ཡིན་ནོ། །ཞེས་གསུང་ངོ༌། །དེ་ཅིའི་ཕྱིར་ཞེ་ན། ཤཱ་རིའི་བུ། ཆོས་འདུལ་བ་<line/>
འདི་ལ་ཉེ་བར་ཞི་བར་དམིགས་ནའང་ལོག་པར་ཞུགས་པ་ཡིན་ན། ཐ་སྙད་ལྟ་ཅི་སྨོས། གང་གི་ཐ་སྙད་ལྟ་ཅི་སྨོས། གང་དེའི་ཐ་སྙད་ལྟ་ཅི་སྨོས། ཤཱ་རིའི་བུ། ཅིའི་ཕྱིར་སངས་<line/>
རྒྱས་བཅོམ་ལྡན་འདས་རྣམས་ཐ་སྙད་ལོག་པ་ཡིན་པར་རྒྱ་ཆེར་སྟོན་ཅེན། ཤཱ་རིའི་བུ། ཐ་སྙད་འདི་དག་བདེན་པ་མ་ཡིན་པར་ཁྱོད་ཀྱིས་མི་ཤེས་ཏེ། དེས་ན། ལོག་པ་ཡིན་<line/>
</page>
<page index="34" id="18A">༄༅། །པར་དེ་བཞིན་གཤེགས་པས་ཐུགས་སུ་ཆུད་ནས་ཅུང་ཟད་ཙམ་གྱི་ཐ་སྙད་ཀྱང་དམིགས་སུ་མེད་པས། ཤཱ་རིའི་བུ། ཐ་སྙད་ནི། ལོག་པའི་ལྟ་བ་ཡིན་ནོ། །<line/>
ཞེས་གསུངས་སོ། །ཤཱ་རིའི་བུ། དེ་བཞིན་གཤེགས་པ་རྣམས་ཀྱི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ནི། དྲན་པ་མེད་པ་ཡིད་ལ་བྱེད་པ་མེད་པ་ཡིན་ནོ། །དེ་ཅིའི་<line/>
ཕྱིར་ཞེ་ན། ཤཱ་རིའི་བུ། དེ་བཞིན་གཤེགས་པས་ཆོས་གང་གིས་རང་གི་དེ་ཁོ་ན་ཉིད་མ་དམིགས་ཏེ། རང་གི་ངོ་བོ་དམིགས་པ་མ་ཡིན། གཞན་གྱི་ངོ་བོ་དམིགས་པ་མ་ཡིན།<line/>
མཉམ་པ་དམིགས་པ་མ་ཡིན། མི་མཉམ་པ་དམིགས་པ་མ་ཡིན་པའི་ཕྱིར་རོ། །ཤཱ་རིའི་བུ། ཅིའི་ཕྱིར་དྲན་པ་ཉེ་བར་གཞག་པ་ཞེས་བྱ་ཞེ་ན། ཤཱ་རིའི་བུ། ངས་དྲན་པ་ཉེ་བར་<line/>
གཞག་པ་དམིགས་པ་དང༌། རང་བཞིན་དམིགས་པ་དང༌། རང་གི་དེ་ཁོ་ན་ཉིད་དམིགས་པ་དང༌། རང་གནས་པ་དམིགས་པ་གང་ཡིན་པ་དེ་ནི། གནས་མ་ཡིན་ཞིང་གོ་སྐབས་<line/>
མེད་དོ༑ ༑ཞེས་དེ་བཞིན་གཤེགས་པས་གསུངས་ཏེ། རང་གི་མཚན་ཉིད་ཀྱིས་སྟོང་པའི་ཆོས་རྣམས་ལ་ངེས་པར་རྟོག་པའི་དོན་གྱིས་དྲན་པ་ཉེ་བར་གཞག་པ་ཞེས་བྱའོ། །ཞེན་<line/>
པ་མེད་པ་དང༌། མངོན་པར་ཞེན་པ་མེད་པ་དང༌། གནས་པ་མེད་པ་དང༌། སོ་སོ་ཉེ་བར་གནས་པ་མེད་པ་དང༌། ཀུན་ཏུ་གནས་པ་མེད་པ་དང༌། གནས་པ་དང་བྲལ་བ་སྟེ། དེ་<line/>
</page>
<page index="35" id="18B">དག་ལ་དྲན་པ་ཉིད་ཀྱང་མེད་ན། དྲན་པ་ཉེ་བར་གཞག་པ་ལྟ་ཅི་སྨོས་ཏེ། དེས་ན་དྲན་པ་ཉེ་བར་གཞག་པ་ཞེས་བྱའོ། །ཤཱ་རིའི་བུ། གལ་ཏེ་ཆོས་འགའ་ཞིག་གི་རང་གི་དེ་ཁོ་ན་ཉིད་<line/>
ཐ་ན་སྐྲའི་རྩེ་མོ་བརྒྱར་གཤགས་པའི་ཆ་ཤས་ཙམ་ཞིག་ཡོད་པར་གྱུར་ནའང༌། ཤཱ་རིའི་བུ། དེ་བཞིན་གཤེགས་པ་འཇིག་རྟེན་དུ་བྱུང་ནས་ཆོས་ཐམས་ཅད་རང་བཞིན་མེད་དོ། །<line/>
ཞེས་ཆོས་སྟོན་པར་མི་འགྱུར་རོ། །ཤཱ་རིའི་བུ། གང་གི་ཕྱིར་ཆོས་ཐམས་ཅད་རང་བཞིན་མེད་པ་དང༌། རང་བཞིན་གྱིས་སྟོང་པ་དང༌། མཚན་ཉིད་གཅིག་པ་དང༌། མཚན་ཉིད་མེད་<line/>
པར་མཁྱེན་པ་དེའི་ཕྱིར་དེ་བཞིན་གཤེགས་པས་དྲན་པ་ཉེ་བར་གཞག་པ་ཞེས་དྲན་པ་ཉེ་བར་གཞག་པ་བསྟན་པ་ཡིན་ནོ། །གང་ལ་གནས་པ་མེད་པ་དང༌། རྣམ་པར་གནས་པ་<line/>
མེད་པ་དང༌། དྲན་པ་མེད་པ་དང༌། དྲན་པའི་ལས་མེད་པ་དང༌། རྟོག་པ་མེད་པ་དང༌། རྣམ་པར་རྟོག་པ་མེད་པ་དང༌། སེམས་པ་མེད་པ་དང༌། སེམས་པའི་ལས་མེད་པ་དང༌། ཡིད་མེད་<line/>
པ་དང༌། ཡིད་ཀྱི་ལས་མེད་པ་དང༌། ཆོས་མེད་པ་དང༌། ཆོས་ཀྱི་འདུ་ཤེས་མེད་པ་དང༌། རྣམ་པ་ཐམས་ཅད་ཀྱི་ཐམས་ཅད་དུ་འཛིན་པའི་འདུ་ཤེས་མེད་པ་དང༌། གཉིས་ཀྱི་ལས་མེད་<line/>
པ་དང༌། གནས་མེད་པ་དང༌། ཀུན་ཏུ་གནས་མེད་པ་སྟེ། དེ་ཉིད་ཀྱི་ཕྱིར་འཕགས་པ་རྣམས་ཀྱི་རྣམ་པར་མི་རྟོག་པ་ནི། དྲན་པ་ཉེ་བར་གཞག་པ་ཞེས་བྱའོ། །དེ་ལྟར་དེ་བཞིན་<line/>
</page>
<page index="36" id="19A">༄༅། །གཤེགས་པས་དྲན་པ་ཉེ་བར་གཞག་པ་གསུངས་པས་དངོས་པོའི་རྗེས་སུ་འགྲོ་བ་དེ་དག་ནི། དྲན་པ་ཉེ་བར་གཞག་པ་ཞེས་བྱའོ། །ཤཱ་རིའི་བུ། ཡང་སངས་<line/>
རྒྱས་རྗེས་སུ་དྲན་པ་ཞེས་བྱ་བ་གང་ཞེ་ན། དངོས་པོ་མེད་པར་མཐོང་བ་ནི། སངས་རྒྱས་རྗེས་སུ་དྲན་པ་ཞེས་བྱའོ། །སངས་རྒྱས་ཀྱང་བསམ་གྱིས་མི་ཁྱབ་བོ། །མཚུངས་པ་མེད་པ།<line/>
སེམས་པ་དེ་བཞིན་ཉིད་དང་བཅས་པ་ནི། སངས་རྒྱས་རྗེས་སུ་དྲན་པ་ཞེས་བྱའོ། །ཤཱ་རིའི་བུ། སེམས་པ་དེ་བཞིན་ཉིད་དང་བཅས་པ་གང་ཞེ་ན། སངས་རྒྱས་བཅོམ་ལྡན་འདས་<line/>
རྣམས་ནི། རྟོག་པ་མེད་པ། རྣམ་པར་མི་རྟོག་པ། རྟོག་པ་དང་རྣམ་པར་རྟོག་པ་མེད་པ་ཡིན་ཏེ། དེས་ན། སངས་རྒྱས་རྗེས་སུ་དྲན་པ་ཞེས་བྱའོ། །རང་གི་ངོ་བོ་མཐོང་བས་<line/>
སངས་རྒྱས་མཐོང་བ་ཡིན་ནོ། །རང་གི་ངོ་བོ་མཐོང་བ་གང་ཞེ་ན། དངོས་པོ་མེད་ལ་དངོས་པོ་མེད་པ་མཐོང་བ་ནི། སངས་རྒྱས་རྗེས་སུ་དྲན་པ་ཡིན་ནོ། །སངས་རྒྱས་མཐོང་བ་ལ་<line/>
ནི༑ སེམས་དང༌། སེམས་ལས་བྱུང་བའི་ཆོས་རྣམས་ཀྱིས་རྗེས་སུ་དྲན་པའི་ལས་ཕྲ་རབ་ཙམ་ཡང་དམིགས་སུ་མེད་དེ། དེས་ན། སངས་རྒྱས་རྗེས་སུ་དྲན་པ་ཞེས་བྱའོ། །ཤཱ་རིའི་<line/>
བུ༑ ཆོས་དེ་ནི། ཐ་སྙད་བཅད་པ་ཡིད་ལ་བྱེད་པ་ཚར་བཅད་པ་ཡིན་ཏེ། རྗེས་སུ་དྲན་པས་ཀྱང་རྗེས་སུ་དྲན་པར་བྱ་བར་སླ་བ་མ་ཡིན་པས་དེའི་ཕྱིར་སངས་རྒྱས་རྗེས་སུ་དྲན་<line/>
</page>
<page index="37" id="19B">པ་ཞེས་བྱའོ། །ཤཱ་རིའི་བུ། ཆོས་དེ་ནི། ཡིད་ལ་བྱེད་པ་ཐམས་ཅད་ཉེ་བར་ཞི་བ་ཡིན་ཏེ། དེ་ལ་གང་དག་མངོན་པར་བརྩོན་པ་དེ་དག་གི་སངས་རྒྱས་རྗེས་སུ་དྲན་པ་ནི། གང་དེ་བཞིན་<line/>
གཤེགས་པ་ལ་གཟུགས་ཀྱི་མཚན་མར་ཡིད་ལ་མི་བྱེད་དོ། །དེ་ཅིའི་ཕྱིར་ཞེ་ན། ཤཱ་རིའི་བུ། རྣམ་པར་ཤེས་པ་ནི། རྟག་ཏུ་གཟུགས་ཀྱི་མཚན་མ་ཙམ་ལ་ཆུམས་པ་ཡིན་ནོ། །གཟུགས་<line/>
མེད་པ་ལ་དམིགས་པ་དངོས་པོ་མེད་པ་ནི། སངས་རྒྱས་རྗེས་སུ་དྲན་པ་ཡིན་ཏེ། དེ་ལྟ་བས་ན། རྟོག་པ་མེད་པ། རྣམ་པར་མི་རྟོག་པ། གཟུང་བ་མེད་པ་ནི། སངས་རྒྱས་རྗེས་སུ་<line/>
དྲན་པ་ཞེས་བྱའོ། །དྲན་པ་བསྟན་པའི་ལེའུ་སྟེ་གཉིས་པའོ།། །།སངས་རྒྱས་ཀྱི་སྡེ་སྣོད་ཚུལ་ཁྲིམས་འཆལ་པ་ཚར་གཅོད་པ། བམ་པོ་གཉིས་པ། བཅོམ་ལྡན་<line/>
འདས། ཆོས་འདི་དག་ཇི་ལྟར་སྟོན་ན། སྡིག་པའི་གྲོགས་པོར་མི་འགྱུར་བ་ལགས། བཅོམ་ལྡན་འདས། ཇི་ལྟར་འདོམས་ཤིང་ཇི་ལྟར་རྗེས་སུ་སྟོན་ན། དགེ་བའི་བཤེས་གཉེན་<line/>
ཞེས་བགྱི་བ་ལགས། བཀའ་སྩལ་པ། ཤཱ་རིའི་བུ། འདི་ལ་དགེ་སློང་གིས་དགེ་སློང་ལ་འདི་སྐད་འདོམས་ཤིང་འདི་སྐད་རྗེས་སུ་སྟོན་ཏེ། དགེ་སློང་ཚུར་ཤོག །ཁྱོད་སངས་རྒྱས་<line/>
རྗེས་སུ་དྲན་པ་སྒོམས་ཤིག། མོས་པར་གྱིས་ཤིག། ཁྱོད་ཀྱིས་ཡང་དག་པར་འདུ་བའི་གནས་ཡིད་ལ་མ་བྱེད་ཅིག། ཅི་ནས་ཀྱང་དངོས་པོ་མེད་པ་དེས་ཡང་དག་པར་རྗེས་སུ་<line/>
</page>
<page index="38" id="20A">༄༅། །མཐོང་བར་འགྱུར་བ་དེའང་ཡང་དག་པར་མཐོང་བ་མེད་པའི་ཆོས་ཀྱི་རང་བཞིན་དུ་མོས་པར་བྱས་ལ། རང་བཞིན་མེད་པ་དེའི་ངོ་བོའི་འདུ་ཤེས་རང་གིས་སྤང་བར་<line/>
བྱའོ༑ ༑དེའི་མཚན་མའི་འདུ་ཤེས་སྤོང་ཞིང་དེའི་ཚེ་མཚན་མ་མེད་པའི་དངོས་པོའང་དམིགས་པར་མི་འགྱུར་ན། དྲན་པའི་ལས་ལྟ་སྨོས་ཀྱང་ཅི་དགོས། དེ་དེ་ལྟར་རང་གི་ངོ་བོ་<line/>
མེད་པ་དང༌། མཚན་མ་མེད་པ་དང༌། མཚན་མའི་འདུ་ཤེས་སྤངས་པས་གསོག་པ་ཉིད་ཀྱང་མེད་ལ། གསོག་པ་མེད་པའང་མ་ཡིན་པ་དེ་ནི། ཆོས་ཐམས་ཅད་འགོག་པ།<line/>
སངས་རྒྱས་རྗེས་སུ་དྲན་པ་སྒོམ་པ་ཡིན་ནོ། །དགེ་བ་དང་མི་དགེ་བའི་ཆོས་རྣམས་ལ་རྣམ་པར་རྟོག་པ་མེད་ཅིང་དཔྱོད་པ་མེད་པས་རྟོག་པ་དང་དཔྱོད་པ་ཀུན་ཏུ་སྤངས་པའི་ཕྱིར་<line/>
འདི་ལྟར་སངས་རྒྱས་ནི། རྣམ་པར་རྟོག་པ་མེད་པ་སྟེ། རྣམ་པར་རྟོག་པ་མེད་པར་སངས་རྒྱས་ཡིད་ལ་བྱའོ། །རྟོག་པ་མེད་པ་དང༌། དཔྱོད་པ་མེད་པ་དང༌། མཚན་མ་མེད་པ་ནི། སངས་<line/>
རྒྱས་རྗེས་སུ་དྲན་པ་ཡིན་ཏེ། དེ་ལ་ནི། སེམས་ལས་བྱུང་བའི་ཆོས་རྣམས་ཀྱི་དྲན་པའི་ལས་ཅུང་ཟད་ཙམ་ཡང་ཡོད་པ་མ་ཡིན་ན། ལུས་ཀྱི་ལས་ལྟ་ཅི་སྨོས། ངག་གི་ལས་ལྟ་ཅི་<line/>
སྨོས༑ ཡིད་ཀྱི་ལས་ལྟ་ཅི་སྨོས་ཏེ། དེ་ནི། གནས་ཡོད་པ་མ་ཡིན་ནོ། །མཚན་ཉིད་སྤངས་པ་དང༌། ཀུན་ཏུ་རྒྱུ་བ་མེད་པ་དང༌། མཚན་མ་མེད་པ་དང༌། མཚན་ཉིད་མེད་པ་<line/>
</page>
<page index="39" id="20B">དང༌། ཡིད་ལ་བྱེད་པ་མེད་པ་ནི། སངས་རྒྱས་རྗེས་སུ་དྲན་པ་ཡིན་ནོ། །མིང་མེད་པ་དང༌། མཚན་མ་མེད་པ་དང༌། རང་གི་མེད་པ་དང༌། བསམ་པ་མེད་པ་དང༌། ཐོབ་པ་མེད་པ་<line/>
དང༌། སོ་སོར་རྙེད་པ་མེད་པ་དང༌། རྟོག་པ་དང་དཔྱོད་པའི་ཀུན་ནས་སློང་བ་མེད་པ་ནི། སངས་རྒྱས་རྗེས་སུ་དྲན་པ་ཡིན་ནོ། །དེ་ཅིའི་ཕྱིར་ཞེ་ན། ཤཱ་རིའི་བུ། ཇི་ཙམ་དུ་ཡིད་ལ་<line/>
བྱེད་པའི་རྒྱུན་ཡོད་ན་མཚན་མར་འཛིན་པ་ཡིན་ཏེ། ཤཱ་རིའི་བུ། དེ་ནི། ལོག་པར་ལྟ་བ་ཡིན་ནོ། །ཤཱ་རིའི་བུ། འདི་ལྟར་ཇི་ཙམ་དུ་མཚན་མ་མེད་པ་དང༌། སོ་སོར་རྟོག་པ་མེད་པ་<line/>
དང༌། དངོས་པོ་མེད་པ་དང༌། རྟོག་པ་མེད་པ་དང༌། དཔྱོད་པ་མེད་པ་དང༌། མཚན་མ་མེད་པ་དང༌། འགོག་པ་མེད་པ་དང༌། འབྱུང་བ་མེད་པ་དང༌། ཀུན་ཏུ་རྒྱུ་བ་མེད་པ་དང༌། སྐྱེ་བ་<line/>
མེད་པ་དང༌། མི་སྐྱེ་བ་ལ་བཟོད་པ་འདི་དག་ནི། ཤཱ་རིའི་བུ། སངས་རྒྱས་རྗེས་སུ་དྲན་པ་ཞེས་བྱའོ། །དེ་ལ་ནི། ཆགས་པ་མེད། རབ་ཏུ་ཆགས་པ་མེད། མི་འགོག་པ་མེད། མི་འགལ་<line/>
བ་མེད༑ མིང་མེད། མཚན་མ་མེད་པ་སྟེ། མིང་མེད་པ་དང༌། མཚན་མ་མེད་པ་གང་ཡིན་པ་དེ་ནི། ཤཱ་རིའི་བུ། སངས་རྒྱས་རྗེས་སུ་དྲན་པ་ཡིན་ནོ། །དེ་ནི། མཚན་ཉིད་མེད་པ། ཐ་<line/>
སྙད་མེད་པ་ཡིན་ཏེ། དེ་ལ་ནི། དྲན་པའི་ལས་ཅུང་ཟད་ཙམ་ཡང་མེད་ན། ལུས་དྲང་ངག་གི་ལས་ལྟ་སྨོས་ཀྱང་ཅི་དགོས་ཏེ། དེ་ནི། གནས་ཡོད་པ་མ་ཡིན་ནོ། །གང་ན་ལུས་ཀྱི་<line/>
</page>
<page index="40" id="21A">༄༅། །ལས་མེད་པ་དང༌། ངག་གི་ལས་མེད་པ་དང༌། ཡིད་ཀྱི་ལས་མེད་པ་ལ་ནི། ཞེན་པ་མེད་པ་དང༌། འཛིན་པ་མེད་པ་དང༌། ཀུན་ཏུ་འཛིན་པ་མེད་པ་དང༌། མི་<line/>
འགོག་པ་མེད་པ་དང༌། འགལ་བ་མེད་པ་དང༌། འབྱུང་བ་མེད་པ་དང༌། སྐྱེ་བ་མེད་པ་དང༌། ཕྱེ་བ་མེད་པ་དང༌། བསྡུས་པ་མེད་པ་དང༌། བརྐྱང་བ་མེད་པ་དང༌། དངོས་པོ་མེད་པ་དང༌།<line/>
རྣམ་པ་ཐམས་ཅད་དུ་རྟོག་པ་དང་དཔྱོད་པ་རྣམས་རྒྱུན་ཆད་པ་དེ་ལྟ་བུ་ད་ནི། སངས་རྒྱས་རྗེས་སུ་དྲན་པ་ཞེས་གསུངས་སོ། །དེ་ལྟ་བུའི་རང་བཞིན་གྱི་སངས་རྒྱས་རྗེས་སུ་དྲན་པ་<line/>
དང་ལྡན་པ་གང་ཡིན་པ་དེ་ནི། འདོད་ན་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་ཡོངས་སུ་སྒྱུར་པར་བྱེད། བདུད་བྱེ་བ་སྟོང་ཕྲག་བརྒྱ་འང་ཕམ་པར་བྱེད་ན།<line/>
མ་རིག་པ་གཞི་མེད་པ་བདེན་པ་མ་ཡིན་པ་ལ་དམིགས་ཏེ་ཀུན་ནས་བསླང་བ་ལ་ལྟ་སྨོས་ཀྱང་ཅི་དགོས། ཆོས་དེ་དག་ནི། མཚན་མ་མེད་པ་དང༌། སྤྲོས་པ་མེད་པ་དང༌། མ་<line/>
སྤྲོས་པ་དང༌། འགོག་པ་མེད་པ་དང༌། འགལ་བ་མེད་པ་དང༌། མཚན་ཉིད་མེད་པ་དང༌། ཐ་སྙད་མེད་པ་དང༌། བཏགས་པ་མེད་པ་དང༌། སྣང་བ་མེད་པ་དང༌། གསལ་བ་<line/>
མེད་པ་དང༌། བདུད་དང་བདུད་ཀྱི་འཁོར་དང་མ་འདྲེས་པར་སོ་སོར་རྟོགས་ནས་ཐ་སྙད་ཙམ་གྱིས་འདོམས་ཤིང་རྗེས་སུ་སྟོན་ན། དེ་ལྟ་བུ་ནི། སངས་རྒྱས་རྗེས་སུ་དྲན་པ་<line/>
</page>
<page index="41" id="21B">ཡིན་པས་མཚན་མར་འཛིན་པ་ཅུང་ཟད་ཙམ་ཡང་ཡིད་ལ་མ་བྱེད་ཅིག །མ་རྟོག་ཅིག །རྣམ་པར་མ་རྟོག་ཅིག། མ་སྤྲོ་ཞིག། དེ་ཅིའི་ཕྱིར་ཞེ་ན། དངོས་པོ་མེད་པའི་ཆོས་དེ་ནི།<line/>
མཚན་མ་མེད་པ། མཚན་ཉིད་མེད་པ། ཡིད་ལ་བྱེད་པ་མེད་པ་ཡིན་པས་འདི་ནི། སངས་རྒྱས་རྗེས་སུ་དྲན་པ་ཞེས་བྱ་བ་སྟེ། འདི་ལྟ་སྟེ། མཚན་མ་མེད་པ་དང༌། མཚན་ཉིད་<line/>
མེད་པ་དང༌། ཡིད་ལ་བྱེད་པ་མེད་པ་ཡིན་ནོ། །དེ་ཅིའི་ཕྱིར་ཞེ་ན། འདི་ལྟར་སངས་རྒྱས་རྣམས་ནི། གཟུགས་ཀྱི་མཚན་མ་ལས་ཡིད་ལ་བྱ་བ་མ་ཡིན་ཏེ། རྟོག་པ་ལས་མ་ཡིན།<line/>
རྣམ་པར་རྟོག་པ་ལས་མ་ཡིན། ཞེན་པ་ལས་མ་ཡིན། མ་ཞེན་པ་ལས་མ་ཡིན། ཏིང་ངེ་འཛིན་ལས་མ་ཡིན། ཤེས་རབ་ལས་མ་ཡིན། རིག་པ་ལས་མ་ཡིན། རིག་པ་མེད་པ་<line/>
ལས་མ་ཡིན་པའི་ཕྱིར་རོ། །དེ་ཅིའི་ཕྱིར་ཞེ་ན། འདི་ལྟར་དེ་བཞིན་གཤེགས་པ་རྣམས་ནི། བཏགས་པ་མེད་པ། བསམ་གྱིས་མི་ཁྱབ་པ། ཤིན་ཏུ་བསམ་གྱིས་མི་ཁྱབ་པ་<line/>
ཡིན་པའི་ཕྱིར་རོ། །དེ་ལྟ་བས་ན། མཚན་མར་མ་འཛིན་ཅིག། དེ་སྤང་བའམ། ཐོབ་པའམ། བསྒོམ་པའི་ཆོས་གང་ཡིན་པ་ལ་ཅུང་ཟད་ཀྱང་ཞེན་པར་མི་བྱེད་དེ། དེ་དེ་བཞིན་<line/>
གཤེགས་པ་ཉིད་ཀྱང་མི་དམིགས་ན། རྗེས་སུ་དྲན་པ་ལྟ་སྨོས་ཀྱང་ཅི་དགོས། ཤཱ་རིའི་བུ། དགེ་སློང་གིས་དགེ་སློང་ལ་འདི་སྐད་ཅེས་དགེ་སློང་ཚུར་ཤོག །ཁྱོད་ཆོས་རྣམས་<line/>
</page>
<page index="42" id="22A">༄༅། །ཀྱི་རང་གི་མཚན་ཉིད་རྣམ་པར་སྒོམས་ཤིག། ཆོས་ཀྱི་འདུ་ཤེས་ཡིད་ལ་མ་བྱེད་ཅིག། ཅེས་འདོམས་ཤིང་དེ་སྐད་རྗེས་སུ་སྟོན་ཏོ། །དེ་དེ་ལྟར་ཡིད་<line/>
ལ་བྱེད་པ་ན་རབ་ཏུ་མ་ཞེན་པ་ཉིད་དང༌། མ་ཆགས་པ་ཉིད་དང༌། ཆོས་མེད་པ་ཉིད་དང༌། དངོས་པོ་མེད་པ་ཉིད་དང༌། མཚན་ཉིད་གཅིག་པ་ཉིད་ལ་དགའ་བར་བྱེད་དོ། །དེ་<line/>
ཆོས་ཀྱི་འདུ་ཤེས་ཀྱང་མི་འཇུག་ན། གང་ཟག་གི་འདུ་ཤེས་སུ་འགྱུར་བ་ལྟ་སྨོས་ཀྱང་ཅི་དགོས་ཏེ། དེ་ནི། གནས་ཡོད་པ་མ་ཡིན་ནོ། །ཤཱ་རིའི་བུ། འདི་ཇི་སྙམ་དུ་སེམས།<line/>
ཇི་ག་ཆོས་མི་དམིགས་ཏེ་ཆོས་ཀྱི་འདུ་ཤེས་སྐྱེད་པར་བྱེད་དམ། གསོལ་པ། བཅོམ་ལྡན་འདས། དེ་ནི། མ་ལགས་སོ། །ཇི་ག་ཆོས་ཀྱི་འདུ་ཤེས་ཡིད་ལ་མི་བྱེད་ཅིང་ཆོས་མི་<line/>
དམིགས་ན། རྣམ་པར་འཇིག་པར་བྱེད་པའི་ཆོས་འགའ་ཡང་ཡོད་དམ། གསོལ་པ། བཅོམ་ལྡན་འདས། དེ་ནི། མ་མཆིས་ལགས་སོ། །བཀའ་སྩལ་པ། ཤཱ་རིའི་བུ།<line/>
གལ་ཏེ་ཤིང་གི་རྩ་བ་མེད་པར་ཇི་ག་ཡལ་ག་དང༌། ལོ་མ་དང༌། ཤུན་པ་འབྱུང་བར་འགྱུར་རམ། གསོལ་པ། བཅོམ་ལྡན་འདས། དེ་ནི། མ་མཆིས་ལགས་སོ། །བཀའ་སྩལ་<line/>
པ༑ ཤཱ་རིའི་བུ། དེ་བཞིན་དུ་ཇི་ག་ཆོས་མི་དམིགས་ན། ཆོས་ཀྱི་འདུ་ཤེས་སྐྱེ་བར་འགྱུར་རམ། གསོལ་པ། བཅོམ་ལྡན་འདས། དེ་ནི། མ་ལགས་སོ། །ཇི་ག་ཆོས་ཀྱི་འདུ་ཤེས་<line/>
</page>
<page index="43" id="22B">ཡིད་ལ་མི་བྱེད་ཅིང་ཆོས་མི་དམིགས་ན། རྣམ་པར་འཇིག་པར་བྱེད་པའི་ཆོས་འགའ་ཡང་ཡོད་དམ། གསོལ་པ། བཅོམ་ལྡན་འདས། དེ་ནི། མ་མཆིས་ལགས་སོ། །བཀའ་སྩལ་<line/>
པ༑ དེ་དེ་ལྟར་ཡང་ཆོས་སམ་ཆོས་ཀྱི་འདུ་ཤེས་མི་དམིགས་ཤིང་ཡིད་ལ་མི་བྱེད་ན། འགག་པ་མེད་པ་དང༌། འབྱུང་བ་མེད་པ་ལ་བསྒོམ་དུ་མེད་དེ། རྟོག་པར་མི་བྱེད། རྣམ་པར་<line/>
རྟོག་པར་མི་བྱེད། འགོག་པར་མི་བྱེད། རྣམ་པར་འགོག་པར་མི་བྱེད། འཇུག་པར་མི་བྱེད། ལྡོག་པར་མི་བྱེད་དེ། དེ་དེ་ཁོ་ན་ཉིད་ཀྱི་རང་བཞིན་ཐོབ་ནས་ཐ་སྙད་དུ་བྱེད་དོ། །ཤཱ་<line/>
རིའི་བུ༑ དེ་སྐད་འདོམས་ཤིང་དེ་སྐད་རྗེས་སུ་སྟོན་པ་ནི། དགེ་བའི་བཤེས་གཉེན་ཞེས་བྱའོ། །དོན་དམ་པར་ནི། དགེ་བའང་མེད། མི་དགེ་བའང་མེད་དོ། །ཤཱ་རིའི་བུ། མཚན་<line/>
ཉིད་དེ་དག་དང་ལྡན་པ་གང་ཡིན་པ་དེ་དག་ནི། འཇིག་རྟེན་ན་དཀོན་པ་ཡིན་ཏེ། འདི་ལྟ་སྟེ། ཕྱིན་ཅི་མ་ལོག་པར་ཡང་དག་པའི་ལྟ་བ་དང་ལྡན་པ་དེས་ན། ཡང་དག་པའི་ལྟ་<line/>
བ་ཞེས་བྱའོ། །དེ་ལྟ་མོད་ཀྱི། ཤཱ་རིའི་བུ། ཡང་དག་པའི་ལྟ་བ་དང༌། ཡང་དག་པའི་བཟོད་པ་དང༌། ཡང་དག་པའི་མོས་པ་ནི། འདི་ལྟ་སྟེ། ཕྱིན་ཅི་མ་ལོག་པར་ཡང་དག་པར་<line/>
རྗེས་སུ་ལྟ་བ་དེ་ནི། དེ་བཞིན་གཤེགས་པས་ཡང་དག་པའི་ལྟ་བ་ཞེས་གསུངས་སོ། །ཤཱ་རིའི་བུ། གང་སུའང་རུང་ཕྱིན་ཅི་མ་ལོག་པར་ཡང་དག་པར་ལྟ་བ་མེད་པ་དེ་ནི། ཡང་<line/>
</page>
<page index="44" id="23A">༄༅། །དག་པའི་ལྟ་བ་མ་ཡིན་ནོ། །ཤཱ་རིའི་བུ། བདག་ཏུ་སྨྲ་བ་དང༌། སེམས་ཅན་དུ་སྨྲ་བ་དང༌། སྲོག་ཏུ་སྨྲ་བ་དང༌། གང་ཟག་ཏུ་སྨྲ་བ་དང༌། རྟག་པར་<line/>
སྨྲ་བ་དང༌། ཆད་པར་སྨྲ་བ་གང་ཅིའང་རུང་བ་དེ་དག་ཐམས་ཅད་ནི། ལོག་པར་ཞུགས་པ་ཡིན་ནོ། །ཤཱ་རིའི་བུ། དེ་བཞིན་གཤེགས་པ་རྣམས་སམ། དེ་བཞིན་<line/>
གཤེགས་པའི་ཉན་ཐོས་རྣམས་ནི། བདག་ཏུ་སྨྲ་བ་མ་ཡིན། སེམས་ཅན་དུ་སྨྲ་བ་མ་ཡིན། སྲོག་ཏུ་སྨྲ་བ་མ་ཡིན། གང་ཟག་ཏུ་སྨྲ་བ་མ་ཡིན། རྟག་པར་སྨྲ་བ་མ་ཡིན།<line/>
ཆད་པར་སྨྲ་བ་མ་ཡིན་ཏེ། དེ་ནི། དེ་བཞིན་གཤེགས་པ་རྣམས་དང༌། དེ་བཞིན་གཤེགས་པའི་ཉན་ཐོས་རྣམས་ཀྱི་ཡང་དག་པའི་ལྟ་བ་ཞེས་བྱའོ། །ཡང་དག་པར་ལྟ་བ་<line/>
དང༌། ཕྱིན་ཅི་མ་ལོག་པར་ལྟ་བ་དང༌། ཇི་ལྟ་བ་བཞིན་དུ་ལྟ་བ་མ་གཏོགས་པ་ནི། བྱིས་པ་སོ་སོའི་སྐྱེ་བོ་ཡིན་ནོ། །དེ་ཅིའི་ཕྱིར་ཞེ་ན། ཤཱ་རིའི་བུ། འདི་ལྟར་བྱིས་པ་སོ་སོའི་<line/>
སྐྱེ་བོ་ནི། འགའ་ལའང་ཡང་དག་པའི་ལྟ་བ་མེད་དོ། །གཞན་དུ་ན་རྗེས་སུ་མཐུན་པའི་བཟོད་པ་དང་ལྡན་པ་གང་ཡིན་པ་དེ་དག་ལ་ནི། ཡང་དག་པའི་ལྟ་བའི་ཆ་ཤས་ཡོད་<line/>
པ་ཡིན་ཡང་ཇི་ལྟ་བ་བཞིན་དུ་མཐོང་བས་ནི། མ་ཡིན་པའི་ཕྱིར་རོ། །ཤཱ་རིའི་བུ། དེ་ལྟར་ཡང་དག་པའི་ལྟ་བ་དང༌། ལོག་པའི་ལྟ་བ་ཡིན་ཏེ། ཡང་དག་པ་མཐོང་བས་ནི།<line/>
</page>
<page index="45" id="23B">ཡང་དག་པའི་ལྟ་བ་ཡིན་ལ། འཇིག་རྟེན་གྱི་ཟང་ཟིང་གྱི་སྦྱིན་པས་ནི། ལོངས་སྤྱོད་འཕེལ་བ་ཡིན་ནོ། །ཤཱ་རིའི་བུ། འདི་ལྟར་སླུ་བར་བྱེད་པ། འཁོར་བར་རྒྱུ་བར་བྱེད་པ། སྨད་<line/>
པའི་ཆོས་གང་ཡིན་པ་ནི། དེ་བཞིན་གཤེགས་པས་ཚངས་པར་སྤྱད་པའི་ཐ་སྙད་ཡིན་ནོ། །ཞེས་གསུངས་སོ། །ཤཱ་རིའི་བུ། འདི་ལྟར་ཡང་དག་པའི་ལྟ་བ་ནི། འདི་ཡིན་ནོ། །ལོག་<line/>
པའི་ལྟ་བ་ནི། འདི་ཡིན་ནོ། །ཞེས་མ་གསུངས་པ་མ་ཡིན་ཏེ། དེ་ཅིའི་ཕྱིར་ཞེ་ན། ཤཱ་རིའི་བུ། ལྟ་བར་གྱུར་པ་ཐམས་ཅད་ནི། ཡང་དག་པ་མ་ཡིན་པ་ལ་དམིགས་པ་ཡིན་པའི་<line/>
ཕྱིར་རོ༑ ༑ཤཱ་རིའི་བུ། གང་སུའང་རུང་འདི་སྙམ་དུ་ཡང་དག་པའི་ལྟ་བ་ནི། འདི་ཡིན་ནོ། །ལོག་པའི་ལྟ་བ་ནི། འདི་ཡིན་ནོ་སྙམ་དུ་སེམས་ན། དེའི་དེ་ཉིད་ལོག་པར་ལྟ་བ་<line/>
ཡིན་ནོ༑ ༑དེ་ཅིའི་ཕྱིར་ཞེ་ན། ཤཱ་རིའི་བུ། འཕགས་པའི་ཆོས་འདུལ་བ་འདི་ལ་ནམ་མཁའ་དང༌། ལག་མཐིལ་ཇི་ལྟ་བ་བཞིན་དུ་ལྟ་བར་གྱུར་པ་ཐམས་ཅད་ཀུན་ཏུ་སྤངས་པ་<line/>
དང༑ ཐ་སྙད་ཐམས་ཅད་ཀུན་ཏུ་ཆད་པ་ཡིན་ཏེ། དེ་ལྟ་བུ་ནི། དགེ་སློང་གི་ཆོས་ཡིན་ནོ། །དགེ་བའི་བཤེས་གཉེན་གྱི་ལེའུ་སྟེ་གསུམ་པའོ།། །།ཤཱ་རིའི་བུ། དེ་ལ་<line/>
འཕགས་པའི་དགེ་འདུན་ཞེས་བྱ་བ་གང་ཞེ་ན། གང་དག་སྐྱེ་བ་མེད་པ་དང༌། འགག་པ་མེད་པ་དང༌། འབྱུང་བ་མེད་པ་དང༌། མཚན་མ་མེད་པ་དང༌། མཚན་ཉིད་མེད་པ་དང༌།<line/>
</page>
<page index="46" id="24A">༄༅། །སྤྲོས་པ་མེད་པ་དེ་ལ་འཇུག་པ་དང༌། ལྷག་པར་མོས་པ་དང༌། ཡང་དག་པར་སྟོན་པ་དང༌། ཡང་དག་པར་གཞོལ་བ་དེ་ལྟ་བུའི་བཟོད་པ་དང་ལྡན་པ་<line/>
སྟེ༑ མཚན་ཉིད་མེད་པ་ལ་ལྷག་པར་མོས་པ་ནི། བདག་གང་ཡིན་པའང་མི་དམིགས་ན། རྒྱུན་དུ་ཞུགས་པ་དམིགས་པ་ལྟ་ཅི་སྨོས། ལན་གཅིག་ཕྱིར་འོད་པ་ལྟ་ཅི་<line/>
སྨོས༑ ཕྱིར་མི་འོང་བ་ལྟ་ཅི་སྨོས། དགྲ་བཅོམ་པ་དམིགས་པ་ལྟ་ཅི་སྨོས། ཆོས་སུ་དམིགས་པ་ལྟ་ཅི་སྨོས། སྐྱེས་པ་དང་བུད་མེད་དང་མ་ནིང་ལྟ་ཅི་སྨོས། བཏགས་<line/>
པར་དམིགས་པ་ལྟ་ཅི་སྨོས། གནས་སུ་དམིགས་པ་ལྟ་ཅི་སྨོས་ཏེ། འདི་དང་འདི་ལྟ་བུའོ། །ཞེས་བྱ་བ་མི་དམིགས་པ་འདི་ནི། དགེ་འདུན་ཡིན་ནོ། །དེ་ལྟ་མོད་ཀྱི།<line/>
ཤཱ་རིའི་བུ། མཚན་ཉིད་མེད་པ་དང༌། འགག་པ་མེད་པ་དང༌། འབྱུང་བ་མེད་པ་དེ་ལ་མོས་པ་ནི། ཉུང་ངོ༌། །ཤཱ་རིའི་བུ། མཚན་ཉིད་མེད་པ་དང༌། འགག་པ་མེད་པ་དང༌།<line/>
འབྱུང་བ་མེད་པ་ལ་མོས་པ་གང་ཡིན་པ་དེ་དག་ནི། ཕྱིན་ཅི་མ་ལོག་པའི་ཤེས་པས་གཞན་དང་གཞན་དག་ཤེས་ཤིང༌། གཞན་དང་གཞན་དག་རབ་ཏུ་ཤེས་ནས་<line/>
ཀུན་ཏུ་གླེང་བར་བྱེད། ཡང་དག་པར་གཞོལ་བར་བྱེད། གཞན་དང་གཞན་དག་སྟོན་པར་བྱེད་པ་ན་བདེན་པ་ལ་དམིགས་པས་བཅིངས་ཤིང་ཞེན་པའི་འཇིག་<line/>
</page>
<page index="47" id="24B">རྟེན་པ་འདི་ཐམས་ཅད་མ་གཏོགས་པར་དངོས་པོ་ཅུང་ཟད་ཙམ་ཡང་མི་དམིགས་སོ། །དེ་དག་ནི། ཡང་དག་པའི་ལུས་ལ་གནས་པ་ཡིན་ཏེ། དེ་ནི། འཕགས་པའི་དགེ་འདུན་<line/>
ཞེས་བྱའོ། །དེ་དག་ཐ་སྙད་དེ་ལའང་དམིགས་ལ། མིང་དང་མཚན་མས་མཚན་ཉིད་མེད་པ་འདོམས་པར་བྱེད། སྤྲོས་པ་མེད་པ་ཉིད་ཀུན་དུ་སྟོན་པར་བྱེད་དོ། །ཤཱ་རིའི་བུ།<line/>
དེ་དག་ནི། དགེ་འདུན་དཀོན་མཆོག་ཡོན་གནས་ཀྱི་འོས་ཡིན་ཏེ། འདི་ལྟ་སྟེ། ཕྱིན་ཅི་མ་ལོག་པའི་དོན་གྱིས་དགེ་འདུན་ཞེས་བྱའོ། །ཤཱ་རིའི་བུ། དེ་བཞིན་དུ་དགེ་སློང་གིས་<line/>
གནས་གང་ཡིད་ལ་བྱེད་པའི་གནས་དེ་ཉིད་ཀྱང་རང་གི་མཚན་ཉིད་སྟོང་པ་ཡིན་པར་ཤེས་བཞིན་དུ་དེ་སྐད་འདོམས་ཤིང་དེ་སྐད་རྗེས་སུ་སྟོན་པའི་དགེ་སློང་ནི། དགེ་བའི་<line/>
བཤེས་གཉེན་ཞེས་བྱའོ། །ཤཱི་རིའི་བུ། ཐ་སྙད་ཀུན་ཏུ་ཆད་པ་ནི། འཕགས་པའི་དགེ་འདུན་ཞེས་བྱའོ། །དེ་ཅིའི་ཕྱིར་ཞེ་ན། ཤཱ་རིའི་བུ། འཕགས་པའི་ཆོས་འདུལ་བ་འདི་<line/>
ལ་ནི༑ གང་ཡང་དག་པར་བཏགས་པར་གྱུར་པའི་ཐ་སྙད་ཀྱང་མི་དམིགས་པའི་ཕྱིར་རོ། །ཤཱ་རིའི་བུ། དེ་ལྟ་བས་ན། ཐ་སྙད་ཀུན་ཏུ་ཆད་པ་ནི། འཕགས་པའི་དག་འདུན་<line/>
ཞེས་བྱའོ། །ཤཱ་རིའི་བུ། དེ་ལ་གང་དག་འདི་སྐད་ཅེས་ཅིའི་ཕྱིར་དགེ་འདུན་གྱི་ཐ་སྙད་ཅེས་བྱ་ཞེ་ན། གང་ལ་ཡང་དག་པར་བཏགས་པར་གྱུར་བའི་ཐ་སྙད་འགའ་ཡང་<line/>
</page>
<page index="48" id="25A">༄༅། །མི་དམིགས་པ་གང་ཡིན་པའོ། །ཞེས་སྨྲ་ན། ཤཱ་རིའི་བུ། དེ་ལ་ང་ནི། འདི་སྐད་ཅེས་དགེ་འདུན་ནི། ཇི་ལྟ་བ་བཞིན་དུ་རྟོག་པའི་དོན་དང༌། ཆགས་<line/>
པའི་མཚན་མ་མེད་པ་སྒྲོག་པའི་དོན་གྱི་དངོས་པོ་འགའ་ཡང་མི་དམིགས་པ་ཡིན་ཏེ། བློ་གཅིག་ཏུ་གྱུར་པའི་ཕྱིར་དང༌། བཟོད་པ་གཅིག་པའི་ཕྱིར་དང༌། རོ་གཅིག་པའི་<line/>
ཕྱིར་རོ༑ ༑ཞེས་གསུང་སྟེ། ཐ་སྙད་གཅིག་པ་དེའང་འཇིག་རྟེན་པའི་ཐ་སྙད་ཙམ་གྱིས་ཐ་སྙད་དུ་བྱེད་ཀྱི། དོན་དམ་པར་ནི། དགེ་འདུན་འགའ་ཡང་མེད་དོ། །གང་ཞིག་<line/>
རྟག་པའམ། བརྟན་པའམ། ཐེར་ཟུག་པའམ། མི་འགྱུར་བའི་ཆོས་ཅན་གྱི་བཞི་པོ་དེ་ནི། འགའ་ཡང་དམིགས་སུ་མེད་དེ། འདི་ལྟ་སྟེ། ཆོས་ཞེས་བྱ་བའི་ཐ་སྙད་<line/>
ཡང་དག་པར་བཏགས་པའི་ཐ་སྙད་གང་ཡིན་པ་དེའང་འཕགས་པ་རྣམས་ཀྱིས་སྨད་པ་ཡིན་ནོ། །འདི་ནི། སྐྱེས་པའོ། །འདི་ནི། བུད་མེད་དོ། །འདི་ནི། མ་ནིང་ངོ༌།།<line/>
འདི་ནི༑ ལྷའོ། །འདི་ནི། ཀླུའོ། །འདི་ནི། གནོད་སྦྱིན་ནོ། །འདི་ནི། དྲི་ཟའོ། །འདི་ནི། གྲུལ་བུམ་མོ། །འདི་ནི། ཆོས་སོ། །འདི་ནི། ཆོས་མ་ཡིན་པའོ། །ཞེས་བྱ་བ་དེ་ལྟ་<line/>
བུའི་ཆོས་དེ་རིང་དུ་སྤངས་ནས་གཞི་རྣམ་པ་དུ་མ་ལ་དམིགས་ཏེ་ཚིག་འདི་སྐད་ཅེས་དགེ་སློང་ཚུར་ཤོག། ཁྱོད་འདུག་ཅིག། འདིར་ལམ་གྱིས་ཤིག། འདི་ནི། ཆེ་གེ་<line/>
</page>
<page index="49" id="25B">མོ་ཞིག་གོ། ཞེས་སྨྲ་ཞིང་རྫུན་གྱི་ཚིག་ཏུ་བཏགས་ནས་མིང་དང༌། མཚན་མར་ཐ་སྙད་དུ་བྱེད་དོ། །དེ་ཅིའི་ཕྱིར་ཞེ་ན། ཤཱ་རིའི་བུ། འདི་ལྟར་ཆོས་ཐམས་ཅད་ནི། མིང་དང་<line/>
མཚན་མ་མེད་པ། མཚན་ཉིད་མེད་པ། ཡིད་ལ་བྱེད་པ་མེད་པ་ཡིན་ནོ། །ཤཱ་རིའི་བུ། འདི་ཇི་སྙམ་དུ་སེམས། ཆོས་གང་ཡང་ཡིད་ལ་བྱར་མེད་པ་དེ་ཐ་སྙད་ཀྱིས་ཐོག་ཏུ་<line/>
ཕབ་པར་བརྗོད་དུ་ཡོད་དམ། གསོལ་པ། བཅོམ་ལྡན་འདས། དེ་ནི། མ་ལགས་སོ། །བཀའ་སྩལ་པ། ཤཱ་རིའི་བུ། གང་ཞིག་འདི་སྐད་ཅེས་འདི་ནི། བུད་མེད་དོ། །འདི་ནི་<line/>
སྐྱེས་པའོ། །འདི་ནི། མ་ནིང་ངོ༌། །འདི་ནི། ལྷའོ། །འདི་ནི། ཀླུའོ། །འདི་ནི། གནོད་སྦྱིན་ནོ། །འདི་ནི། གྲུལ་བུམ་མོ། །འདི་ནི། ཆོས་སོ། །འདི་ནི། ཆོས་མ་ཡིན་པའོ། །ཞེས་<line/>
སྨྲ་ན༑ དེ་ནི། ངེས་པར་རྫུན་གྱི་ཚིག་སྨྲ་ཞིང༌། ཡང་དག་པ་མ་ཡིན་པའི་མཐའ་ལ་ཞུགས་པ་ཡིན་པས་དེས་ན། དགེ་འདུན་ཞེས་མི་བྱ་སྟེ། ཤཱ་རིའི་བུ། ཕྱིན་ཅི་མ་ལོག་པ་ལ་<line/>
ཞུགས་པས་དེ་ཕྱིར་འཕགས་པའི་དགེ་འདུན་ཞེས་བྱའོ། །ཤཱ་རིའི་བུ། དེ་ལ་རེ་ཞིག་མི་དགེ་བ་ནི། འདི་ལྟ་བུ་ལ་དམིགས་པ་ཡིན་པར་ཤེས་པར་བྱ་སྟེ། འདི་ལྟ་སྟེ། མིང་<line/>
དང་མཚན་མ་ཡིན་ཏེ། འདི་ནི། མི་དགེ་བ་ཐམས་ཅད་ཀྱི་རྩ་བ་ཡིན་ནོ། །ཤཱ་རིའི་བུ། འཕགས་པའི་ཆོས་འདུལ་བ་ལ་ནི། མིང་དང་མཚན་མ་རྣམས་རྒྱུན་ཆད་པ་ཡིན་ཏོ། །<line/>
</page>
<page index="50" id="26A">༄༅། །མིང་གིས་རློམ་སེམས་སུ་མི་བྱེད་ན། དགེ་འདུན་དེ་ནི། འདི་ཡིན་ནོ། །འདི་ནི། འཕགས་པའི་དགེ་འདུན་ནོ། །འདི་ནི། ཀུན་རྫོབ་ཀྱི་དགེ་འདུན་ནོ། །<line/>
འདི་ནི། འབྲས་བུའི་དགེ་འདུན་ནོ། །འདི་ནི། གློ་བུར་དུ་ལྷགས་པའི་དགེ་འདུན་ནོ། །འདི་ནི། གཉུག་མར་གནས་པའི་དགེ་འདུན་ནོ། །འདི་ནི། དགེ་སློང་གི་དགེ་འདུན་ནོ། །<line/>
འདི་ནི། དགེ་སློང་མའི་དགེ་འདུན་ནོ། །འདི་ནི། མཐུན་པ་དང༌། འདི་ནི། མི་མཐུན་པའི་དགེ་འདུན་ནོ། །ཞེས་བྱ་བར་ཇི་ལྟར་འགྱུར་ཏེ། ཐམས་ཅད་སྤངས་པ་དང༌། ཐམས་<line/>
ཅད་རྒྱུན་བཅད་པས་འཕགས་པའི་དགེ་འདུན་ཞེས་བྱའོ། །མིང་དང་མཚན་མ་མེད་པ། ཐ་སྙད་མེད་པ། འཇུག་པ་མེད་པ། ཐ་སྙད་རྒྱུན་ཆད་པ་དེ་དག་ནི། མཆོག་ཏུ་<line/>
འཕགས་པར་བརྗོད་པའི་ཕྱིར་དངོས་པོ་དེ་དག་མི་དམིགས་པ་ཡིན་ནོ། །ཤཱ་རིའི་བུ། ཡོངས་སུ་བཏགས་ནས་མིང་དང་མཚན་མ་རྣམས་ཀྱི་ཐ་སྙད་དམིགས་པར་གྱུར་ན་<line/>
ནི༑ ལྟ་བར་གྱུར་པ་རྣམ་པ་དུ་མ་ལ་ཆགས་པ་ཡིན་ཏེ། གང་ཞིག་སྲིད་པ་འབྱུང་བའི་རྒྱུར་གྱུར་པ་ཕུང་པོའི་འདུ་ཤེས་དང༌། ཕུང་པོ་ལྔ་ལ་ཡོངས་སུ་བརྟེན་པ་ནི། ལོག་<line/>
པར་ལྟ་བའི་གནས་ཡིན་པའི་ཕྱིར་རོ། །ཡང་དག་པ་མ་ཡིན་པའི་འདུ་ཤེས་ཡོངས་སུ་བཟུང་བ་ནས་འདི་ལྟ་སྟེ། ཕུང་པོའི་འདུ་ཤེས་ལོག་པར་འཛིན་པ་དང༌། ངན་སོང་<line/>
</page>
<page index="51" id="26B">ལ་འཛིན་པ་དང༌། དམིགས་པ་ལ་འཛིན་པ་དང༌། ལམ་གོལ་ང་ལ་འཛིན་པ་དང༌། ཡང་དག་བ་མ་ཡིན་པ་ལ་འཛིན་པ་དེ་ངག་ནི། འཕགས་པ་ཉན་ཐོས་རྣམས་ལ་ཡོད་པ་མ་ཡིན་<line/>
ཏེ༑ ཡང་དག་པ་མ་ཡིན་པ་ལ་དམིགས་པ་ཁམས་གསུམ་པ་མི་ཤེས་པ་ཐམས་ཅད་མ་གཏོགས་ཏེ། དེས་ན། འཕགས་པའི་དགེ་འདུན་ཞེས་བྱའོ། །ཤཱ་རིའི་བུ། ཡང་དག་པ་མ་<line/>
ཡིན་པ་སྒྲ་སྣ་ཚོགས་ལ་ཞེན་པ་གང་ཅིའང་རུང་བ་དེ་དག་ནི། འཕགས་པའི་དགེ་འདུན་ལ་དམིགས་སུ་ཡོད་པ་མ་ཡིན་ཏེ། འདི་ལྟ་སྟེ། བདག་ཏུ་འཛིན་པ་དང༌། སེམས་ཅན་<line/>
དུ་འཛིན་པ་དང༌། སྲོག་ཏུ་འཛིན་པ་དང༌། གང་ཟག་ཏུ་འཛིན་པ་དང༌། མིར་འཛིན་པ་དང༌། མི་མ་ཡིན་པར་འཛིན་པ་དང༌། བུད་མེད་དུ་འཛིན་པ་དང༌། སྐྱེས་པར་འཛིན་པ་དང༌།<line/>
ལྷར་འཛིན་པ་དང༌། དམྱལ་བར་འཛིན་པ་དང༌། དུད་འགྲོའི་སྐྱེ་གནས་སུ་འཛིན་པ་དང༌། གཤིན་རྗེའི་འཇིག་རྟེན་དུ་འཛིན་པ་དང༌། ཕུང་པོར་འཛིན་པ་དང༌། ཁམས་སུ་འཛིན་<line/>
པ་དང༌། སྐྱེ་མཆེད་དུ་འཛིན་པ་དང༌། འབྱུང་བར་འཛིན་པ་དང༌། འཇིག་པར་འཛིན་པ་དང༌། དུང་གི་སྒྲར་འཛིན་པ་དང༌། རྔ་བོ་ཆེའི་སྒྲར་འཛིན་པ་དང༌། འཁར་རྔའི་སྒྲར་འཛིན་<line/>
པ་དང༌། རྫ་རྔའི་སྒར་འཛིན་པ་དང༌། པི་ཝང་གི་སྒྲར་འཛིན་པ་དང༌། གླུའི་སྒྲར་འཛིན་པ་དང༌། དེ་བཞིན་དུ་རོལ་མོའི་སྒྲར་ཐམས་ཅད་དང༌། ས་དང༌། ཆུ་དང༌། མེ་དང༌། རླུང་<line/>
</page>
<page index="52" id="27A">༄༅། །དང༌། ཚུལ་ཁྲིམས་དང༌། འཆལ་པའི་ཚུལ་ཁྲིམས་ཀྱི་སྒྲར་འཛིན་པ་དང༌། ལམ་གྱི་སྒྲར་འཛིན་པ་དང༌། ལོག་པའི་ལམ་གྱི་སྒྲར་འཛིན་པ་དང༌། དྲེགས་<line/>
པའི་སྒྲར་འཛིན་པ་དང༌། ཀུན་ནས་ཉོན་མོངས་པའི་སྒྲར་འཛིན་པ་དང༌། རྣམ་པར་བྱང་བའི་སྒྲར་འཛིན་པ་དང༌། བསམ་གཏན་གྱི་སྒྲར་འཛིན་པ་དང༌། ཏིང་ངེ་འཛིན་གྱི་<line/>
སྒྲར་འཛིན་པ་དང༌། སྙོམས་པར་འཇུག་པའི་སྒྲར་འཛིན་པ་དང༌། བརྒྱད་པའི་སྒྲར་འཛིན་པ་དང༌། རྒྱུན་དུ་ཞུགས་པའི་སྒྲར་འཛིན་པ་དང༌། ལན་གཅིག་ཕྱིར་འོང་བའི་སྒྲར་<line/>
འཛིན་པ་དང༌། ཕྱིར་མི་འོང་བའི་སྒྲར་འཛིན་པ་དང༌། དགྲ་བཅོམ་པའི་སྒྲར་འཛིན་པ་དང༌། རིག་པའི་སྒྲར་འཛིན་པ་དང༌། རྣམ་པར་གྲོལ་བའི་སྒྲར་འཛིན་པ་དང༌། འབྲས་<line/>
བུ་ཐོབ་པའི་སྒྲར་འཛིན་པ་དང༌། སངས་རྒྱས་ཀྱི་སྒྲར་འཛིན་པ་དང༌། ཆོས་ཀྱི་སྒྲར་འཛིན་པ་དང༌། དགེ་འདུན་གྱི་སྒྲར་འཛིན་པ་དང༌། མྱ་ངན་ལས་འདས་པའི་སྒྲར་འཛིན་<line/>
བ་དང༌། ཡོངས་སུ་མྱ་ངན་ལས་འདས་པའི་སྒྲར་འཛིན་པ་སྟེ། ཤཱ་རིའི་བུ། ཡང་དག་པ་མ་ཡིན་པའི་སྒྲ་སྣ་ཚོགས་སུ་འཛིན་པ་གང་ཡིན་པ་འདི་དག་ནི། དོན་དམ་པར་<line/>
འཕགས་པའི་ཉན་ཐོས་རྣམས་ཀྱིས་མི་དམིགས་སོ། །དེ་ལྟ་མོད་ཀྱི། སྒྲ་སྣ་ཚོགས་དང༌། སྒྲ་སྣ་ཚོགས་སུ་འཛིན་པའི་རྣམ་པ་དུ་མ་དེ་དག་ནི། ཤེས་པ་གཅིག་གི་མཚན་<line/>
</page>
<page index="53" id="27B">ཉིད་ཡིན་ཏེ། འདི་ལྟ་སྟེ། མཚན་ཉིད་མེད་པའོ། །མཚན་མ་མེད་པ་དང་མི་མཐུན་པ་ནི། འདུ་ཤེས་ཕྱིན་ཅི་ལོག་ཏུ་ཞུགས་པ་ཡིན་གྱི། ཕྱིན་ཅི་མ་ལོག་པའི་བཟོད་པ་དང་ལྡན་པ་<line/>
ནི༑ འཕགས་པའི་དགེ་འདུན་ཞེས་བྱའོ། །གང་དག་མཚན་ཉིད་མེད་པ་དང༌། མཚན་མ་མེད་པ་དང༌། ཆགས་པ་མེད་པ་དང༌། ཀུན་ཏུ་ཆགས་པ་མེད་པ་དང༌། གཟུང་བ་མེད་<line/>
བ་དང༌། སྐྱེ་བ་མེད་པ་དང༌། འགག་པ་མེད་པས་ནི། ཕྱིན་ཅི་མ་ལོག་པའི་བཟོད་པ་ཡིན་ནོ། །དེ་ལ་རང་གི་ངང་གིས་འཇུག་པ་གང་ཡིན་པ་དེ་ལ་ནི། སྒོམ་པ་མེད། རྣམ་པར་སྒོམ་<line/>
བ་མེད། རབ་ཏུ་སྐྱེ་བ་མེད། རློམ་སེམས་མེད། རྣམ་པར་རློམ་སེམས་མེད། རྣམ་པར་རློམ་སེམས་མ་ཡིན་པ་མེད། འགལ་བ་མེད་དོ། །དེ་ལ་ནི། ཚུ་རོལ་མེད། ཕ་རོལ་མེད།<line/>
རྟོག་པ་མེད། རྣམ་པར་རྟོག་པ་མེད་པའི་མཚན་ཉིད་དུ་སོ་སོར་རྟོག་པར་འཕགས་པའི་དགེ་འདུན་ཞེས་བྱའོ། །ཤཱ་རིའི་བུ། འདུས་པ་རྣམས་ཀུན་ཏུ་བཅད་པས་དེའི་ཕྱིར་<line/>
འཕགས་པའི་དགེ་འདུན་ཞེས་བྱའོ། །ཤཱ་རིའི་བུ། འདི་ལྟར་ཡང་ངས་ཆོས་མཐོང་བ་གང་ཡིན་པ་དེ་ནི། ང་མཐོང་བ་ཡིན་ནོ། །ཞེས་གསུངས་པ། ཤཱ་རིའི་བུ། ང་ནི། ནམ་<line/>
ཡང་ཆོས་ཡིན་པར་མི་འགྱུར་རོ། །ཤཱ་རིའི་བུ། འདི་ལྟར་ང་ལ་གཟུགས་ཀྱི་སྐུར་སྐྱེས་བུ་གཏི་མུག་ལྷས་ཕྱིན་དང༌། དེ་བཞིན་དུ་མུ་སྟེགས་པ་གཞན་དག་གིས་ཀྱང་མཐོང་<line/>
</page>
<page index="54" id="28A">༄༅། །སྟེ༑ ཤཱ་རིའི་བུ། འདི་ལྟར་དེ་བཞིན་གཤེགས་པ་ལ་གཟུགས་སུ་མཐོང་ན་མཐོང་བ་མ་ཡིན་ནོ། །སྒྲས་ཀྱང་མ་ཡིན་ཏེ། དེ་བཞིན་དུ་སྦྱར་བར་བྱའོ།།<line/>
ཤཱ་རིའི་བུ། དེ་བཞིན་གཤེགས་པ་ལ་གཟུགས་ཀྱི་སྐུར་མཐོང་ནས་མཐོང་ངོ༌། །ཞེས་སྨྲ་བ་གང་ཡིན་པའི་ཚིགས་དེ་ནི། ཚིག་གི་ངོ་བོ་ཙམ་དུ་ཟད་ཀྱི། དྲིས་ན་ཡང་<line/>
དག་པར་ཤེས་པ་མ་ཡིན་ནོ། །དེ་ཅིའི་ཕྱིར་ཞེ་ན། ཤཱ་རིའི་བུ། འདི་ལྟར་གང་དག་དེ་བཞིན་གཤེགས་པ་ལ་གཟུགས་སུ་མཐོང་ན་མཐོང་བ་མ་ཡིན་པའི་ཕྱིར་རོ། །<line/>
ཤཱ་རིའི་བུ། གང་ཞིག་མཚན་ཉིད་མེད་པ་དང༌། མཚན་མ་མེད་པ་དང༌། ཡིད་ལ་བྱེད་པ་གསུམ་མེད་པ་དང༌། རྩོལ་བ་མེད་པ་དང༌། འགག་པ་མེད་པ་དང༌། འབྱུང་<line/>
བ་མེད་པ་དང༌། སྤྲོས་པ་མེད་པའི་ཆོས་ཐམས་ཅད་ལ་རློམ་སེམས་སུ་མི་བྱེད། མྱ་ངན་ལས་འདས་པ་ལའང་རློམ་སེམས་སུ་མི་བྱེད། མྱ་ངན་ལས་འདས་པས་རློམ་<line/>
སེམས་སུ་མི་བྱེད། མྱ་ངན་ལས་འདས་པ་ལ་དགའ་བར་མི་བྱེད། རྟོག་པར་མི་བྱེད། རྣམ་པར་རྟོག་པར་མི་བྱེད་དེ། ཆོས་ཐམས་ཅད་མཚན་ཉིད་གཅིག་པར་མོས་<line/>
པ་ནི། འདི་ལྟ་སྟེ། མཚན་ཉིད་མེད་པ་ཉིད་ཡིན་ནོ། །ཤཱ་རིའི་བུ། དེ་བཞིན་གཤེགས་པའང་དེ་ལྟ་བུ་ཡིན་ལ། དེ་བཞིན་གཤེགས་པ་མཐོང་བའང་དེ་ལྟ་བུ་ཡིན་ནོ།།<line/>
</page>
<page index="55" id="28B">དེ་བཞིན་གཤེགས་པ་མཐོང་བའང་གང་ཞེ་ན། རྩོལ་བ་མེད་པ་དང༌། སྤྲོས་པ་མེད་པ་དང༌། འབྱུང་བ་མེད་པ་སྟེ། དེ་ནི། རྟོག་པ་མེད་པ་དང༌། ཞེན་པ་མེད་པ་དང༌། ངེས་པར་<line/>
འཛིན་པ་མེད་པ་དང༌། མིང་མེད་པ་དང༌། མཚན་མ་མེད་པ་དང༌། མཚན་མ་མ་ཡིན་པ་མེད་པ་དང༌། མཚན་མའི་ལས་མེད་པ་དང༌། ཐ་སྙད་དུ་གཟུང་བ་མེད་པ་དང༌། བཏགས་<line/>
པའི་ལས་མེད་པ་ཡིན་ཏེ། དེས་ན། དངོས་པོ་མེད་པ་ཐ་སྙད་ཀུན་ཏུ་ཆད་པ་དེ་ལ་རློམ་སེམས་སུ་མི་བྱེད་པ་གང་ཡིན་པ་དེ་ནི། དེ་བཞིན་གཤེགས་པ་མཐོང་བའི་མཆོག་ཡིན་<line/>
ནོ༑ ༑ཤཱ་རིའི་བུ། གང་མཐོང་ན་དེ་བཞིན་གཤེགས་པ་མཐོང་བར་འགྱུར་བ་དེ་བཞིན་གཤེགས་པས་ཆོས་མཐོང་བ་གསུངས་པ་གང་ཞེ་ན། མཚན་མ་མེད་པ་དང༌། སྨོན་<line/>
པ་མེད་པ་དང༌། སྤྲོས་པ་མེད་པ་དང༌། ལེན་པ་མེད་པ་དང༌། ཐ་སྙད་ཐམས་ཅད་ལ་རྟག་ཏུ་མི་དམིགས་པ་སྟེ། དེའང་འདི་ལྟ་སྟེ། མྱ་ངན་ལས་འདས་པ་ལ་རློམ་སེམས་སུ་<line/>
མི་བྱེད་པ་ཡིན་ནོ། །དེ་ཅིའི་ཕྱིར་ཞེ་ན། ཤཱ་རིའི་བུ། ངའང་མྱ་ངན་ལས་འདས་པ་ལ་རློམ་སེམས་སུ་མི་མཛད། མྱ་ངན་ལས་འདས་པས་རློམ་སེམས་སུ་མི་མཛད། མྱ་ངན་<line/>
ལས་འདས་པ་ལ་མངོན་པར་དགྱེས་པར་མི་མཛད་ན། ཤཱ་རིའི་བུ། ང་མྱ་ངན་ལས་འདས་པ་ལ་རློམ་སེམས་སུ་བྱོས་ཤིག །ཅེའམ། མྱ་ངན་ལས་འདས་པས་རློམ་སེམས་<line/>
</page>
<page index="56" id="29A">༄༅། །སུ་བྱོས་ཤིག །ཅེའམ། མྱ་ངན་ལས་འདས་པ་ལ་མངོན་པར་དགའ་བར་བྱོས་ཤིག །ཅེས་དེ་ཅི་གསུང་བར་འགྱུར་རམ། ཤཱ་རིའི་བུ། གང་སུའང་<line/>
རུང་མྱ་ངན་ལས་འདས་པ་དམིགས་པར་གྱུར་ན། དེ་དག་གི་རྗེས་སུ་ང་རབ་ཏུ་མི་འབྱུང་བ་ཞིག་ན། སྟོན་པ་གང་ཡིན་པ་དེ་དག་གི་རྗེས་སུ་རབ་ཏུ་བྱུང་སྟེ། སྟོན་པ་གང་<line/>
ཡིན་པ་དེ་དག་གི་སྟོན་པའི་ཆོས་ནི། སྐྱོབ་པ་ཡིན་པར་ཤཱ་རིའི་བུ། ཆོས་འདུལ་བ་འདི་ལ་རིག་པར་བྱའོ། །དེ་དག་ནི། ཆོས་འདུལ་བ་འདི་ལ་ཆོས་སུན་འབྱིན་པ་ཡིན་པར་<line/>
རིག་པར་བྱའོ། །དེ་དག་ནི། ཆོས་འདུལ་བ་འདི་ལ་རྩོད་པ་ཅན་ཡིན་པར་རིག་པར་བྱ་སྟེ། ཤཱ་རིའི་བུ། དཔེར་ན། གྲོང་རྡལ་དང༌། ཚོང་རྡལ་དང༌། གྲོང་ཁྱེར་དག་གི་<line/>
ཆོམ་རྐུན་པ་ཆེན་པོ་བཞིན་ནོ། །དེ་ཅིའི་ཕྱིར་ཞེ་ན། ཤཱ་རིའི་བུ། སྐྱེས་བུ་བླུན་པོ་དེ་དག་ནི། མྱ་ངན་ལས་འདས་པ་ལ་དམིགས་པ་ན་དམིགས་པར་བྱེད་ན། གང་<line/>
ཟག་ཏུ་ལྟ་སྨོས་ཀྱང་ཅི་དགོས། ཤཱ་རིའི་བུ། དེ་དག་གི་སྟོན་པའང་ང་མ་ཡིན་ལ་ངའི་ཉན་ཐོས་ཀྱང་དེ་དག་མ་ཡིན་ཞིང་འདི་ལྟར་ངའི་ཉན་ཐོས་ཀྱི་དགེ་འདུན་འདུ་བའི་<line/>
ནང་དུའང་མི་གཏོགས་པས་ང་ནི། སྐྱེས་བུ་བླུན་པོ་དེ་དག་ལག་བརྡས་སྐྲོད་པར་མཛད་དོ། །ཤཱ་རིའི་བུ། གང་ཞིག་ཆོས་ཐམས་ཅད་ནི། རྒྱུ་ཅན་མ་ཡིན་པ། ཡིད་<line/>
</page>
<page index="57" id="29B">ལ་བྱེད་པ་མེད་པ། མཚན་མ་མེད་པ། བཟོད་པ་དང་ལྡན་པ་མ་ཡིན་པ། མངོན་པར་རྫོགས་པར་བྱང་ཆུབ་པ་མ་ཡིན་པ་སྟེ། དེ་དག་ནི། མྱ་ངན་ལས་འདས་པའང་དམིགས་<line/>
པར་མི་བྱེད་ན། གང་གི་མྱ་ངན་ལས་འདས་པ་ལྟ་སྨོས་ཀྱང་ཅི་དགོས། ཤཱ་རིའི་བུ། འདི་ནི། གང་མཐོང་ན་དེ་བཞིན་གཤེགས་པ་མཐོང་བ་ཡིན་ནོ། །ཞེས་དེ་བཞིན་<line/>
གཤེགས་པས་ཆོས་མཐོང་བ་གསུངས་པ་ཡིན་ནོ། །ཤཱ་རིའི་བུ། ཡང་དེ་བཞིན་གཤེགས་པ་གང་ཞེ་ན། དེ་བཞིན་ཉིད་དང༌། མ་ནོར་བ་དེ་བཞིན་ཉིད་དང༌། གཞན་མ་<line/>
ཡིན་པ་དེ་བཞིན་ཉིད་དེ། ཤཱ་རིའི་བུ། འདི་ནི། དེ་བཞིན་གཤེགས་པ་ཞེས་བྱའོ། །ཡང་ཆོས་ལ་ནེམ་ནུར་མེད་ཅིང་ཐེ་ཚོམ་མི་ཟ་བ་གང་ཡིན་པ་དེ་དག་ནི། འཕགས་པའི་<line/>
ཉན་ཐོས་ཞེས་བྱའོ། །རྟོག་པ་མེད་པ་དང༌། རྟོག་པ་དང་བྲལ་བ་དང༌། སྤྲོས་པ་མེད་པ་དང༌། མཚན་མ་མེད་པ་ལ་གནས་པ་དེ་དག་ནི། སྐྱེས་བུ་དམ་པ་ཡིན་ཏེ། དེ་དག་ནི།<line/>
འཕགས་པའི་དགེ་འདུན་ཞེས་བྱའོ། །ཤཱ་རིའི་བུ། སྔོན་བྱུང་བ་སྐྱེས་བུ་བྱིས་པའི་རང་བཞིན་ཅན་སྔོན་ཆད་ལན་འགའ་ཡང་སྤྲེའུ་མ་མཐོང་བ་ཞིག་དགོས་པ་འགའ་ཞིག་གི་<line/>
ཕྱིར་ནགས་ཚང་ཚིང་ཞིག་ཏུ་སོན་པ་དང༌། དེས་དེར་སྤྲེའུའི་ཚོགས་ཆེན་པོ་མཐའ་གཅིག་ཏུ་འདུས་པ་དག་མཐོང་ངོ༌། །དེས་སྤྲེའུའི་ཚོགས་ཆེན་པོ་དེ་མཐོང་བ་དང༌། དེ་འདི་སྙམ་<line/>
</page>
<page index="58" id="30A">༄༅། །དུ་སུམ་ཅུ་རྩ་གསུམ་པའི་ལྷ་ཞེས་བྱ་བ་ཞིག་ཡོད་དོ། །ཞེས་ཐོས་པའི་སུམ་ཅུ་རྩ་གསུམ་པའི་ལྷ་རྣམས་ནི། འདི་དག་ཡིན་པ་ལྟ་ཞིག་སྙམ་ནས་དེ་<line/>
རིངས་ཤིང་བརྟབས་པའི་གཟུགས་ཀྱིས་མྱུར་བར་རང་གི་གྲོང་རྡལ་དུ་སོང་སྟེ་སོན་པ་དང༌། དེའི་ཚེ་གྲོང་རྡལ་དེ་ན་སྐྱེ་བའི་ཚོགས་ཆེན་པོ་འདུས་པར་གྱུར་ཏོ། །དེས་<line/>
སྐྱེ་བོའི་ཚོགས་ཆེན་པོ་དེ་ལ་འདི་སྐད་ཅེས་སྨྲས་སོ། །ཁྱེད་ཀྱིས་སུམ་ཅུ་རྩ་གསུམ་པའི་ལྷ་རྣམས་སྔོན་ཆད་མཐོང་ངམ། དེ་དག་གིས་སྨྲས་པ།<line/>
གྲོགས་པོ། བདག་ཅག་གིས་སྔོན་ཆད་སུམ་ཅུ་རྩ་གསུམ་པའི་ལྷ་རྣམས་མ་མཐོང་ངོ༌། །དེས་སྨྲས་པ། ཤེས་ལྡན་དག །བདག་གིས་<line/>
ནི༑ སུམ་ཅུ་རྩ་གསུམ་པའི་ལྷ་རྣམས་མཐོང་ན་ཁྱེད་ཅག་ཀྱང་སུམ་ཅུ་རྩ་གསུམ་པའི་ལྷ་རྣམས་ལ་ལྟ་བར་འདོད་དམ། དེ་དག་གིས་སྨྲས་པ། གྲོགས་པོ། བདག་<line/>
ཅག་ཀྱང་སུམ་ཅུ་རྩ་གསུམ་པའི་ལྷ་རྣམས་ལ་བལྟ་བར་འཚལ་ལོ། །དེས་གྲོང་རྡལ་གྱི་སྐྱེ་བོའི་ཚོགས་དེ་དེད་ནས་ནགས་ཚང་ཚིང་ཆེན་པོ་གང་ན་བ་དེར་སོང་སྟེ། ཤེས་<line/>
ལྡན་དག །སུམ་ཅུ་རྩ་གསུམ་པའི་ལྷ་རྣམས་ལ་ལྟོས་ཤིག་ཅེས་སྤྲེའུའི་ཚོགས་ཆེན་པོ་དེ་བསྟན་པ་དང༌། དེ་དག་གིས་ཀྱེ་སྐྱེས་བུ། འདི་དག་ནི། སུམ་ཅུ་རྩ་གསུམ་<line/>
</page>
<page index="59" id="30B">པའི་ལྷ་རྣམས་མ་ཡིན་ནོ། །ཀྱེ་སྐྱེས་བུ། འདི་དག་ནི། ནགས་ན་རྒྱུ་བའི་སྤྲེའུ་ཞེས་བྱ་བ་ཡིན་ཏེ། ཀྱེ་སྐྱེས་བུ། ཁྱོད་ནི། ནོར་བ། ཕྱིན་ཅི་ལོག་པ། འདི་ལྟར་སྤྲེའུ་ཡང་མི་<line/>
ཤེས༑ སུམ་ཅུ་རྩ་གསུམ་པའི་ལྷའང་མི་ཤེས་སོ། །ཞེས་སྨྲས་སོ། །ཤཱ་རིའི་བུ། སྐྱེས་བུ་རྨོངས་པ་དེས་སྐྱེ་བོའི་ཚོགས་དེ་དོན་མེད་པར་བསླུས་པ་དེ་བཞིན་དུ། ཤཱ་རིའི་<line/>
བུ༑ མ་འོངས་པའི་དུས་ན་དགེ་སློང་འདི་ལྟ་བུ་དག་འབྱུང་བར་འགྱུར་ཏེ། དེ་དག་ཁྱིམ་པ་དག་གི་དྲུང་དུ་དོང་ནས་འདི་སྐད་ཅེས་ཁྱེད་ཅག་བཅོམ་ལྡན་འདས་ཀྱི་ཉན་ཐོས་ཀྱི་<line/>
དགེ་འདུན་ལ་བལྟ་བ་དང༌། སངས་རྒྱས་ཀྱི་གསུང་ཉན་པར་འདོད་དམ་ཞེས་སྨྲས་པ་དང༌། ཤཱ་རིའི་བུ། དེ་ལ་ཁྱིམ་པ་དག་མངོན་པར་དགའ་བར་གྱུར་ནས་འདི་སྐད་ཅེས་<line/>
བདག་ཅག་ཀྱང་དེ་བཞིན་གཤེགས་པའི་ཉན་ཐོས་ཀྱི་དགེ་འདུན་ལ་བལྟ་བ་དང༌། སངས་རྒྱས་ཀྱི་གསུང་ཉན་པར་འཚལ་ལོ། །ཞེས་སྨྲའོ། །ཤཱ་རིའི་བུ། དེ་ལ་དགེ་སློང་སྨྲ་<line/>
བ་ལྷུར་ལེན་པ་གང་ཡིན་པ་དག་འབྱུང་བར་འགྱུར་ཏེ། དེ་དག་ཁྱིམ་པ་དེ་དག་དང༌། དགེ་འདུན་གྱི་ཀུན་དགའ་ར་བར་ཞུགས་ནས་སྟོན་པར་བྱེད་དོ། །རྣམ་པར་རིག་བྱེད་ལ་མཁས་<line/>
པ་ཡི་གེ་ལྷུར་བྱེད་པ། ཡི་གེ་ལ་མཁས་པ། ཡི་གེའི་རྗེས་སུ་འབྲང་བ། ཡི་གེ་ལ་རྟོན་པ། ཡི་གེ་ལ་མོས་པར་འགྱུར་བའི་དགེ་སློང་དག་འབྱུང་བར་འགྱུར་ཏེ། དེ་དག་ནི།<line/>
</page>
<page index="60" id="31A">༄༅། །བྱ་བ་དེ་དང་དེའི་རྗེས་སུ་མཐུན་པ། དེའི་རྗེས་སུ་འབྲང་བ། ཡི་གེ་ཙམ་ཆེད་ཆེར་བྱེད་པ། ཡི་གེ་ལྷུར་ལེན་པའི་དགེ་སློང་ཚོགས་ཀྱི་གཟུགས་བརྙན་ཕྱུགས་རྫི་<line/>
ལྟ་བུ་གྲངས་མ། སྨྲ་བ་ལ་དགའ་བ། སྨྲ་བ་ལ་སྲེད་པ། སྨྲ་བ་ལ་དགའ་བའི་སྦྱོར་བའི་རྗེས་སུ་བརྩོན་པར། ཡང་དག་པ་མ་ཡིན་པའི་མཐའ་ལ་ཞུགས་པ། གཞན་ལ་སྨྲ་བ་མང་<line/>
བ༑ གསང་ཚིག་ངན་པས་འཚོ་བ། འཇིག་རྟེན་རྒྱང་ཕན་པ་སྣ་ཚོགས་ལ་མཁས་པ། ཡོངས་སུ་མ་དག་པའི་ཆོས་བྱེད་པ། ཡོངས་སུ་མ་དག་པའི་ཆོས་སྟོན་པ། གཏམ་ལ་<line/>
སེམས་པ། འཇིག་རྟེན་པའི་ལམ་དུ་བྱིང་བ། མདངས་ངན་པ། མདོག་ངན་པ། དཔེ་ཆད་པ། མི་སྨྲ་བའི་རང་བཞིན་བོར་བ། ཏིང་ངེ་འཛིན་མ་ཡིན་པ་ལྷུར་བྱེད་པ་དེ་དག་<line/>
ནི༑ ཉིན་བར་འམ། མཚན་མོའམ། ཉིན་མཚན་དུ་རྩོད་པའི་གཏམ་ལ་མངོན་པར་དགའ་ཞིང་ཤིན་ཏུ་གཟབ་པའི་མལ་སྔས་ནང་ཚངས་ཅན་བཅུག་པ། གདིང་བ་<line/>
དང་གཡོགས་པ་འཇམ་པོ་ལ་ཉལ་བར་བྱེད་ཀྱི། དེ་དག་བསམ་གཏན་ལ་གཞོལ་བའི་སེམས་གཅིག་ཀྱང་སྐྱེད་པར་མི་བྱེད་ན། འབྲས་བུ་ཐོབ་པར་བྱེད་པ་ལྟ་སྨོས་ཀྱང་<line/>
ཅི་དགོས་ཏེ། དེ་ནི། གནས་མེད་དོ། །དེ་དག་འཇིག་རྟེན་རྒྱང་ཕན་པ་ཡིད་ལ་བྱེད་པའི་སྦྱོར་བས་ཉལ་ཞིང་དེ་ལྟ་བུའི་སེམས་ཀྱིས་གཉིད་ལོག་པར་འགྱུར་རོ། །དེ་དག་ནམ་<line/>
</page>
<page index="61" id="31B">གྱི་ཆ་སྟོད་དང༌། གུང་ཐུན་དང༌། ནམ་གྱི་ཆ་སྨད་ཀྱི་ཐུན་ལའང་རྗེས་སུ་མཐུན་པའི་བཟོད་པ་སྐྱེད་པར་བྱེད་པ་མ་ཡིན་ནོ། །དེ་དག་དེ་ན་དམན་པ་མ་དག་པའི་གཏམ་ལ་མངོན་<line/>
པར་བརྩོན་ཞིང་ཆོས་གོས་དང༌། བསོད་སྙོམས་དང༌། གནས་མལ་དང༌། ནད་ཀྱི་རྐྱེན་སྨན་དང༌། ཡོ་བྱད་ཀྱི་རྙེད་པ་དང་ལྡན་པར་འགྱུར་རོ། །དེ་ཅིའི་ཕྱིར་ཞེ་ན། འདི་ལྟར་སྐྱེས་<line/>
བུ་དམ་པ་མ་ཡིན་པ་རྣམས་བསྡུ་བའི་ཕྱིར་བདུད་སྡིག་ཅན་མངོན་པར་བརྩོན་པར་བྱེད་དེ། དེ་དག་བདུད་སྡིག་ཅན་སྤྲོ་བར་འགྱུར་ཞིང་མངོན་པར་བརྩོན་པར་བྱེད་དོ། །དེ་དག་<line/>
ཕལ་པའི་གཏམ་དེ་ལ་མངོན་པར་བརྩོན། མངོན་པར་དགའ་བ་སྟེ། དོན་དམ་པ་ལ་བརྩོན་པར་མི་བྱེད་དོ། །དེ་དག་རིག་པ་མ་ཡིན་པ་དང་མཐུན་པས་འདི་ལྟ་བུའི་ངེས་པའི་<line/>
གཏམ་འཛིན་པར་མི་འགྱུར་གྱི། སྐྲག་པར་འགྱུར། དངང་བར་འགྱུར། ཀུན་ཏུ་དངང་བར་འགྱུར། གཏམ་གྱི་སྙིང་པོ་འདོར་ཞིང་ལྕགས་ཀྱི་ཚ་ཚ་ལྟ་བུ་དག་འཛིན་པར་<line/>
འགྱུར་རོ། །དེ་དག་གི་བཀུར་སྟི་དེ་སྐྱེས་བུ་དམ་པ་མ་ཡིན་པ་བྱིས་པ་གཞན་དག་གིས་ཀྱང་མཐོང་ནས་དགའ་བར་འགྱུར་རོ། །དེ་དག་འདི་སྙམ་དུ་བདག་ཅག་ཀྱང་རེ་ཞིག་འདི་<line/>
ལྟ་བུའི་གཏམ་བཙལ་ཞིང་མཐར་ཕྱིན་པར་བྱའོ་སྙམ་ནས་དེ་དག་བླ་ན་མེད་པའི་ཆོས་འདུལ་བ་འདི་སྤོང་བར་འགྱུར་རོ། །ཤཱ་རིའི་བུ། དེ་ལ་དེ་ལྟ་བུའི་དགེ་སློང་འབྱུང་བར་<line/>
</page>
<page index="62" id="32A">༄༅། །འགྱུར་བ་གང་ཡིན་པ་དེ་དག་ནི། ལམ་མ་རྙེད་པ། དེ་དག་ནི། ལམ་གོལ་བ་བཟུང་བ། དགེ་སྦྱོང་གི་དྲི་མ་ཅན། དགེ་སྦྱོང་གདོལ་བ་ཡིན་ནོ། །དེ་དག་གི་<line/>
ཁྱིམ་པ་གང་ཡིན་པ་དག་ཤེས་ནས་དྲུང་དུ་འདོང་བར་སེམས་སོ། །སྐྱེས་བུ་དམ་པ་མ་ཡིན་པ་དེ་དག་གི་དྲུང་དུ་དོང་ནས་ཇི་སྲིད་འཚོ་བའི་ལམ་གྱི་དོན་དུ་སངས་རྒྱས་<line/>
ཀྱི་བསྔགས་པ་བརྗོད་པར་འགྱུར་རོ། །ཆོས་ཀྱི་བསྔགས་པ་བརྗོད་པར་འགྱུར་རོ། །དགེ་འདུན་གྱི་བསྔགས་པ་བརྗོད་པར་འགྱུར་རོ། །དེ་དག་ནི། འཚོ་བ་དོན་དུ་གཉེར་བ།<line/>
ཟང་ཟིང་གིས་བཀོལ་བ། ཟས་དང་བགོ་བ་ལྷུར་ལེན་པ་ཡིན་པས། གང་དག་དེ་དག་ལ་རྟག་པར་སྦྱིན་པར་བྱེད་དོ། །དེ་དག་དེ་བས་ཀྱང་ལྷག་པར་དེ་བཞིན་གཤེགས་<line/>
པས་ཚངས་པར་སྤྱོད་པ་གསུངས་པ་ནི། འདི་ཡིན་ཏེ། འདི་ལྟ་བུའི་སྦྱིན་པ་ཆེན་པོ་བྱིན་པས་ནི། མཐོ་རིས་ལེན་པར་འགྱུར་རོ། །ཞེས་བསྔགས་བརྗོད་པར་འགྱུར་རོ།།<line/>
དེ་དག་ནི། དོན་ཤེས་པ་མ་ཡིན། ཆོས་ཤེས་པ་མ་ཡིན། སྦྱིན་པ་ལྷུར་ལེན་པ། གང་ཟག་ཏུ་འཛིན་པ་ཡིན་ཏེ། འདི་ལྟར་དོན་དམ་པའི་གཏམ་གྱི་སྙིང་པོ་འཛིན་པར་<line/>
མི་འགྱུར་རོ། །ཤཱ་རིའི་བུ། དེ་ལ་ཁ་ཅིག་དད་པ་རྙེད་ནས་ཁྱིམ་ནས་ཁྱིམ་མེད་པར་རབ་ཏུ་འབྱུང་བར་འགྱུར་རོ། །དེ་དག་དེ་ལ་རབ་ཏུ་བྱུང་ནས་ཀྱང་སྐྱེས་བུ་དམ་པ་མ་<line/>
</page>
<page index="63" id="32B">ཡིན་པ་དེ་ལྟ་བུ་དག་དང་རིགས་པ་མ་ཡིན་པའི་སྦྱོར་བས་ལྷན་ཅིག་ཏུ་གནས་པར་འགྱུར་རོ། །དེ་དག་ནི། དམིགས་པ་ཅན་བདག་ཏུ་སྨྲ་བ། སེམས་ཅན་དུ་སྨྲ་བ། སྲོག་ཏུ་<line/>
སྨྲ་བ༑ གང་ཟག་ཏུ་སྨྲ་བ་ཡིན་ཏེ། དེ་དག་ནི། དངོས་པོ་ཡོད་པ་མ་ཡིན་པ་ལ་ཡོད་པར་བརྟགས་ནས་འཇིག་པར་འདོགས་པར་འགྱུར། ཆད་པར་སྨྲ་བ་དང༌། མ་བྱས་པར་<line/>
སྨྲ་བར་འགྱུར་ཏེ། ཤཱ་རིའི་བུ། དེའི་ཚེ་གསུང་རབ་རྒྱ་ཆེན་པོ་འདི་ལ་མུ་སྟེགས་ཅན་མང་དུ་འབྱུང་བར་འགྱུར་རོ། །དེ་དག་སྐྱེ་བོའི་ཚོགས་ཆེན་པོ་འབྱེད་པར་འགྱུར་རོ།།<line/>
ཤཱ་རིའི་བུ། དེ་ལྟར་དེ་བཞིན་གཤེགས་པའི་བསྟན་པ་དོན་དམ་པ་དམིགས་སུ་མེད་པ་བླ་ན་མེད་པའི་ཆོས་དཀོན་མཆོག་འདིའང་ནུབ་པར་འགྱུར་རོ། །ཤཱ་རིའི་བུ། སྐྱེས་བུ་<line/>
དམ་པ་མ་ཡིན་པ་དེ་ལྟ་བུ་དེ་དག་གིས་ངའི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་སྤོང་བར་འགྱུར་རོ། །ཤཱ་རིའི་བུ། ངས་དེ་དག་ནི། རབ་ཏུ་འབྱུང་བའི་ཕྱིར་རམ།<line/>
བསྙེན་པར་རྫོགས་པའི་ཕྱིར་རམ། དད་པས་བྱིན་པ་ཐ་ན་ཆུ་ཕོར་བུ་གང་ཙམ་ལའང་ཡོངས་སུ་ལོངས་སྤྱོད་པའི་ཕྱིར་སྐབས་མ་ཕྱེའོ། །དེ་ཅིའི་ཕྱིར་ཞེ་ན། ཤཱ་རིའི་བུ།<line/>
གང་སུའང་རུང་འདི་ལྟར་དམིགས་པར་ལྟ་བ་དང༌། བདག་ཏུ་ལྟ་བ་དང༌། སེམས་ཅན་དུ་ལྟ་བ་དང༌། སྲོག་ཏུ་ལྟ་བ་དང༌། གང་ཟག་ཏུ་ལྟ་བ་སྟེ། ལྟ་བ་འདི་དག་སོ་སོར་<line/>
</page>
<page index="64" id="33A">༄༅། །མ་སྤངས་པའི་ཕྱིར་རོ། །ཤཱ་རིའི་བུ། དེ་དག་གིས་ནི། ཆོས་འདུལ་བ་འདི་ལ་འབྲས་བུ་ཐོབ་པར་མི་ནུས་སོ། །དེ་ཅིའི་ཕྱིར་ཞེ་ན། ཤཱ་རིའི་བུ། ང་ནི། ལྟ་བ་<line/>
དེ་ལྟ་བུ་དང་ལྡན་པ་རྣམས་ནི། གཞན་མུ་སྟེགས་ཅན་ཡིན་ནོ། །ཞེས་གསུང་ངོ༌། །ཤཱ་རིའི་བུ། དེ་བཞིན་གཤེགས་པས་དོན་འདི་མ་འོངས་པ་ན་འབྱུང་བར་ཡང་དག་<line/>
པར་གཟིགས་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་འདི་ཉིད་ཀྱང་སྦེད་པར་མཛད་ཀྱི། ཆོས་ལ་སེར་སྣ་བྱ་བའི་ཕྱིར་ནི། མ་ཡིན་ནོ། །ཤཱ་རིའི་བུ། དེ་ལ་<line/>
གང་ཞིག་ཡང་དག་པ་དོན་དམ་པ་དེ་བཞིན་གཤེགས་པས་དགོངས་ཏེ་གསུངས་པ་མ་ཤེས་པ་རྣམས་ནི། གང་ཟག་ཏུ་སྨྲ་བར་འགྱུར་ཞིང་གང་ཟག་ཏུ་ཁས་ལེན་པར་<line/>
འགྱུར་རོ། །གལ་ཏེ་ཡང་དམིགས་སུ་མེད་པ་བླ་ན་མེད་པའི་ཆོས་དཀོན་མཆོག་འདི་ཐོས་ནས་དད་པར་གྱུར་ན། རང་གི་གནས་སུ་ཁྲིད་ནས་སླར་ཡང་རབ་ཏུ་དབྱུང་བར་<line/>
བྱའོ༑ ༑སླར་ཡང་བསྙེན་པར་རྫོགས་པར་བྱའོ། །དེ་ཅིའི་ཕྱིར་ཞེ་ན། ཤཱ་རིའི་བུ། གང་དག་འདི་ལྟ་སྟེ། དམིགས་པར་ལྟ་བ་དང༌། བདག་ཏུ་ལྟ་བ་དང༌། སེམས་ཅན་<line/>
དུ་ལྟ་བ་དང༌། སྲོག་ཏུ་ལྟ་བ་དང༌། གང་ཟག་ཏུ་ལྟ་བ་སྟེ། འདི་ལྟར་ལྟ་བ་དེ་དག་སོ་སོར་མ་སྤངས་པའི་ཕྱིར་གཞན་མུ་སྟེགས་ཅན་ཡིན་ནོ། །ཞེས་གསུངས་པའི་ཕྱིར་རོ། །<line/>
</page>
<page index="65" id="33B">དེ་ཅིའི་ཕྱིར་ཞེ་ན། ཤཱ་རིའི་བུ། དེ་བཞིན་གཤེགས་པས་འཇིག་རྟེན་གྱི་ཐ་སྙད་ལ་བརྟེན་ནས་གང་ཟག་གསུང་བར་མཛད་ཀྱི། དོན་དམ་པར་ནི་མ་ཡིན་ན། །ཤཱ་རིའི་བུ། དེ་ལ་གལ་<line/>
ཏེ་གང་དག་འདི་སྐད་ཅེས་བདག་ཅག་ཀྱང་འཇིག་རྟེན་གྱི་ཐ་སྙད་ཀྱིས་གང་ཟག་ཅེས་ཐ་སྙད་དུ་བྱེད་ཀྱི། དོན་དམ་པར་ནི། མ་ཡིན་ནོ། །ཞེས་སྨྲ་ན། དེ་དག་གི་བཟོད་པ་འདི་ནི།<line/>
འདི་ལྟ་སྟེ། འབྱུང་བ་མེད་པ། འགག་པ་མེད་པ། སྐྱེ་བ་མེད་པ། མཚན་ཉིད་མེད་པ། སོ་སོར་རིག་པ་མེད་པ། སྨད་དུ་མེད་པ་ཡིན་ཏེ། ངས་གསུངས་པ་དང་མི་མཐུན་པ་མེད་<line/>
པས་དེ་དག་ནི། ངའི་ཉན་ཐོས་ཡིན་ནོ། །ཤཱ་རིའི་བུ། གང་ཞིག་འདི་སྐད་ཅེས་དེ་བཞིན་གཤེགས་པས་གང་ཟག་མེད་པ་ལ་གང་ཟག་ཅེས་གསུངས་པ་ནི། ཅི་ནས་ཀྱང་འཇིག་<line/>
རྟེན་གྱི་ཐ་སྙད་ཀྱི་དོན་དུ་ཡིན་ནོ་ཞེ་ན། རེ་ཞིག་དེ་བཞིན་གཤེགས་པ་འཇིག་རྟེན་གྱི་ཐ་སྙད་ཀྱི་དོན་དུ་རྫུན་མི་གསུང་ཞིང༌། དེ་བཞིན་གཤེགས་པས་མདོ་སྡེ་མང་པོ་དེ་དག་<line/>
ལས་གང་ཟག་གི་སྒྲ་གསུངས་པའང་རེ་ཞིག་དེ་བཞིན་གཤེགས་པའི་ཡང་དག་པ་ལ་ཡང་དག་པ་མ་ཡིན་པར་མི་འགྱུར་རོ། །ཞེས་སྨྲ་ན། ཤཱ་རིའི་བུ། དེ་ལའང་ཚིག་འདི་<line/>
སྐད་ཅེས་དེ་བཞིན་གཤེགས་པས་ཆོས་ཐམས་ཅད་ནི། བདག་པོ་མེད་པ། དངོས་པོ་མེད་པར་གསུངས་ཏེ། དེ་བཞིན་གཤེགས་པས་འཇིག་རྟེན་གྱི་ཐ་སྙད་ཀྱིས་བརྗོད་<line/>
</page>
<page index="66" id="34A">༄༅། །པར་མཛད་ཀྱི། ཇི་ལྟར་འཕགས་པ་རྣམས་ཀྱི་ཐ་སྙད་དོན་དམ་པར་ནི། མ་ཡིན་ནོ། །དེ་བཞིན་གཤེགས་པ་དང་འདྲ་བ་འགའ་ཡང་མེད་ན། དེ་བས་<line/>
ལྷག་པའི་ལྷའམ། ཀླུའམ། གནོད་སྦྱིན་ལྟ་ག་ལ་ཡོད། གང་ཞིག་དེ་བཞིན་གཤེགས་པ་བས་ལྷག་པར་མཁས་པའམ། ལྷག་པར་བྱང་བའམ། ལྷག་པར་ཡིད་<line/>
གཞུངས་པའམ། ལྷག་པར་ཤེས་རབ་དང་ལྡན་པར་གྱུར་པ་དེ་ནི། གནས་ཡོད་པ་མ་ཡིན་ནོ། །ཤཱ་རིའི་བུ། སངས་རྒྱས་ཀྱི་གསུང་བསམ་གྱིས་མི་ཁྱབ་པ་གང་ཡིན་པ་ནི།<line/>
སེམས་ཅན་ཐམས་ཅད་ཀྱིས་མི་ཤེས་ན། ཤཱ་རིའི་བུ། ཅི་འདིར་དེ་བཞིན་གཤེགས་པ་བདག་དང་འཇིག་རྟེན་ལྷན་ཅིག་ཏུ་མཚུངས་པར་བྱ་བ་ཡིན་ནམ། གླང་པོ་ཆེན་<line/>
པོས་ཅིའི་ཕྱིར་གང་ཟག་གསུངས་ཤེ་ན། ཤཱ་རིའི་བུ། འཇིག་རྟེན་ནི། ང་དང་ལྷན་ཅིག་རྩོད་པར་བྱེད་ཀྱི། ང་ནི། འཇིག་རྟེན་དང་ལྷན་ཅིག་རྩོད་པར་མི་མཛད་དེ། ཤཱ་<line/>
རིའི་བུ། ང་ནི། གང་ཟག་ཏུ་ལྟ་བའི་སེམས་ཅན་སྐྲོད་པར་མཛད་དོ། །ཤཱ་རིའི་བུ། དེ་བཞིན་གཤེགས་པས་གང་དུ་གང་ཟག་མེད་པ་དང༌། དངོས་པོ་མེད་པ་དེ་ལས་<line/>
དགོངས་ཏེ་གསུངས་པ་སེམས་ཅན་མང་པོས་མ་ཤེས་ནས་ཆོས་འདུལ་བ་འདི་ལ་མི་འཇུག་ཅིང་ངན་སོང་དུ་འདོང་བར་འགྱུར་རོ། །དེ་ཅིའི་ཕྱིར་ཞེ་ན། ཤཱ་རིའི་བུ།<line/>
</page>
<page index="67" id="34B">ངས་གཞན་མུ་སྟེགས་ཅན་གྱི་ཚིག་གསུངས་ཀྱང་དེ་བཞིན་གཤེགས་པ་ནི། གཞན་མུ་སྟེགས་ཅན་མ་ཡིན་ནོ། །ཤཱ་རིའི་བུ། ང་ནི། ཆད་པར་སྨྲ་བ་དམ་འཆའ་ཡང་དེ་བཞིན་<line/>
གཤེགས་པ་ནི། ལམ་གོལ་བ་ལ་གཞོལ་བ་མ་ཡིན་ནོ། །ཤཱ་རིའི་བུ། ང་ནི། ཐམས་ཅད་རྒྱུ་མེད་པར་དམ་འཆའ་ཡང་དེ་བཞིན་གཤེགས་པ་ནི། རྒྱུ་མེད་པར་གསུང་ང་མ་<line/>
ཡིན་ནོ༑ ༑ཤཱ་རིའི་བུ། ང་ནི། བྱེད་པ་མེད་པའི་ཚིག་དམ་འཆའ་ཡང་དེ་བཞིན་གཤེགས་པ་ནི། བྱེད་པ་མེད་པ་གསུང་བ་མ་ཡིན་ནོ། །ཤཱ་རིའི་བུ། ང་ནི། ལོག་པར་ལྟ་བ་<line/>
དམ་འཆའ་ཡང་དེ་བཞིན་གཤེགས་པ་ནི། ལོག་པར་ལྟ་བ་མ་ཡིན་ནོ། །ཤཱ་རིའི་བུ། ལོག་པར་ལྟ་བ་ལ་ལོག་པར་ལྟ་བ་ཡིན་པར་རབ་ཏུ་ཤེས་པ་དེ་ནི། དེའི་ཡང་དག་པའི་<line/>
ལྟ་བ་ཡིན་ནོ། །ཤཱ་རིའི་བུ༑ ལོག་པར་ལྟ་བ་ནི། ནམ་ཡང་ཡང་དག་པའི་ལྟ་བར་མི་འགྱུར་ཏེ། ལྟ་བས་ལྟ་བ་ནི། ནམ་ཡང་ཤེས་པའམ་མཐོང་བ་མ་ཡིན་ནོ། །ཤཱ་རིའི་<line/>
བུ༑ འཇིག་རྟེན་ཐམས་ཅད་ཀྱིས་ཡིད་ཆེས་པར་དཀའ་བའི་གནས་ནི། འདི་ཡིན་ཏོ། །འདི་ལྟ་སྟེ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་<line/>
རྒྱས་རྣམས་ཀྱི་བྱང་ཆུབ་ཡིན་ནོ། །ཤཱ་རིའི་བུ། ང་ནི། ཡིད་མི་ཆེས་པར་བྱ་བ་མ་ཡིན་ནོ། །ཤཱ་རིའི་བུ། ང་ནི། མཐུ་དང་ལྡན་པས་ལྷ་དང་བཅས་པའི་འཇིག་རྟེན་གྱིས་ཡིད་མི་ཆེས་<line/>
</page>
<page index="68" id="35A">༄༅། །པར་བྱ་བ་མ་ཡིན་ཏེ། ཤཱ་རིའི་བུ། དེ་བཞིན་གཤེགས་པས་ཕ་རོལ་ཏུ་འགྲོ་བའི་ཆོས་བསྟན་པ་དེ་ལའང་ཆོས་བསྟན་པ་འགའ་ཡང་མེད་དོ། །ཤཱ་རིའི་བུ། དེ་བཞིན་གཤེགས་<line/>
པས་མི་ཟད་པའི་ཆོས་བསྟན་པ་དེ་ལའང་འཇུག་པ་འགའ་ཡང་མེད་དོ། །ཤཱ་རིའི་བུ། དེ་བཞིན་གཤེགས་པས་ཉེ་བར་ཞི་བའི་ཆོས་བསྟན་པ་དེ་ལའང་ཉེ་བར་ཞི་བ་<line/>
འགའ་ཡང་མེད་དོ། །ཤཱ་རིའི་བུ། དེ་བཞིན་གཤེགས་པས་ཡོངས་སུ་མྱ་ངན་ལས་འདའ་བར་བྱ་བའི་ཕྱིར་ཆོས་བསྟན་པ་དེ་ལའང་ཡོངས་སུ་མྱ་ངན་ལས་འདའ་བ་འགའ་<line/>
ཡང་མེད་དོ། །ཤཱ་རིའི་བུ། དེ་བཞིན་གཤེགས་པས་གྲོལ་བར་བྱ་བའི་ཕྱིར་ཆོས་བསྟན་པ་དེ་ལའང་གྲོལ་བ་མེད་ཅིང་རྣམ་པར་གྲོལ་བ་འགའ་ཡང་མེད་དོ། །ཤཱ་རིའི་བུ།<line/>
དེ་བཞིན་གཤེགས་པས་ངེས་པར་འབྱུང་བར་བྱ་བའི་ཆོས་བསྟན་པ་དེ་ལའང་ལེན་པ་མེད་ཅིང་དུལ་བ་འགའ་ཡང་མེད་དོ། །ཤཱ་རིའི་བུ། དེ་བཞིན་གཤེགས་པས་མཁས་<line/>
པས་ཤེས་པ་དང་རིག་པར་བྱ་བའི་ཕྱིར་ཆོས་བསྟན་པ་དེ་ལའང་རིག་པ་འགའ་ཡང་མེད་དོ། །ཤཱ་རིའི་བུ། དེ་བཞིན་གཤེགས་པས་སེམས་རྣམ་པར་བྱང་བར་བྱ་བའི་<line/>
ཕྱིར་ཆོས་བསྟན་པ་དེ་ལའང་ཀུན་ནས་ཉོན་མོངས་པ་འགའ་ཡང་མེད་དོ། །ཤཱ་རིའི་བུ། དེ་བཞིན་གཤེགས་པས་ལྷ་རྣམས་ཀྱི་ཕྱིར་ཆོས་བསྟན་པ་དེ་ལའང་ལྷ་འགའ་<line/>
</page>
<page index="69" id="35B">ཡང་མེད་དོ། །ཤཱ་རིའི་བུ། དེ་བཞིན་གཤེགས་པས་མི་རྣམས་ཀྱི་ཕྱིར་ཆོས་བསྟན་པ་དེ་ལའང་མི་འགའ་ཡང་མེད་དོ། །ཤཱ་རིའི་བུ། དེ་བཞིན་གཤེགས་པས་སེམས་ཅན་གྱི་<line/>
ཕྱིར་ཆོས་བསྟན་པ་དེ་ལའང་སེམས་ཅན་འགའ་ཡང་མེད་དོ། །ཤཱ་རིའི་བུ། དེ་བཞིན་གཤེགས་པས་རིག་པ་དང་རྣམ་པར་གྲོལ་བར་བྱ་བའི་ཕྱིར་ཆོས་བསྟན་པ་དེ་ལའང་རིག་<line/>
པ་དང་རྣམ་པར་གྲོལ་བ་འགའ་ཡང་མེད་དོ། །ཤཱ་རིའི་བུ། དེ་བཞིན་གཤེགས་པས་སངས་རྒྱས་རྗེས་སུ་དྲན་པའི་ཆོས་བསྟན་པ་ལའང་སངས་རྒྱས་བཅོམ་ལྡན་འདས་རྣམས་<line/>
ཀྱིས་ཀྱང་རྗེས་སུ་དྲན་པར་མི་སྤྱོད་དོ། །ཤཱ་རིའི་བུ། དེ་བཞིན་གཤེགས་པས་སྟོང་པ་ཉིད་ཀྱིས་གནས་པ་གསུངས་པ་ལའང་སྟོང་པ་ཉིད་ཀྱི་ཕྱིར་ཡང་གནས་པར་མི་ནུས་ཤིང་<line/>
སྟོང་པ་ཉིད་ཡིད་ལ་བྱ་བར་ཡང་མི་ནུས་སོ། །ཤཱ་རིའི་བུ། དེ་བཞིན་གཤེགས་པས་མདོ་སྡེ་དེ་དང་དེ་དག་བསྟན་པ་དེ་ལའང་སྟོན་པ་པོའམ། འཆད་པ་པོ་འགའ་ཡང་མེད་<line/>
ན༑ སྐྱེས་བུ་བླུན་པོ་གང་ཡིན་པ་དེ་ནི། དམིགས་ནས་གཞན་ལ་ཆོས་སྟོན་པར་འགྱུར། ང་ལའང་སྟོན་པ་ཡིན་ནོ། །ཞེས་སྨྲ་བར་འགྱུར། དགེ་འདུན་གྱི་མིང་གིས་ཀྱང་<line/>
བགྲང་ཞིང་ཀུན་ཏུ་འབྲེལ་བར་བྱེད་པར་འགྱུར་ཏེ། ཆོས་གང་དག་དང་ལྡན་ན་དེ་བཞིན་གཤེགས་པའི་ཉན་ཐོས་ཀྱི་དགེ་འདུན་དུ་འགྱུར་བའི་ཆོས་དེ་དག་དང་ལྡན་པར་མི་<line/>
</page>
<page index="70" id="36A">༄༅། །འགྱུར་རོ། །ཤཱ་རིའི་བུ། དཔེར་ན། སྤྲེའུ་དག་དང༌། སུམ་ཅུ་རྩ་གསུམ་པའི་ལྷ་རྣམས་ནི། འདྲ་བ་མ་ཡིན་ནོ། །དེ་བཞིན་དུ་སྐྱེས་བུ་བླུན་པོ་དེ་དག་དང༌།<line/>
ངའི་ཉན་ཐོས་ཀྱི་དགེ་འདུན་ཡང་འདྲ་བ་མ་ཡིན་ནོ། །ཤཱ་རིའི་བུ། བྱིས་པའི་རང་བཞིན་གྱིས་ལྷ་ཐོས་པ་ཙམ་གྱིས་སྤྲེའུ་སྔོན་པར་བྱེད་པ་དེ་བཞིན་དུ་སྐྱེས་བུ་བླུན་པོ་དེ་དག་<line/>
ཀྱང་ཚིག་ཙམ་ལྷུར་བྱེད་པ་དགེ་སྦྱོང་གི་འདུ་ཤེས་ཅན་དུ་འགྱུར་རོ། །ཤཱ་རིའི་བུ། དེ་ལ་འདྲི་བ་པོའི་རང་བཞིན་དུ་འགྱུར་བ་གང་ཡིན་པ་དེ་དག་ནི། དགེ་སློང་རྣམས་ལ་འདི་<line/>
ལྟ་བུས་མགུ་བར་བྱེད་པར་འགྱུར་ཏེ། གང་དག་མིང་དང་གཟུགས་ཀྱི་བརྗོད་པ་མེད་པ་དང༌། ཐ་སྙད་མེད་པ་དང༌། དམིགས་པ་མེད་པ་དང༌། འབྱུང་བ་མེད་པ་དང༌།<line/>
འཇིག་པ་མེད་པ་དང༌། འགལ་བ་མེད་པ་དང༌། རྣམ་པར་མི་རྟོག་པར་བྱ་བའི་ཕྱིར་མཚན་ཉིད་མེད་པར་སོ་སོར་ཁོང་དུ་ཆུད་པར་བྱེད་དོ། །གང་དག་གིས་མཚན་ཉིད་མེད་<line/>
པ་དང༌། འབྱུང་བ་མེད་པ་དེ་ལྟ་བུ་དེ་དག་ཐོས་ནས་མི་སྐྲག། མི་དངང༌། དངང་བར་མི་འགྱུར་ན། ཤཱ་རིའི་བུ། དེ་དག་ནི། ངས་སྔོན་གྱི་རྒྱལ་བ་ལ་ལྷག་པར་བྱ་བ་བྱས་པ་<line/>
ཡིན་ནོ༑ ༑ཞེས་གསུང་ངོ༌། །དེ་དག་ནི། ཆོས་འདུལ་བ་འདི་ལ་ཀུན་ཤེས་པ་ཡིན་ནོ། །དེ་དག་ནི། འཕགས་པའི་དགེ་འདུན་ཞེས་བྱའོ། །འཕགས་པའི་དགེ་འདུན་གྱི་<line/>
</page>
<page index="71" id="36B">ལེའུ་སྟེ་བཞི་པའོ།། །།སངས་རྒྱས་ཀྱི་སྡེ་སྣོད་ཚུལ་ཁྲིམས་འཆལ་པ་ཚར་གཅོད་པ། བམ་པོ་གསུམ་པ། ཤཱ་རིའི་བུ། ཡང་ཚུལ་ཁྲིམས་འཆལ་པའི་དགེ་སློང་<line/>
རྣམས་ཀྱི་གདུང་བ་ནི། བཅུ་པོ་འདི་དག་ཡིན་ཏེ། ཚུལ་ཁྲིམས་འཆལ་པའི་དགེ་སློང་མྱ་ངན་གྱི་ཟུག་རྔུ་བཅུ་དང་ལྡན་པ་རྣམས་ནི། སངས་རྒྱས་ཀྱི་གསུང་གི་རོ་མི་མྱོང༌། ཆོས་<line/>
ཟབ་མོ་བཤད་པ་རྣམས་ལ་མི་འཇུག་ཅིང་མོས་པར་མི་འགྱུར་རོ། །དམིགས་སུ་མེད་པའི་སྟོང་པ་ཉིད་དང༌། མཚན་མ་མེད་པ་དང༌། སྨོན་པ་མེད་པའི་ཆོས་ཐོས་ན་སྐྲག་པར་འགྱུར་<line/>
དངང་བར་འགྱུར། ཀུན་ཏུ་དངང་བར་འགྱུར་རོ། །དེ་བཞིན་གཤེགས་པས་དགོངས་ཏེ་གསུངས་པའི་དོན་མི་ཤེས་སོ། །ཆོས་སྨྲ་བའི་དགེ་སློང་ལའང་སྡང་བར་བྱེད་དོ། །ཆོས་<line/>
སྨྲ་བའི་དགེ་སློང་ལའང་ལྟ་མི་འདོད་པར་འགྱུར་རོ། །བཅུ་གང་ཞེ་ན། ཤཱ་རིའི་བུ། འདི་ལ་ཚུལ་ཁྲིམས་འཆལ་པའི་དགེ་སློང་ནི། དགེ་འདུན་མཐུན་པ་ལ་མི་དགའ་ཞིང་ཡིད་མི་<line/>
བདེ་བ་སྐྱེད་པར་འགྱུར་རོ། །དེ་ཅིའི་ཕྱིར་ཞེ་ན། དགེ་སློང་གི་དགེ་འདུན་མཐུན་པའི་གསོ་སྦྱོང་གི་ལས་ཀྱི་མཐུས་བདག་ཉམས་པར་མི་འགྱུར་གྲང་སྙམ་སྟེ། དེ་རང་གི་སྐྱོན་ལ་<line/>
བལྟས་ནས་རྟག་ཏུ་ཡིད་གཉིས་ཀྱི་སྡུག་བསྔལ་གྱིས་གནས་ཤིང་ཚུལ་ཁྲིམས་དང་ལྡན་པའི་དགེ་སློང་རྣམས་ལའང་གནོད་པར་སེམས་པར་འགྱུར་རོ། །ཤཱ་རིའི་བུ། འདི་ནི།<line/>
</page>
<page index="72" id="37A">༄༅། །ཚུལ་ཁྲིམས་འཆལ་པའི་དགེ་སློང་རྣམས་ཀྱི་འཆལ་པའི་ཚུལ་ཁྲིམས་ཀྱི་སྐྱོན་དང་པོ་ཡིན་ཏེ། ངན་སོང་ཡོངས་སུ་རྫོགས་པར་བྱ་བའི་ཕྱིར་ཞུགས་པ་ཡིན་<line/>
ནོ༑ ༑ཤཱ་རིའི་བུ། གཞན་ཡང་ཚུལ་ཁྲིམས་འཆལ་པའི་དགེ་སློང་ནི། སྐྱེ་བོ་མང་པོས་སྨད་པའི་འོས་སུ་འགྱུར་རོ། །གླང་རྭ་རྣོན་བཞིན་དུ་བསྐྲད་པའི་འོས་ཡིན་ཏེ། དེ་རང་<line/>
གི་སྐྱོན་ལ་ཀུན་ཏུ་བལྟས་ནས་སྡུག་བསྔལ་གྱིས་གནས་པར་འགྱུར་རོ། །ཤཱ་རིའི་བུ། འདི་ནི། ཚུལ་ཁྲིམས་འཆལ་པའི་དགེ་སློང་གི་འཆལ་པའི་ཚུལ་ཁྲིམས་ཀྱི་སྐྱོན་གཉིས་པ་ཡིན་ཏེ། ངན་སོང་<line/>
ཡོངས་སུ་རྫོགས་པར་བྱ་བའི་ཕྱིར་ཞུགས་པ་ཡིན་ནོ། །ཤཱ་རིའི་བུ། གཞན་ཡང་ཚུལ་ཁྲིམས་འཆལ་པའི་དགེ་སློང་གིས་དགེ་སློང་གི་འཁོར་མཐོང་ན་ཐག་མི་རིང་བར་<line/>
འདུག་ནས་གཡས་གཡོན་དུ་ལྟ་བར་བྱེད། དེ་དེ་ན་བདག་དང་མཚུངས་པ་མ་མཐོང་ནས་ཡི་ཆད་པ་ཉིད་ཀྱིས་སླར་ལྡོག་པར་འགྱུར། དགེ་སློང་གི་འཁོར་གྱི་ནང་དུ་ཉེ་<line/>
བར་འགྲོ་བར་མི་སྤྲོ་ཞིང་ཉེ་བར་སོང་ནའང་ཞུམ་ཞུམ་པོར་བྱས་ནས་འདུག་པར་འགྱུར་རོ། །ཤཱ་རིའི་བུ། འདི་ནི། ཚུལ་ཁྲིམས་འཆལ་པའི་དགེ་སློང་གི་འཆལ་པའི་ཚུལ་<line/>
ཁྲིམས་ཀྱི་སྐྱོན་གསུམ་པ་ཡིན་ཏེ། ངན་སོང་ཡོངས་སུ་རྫོགས་པར་བྱ་བའི་ཕྱིར་ཞུགས་པ་ཡིན་ནོ། །ཤཱ་རིའི་བུ། གཞན་ཡང་ཚུལ་ཁྲིམས་འཆལ་པའི་དགེ་སློང་ནི།<line/>
</page>
<page index="73" id="37B">གཏུམ་པ། སྙིང་རྗེ་མེད་པ། གསོ་དཔྱད་མེད་པ། མུ་སྟེགས་ཀྱི་ཚུལ་ཁྲིམས་ལ་རབ་ཏུ་གནས་པ་ཡིན་ནོ། །དེ་ཚུལ་ཁྲིམས་རལ་ཞིང་ཚུལ་ཁྲིམས་མཚུངས་པ་དང་ལྡན་པའི་<line/>
དགེ་སློང་རྣམས་ལས་ལེགས་པར་བགོ་བཤའ་མ་བྱས་པ་ཡིན་ཏེ། དེ་ཚུལ་ཁྲིམས་ཉམས་པས་ངོ་ཚ་མེད་པ་ཡིན་ནོ། །ཤཱ་རིའི་བུ། འདི་ནི། ཚུལ་ཁྲིམས་འཆལ་པའི་<line/>
དགེ་སློང་གི་འཆལ་པའི་ཚུལ་ཁྲིམས་ཀྱི་སྐྱོན་བཞི་པ་ཡིན་ཏེ། ངན་སོང་ཡོངས་སུ་རྫོགས་པར་བྱ་བའི་ཕྱིར་ཞུགས་པ་ཡིན་ནོ། །ཤཱ་རིའི་བུ། གཞན་ཡང་ཚུལ་ཁྲིམས་འཆལ་<line/>
པའི་དགེ་སློང་ནི། གཞན་གྱིས་བསགས་པའི་ལོངས་སྤྱོད་ཀྱིས་ལུས་གསོ་བར་བྱེད་དོ། །ཤཱ་རིའི་བུ། ང་ནི། དེ་ལྟ་བུའི་དགེ་སློང་ལ་ཁུར་ཁྱེར་བ་ཡིན་ནོ་ཞེས་གསུང་ངོ༌། །དེ་<line/>
ཅིའི་ཕྱིར་ཞེ་ན། ཤཱ་རིའི་བུ། ངས་རིག་པ་ཅན་དང༌། གྲོལ་བ་ཅན་རྣམས་ལ་ནི། དད་པས་བྱིན་པ་རྗེས་སུ་གནང་ངོ༌། །ཤཱ་རིའི་བུ། ཡང་ཚུལ་ཁྲིམས་འཆལ་པའི་དགེ་སློང་ནི།<line/>
རིག་པ་མེད་པ་ཉིད་ཀྱིས་གྲོལ་བ་མ་ཡིན་ནོ། །ཤཱ་རིའི་བུ། དེ་ལྟ་བས་ན། ཚུལ་ཁྲིམས་འཆལ་པའི་དགེ་སློང་གིས་བསྐལ་པ་བྱེ་བ་ཕྲག་བརྒྱ་སྟོང་དུ་ཡན་ལག་དང༌།<line/>
ཉིང་ལག་གི་ཤ་གཏུབས་ཀྱང་སླར་སོར་ཆུད་པར་འགྱུར་བའི་གནས་དེ་ནི། ཡོད་པ་མ་ཡིན་ནོ། །དུད་འགྲོའི་སྐྱེ་གནས་སུ་གཏོགས་པ་གླང་དང༌། བོང་བུའི་ཁུར་ལེན་<line/>
</page>
<page index="74" id="38A">༄༅། །པར་འགྱུར་བས་དེ་སླར་སོར་ཆུད་པར་འགྱུར་བའི་གནས་དེ་ནི། ཡོད་པ་མ་ཡིན་ནོ། །དེ་ཅིའི་ཕྱིར་ཞེ་ན། ཤཱ་རིའི་བུ། འདི་ལྟར་ཚུལ་ཁྲིམས་འཆལ་པའི་<line/>
དགེ་སློང་རྣམས་ཀྱིས་དད་པས་བྱིན་པ་ལ་བྱེ་བ་བརྒྱ་སྟོང་དུ་གཤེགས་པའི་ཆ་ཤས་ཀྱང་ཡོངས་སུ་སྦྱང་བར་མི་ནུས་ན། ཆོས་གོས་སམ། བསོད་སྙོམས་ལྟ་སྨོས་ཀྱང་ཅི་<line/>
དགོས་ཏེ། དེ་ནི། གནས་ཡོད་པ་མ་ཡིན་ནོ། །ཤཱ་རིའི་བུ། ངས་དྲང་སྲོང་གི་རྒྱལ་མཚན་གྱིས་གཡོགས་པ་ཚུལ་ཁྲིམས་འཆལ་པའི་དགེ་སློང་ནི། གཙུག་ལག་ཁང་གི་<line/>
གཞི་ལ་གོམ་པ་གཅིག་ཀྱང་འདོར་བར་རྗེས་སུ་མ་གནང་ན། ཆུའི་སྣོད་ལྟ་ཅི་སྨོས། ཁྲིའམ་ཁྲིའུ་ལྟ་ཅི་སྨོས། དེ་ཅིའི་ཕྱིར་ཞེ་ན། ཤཱ་རིའི་བུ། སྐྱེས་བུ་དམ་པ་མ་ཡིན་པ་དེ་<line/>
དག་ནི། ལྷ་དང་བཅས་པའི་འཇིག་རྟེན་གྱི་ཆོམ་རྐུན་པ་ཡིན་པའི་ཕྱིར་རོ། །ཤཱ་རིའི་བུ། སྐྱེས་བུ་དམ་པ་མ་ཡིན་པ་དེ་དག་ནི། ལྷ་དང་བཅས་པའི་འཇིག་རྟེན་གྱིས་བསྐྲད་<line/>
པར་བྱ་བའི་འོས་ཡིན་ནོ། །ཤཱ་རིའི་བུ། སྐྱེས་བུ་དམ་པ་མ་ཡིན་པ་དེ་དག་ནི། ལྷ་དང་བཅས་པའི་འཇིག་རྟེན་གྱི་དགྲ་བོ་ཡིན་ཏེ། དེ་དག་ནི། སྡིག་པའི་གྲོགས་པོ་<line/>
ཞེས་བྱའོ། །ཤཱ་རིའི་བུ། ངས་ལྷ་དང་བཅས་པའི་འཇིག་རྟེན་ལ་ཆོས་བསྟན་པའི་ཕྱིར་སྐབས་དབྱེ་བར་བྱའོ། །ཤཱ་རིའི་བུ། ང་ནི། ཚུལ་ཁྲིམས་འཆལ་པའི་དགེ་སློང་<line/>
</page>
<page index="75" id="38B">ཚུལ་ཁྲིམས་ཉམས་པ། སྤྱོད་པ་ཉམས་པ། འཚོ་བ་ཉམས་པ། ལྟ་བ་ཉམས་པ་རྣམས་ནི། ལག་བརྡས་སྐྲོད་པར་མཛད་དོ། །དེ་དག་ནི། ངས་བལྟ་བའི་ཕྱིར་ཡང་སྐབས་མ་ཕྱེ་ན།<line/>
བསྟན་པ་འདི་ལ་མཚན་གཅིག་གམ། ཉིན་གཅིག་གམ། སྐད་ཅིག་ཙམ་ཉེ་བར་འགྲོ་བའི་ཕྱིར་ལྟ་ཅི་སྨོས། ཤཱ་རིའི་བུ། དཔེར་ན། སྦྲུལ་གྱི་རོའམ། ཁྱི་རོའམ། མི་རོ་མི་<line/>
གཙང་བ། རུལ་བ། དྲི་མི་ཞིམ་པ་དག་ནི། ལྷའི་འཁོར་དང་མཐུན་པ་མ་ཡིན་ཞིང་འདོད་པའི་རྩོད་མོ་རྣམས་དང་ཡང་མཐུན་པ་མ་ཡིན་ཏེ། གལ་ཏེ་དེ་དག་མཐོང་ན་རྒྱང་རིང་<line/>
པོ་ཁོ་ན་ནས་ཡོངས་སུ་སྤོང་བར་བྱེད་དོ། །ཤཱ་རིའི་བུ། དེ་བཞིན་དུ་མཁས་པ་རྣམས་ཀྱིས་ཚུལ་ཁྲིམས་འཆལ་པའི་དགེ་སློང་ཡང་སྦྲུལ་གྱི་རོ་དང་འདྲ་བར་རིག་པར་བྱ་སྟེ། འདི་<line/>
ལྟར་དེ་ནི། རྒྱང་རིང་པོར་ཡོངས་སུ་སྤང་བར་བྱའོ། །དེ་དག་དང་བཀྲ་ཤིས་ཀྱི་ལས་སམ། གསོ་སྦྱོང་ངམ། དགག་དབྱེའང་ལྷན་ཅིག་ཏུ་མི་བྱའོ། །དེ་ཅིའི་ཕྱིར་ཞེ་ན། འདི་<line/>
ལྟར་སྐྱེས་བུ་བླུན་པོ་དེ་དག་ནི། ཡུན་རིང་པོར་གནོད་པ་དང༌། ཕན་པ་མ་ཡིན་པ་དང༌། བདེ་བ་མ་ཡིན་པ་དང༌། སྡུག་བསྔལ་བ་དང༌། ཉམས་པ་དང༌། གཞན་གྱིས་ཟིལ་གྱིས་<line/>
མནན་པ་དང༌། ལོག་པར་ལྟུང་བ་ཀུན་ཏུ་རྫོགས་པར་འགྱུར་བ་ཡིན་པའི་ཕྱིར་རོ། །ཚུལ་ཁྲིམས་དང་ལྡན་པའི་དགེ་སློང་གང་ཡིན་པ་དག་ལ་གུས་པར་མི་བྱེད། དགེ་སྦྱོང་<line/>
</page>
<page index="76" id="39A">༄༅། །མ་ཡིན་པར་དགེ་སྦྱོང་དུ་ཁས་འཆེ། ཚངས་པར་སྤྱོད་པ་མ་ཡིན་པར་ཚངས་པར་སྤྱོད་པར་ཁས་འཆེ་ཞིང་བྱ་བ་དང༌། ལས་དང༌། གསོ་སྦྱོང་དང༌། དགག་དབྱེ་རྣམས་<line/>
འདྲལ་བར་བྱེད་དོ། །ཤཱ་རིའི་བུ་ངའི་བསྟན་པ་འདི་ལ་ཚུལ་ཁྲིམས་དང་ལྡན་པར་བཀུར་བའི་དགེ་སློང་གང་ཡིན་པ་དེ་དག་གིས་ཚུལ་ཁྲིམས་འཆལ་པའི་དགེ་སློང་རྣམས་<line/>
མཐོང་ན་རྒྱང་རིང་པོ་ཁོ་ནར་ཡོངས་སུ་སྤོང་བར་འགྱུར་རོ། །དེ་ཅིའི་ཕྱིར་ཞེ་ན། ཤཱ་རིའི་བུ། འདི་ལྟར་ཚུལ་ཁྲིམས་འཆལ་པའི་དགེ་སློང་རྣམས་ཀྱི་ལྷུང་བཟེད་དམ་ཆོས་<line/>
གོས་གང་ཡིན་པ་དེ་དག་དང༌། ཚུལ་ཁྲིམས་དང་ལྡན་པའི་དགེ་སློང་རྣམས་ཀྱིས་འདྲེས་ན་དུག་དང་འདྲེས་པ་ལྟ་བུར་རིག་པར་བྱའོ། །ཤཱ་རིའི་བུ། ང་ནི། སྦྲུལ་གྱི་རོས་<line/>
གང་བའམ། ཁྱི་རོས་གང་བའམ། མི་རོས་གང་བའི་ས་ལ་སྤྱོད་ལམ་བཞི་པོ་རྣམས་ལས་སྤྱོད་ལམ་གང་ཡང་རུང་བས་གནས་པར་ནི། སྤྲོའི། ཤཱ་རིའི་བུ། ང་ནི། ཚུལ་<line/>
ཁྲིམས་འཆལ་པའི་དགེ་སློང་སྤྱོད་པ་ཉམས་པ། འཚོ་བ་ཉམས་པ། ལྟ་བ་ཉམས་པ་རྣམས་དང་མཚན་གཅིག་གམ། ཉིན་གཅིག་གམ། སྐད་ཅིག་གམ། ཐ་ན་སེ་གོལ་<line/>
གཏོགས་པ་ཙམ་ཡང་ལྷན་ཅིག་ཏུ་གནས་པར་མི་སྤྲོའོ། །དེ་ཅིའི་ཕྱིར་ཞེ་ན། ཤཱ་རིའི་བུ། འདི་ལྟར་དེ་ལྟ་བུའི་དགེ་སློང་རྣམས་ནི། དགེ་སྦྱོང་ཐ་ཤལ་ཞེས་བྱའོ། །དགེ་<line/>
</page>
<page index="77" id="39B">སྦྱོང་བཀྲེན་པ་ཞེས་བྱའོ། །དགེ་སྦྱོང་ཕལ་པ་ཞེས་བྱའོ། །དགེ་སྦྱོང་སྦུན་པ་ཞེས་བྱའོ། །དགེ་སྦྱོང་རུལ་པ་ཞེས་བྱའོ། །དགེ་སྦྱོང་དྲི་མ་ཅན་ཞེས་བྱའོ། །དགེ་སྦྱོང་གི་སྙིགས་མ་<line/>
ཞེས་བྱའོ། །དགེ་སྦྱོང་གི་དྲི་མ་ཞེས་བྱའོ། །དགེ་སྦྱོང་གདོལ་པ་ཞེས་བྱའོ། །དགེ་སྦྱོང་ཉམས་པ་ཞེས་བྱའོ། །དགེ་སྦྱོང་སྡིག་ཅན་ཞེས་བྱའོ། །དགེ་སྦྱོང་སྲོད་ཞེས་བྱའོ། །<line/>
འཕགས་པའི་ལམ་ལས་ཕྱི་རོལ་པ་ཞེས་བྱའོ། །དགེ་སྦྱོང་ཆུ་སྐར་ཞེས་བྱའོ། །དགེ་སྦྱོང་སུན་འབྱིན་པ་ཞེས་བྱ་སྟེ། དེ་དག་ངའི་བསྟན་པ་འདི་ལ་རབ་ཏུ་བྱུང་ནས་བསོད་<line/>
ནམས་མ་ཡིན་པའི་ཕུང་པོ་མང་དུ་འཐོབ་པར་འགྱུར་རོ། །ཤཱ་རིའི་བུ། དེ་དག་ནི། དེ་བཞིན་གཤེགས་པའི་བསྟན་པ་ལ་འཐབ་ཁྲོལ་བ་ཡིན་ནོ། །ཤཱ་རིའི་བུ། དེ་དག་ནི།<line/>
དེ་བཞིན་གཤེགས་པའི་བསྟན་པ་ལ་ཆོམ་རྐུན་ཆོས་སུན་འབྱིན་པ་ཡིན་ནོ། །ཤཱ་རིའི་བུ། སྐྱེས་བུ་དམ་པ་མ་ཡིན་པ་དེ་དག་ནི། ཚུལ་འཆོས་པ། འཚོ་བ་ལྷུར་ལེན་པ།<line/>
འཇིག་རྟེན་གྱི་ཟང་ཟིང་གིས་བཀོལ་པ། ཟས་དང་བགོ་བ་ལྷུར་ལེན་པ་ཡིན་ནོ། །ཤཱ་རིའི་བུ། དཔེར་ན། མ་ནིང་ནི། བུད་མེད་ཀྱང་མ་ཡིན། སྐྱེས་པའང་མ་ཡིན་ནོ། །<line/>
ཞེས་བརྗོད་པར་བྱའོ། །ཤཱ་རིའི་བུ། དེ་བཞིན་དུ་ཚུལ་ཁྲིམས་འཆལ་པའི་དགེ་སློང་ཡང་ཁྱིམ་པའང་མ་ཡིན་དགེ་སྦྱོང་ཡང་མ་ཡིན་ནོ། །ཞེས་བརྗོད་པར་བྱ་སྟེ། དེའི་<line/>
</page>
<page index="78" id="40A">༄༅། །ཐ་སྙད་ཀྱི་བདེན་པའི་ཚིག་གི་དོན་གྱི་བླ་དྭགས་ནི། སེམས་ཅན་དམྱལ་བཞེས་བྱ་བ་ཁོ་ན་ཡིན་ནོ། །ཤཱ་རིའི་བུ། དཔེར་ན། བྱ་མ་བྱི་ནི། འདབ་ཆགས་<line/>
ཀྱི་བྲེལ་བ་བྱུང་ན་ནི། ཕུག་ཏུ་ཞུགས་ནས་བྱི་བའི་འདུ་ཤེས་འབྱིན་ནོ། །བྱི་བའི་བྲེལ་བ་བྱུང་ན་ནི། འདབ་ཆགས་རྣམས་ཀྱི་གྲངས་ཀྱི་ཁ་སྐོང་བར་བྱེད་དོ། །དེ་ལ་ནི།<line/>
བྱ་བ་དང་བསྐྱེད་པའི་མཐུ་ཡོད་པ་མ་ཡིན། སྐད་དང་གདངས་ཆེན་པོ་འབྱིན་པ་མ་ཡིན། ཁ་དོག་བཟང་པོ་དང་ངན་པའི་གནས་རྣམས་བསྟན་དུ་མེད་དེ། འདི་ལྟར་མུན་<line/>
ཁུང་ཉིད་ལ་བརྟེན་པ་དང༌། དེ་བདག་ཉིད་ཀྱི་རང་བཞིན་ཡང་དྲི་མི་ཞིམ་པ་ཡིན་ནོ། །ཤཱ་རིའི་བུ། དེ་བཞིན་དུ་ཚུལ་ཁྲིམས་འཆལ་པའི་དགེ་སློང་ཡང་བྱ་བ་དང་བསྐྱོད་<line/>
པ་ལ་མཐུ་མེད་པར་འགྱུར་ཏེ། རྒྱལ་པོའི་ལས་ལ་ནི། དགེ་སྦྱོང་དང་མཐུན་མོང༌། བཟང་པོའི་ལས་ལ་ནི། ཁྱིམ་པ་དང་མཐུན་མོང་དུ་བྱེད་དེ། དེ་ལྟ་བས་ན། དེ་ནི། ཁྱིམ་<line/>
པའང་མ་ཡིན་དགེ་སྦྱོང་ཡང་མ་ཡིན་པར་བརྗོད་པར་བྱའོ། །རོའམ་མགལ་མེའི་འཁོར་ལོ་བཞིན་དུ་བྱ་བ་དང་གཡོ་བ་ཡོངས་སུ་ཉམས་པས་དེ་ཉིད་ཀྱིས་ཚུལ་ཁྲིམས་<line/>
ཀྱི་དྲི་ཡོད་པ་མ་ཡིན། ཏིང་ངེ་འཛིན་ཀྱི་དྲི་ཡོད་པ་མ་ཡིན། ཤེས་རབ་ཀྱི་དྲི་ཡོད་པ་མ་ཡིན། རྣམ་པར་གྲོལ་བའི་དྲི་ཡོད་པ་མ་ཡིན། རྣམ་པར་གྲོལ་བའི་ཡེ་ཤེས་<line/>
</page>
<page index="79" id="40B">མཐོང་བའི་དྲི་ཡོད་པ་མ་ཡིན་གྱི། གཞན་དུ་ན་དེ་ལ་ཚུལ་ཁྲིམས་འཆལ་པའི་དྲི་ཁོ་ན་ཡོད་དོ། །དགེ་སྦྱོང་དང་འདྲ་བའི་སྐད་དང༌། གཏམ་འདི་ལྟ་སྟེ། ཚུལ་ཁྲིམས་ཀྱི་གཏམ་<line/>
མམ༑ ཏིང་ངེ་འཛིན་གྱི་གཏམ་མམ། ཤེས་རབ་ཀྱི་གཏམ་མམ། རྣམ་པར་གྲོལ་བའི་གཏམ་མམ། རྣམ་པར་གྲོལ་བའི་ཡེ་ཤེས་མཐོང་བའི་གཏམ་མམ། འབྲས་བུ་ཐོབ་<line/>
པའི་གཏམ་མངོན་པར་མི་བརྗོད་ཀྱི། གཞན་དུ་ན་ཚུལ་ཁྲིམས་འཆལ་པའི་དགེ་སློང་ནི། འདུ་འཛི་ལ་དགའ་ཞིང་མངོན་པར་མགུ་བར་བྱེད་པ་ཁོ་ན་ཡིན་ནོ། །དེ་ནི། རིགས་<line/>
པ་མ་ཡིན་པ་ལ་སྦྱོར་བ་དེ་འདྲ་བ་དག་དང་ལྷན་ཅིག་མ་དག་པའི་གཏམ་མང་པོ་འདི་ལྟ་སྟེ། ཆོས་གོས་བགོས་པའི་གཏམ་དང༌། བདག་གིས་ཁ་ཟས་རྙེད་ནས་ཟོས་པའི་<line/>
གཏམ་དང༌། སྦྱིན་པ་བྱིན་ན་བྱིན་ལེན་བྱ་བའི་གཏམ་དང༌། ཕོ་ཉ་དང་སྤྲིང་ཡིག་སྐྱེལ་བའི་གཏམ་དང༌། ལོ་མ་དང༌། མེ་ཏོག་དང༌། འབྲས་བུ་སྦྱིན་པའི་གཏམ་དང༌། བཞད་<line/>
གད་དང་རྩེད་མོ་དང་ཀུན་ཏུ་འབྲེལ་བའི་གདུལ་དཀའ་བ་དང༌། དགང་དཀའ་བ་དང༌། གསོ་དཀའ་བ་སྨྲ་སྟེ། གཏམ་འདི་འདྲ་བ་མ་དག་པ་དག་གིས་ཉིན་མཚན་ལྷག་པར་<line/>
འདའ་བར་བྱེད་དོ། །དེ་ལྟར་དེ་དག་ཡོངས་སུ་མ་དག་པའི་ལུས་ཀྱི་ལས་ཀྱི་མཐའ་དང༌། ཡོངས་སུ་མ་དག་པའི་ངག་གི་ལས་ཀྱི་མཐའ་དང༌། ཡོངས་སུ་མ་དག་པའི་ཡིད་ཀྱི་<line/>
</page>
<page index="80" id="41A">༄༅། །ལས་ཀྱི་མཐའ་དང༌། ཡོངས་སུ་མ་དག་པའི་འཚོ་བས་ལུས་ཞིག་ནས་ཤི་བའི་འོག་ཏུ་ངན་སོང་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་རྣམས་<line/>
སུ་ལྟུང་བར་འགྱུར་རོ། །ཤཱ་རིའི་བུ། དཔེར་ན། བྱ་མ་བྱི་ནི། མུན་ཁྲོད་ན་བསྟེན་པ་ཡིན་ནོ། །ཞེས་གསུང་ངོ༌། །སྐྱེས་བུ་བླུན་པོ་དེ་དག་ཀྱང་དེ་བཞིན་གཤེགས་པས་གསུངས་<line/>
པའི་མདོ་སྡེ་ཡང་དག་པ་ཇི་ལྟ་བ་བཞིན་སྐུལ་བར་བྱེད་པ་འདི་ལྟ་བུ་ཐོས་ནས་སྡུག་བསྔལ་བར་འགྱུར་རོ། །དེ་ཅིའི་ཕྱིར་ཞེ་ན། ཤཱ་རིའི་བུ། འདི་ལྟར་འཇིག་རྟེན་ནི། བདེན་<line/>
པ་ལ་ཁྲོ་བ་ཡིན་པས་དེ་དག་ཆོས་སྨྲ་བ་ལ་སེམས་མ་དད་པར་འགྱུར་རོ། །དེ་དག་ལྷག་པར་ཡང་ངན་སོང་གི་གནས་ཀུན་ཏུ་འཕེལ་བ་དང༌། ཡོངས་སུ་རྫོགས་པར་བྱེད་པར་<line/>
འགྱུར་རོ། །ཤཱ་རིའི་བུ། འདི་ནི། ཚུལ་ཁྲིམས་འཆལ་པའི་དགེ་སློང་གི་འཆལ་བའི་ཚུལ་ཁྲིམས་ཀྱི་སྐྱོན་ལྔ་པ་ཡིན་ཏེ། ངན་སོང་ཡོངས་སུ་རྫོགས་པར་བྱ་བའི་ཕྱིར་ཞུགས་<line/>
པ་ཡིན་ནོ། །ཤཱ་རིའི་བུ། གཞན་ཡང་ཚུལ་ཁྲིམས་འཆལ་བའི་དགེ་སློང་ནི། སྤྱི་རྟོལ་ཅན་ཡིན། མུ་ཅོར་སྨྲ་བ་ཡིན། ཐུག་ཐུབ་ཅན་ཡིན། ཕལ་པའི་དབང་པོ་ཅན་ཡིན་<line/>
ནོ༑ ༑ལུས་ཀྱི་ལས་མི་གཙང་བ་རྣམས་དང་ལྡན་པ་ཡིན་ནོ། །ངག་གི་ལས་མི་གཙང་བ་རྣམས་དང༌། ཡིད་ཀྱི་ལས་མི་གཙང་བ་རྣམས་དང་ལྡན་པ་ཡིན་ནོ། །སྤྱོད་ལམ་<line/>
</page>
<page index="81" id="41B">གཙང་བ་རྣམས་དང་ལྡན་པ་ཡིན་ནོ། །ཆོས་གོས་མི་གཙང་བའི་དགོན་པ་དང་ལྡན་པ་ཡིན། བརྫུན་དུ་སྨྲ་བ་ཡིན། ངག་མ་བསྡམས་པ་ཡིན། སེམས་ཀུན་ནས་ཉོན་མོངས་<line/>
པ་ཅན་ཡིན་ནོ། །ཤཱ་རིའི་བུ། དཔེར་ན། ས་ལས་བྱས་པའི་སྣོད་གསར་པ་ཞིག་ཡོད་ལ། དེར་སྐྱེས་བུ་འགའ་ཞིག་གིས་ངན་སྐྱུག་བླུགས་ནས་དེ་ཕོ་སྟེ་ཙནྡན་དམར་པོས་<line/>
སླར་བཀང་ནས་ཙནྡན་དམར་པོ་དེའང་ཕོ་ན། ཤཱ་རིའི་བུ། འདི་ཇི་སྙམ་དུ་སེམས། ས་ལས་བྱས་པའི་སྣོད་གསར་པ་དེ་ལ་འདི་ལྟར་ཙནྡན་གྱི་དྲིའམ། འོན་ཏེ་ངན་སྐྱུག་གི་<line/>
དྲིའམ༑ དྲིའི་རང་བཞིན་གང་ཞིག་གི་མཐུ་ཡོད་པར་འགྱུར། བཅོམ་ལྡན་འདས། དོག་སའི་སྣོད་དེ་ངན་སྐྱུག་གི་དྲི་གང་ལགས་པ་ཁོ་ནས་ཐོག་མར་བསྒོས་པས་དྲི་དེའི་<line/>
རང་བཞིན་ཁོ་ནར་འགྱུར་ལགས་ཏེ། འདི་ལྟ་སྟེ། ངན་སྐྱུག་གི་དྲི་ལགས་སོ། །ཙནྡན་གྱི་དྲི་ནི། མ་ལགས་ཏེ། དེ་ནི། ཙནྡན་དམར་པོའི་བགྱི་བ་དང༌། སྒྲུབ་པ་རྔོ་མི་ཐོགས་<line/>
ལགས་སོ། །ཤཱ་རིའི་བུ། དེ་བཞིན་དུ་འདི་ན་སེམས་ཅན་ཁ་ཅིག་དབང་པོ་ཡོངས་སུ་རྫོགས་ཤིང་ཡོངས་སུ་དག་སྟེ་དགེ་བའི་ཆོས་རྣམས་དང་ལྡན་ཞིང༌། དེ་དད་པས་<line/>
ཁྱིམ་ནས་ཁྱིམ་མེད་པར་རབ་ཏུ་བྱུང་སྟེ། དེ་དག་ཁྱིམ་ནས་ཁྱིམ་མེད་པར་རབ་ཏུ་བྱུང་ནས་སྡིག་པའི་གྲོགས་པོའི་ལག་ཏུ་འདོང་པ་དང༌། དབང་དུ་འདོང་བ་དང༌། ཉེ་བར་<line/>
</page>
<page index="82" id="42A">༄༅། །འདོང་བར་འགྱུར་རོ། །ཤཱ་རིའི་བུ། སྡིག་པའི་གྲོགས་པོ། ཞེས་བྱ་བ་དེ་དག་གང་ཞེ་ན། ཤཱ་རིའི་བུ། སྡིག་པའི་གྲོགས་པོ་ནི། འདི་ལྟ་སྟེ། རྒོད་པ་དང༌། ཕོ་<line/>
ཐེག་ཆེ་བ་དང༌། མི་བརྟན་པ་དང༌། མུ་ཅོར་སྨྲ་བ་དང༌། ཐུག་ཐུབ་ཅན་དང༌། ཚིག་ཟློས་བུ་ཅན་དང༌། ལེ་ལོ་ཅན་དང༌། བརྩོན་འགྲུས་ཞན་པ་དང༌། བརྗེད་ངས་པ་དང༌།<line/>
སེམས་མཉམ་པར་མ་བཞག་པ་དང༌། སེམས་འཁྲུག་པ་དང༌། མཛེས་པ་མ་ཡིན་པ་དང༌། ཤེས་བཞིན་མ་ཡིན་པ་དང༌། ཤེས་རབ་འཆལ་པ་དང༌། ལུག་ལྟར་ལྐུགས་<line/>
པ་དང༌། ཕལ་པའི་དབང་པོ་ཅན་གྱི་དགེ་སློང་རྣམས་ཡིན་ནོ། །དེ་དག་དགེ་སློང་དེ་ལྟ་བུ་དག་ལ་ཉེ་བར་བསྟེན་ཅིང་བཀུར་སྟི་དང་བསྙེན་བཀུར་བྱེད་པ་ན། རྒྱུན་དུ་ཞུགས་<line/>
པའི་འབྲས་བུ་ལས་ཡོངས་སུ་ཉམས་པར་འགྱུར་རོ། །ལན་གཅིག་ཕྱིར་འོང་བའི་འབྲས་བུ་དང༌། ཕྱིར་མི་འོང་བའི་འབྲས་བུ་དང༌། དགྲ་བཅོམ་པ་ཉིད་ལས་ཡོངས་སུ་<line/>
ཉམས་པར་འགྱུར་རོ། །ཐ་ན་མཐོ་རིས་སུ་སྐྱེ་བ་ལས་ཀྱང་ཡོངས་སུ་ཉམས་པར་འགྱུར་རོ། །ཆོས་ཀྱིས་འཕོངས་པར་འགྱུར་བའི་ལས་ཡོངས་སུ་མངོན་པར་འདུ་བྱེད་<line/>
པར་འགྱུར་རོ། །ཆོས་ཀྱིས་འཕོངས་པར་འགྱུར་བ་དང་ལྡན་པ་དག་དང་ལྷན་ཅིག་གནས་པ་དང༌། ཀུན་ཏུ་གཞོལ་བར་འགྱུར་རོ། །ཡོངས་སུ་མ་དག་པའི་ལུས་ཀྱི་ལས་<line/>
</page>
<page index="83" id="42B">དང་ལྡན་པར་འགྱུར་རོ། །ཡོངས་སུ་མ་དག་པའི་ངག་གི་ལས་དང༌། ཡིད་ཀྱི་ལས་དང་ལྡན་པར་འགྱུར་རོ། །དགེ་སློང་འཚོ་བ་ཡོངས་སུ་མ་དག་པ་དེ་ལྟ་བུ་དག་ལ་བསྟེན་<line/>
ཅིང་བཀུར་སྟི་དང་བསྙེན་བཀུར་བྱས་ནས་ལུས་ཞིག་ནས་ཤི་བའི་འོག་ཏུ་ངན་འགྲོར་འགྲོ་བར་འགྱུར་རོ། །ཤཱ་རིའི་བུ། ངན་འགྲོ་ཞེས་བྱ་བ་གང་ཞེ་ན། ཤཱ་རིའི་བུ། ངན་<line/>
འགྲོ་ཞེས་བྱ་བ་ནི། འདི་ལྟ་སྟེ། སེམས་ཅན་དམྱལ་བ་དང༌། དུད་འགྲོའི་སྐྱེ་གནས་དང༌། ཡི་དྭགས་ཀྱི་ཡུལ་དང༌། ལྷ་མ་ཡིན་གྱི་རིས་སོ། །ཤཱ་རིའི་བུ། སྲོག་ཆགས་ཀྱི་རིགས་<line/>
རྙེད་རྒུ་ཟ་ཞེས་བྱ་བ་ཞིག་ཡོད་པ་དང༌། ཤཱ་རིའི་བུ། སྲོག་ཆགས་ཀྱི་རིགས་མཆུས་རྐོ་ཞེས་བྱ་བ་ཞིག་ཡོད་པ་དང༌། ཤཱ་རིའི་བུ། སྲོག་ཆགས་ཀྱི་རིགས་ཁབ་ཀྱི་ཁ་ཞེས་<line/>
བྱ་བ་ཞིག་ཡོད་པ་དང༌། ཤཱ་རིའི་བུ། སྲོག་ཆགས་ཀྱི་རིགས་ས་བཙོག་ཅེས་བྱ་བ་ཞིག་ཡོད་དོ། དེར་སྡིག་པའི་གྲོགས་པོ་སྐྱེས་བུ་བླུན་པོ་དེ་དག་སྐྱེ་བར་འགྱུར་རོ། །ཤཱ་རིའི་<line/>
བུ༑ སྡིག་པའི་གྲོགས་པོ་དེ་དག་གི་ལག་ཏུ་སོང་བ་དང༌། དབང་དུ་སོང་བ་དང༌། ཉེ་བར་སོང་བ་གང་ཡིན་པ་དེ་དག་ཀྱང་ལུས་ཞིག་ནས་ཤི་བའི་འོག་ཏུ་ངན་འགྲོར་འགྲོ་བར་<line/>
འགྱུར་རོ། །ཤཱ་རིའི་བུ། ངན་འགྲོ་ཞེས་བྱ་བ་གང་ཞེ་ན། ཤཱ་རིའི་བུ། ངན་འགྲོ་ཞེས་བྱ་བ་ནི། འདི་ལྟ་སྟེ། སེམས་ཅན་དམྱལ་བ་དང༌། དུད་འགྲོའི་སྐྱེ་གནས་དང༌། ཡི་དྭགས་<line/>
</page>
<page index="84" id="43A">༄༅། །ཀྱི་ཡུལ་དང༌། ལྷ་མ་ཡིན་གྱི་རིས་སོ། །གལ་ཏེ་སེམས་ཅན་དམྱལ་བ་ནས་ཤི་འཕོས་ཏེ་མི་རྣམས་སུ་སླར་སྐྱེ་བར་འགྱུར་ཏེ། དེ་དག་མི་རྣམས་སུ་སླར་<line/>
སྐྱེས་ན༑ མ་དང་ཡང་འབྲལ་བར་འགྱུར་ཞིང༌། ཕ་དང་ཡང་འབྲལ་བ་དང༌། སྤུན་དང་ཡང་འབྲལ་བ་དང༌། སྲིང་མོ་དང་ཡང་འབྲལ་བ་དང༌། བུ་དང་ཡང་འབྲལ་བ་དང༌། བུ་<line/>
མོ་དང་ཡང་འབྲལ་བ་དང༌། བྲན་གཡོག་དང་ཡང་འབྲལ་བ་དང༌། གྲོགས་པོ་དང་ཡང་འབྲལ་བ་དང༌། ཉེ་དུ་དང་ཡང་འབྲལ་བ་དང༌། ནད་ཀྱིས་ཀྱང་ཉམ་ཐག་པ་དང༌། ལོངས་<line/>
སྤྱོད་དང་ཡང་འབྲལ་བ་དང༌། ཡུལ་དང་ཡང་འབྲལ་བ་དང༌། ཡུལ་ཕྱོགས་དང་ཡང་འབྲལ་བར་འགྱུར་རོ། །མི་ཁོམ་པ་བརྒྱད་དང་ཡང་ལྡན་པར་འགྱུར་རོ། །དལ་བ་ཕུན་<line/>
སུམ་ཚོགས་པ་དང་ཡང་འབྲལ་བར་འགྱུར་རོ། །འདོད་ཆགས་དང་བདོ་བ་དང༌། ཞེ་སྡང་བདོ་བ་དང༌། གཏི་མུག་བདོ་བར་ཡང་འགྱུར་རོ། །རྒོད་པ་དང༌། ཕོ་ཐེག་ཆེ་བ་དང༌།<line/>
མི་བརྟན་པ་དང༌། མུ་ཅོར་སྨྲ་བ་དང༌། ཐུག་ཐུབ་ཅན་དང༌། ཚིག་ཟློས་བུ་ཅན་དང༌། ལེ་ལོ་ཅན་དང༌། བརྩོན་འགྲུས་ཞན་པ་དང༌། མ་བསྡམས་པ་དང༌། ཤེས་བཞིན་མ་<line/>
ཡིན་པ་དང༌། མཉམ་པར་མ་བཞག་པ་དང༌། བརྗེད་ངས་པ་དང༌། ཤེས་རབ་འཆལ་བ་དང༌། ལུག་ལྟར་ལྐུགས་པ་དང༌། སེམས་འཁྲུག་པ་དང༌། ཕལ་པའི་དབང་པོ་<line/>
</page>
<page index="85" id="43B">ཅན་རྣམས་སུ་འགྱུར་རོ། །འདོད་ཆགས་ཀྱིས་ཀྱང་བཅོམ་པར་འགྱུར་ཏོ། ཞེ་སྡང་གིས་བཅོམ་པ་དང༌། གཏི་མུག་གིས་བཅོམ་པ་དང༌། ང་རྒྱལ་གྱིས་བཅོམ་པར་ཡང་འགྱུར་<line/>
རོ༑ ༑ལོང་བ་དང༌། ཞར་བ་དང༌། སྒུར་པོ་དང༌། འགྲམ་པ་ཞོམ་པ་དང༌། འོན་པ་དང༌། རྣ་བ་ཡ་གཅིག་འོན་པ་དང༌། ལྷག་པར་འོན་པ་དང༌། རྐྱེན་གྱིས་འོན་པ་དང༌། གླེན་པ་དང༌།<line/>
དག་པ་དང༌། ལུག་ལྟར་ཀླུགས་པ་རྣམས་སུ་འགྱུར་རོ། །དེ་ལ་སྐྱེས་བུ་བླུན་པོ་དེ་དག་ནི། གང་དུ་སངས་རྒྱས་བཅོམ་ལྡན་འདས་རྣམས་མངོན་སུམ་དུ་མི་འགྱུར་བ་དང༌། ཡང་<line/>
དག་པར་མངོན་སུམ་དུ་མི་འགྱུར་བ་དེར་སྐྱེ་བར་འགྱུར་རོ། །འདི་ལྟར་ཁ་ཕྱིར་བལྟས་པར་ཡང་འགྱུར་རོ། །གང་ན་ཆོས་མི་ཐོས་པ་དང༌། སངས་རྒྱས་ཀྱི་ཉན་ཐོས་དགྲ་བཅོམ་<line/>
པ་ཟག་པ་ཟད་པ་རྣམས་དང་ཀུན་ཏུ་ཕྲད་པར་མི་འགྱུར་རོ། །དེ་དག་ལས་ངན་པ་རྣམས་མངོན་པར་འདུ་བྱེད་པར་འགྱུར་རོ། །དེ་དག་ལས་ངན་པ་མངོན་པར་འདུས་བྱས་ནས་<line/>
ངན་པ་ཁོ་ན་རྣམས་དང་ལྷན་ཅིག་སྐྱེ་བར་འགྱུར་རོ། །ངན་པ་རྣམས་ལ་དགའ་བར་འགྱུར་རོ། །དེ་དག་ཡང་དག་པའི་ལྟ་བ་ལ་ལོག་པའི་ལྟ་བ་ཡིན་པར་འདུ་ཤེས་ཤིང༌།<line/>
བོག་པའི་ལྟ་བ་ལ་ཡང་དག་པའི་ལྟ་བ་ཡིན་པར་འདུ་ཤེས་པར་འགྱུར་རོ། །དེ་དག་ངན་པ་འདོད་པ་དང༌། ངན་པ་ལ་སེམས་པ་དང༌། ངན་པ་དོན་དུ་གཉེར་བ་དང༌། ངན་པ་<line/>
</page>
<page index="86" id="44A">༄༅། །ལ་སྨོན་པ་དང༌། ངན་པ་མངོན་པར་འདུ་བྱེད་པ་དང༌། ངན་པའི་ལྟ་བ་དང༌། ངན་པའི་བཟོད་པ་དང༌། ངན་པའི་ཤེས་རབ་དང༌། ངན་པའི་ཤེས་པ་ཅན་དུ་<line/>
འགྱུར་རོ། །ཤཱ་རིའི་བུ། ཤེས་པ་ངན་པ་ཅན་གྱི་སེམས་ཅན་རྣམས་ནི། ནམ་ཡང་ཡིད་འབྱུང་བའམ། འདོད་ཆགས་དང་བྲལ་བའི་ཕྱིར་རམ། འགོག་པའི་ཕྱིར་རམ། ཉེ་<line/>
བར་ཞི་བའི་ཕྱིར་རམ། མངོན་པར་ཤེས་པའི་ཕྱིར་རམ། མངོན་པར་བྱང་ཆུབ་པའི་ཕྱིར་རམ། དགེ་སྦྱོང་གི་ཕྱིར་རམ། མྱ་ངན་ལས་འདའ་བར་བྱ་བའི་ཕྱིར་སེམས་གཞོལ་བར་<line/>
མི་བྱེད་དེ། ཤཱ་རིའི་བུ། འདི་ལྟ་བུ་དག་གིས་འཕོངས་པར་འགྱུར་རོ། །སྡིག་པའི་གྲོགས་པོའི་དབང་དུ་སོང་བའི་སེམས་ཅན་རྣམས་ཀྱི་ཚུལ་ནི། འདི་དག་ཡིན། རྟགས་ནི།<line/>
འདི་དག་ཡིན། མཚན་མ་ནི། འདི་དག་ཡིན་ནོ། །ཤཱ་རིའི་བུ། སྐྱེས་བུ་བླུན་པོ་དེ་དག་དེ་བཞིན་གཤེགས་པས་གསུངས་པའི་མདོ་སྡེ་འདི་ལྟ་བུ་དག་ཐོས་ནས་སྐྲག་<line/>
པར་འགྱུར། དངང་བར་འགྱུར། ཀུན་ཏུ་དངང་བར་འགྱུར་ཏེ། གཡང་སའི་འདུ་ཤེས་སུ་འགྱུར་ཞིང༌། གཡང་ས་ཆེན་པོར་ཡང་ལྷུང་བར་འགྱུར་རོ། །དེ་ཅིའི་ཕྱིར་ཞེ་ན།<line/>
ཤཱ་རིའི་བུ། འདི་ལྟར་དེ་བཞིན་གཤེགས་པས་ཡང་དག་ཕུལ་གྱི་མདོ་སྡེ་འདི་ལས་ཚུལ་ཁྲིམས་འཆལ་པའི་སྐྱོན་རྣམས་གསུངས་པའི་ཕྱིར་རོ། །ཤཱ་རིའི་བུ། རྒྱུ་གང་<line/>
</page>
<page index="87" id="44B">དང༌། རྐྱེན་ཅི་ཞིག་གིས་གང་གི་ཕྱིར་འཆལ་པའི་ཚུལ་ཁྲིམས་རྣམས་ཞེས་བྱ་ཞེ་ན། ཤཱ་རིའི་བུ། ཚུལ་ཁྲིམས་ཀྱི་སྤྱོད་པ་འཆལ་པས་ཚུལ་ཁྲིམས་འཆལ་པ་རྣམས་ཞེས་བྱ་<line/>
སྟེ༑ ངན་པའི་ཚིག་སྤྱོད་པ་དང༌། མཁས་པ་མ་ཡིན་པའི་ཚིག་སྤྱོད་པ་དང༌། ཀུན་ནས་ཉོན་མོངས་པའི་ཚིག་སྤྱོད་པ་དང༌། མི་མཐུན་པར་སྤྱོད་པ་དང༌། ཆགས་པར་སྤྱོད་པ་དང༌།<line/>
ཀུན་ཏུ་ཆགས་པར་སྤྱོད་པ་དང༌། འདོད་ཆགས་ལ་སྤྱོད་པ་དང༌། ཀུན་ནས་འདོད་ཆགས་ལ་སྤྱོད་པ་དང༌། ཞེ་སྡང་ལ་སྤྱོད་པ་དང༌། རབ་ཏུ་ཞེ་སྡང་ལ་སྤྱོད་པ་དང༌། གཏི་མུག་ལ་<line/>
སྤྱོད་པ་དང༌། ཀུན་ནས་གཏི་མུག་ལ་སྤྱོད་པ་དང༌། ལས་ཀྱི་མཐའ་མང་བ་དང༌། སྨྲ་བ་ལ་དགའ་བ་དང༌། གཉིད་ལ་དགའ་བ་དང༌། འདུ་བ་ལ་དགའ་བ་དང༌། འདུ་འཛི་ལ་དགའ་<line/>
བ་དང༌། སྤྲོས་པ་ལ་དགའ་བ་དང༌། རིགས་པ་མེད་པའི་གཏམ་དང༌། མ་དག་པའི་གཏམ་དང༌། བདག་ཏུ་འཛིན་པ་དང༌། སེམས་ཅན་དུ་འཛིན་པ་དང༌། སྲོག་ཏུ་འཛིན་པ་དང༌།<line/>
གང་ཟག་ཏུ་འཛིན་པ་དང༌། མར་མི་འཛིན་པ་དང༌། ཕར་མི་འཛིན་པ་དང༌། དགེ་སྦྱོང་དུ་མི་འཛིན་པ་དང༌། བྲམ་ཟེར་མི་འཛིན་པ་དང༌། སྨད་པའི་ཐ་སྙད་ཀྱིས་ཁྱིམ་སུན་འབྱིན་<line/>
པ་ལ་དགའ་བ་དང༌། ཕོ་ཉར་འགྲོ་བ་དང༌། ཁྱིམ་པའི་ལས་ཀྱི་མཐའ་བྱེད་དུ་འཇུག་པ་དང༌། ཁྱིམ་པའི་འདུ་འཛི་བྱེད་པ་དང༌། ཁྱིམ་པའི་གོ་རེ་ལོང་བྱེད་པ་དང༌། ལོ་མ་དང་མེ་ཏོག་<line/>
</page>
<page index="88" id="45A">༄༅། །དང་འབྲས་བུ་འཇིག་པ་དང༌། གཅེར་བུ་པའི་སྡོམ་པ་བདག་གིར་བྱེད་པ་དང༌། གཅེར་བུ་པ་སྲེལ་བ་དང༌། འཇིག་རྟེན་ལས་འདས་པའི་ཡེ་ཤེས་སྤོང་བ་<line/>
དང༌། ལོ་ཉི་ཤུ་མ་ཚང་བར་བསྙེན་པར་རྫོགས་པ་དང༌། ཡན་ལག་མ་ཚང་བར་བསྙེན་པར་རྫོགས་པ་དང༌། འབྲུམ་བཅོས་པ་བྱིན་ལེན་བྱེད་པ་དང༌། ཤ་མ་བཙོས་པ་བྱིན་<line/>
ལེན་བྱེད་པ་དང༌། གསེར་དང་དངུལ་བྱིན་ལེན་བྱེད་པ་དང༌། བདག་ཏུ་སྨྲ་བ་ལ་མི་སྨོད་པ་དང༌། བདག་གཤེས་པ་མ་ཡིན་པ་དང༌། གང་ཟག་གཞན་དང་གཞན་ཤེས་པར་<line/>
བྱེད་པ་དང༌། བརྫུན་དུ་སྨྲ་བ་དང༌། སྡོམ་པ་ལ་ལྷོད་པ་དང༌། གྱ་གྱུ་བྱེད་པ་དང༌། དད་པ་མེད་པ་དང༌། སྲན་ཆུང་བ་དང༌། བྱས་པ་མི་ཤེས་པ་དང༌། མ་རིག་པ་དང༌། ལེ་ལོ་དང༌།<line/>
གཉིད་དང༌། རྒོད་པ་དང༌། འགྱོད་པ་དང༌། ཁྲོ་བ་དང༌། འཁོན་དུ་འཛིན་པ་དང༌། འཆབ་པ་དང༌། ཆགས་པ་དང༌། སྒྱུ་དང༌། གཡོ་དང༌། ཕྲག་དོག་དང༌། སེར་སྣ་དང༌། ཁྲེལ་<line/>
མེད་པ་དང༌། ངོ་ཚ་མེད་པ་དང༌། རྒྱགས་པ་དང༌། བག་མེད་པ་དང༌། ཁེངས་པ་དང༌། ཀུན་ཏུ་རྩོམ་པ་དང༌། དགའ་བོ་མེད་པ་དང༌། སྒྱིད་ལུག་པ་དང༌། གླལ་བ་དང༌། ཟས་<line/>
ཀྱིས་དྲེགས་པ་དང༌། སེམས་ཞུམ་པ་དང༌། ང་རྒྱལ་དང༌། མངོན་པའི་ང་རྒྱལ་དང༌། ང་རྒྱལ་ལས་ཀྱང་ང་རྒྱལ་དང༌། ངའོ་སྙམ་པའི་ང་རྒྱལ་དང༌། ཅུང་ཟད་སྙམ་པའི་ང་<line/>
</page>
<page index="89" id="45B">རྒྱལ་དང༌། ལོག་པའི་ང་རྒྱལ་དང༌། ཚུལ་འཆོས་པ་དང༌། ཁ་གསག་དང༌། གཞོགས་སློང་དང༌། ཐོབ་ཀྱིས་འཇལ་བ་དང༌། ཆོས་དང་མི་མཁན་པ་དང༌། རྙེད་པས་རྙེད་པ་སྒྲུབ་ལ་<line/>
དང༌། ཚུལ་ཁྲིམས་ཀྱི་ཕུང་པོ་ཉམས་པ་དང༌། ཤེས་རབ་ཀྱི་ཕུང་པོ་ཉམས་པ་དང༌། རྣམ་པར་གྲོལ་བའི་ཕུང་པོ་ཉམས་པ་དང༌། རྣམ་པར་གྲོལ་བའི་ཡེ་ཤེས་མཐོང་བའི་ཕུང་པོ་ཉམས་<line/>
པ་དང༌། སངས་རྒྱས་ལ་མ་དད་པ་དང༌། ཆོས་ལ་མ་དད་པ་དང༌། དགེ་འདུན་ལ་མ་དད་པ་དང༌། ལས་ཀྱི་རྣམ་པར་སྨིན་པ་ལ་ཡིད་མི་ཆེས་པ་དང༌། ཚེ་འདི་གཙོ་བོར་བྱེད་པ་དང༌།<line/>
ཚེ་ཕྱི་མའི་ཆོས་ལ་གཅེས་པར་མི་བྱེད་པ་དང༌། སོ་མ་ཉི་དང༌། ཡིད་གཉིས་དང༌། ཐེ་ཚོམ་དང༌། ཕོ་ཐེག་ཆེ་བ་དང༌། འཇིགས་སུ་རུང་བའི་རང་བཞིན་ཅན་ཡིན་ཏེ། ཤཱ་རིའི་བུ།<line/>
གང་ཟག་དེ་དག་ནི། ཆོས་འདུལ་བ་འདི་ལ་ངན་སྐྱུག་དང་འདྲ་བར་རིག་པར་བྱའོ། །མི་གཙང་བའི་ལུས་ཀྱི་ལས་དང་ལྡན་པ་དང༌། མི་གཙང་བའི་ངག་གི་ལས་དང་ལྡན་པ་<line/>
དང༌། མི་གཙང་བའི་ཡིད་ཀྱི་ལས་དང་ལྡན་པ་དང༌། འཚོ་བ་མ་དག་པ་གང་ཡིན་པ་དེ་དག་ནི། ལུས་ཞིག་ནས་ཤི་བའི་འོག་ཏུ་སེམས་ཅན་དམྱལ་བར་ལྟུང་བར་འགྱུར་རོ། །དེ་<line/>
དག་ནི༑ སངས་རྒྱས་རྣམས་དང༌། སངས་རྒྱས་ཀྱི་ཉན་ཐོས་རྣམས་དང༌། དེ་བཞིན་དུ་གཞན་ཡང་དགེ་བ་དོན་དུ་གཉེར་བ་རྣམས་དང༌། ཡོངས་སུ་མྱ་ངན་ལས་འདའ་བར་<line/>
</page>
<page index="90" id="46A">༄༅། །འདོད་པ་རྣམས་ཀྱིས་ཡོངས་སུ་སྤང་བའི་འོས་ཡིན་ནོ། །ཤཱ་རིའི་བུ། དཔེར་ན། ཙནྡན་དམར་པོ་དེ་ངན་སྐྱུག་བླུགས་པའི་སྣོད་དེར་བཅུག་ན། དེའང་མི་<line/>
གཙང་བར་འགྱུར་ཞིང་སྨེད་པར་འགྱུར་རོ། །ཤཱ་རིའི་བུ། དེ་བཞིན་དུ་ཁྱིམ་པའམ། རབ་ཏུ་བྱུང་བ་ཚུལ་ཁྲིམས་ཀྱི་ཕུང་པོ་མ་རལ་བ་དང་ལྡན་པ་གང་དག་འབྱུང་བར་<line/>
འགྱུར་བ་དེ་དག་ཀྱང་སྐྱེས་བུ་དམ་པ་མ་ཡིན་པ། སྡིག་པའི་གྲོགས་པོ་དེ་ལྟ་བུ་དེ་དག་བསྟན་ལ་བསྙེན་བཀུར་དང༌། བཀུར་སྟི་བྱས་ཏེ། ཚུལ་ཁྲིམས་ཀྱི་ཕུང་པོ་ཉམས་པ་<line/>
དེ་དག་གི་རྗེས་སུ་བསླབ་ན། དེ་དག་ཀྱང་དེ་ཁོ་ནའི་རང་བཞིན་དུ་འགྱུར་རོ། །ཚུལ་ཁྲིམས་རལ་བ་དང༌། སྡོམ་པ་རལ་པ་དང༌། སྤྱོད་ལམ་རལ་པ་དང༌། སྤྱོད་པ་རལ་བ་<line/>
དེ་དག་ལུས་ཞིག་ནས་ཤི་བའི་འོག་ཏུ་སེམས་ཅན་དམྱལ་བར་རབ་ཏུ་ལྟུང་བར་འགྱུར་རོ། །དེ་དག་སངས་རྒྱས་རྣམས་དང༌། སངས་རྒྱས་ཀྱི་ཉན་ཐོས་རྣམས་དང༌། དེ་<line/>
བཞིན་དུ་གཞན་ཡང་དགེ་བ་དོན་དུ་གཉེར་བ་རྣམས་དང༌། ཡོངས་སུ་མྱ་ངན་ལས་འདའ་བར་འདོད་པ་རྣམས་ཀྱིས་ཡོངས་སུ་སྤང་བར་བྱ་བའི་འོས་ཡིན་ནོ། །ཤཱ་རིའི་<line/>
བུ༑ དཔེར་ན། ཙནྡན་དམར་པོ་དེ་ངན་སྐྱུག་གིས་སྤགས་པའི་སྣོད་དེར་བཅུག་ན་དེ་ལའང་བྱ་བ་དང༌། སྒྲུབ་པ་ལ་མཐུ་ཡོད་པ་མ་ཡིན་ནོ། །ཤཱ་རིའི་བུ། ཅི་ནས་ཀྱང་ཙནྡན་<line/>
</page>
<page index="91" id="46B">དམར་པོ་དེ་སྐྱེས་བུ་མི་ཤེས་པ་ཞིག་གིས་ལག་པས་ཀུན་ཏུ་རེག་གམ་ལུས་ལ་བྱུགས་ན། འདི་ལྟར་ངན་སྐྱུག་གི་རང་བཞིན་ཁོ་ན་ཡིན་པར་བལྟ་བར་བྱ་སྟེ། འདི་ལྟ་སྟེ། དྲི་མི་<line/>
ཞིམ་པ་ཡིན་པའི་ཕྱིར་རོ། །ཤཱ་རིའི་བུ། དེ་བཞིན་དུ་ཅི་ནས་ཀྱང་དགེ་སློང་སྡིག་ཅན་དྲང་སྲོང་གི་རྒྱལ་མཚན་གྱིས་གཡོགས་པ་དགེ་འདུན་གྱི་དབུས་ན་འདུག་ན། འདི་ལྟར་<line/>
དགེ་སློང་སྡིག་ཅན་གྱི་གནས་སྐབས་ཀྱི་རྣམ་པ་དང༌། ཚུལ་ཁྲིམས་འཆལ་པའི་དགེ་སློང་གི་རང་བཞིན་དེའང་དེ་དང་འདྲ་བར་བལྟ་བར་བྱའོ། །དེ་ཚངས་པ་མཚུངས་པར་<line/>
སྤྱོད་པ་རྣམས་ཀྱིས་མི་གཙང་བ་ཡིན་པར་རིག་ནས་སྤོང་བར་བྱེད་དོ། །དེ་དགེ་སློང་དམ་པ་རྣམས་ཀྱིས་སྤངས་པ་ན་འཐབ་ཁྲོལ་ཆེན་པོ་བྱེད་དེ། དེ་ནི། ངས་སེམས་ཅན་<line/>
དམྱལ་བ་ཆེན་པོར་འགྲོ་བར་འགྱུར་རོ། །ཞེས་གསུངས་ངོ༌། །ཤཱ་རིའི་བུ། འདི་ནི། ཚུལ་ཁྲིམས་འཆལ་པའི་དགེ་སློང་གི་འཆལ་པའི་ཚུལ་ཁྲིམས་ཀྱི་སྐྱོན་དྲུག་པ་ཡིན་<line/>
ཏེ༑ ངན་སོང་ཡོངས་སུ་རྫོགས་པར་བྱ་བའི་ཕྱིར་ཞུགས་པ་ཡིན་ནོ། །ཤཱ་རིའི་བུ། གཞན་ཡང་ཚུལ་ཁྲིམས་འཆལ་པའི་དགེ་སློང་གིས་དེ་བཞིན་གཤེགས་པས་གསུངས་<line/>
པའི་ཡང་དག་པའི་མདོ་སྡེ་འདི་ལྟ་བུ་འདི་དག་ཤེས་ནས་དགའ་བའམ་མགུ་བ་མི་འཐོབ་ཅིང་བདག་ཉིད་ལ་ལྷག་པར་ཡང་གནོད་པ་བྱེད་དེ། རང་གི་སྤྱོད་ལམ་ངན་པ་<line/>
</page>
<page index="92" id="47A">༄༅། །ལ་ཀུན་ཏུ་བལྟས་ནས་རང་ཉིད་ཡིད་གཉིས་ཟ་བར་འགྱུར་ཞིང་མདོ་སྡེ་འདི་ལྟ་བུ་འདི་དག་ནི། བདག་ཁོ་ནའི་ཆེད་དུ་གསུངས་ཀྱི། གཞན་ལ་ནི། མ་<line/>
ཡིན་ནོ༑ ༑དེ་ཅིའི་ཕྱིར་ཞེ་ན། འདི་ལྟར་བདག་ཁོ་ནའི་སྐྱོན་ཀུན་ཏུ་སྣང་ངོ་སྙམ་མོ། །ཤཱ་རིའི་བུ། འདི་ནི། དགེ་སློང་ཚུལ་ཁྲིམས་རལ་པ་རྣམས་ཀྱི་མ་འདྲེས་པའི་ཆོས་<line/>
ཡིན་ཏེ༑ དེས་དེ་ཐོས་ནས་ཐོག་མ་ཁོ་ནར་ཁྲོ་བ་སྐྱེད་པར་འགྱུར་རོ། །དེ་ཁྲོ་བའི་ཟིལ་གྱིས་ནོན་ནས་དགེ་སློང་ཆོས་སྨྲ་བ་ལ་མ་དད་པ་སྐྱེད་པར་བྱེད་དེ། དེ་བཞིན་གཤེགས་<line/>
པས་གསུངས་པའི་མདོ་སྡེ་འདི་ལྟ་བུ་འདི་ལ་འདི་ནི། སངས་རྒྱས་ཀྱིས་གསུངས་པ་མ་ཡིན་ནོ། །ཞེས་སྨོད་ཅིང་སྐྱེ་བ་མང་པོ་ལ་འདུ་ཤེས་སུ་བྱེད་དོ། །དེ་ཅིའི་ཕྱིར་ཞེ་ན། ཤཱ་རིའི་<line/>
བུ༑ འདི་ལྟར་ཚུལ་ཁྲིམས་འཆལ་པའི་དགེ་སློང་ནི། ཚུལ་བཞིན་མ་ཡིན་པ་དང་ལྡན་པའི་ཕྱིར་རོ། །ཤཱ་རིའི་བུ། ཡང་ཚུལ་བཞིན་ལ་སྦྱོར་བའི་དགེ་སློང་རྣམས་ནི། སྟོན་<line/>
པའི་གསུང་ལ་སྨོད་པར་མི་བྱེད་དོ། །དེ་ཅིའི་ཕྱིར་ཞེ་ན། ཤཱ་རིའི་བུ། ཚུལ་ཁྲིམས་འཆལ་པའི་ལས་འདི་ནི། བྱིས་པའི་ལས་ཡིན་པའི་ཕྱིར་རོ། །རིགས་པ་མེད་པའི་ལས་<line/>
འདི་ནི༑ འདི་ལྟ་སྟེ། དམ་པའི་ཆོས་ལ་སྨོད་པ་ཡིན་པའི་ཕྱིར་རོ། །དེ་བདག་ཉིད་རྨ་དང་བཅས་པ་དང༌། ཟུར་རྔུ་དང་བཅས་པར་ཤེས་ནས་ཟུར་རྔུ་རྣམས་གླེངས། གནད་<line/>
</page>
<page index="93" id="47B">རྣམས་ལེགས་པར་བསྟན། ལྟ་བར་གྱུར་པ་རྣམས་བསྐུལ་བ་ན་མངོན་དུ་ཁྲོ་བར་བྱེད། འཁྲུག་པར་བྱེད། གནོད་སེམས་སྐྱེད། སླར་གནོད་པར་བྱེད། ཡོངས་སུ་ཡི་ཆད་པར་<line/>
བྱེད༑ ཞུམ་ཞུམ་པོར་གྱུར་ཅིང་ཁྲོ་བ་དང༌། སྐྱོན་རབ་ཏུ་སྟོན་པར་བྱེད་དོ། །དེ་སངས་རྒྱས་ལ་མི་སྙན་པ་བརྗོད། ཆོས་ལ་སྨོད། དགེ་འདུན་ལ་སྐུར་པ་འདེབས་པར་བྱེད་<line/>
དོ༑ ༑ཤཱ་རིའི་བུ། ཟབ་མོ་དམིགས་སུ་མེད་པ་དོན་དམ་པ་སྟོང་པ་སངས་རྒྱས་ཀྱི་བྱང་ཆུབ་ལ་མ་མོས་པའི་དགེ་སློང་ཇི་སྙེད་པ་དག་གིས་དེ་བཞིན་གཤེགས་པས་གསུངས་<line/>
པའི་མདོ་སྡེ་འདི་ལྟ་བུ་འདི་ཐོས་ན། འདི་ནི། སངས་རྒྱས་ཀྱི་གསུངས་པ་མ་ཡིན་ནོ༑ །ཞེས་སྨོད་པར་བྱེད་ཅིང༌། དེ་ལྟར་སྐྱེ་བོ་ལ་འདུ་ཤེས་སུ་བྱེད་པར་འགྱུར་རོ། །ཤཱ་<line/>
རིའི་བུ༑ འདི་ནི། དེ་བཞིན་གཤེགས་པས་ཆོས་ལ་སྨོད་པ་ཡིན་ནོ། །ཞེས་གསུངས་ཏེ། སྨོད་པ་གང་ཡིན་པ་ནི། དགེ་སྦྱོང་མ་ཡིན། ཤཱཀྱའི་སྲས་མ་ཡིན་ནོ། །སྐྱེས་བུ་<line/>
གཏི་མུག་ཅན་དེ་ནི། སྲིད་པ་བྱེ་བ་ཕྲག་བརྒྱ་སྟོང་རྣམས་སུ་ཆད་པ་ཆེན་པོ་འཐོབ་ཅིང༌། གནོད་པར་བྱེད་པར་འགྱུར་བས་ཉམས་པའི་འོས་ཡིན་ནོ། །ཤཱ་རིའི་བུ། ཡང་དེ་<line/>
ལྟ་བུའི་དགེ་སློང་རྣམས་ལ་ནི། གལ་ཏེ་སངས་རྒྱས་སྟོང་ངམ། སངས་རྒྱས་བྱེ་བ་བརྒྱ་ཕྲག་སྟོང་གིས་ཆོ་འཕྲུལ་རྣམ་པ་གསུམ་གྱི་ཆོས་བསྟན་ཀྱང༌། དེ་དག་ཁོ་ན་ཆོས་<line/>
</page>
<page index="94" id="48A">༄༅། །ཀུན་ཤེས་པར་མི་འགྱུར་ཞིང་འབྲས་བུ་ཐོབ་པར་མི་ནུས་སོ། །དེ་ཅིའི་ཕྱིར་ཞེན། འདི་ལྟར་སྐྱེས་བུ་དམ་པ་མ་ཡིན་པ་དེ་དག་གིས་འཕགས་པའི་ལམ་<line/>
རྣམས་བགགས་པའི་ཕྱིར་ཏེ། དད་པ་དང་བྲལ་བ། ཟས་དང་བགོ་བ་ལྷུར་ལེན་པ། འཇིག་རྟེན་གྱི་ཟང་ཟིང་ལ་ཆུམས་པ་རྣམས་ནི། སེམས་ཅན་དམྱལ་བ་ཆེན་པོར་འདོང་<line/>
བར་འགྱུར་རོ། །ཞེས་གསུང་ངོ༌། །ཤཱ་རིའི་བུ། ཡང་ཁྱོད་ལ་གོ་བར་བྱའོ། །ཁོང་དུ་ཆུད་པར་བྱའོ། །འདི་ལྟ་བུའི་ཆོས་དཀོན་མཆོག་ལ་སྨོད་པ་ནི། བདེ་འགྲོ་ལ་དགའ་<line/>
བ་མ་ཡིན་གྱི། འདི་ལྟར་ངན་འགྲོ་ལ་རབ་ཏུ་དགའ་བ་དང༌། དམུས་ལོང་ལ་རབ་ཏུ་དགའ་བ་ཡིན་ནོ། །ཤཱ་རིའི་བུ། མངོན་པའི་ང་རྒྱལ་ཅན་དང༌། ཚུལ་ཁྲིམས་འཆལ་<line/>
པ་དང༌། མ་ངེས་པའི་ཆོས་སྟོན་པའི་དགེ་སློང་རྣམས་ལས་དགེ་སློང་ཕལ་ཆེར་གྱིས་ངའི་བསྟན་པ་འདི་ནུབ་པར་འགྱུར་ཏེ། དེ་དག་ནི། འཚོ་བས་འཇིགས་པས་འཇིག་<line/>
རྟེན་གྱི་ཟང་ཟིང་ལ་ཆུམས་པ་ཡིན་ནོ། །ཤཱ་རིའི་བུ། འདི་ལྟ་བུའི་ཆོས་དཀོན་མཆོག་ལ་དེ་ལྟར་སྨོད་པ་ཆེན་པོ་བྱེད་པ་ནི། འོས་པ་མ་ཡིན་ནོ། །གང་ལ་སངས་རྒྱས་<line/>
བཅོམ་ལྡན་འདས་ཐམས་ཅད་ཀྱིས་འདི་ལྟར་གུས་པ་དང་བཅས་པ། འདི་ལྟར་ཞེ་ས་དང་བཅས་པ། རང་སངས་རྒྱས་ཐམས་ཅད་དང༌། དགྲ་བཅོམ་པ་ཐམས་ཅད་<line/>
</page>
<page index="95" id="48B">ཀྱིས་འདི་ལྟར་གུས་པ་དང་བཅས་པ། འདི་ལྟར་ཞེས་དང་བཅས་པ་མངོན་པའི་ང་རྒྱལ་ཅན་གྱི་དགེ་སློང་རྣམས་དང༌། ཚུལ་ཁྲིམས་འཆལ་པ་དང༌། མ་ངེས་པའི་ཆོས་སྟོན་<line/>
པའི་དགེ་སློང་རྣམས་ཀྱིས་ཤིན་ཏུ་ཟིལ་གྱིས་གནོན་པ་དང༌། ཤིན་ཏུ་སྤོང་བར་འགྱུར་རོ། །དེ་དག་ནི། བརྐམ་ཆགས་དང་སྲེད་པས་ཟིལ་གྱིས་ནོན་པ་དང༌། འཚོ་བའི་ལམ་དུ་<line/>
བྱིང་བ་དང༌། ཟང་ཟིང་ལྷུར་ལེན་པ་དང༌། ཕྲག་དོག་དང་སེར་སྣའི་ཀུན་ཏུ་སྦྱོར་བ་དང་ལྡན་པས་ཕན་ཚུན་དུ་རྩོད་པ་འབྱུང་བར་འགྱུར་རོ། །བྱེ་ནས་མི་མཐུན་པས་ཕན་ཚུན་<line/>
དུ་གུས་པ་མེད་པ་དང༌། འཁུ་བ་དང་ཕྲག་དོག་གི་ལམ་གྱིས་འཁུ་བ་དང༌། སློབ་དཔོན་ལ་ཁྱད་དུ་གསོད་པ་དང༌། སྤྲེའུ་དང་འདྲ་བར་སྤྱོད་པ་དང༌། གདོལ་པ་དང༌། ལུས་མ་<line/>
བསྒོམས་པ་དང༌། སྡིག་པའི་ལས་ཀྱི་མཐའ་འཆབ་པ་དག་དགེ་སྦྱོང་གི་ཆོས་རྣམས་ལས་ཤིན་ཏུ་ཉམས་པ་ཡིན་ནོ། །ཤཱ་རིའི་བུ། དེ་ལ་བདུད་སྡིག་ཅན་གྱིས་སྐྱེས་བུ་དམ་པ་<line/>
མ་ཡིན་པ་སྡིག་པ་འདོད་པ། འདོད་ཆེན་ཆེ་བ། ཟང་ཟིང་ལྷུར་ལེན་པ། འཚོ་བའི་ལམ་དུ་བྱིང་བ་དེ་ལྟ་བུ་དེ་དག་གི་བསམ་པ་རིག་ནས་ཇི་ལྟར་ངའི་ཆོས་འདུལ་བ་འདི་རྣམ་<line/>
པ་ལྔར་འགྱུར་བ་དེ་ལྟ་བུའི་གནས་སྐབས་དག་བྱེད་པར་འགྱུར་རོ། །དེ་དག་གིས་རྣམ་པ་ལྔར་ཕྱེ་ནས་རྩོད་པར་འགྱུར་ཞིང་དེ་དག་ཕན་ཚུན་དུ་ཁྱིམ་པ་དང་རབ་ཏུ་བྱུང་བ་<line/>
</page>
<page index="96" id="49A">༄༅། །རྣམས་ལ་མི་སྙན་པ་སྒྲོག་པར་འགྱུར་རོ། །འདི་ལྟ་སྟེ། དེ་ལྟར་གཅིག་ལ་གཅིག་ཁ་ཟེར་བ་དང༌། གཅིག་ལ་གཅིག་གུས་པ་མེད་པ་དང༌། ཞེ་ས་མེད་པ་<line/>
དང༌། སྟོན་པའི་བཀའ་བཞིན་མི་བྱེད་པ་དེའི་ཚེ་དེ་དག་གཅིག་ལ་གཅིག་འདོམས་པར་མི་འགྱུར། རྗེས་སུ་སྟོན་པར་མི་འགྱུར་ཞིང༌། གང་དག་བྱ་བ་མ་ཡིན་པའི་གནས་<line/>
བྱེད་པ་དག་མཐོང་ན་དེ་ལ་ཅུང་ཟད་ཀྱང་སྒོ་བར་མི་བྱེད་དེ། དེ་དག་སྐྲག་ནས་གནས་གཏོང་བའམ་ཡུལ་གཏོང་བར་བྱེད་ཀྱི། ཆོས་དང་མཐུན་པས་གདམས་ངག་འབོག་<line/>
པའམ་རྗེས་སུ་བསྟན་པར་མི་ནུས་སོ། །དེ་དག་ཕྱོགས་སུ་ལྷུང་ནས་གཅིག་ལ་གཅིག་བྱིས་པའི་ངའོ་སྙམ་པའི་ང་རྒྱལ་འབྱིན་པར་འགྱུར་ཞིང་ཕན་ཚུན་ནས་རང་གི་སྡེ་<line/>
པའི་ཕྱོགས་སྤོང་བར་འགྱུར་རོ། །ཤཱ་རིའི་བུ། དེ་དག་ནི། མཐོང་ནའང་ཕན་ཚུན་དུ་དགའ་བར་མི་འགྱུར་ན་གདམས་ངག་དང་རྗེས་སུ་བསྟན་པ་ལེན་པ་ལྟ་ཅི་སྨོས་ཏེ།<line/>
དེ་ནི༑ གནས་ཡོད་པ་མ་ཡིན་ནོ། །ཤཱ་རིའི་བུ། དེ་བཞིན་གཤེགས་པ་བཞུགས་ན་སངས་རྒྱས་དཀོན་མཆོག་གཅིག། ཆོས་དཀོན་མཆོག་གཅིག། དགེ་འདུན་དཀོན་<line/>
མཆོག་གཅིག་ཡིན་ན། ཡོངས་སུ་མྱ་ངན་ལས་འདས་ནས་ནི། བསྟན་པའང་རྣམ་པ་ལྔར་འགྱུར་རོ། །ཤཱ་རིའི་བུ། བདུད་སྡིག་ཅན་གྱིས་འདུན་པ་བྱིན་པའི་སྐྱེས་བུ་<line/>
</page>
<page index="97" id="49B">གཏི་མུག་ལྷས་བྱིན་དགེ་འདུན་འབྱེད་པ་ལ་མངོན་པར་བརྩོན་པར་འགྱུར་ཏེ། དེ་ལ་དེ་བཞིན་གཤེགས་པ་ཐམས་ཅད་མཁྱེན་པ། ཐམས་ཅད་གཟིགས་པ། མངོན་སུམ་དུ་གྱུར་པ་<line/>
ན་ནི༑ བདུད་སྡིག་ཅན་གྱིས་རྨོངས་པར་བྱ་མི་ནུས་སོ། །ཤཱ་རིའི་བུ། གང་ཡང་བསྟན་པ་འདི་ལ་བདུད་སྡིག་ཅན་དགེ་སྦྱོང་གི་གཟུགས་སུ་མངོན་པར་སྤྲུལ་ནས་ལོག་པར་འཛིན་<line/>
པ་རྣམ་པ་དུ་མ་རབ་ཏུ་སྟོན་ཅིང༌། དེ་ལ་སྐྱེ་བོ་མང་པོ་རབ་ཏུ་འགོད་པར་འགྱུར་བའི་དུས་དེ་དང་དེ་དག་འབྱུང་བར་འགྱུར་རོ། །དེ་ལོག་པར་འཛིན་པ་འདི་ལྟ་བུ་འདི་དག་རབ་<line/>
ཏུ་སྟོན་པར་འགྱུར་ཏེ། ཡིད་ཀྱི་ཁམས་ཀྱི་གཞི་ལྔ་པོ་འདི་ལྟ་སྟེ། ཆ་དང་མཐུན་པའི་གཞི་དང༌། ཟད་པའི་ཆ་དང་མཐུན་པའི་གཞི་དང༌། ཐམས་ཅད་ཡོད་པར་སྨྲ་བའི་གཞི་<line/>
དང༌། གང་ཟག་གི་གཞི་དང༌། དམིགས་པའི་གཞིའོ། །ཤཱ་རིའི་བུ། ལོག་པར་འཛིན་པ་འདི་ལྟ་བུ་འདི་དག་རབ་ཏུ་སྟོན་པར་འགྱུར་ཏེ། འདི་ནི། སངས་རྒྱས་རྣམས་དང༌།<line/>
ཉན་ཐོས་རྣམས་ཀྱིས་ཀྱང་མ་བཤད་དོ། །དེའི་ཚེ་བདུད་སྡིག་ཅན་གྱིས་དེ་དག་མངོན་པར་ཟིལ་གྱིས་མནན། རྨོངས་པར་བྱས། རྨུགས་པར་བྱས། ལྷག་པར་ཐིབས་ཀྱིས་<line/>
མནན༑ མཐུ་ཅན་དུ་བྱས། མངོན་པར་ཞེན་པར་བྱས་ནས་རང་རང་གི་ལྟ་བ་མཆོག་ཏུ་འཛིན་ཏེ། འདི་ཁོ་ན་བདེན་གྱི་གཞན་གྱི་འདི་ཁོ་ན་ནི། རྨོངས་པ་ཡིན་ནོ། །ཞེས་<line/>
</page>
<page index="98" id="50A">༄༅། །གླེང་བར་བྱེད་དོ། །ཤཱ་རིའི་བུ། འདི་ལྟར་དེ་བཞིན་གཤེགས་པས་མ་འོངས་པའི་ཆོས་ཀྱི་བར་ཆད་ལ་ཀུན་ཏུ་གཟིགས་ནས་སྔ་ནས་བདུད་སྡིག་ཅན་གྱི་<line/>
ཕྱོགས་གཅད་པ་དང༌། གཞོམ་པའི་ཕྱིར་འདི་ལྟ་བུའི་མདོ་སྡེ་འདི་ཡང་དག་པར་སྟོན་ཏོ། །ཤཱ་རིའི་བུ། དེའི་ཚེ་མངོན་པའི་ང་རྒྱལ་ཅན་གྱིས་ཛམྦུའི་གླིང་འདི་རབ་ཏུ་གང་<line/>
བར་འགྱུར་རོ། །དེ་དག་གནས་སྐབས་ཙམ་གྱིས་མ་ཐོབ་པར་ཐོབ་བོ་སྙམ་པའི་འདུ་ཤེས་ཅན་དུ་འགྱུར་ཏེ། དེ་དག་འཆི་བའི་དུས་ཀྱི་ཚེ་ཕལ་ཆེར་ངན་འགྲོ་རྣམས་སུ་<line/>
རབ་ཏུ་ལྟུང་བར་འགྱུར་རོ། །དེ་ཅིའི་ཕྱིར་ཞེ་ན། ཤཱ་རིའི་བུ། འདི་ལྟར་སྐྱེས་བུ་བླུན་པོ་དེ་དག་གིས་བདག་ནི། ཡུན་རིང་མོ་ཞིག་ནས་འདོད་ཆགས་དང་བྲལ་བ་ཡིན་ནོ།།<line/>
ཞེས་གཞན་ལའང་དེ་ལྟ་བུའི་འདུ་ཤེས་སུ་བྱེད་ཅིང་དེ་དག་དགྲ་བཅོམ་པའི་བསོད་སྙོམས་ལ་ལོངས་སྤྱོད་པས་ལྷ་དང་བཅས་པའི་འཇིག་རྟེན་གྱི་ཆོམ་རྐུན་པ་ཡིན་པའི་<line/>
ཕྱིར་རོ༑ ༑ཤཱ་རིའི་བུ། སྐྱེས་བུ་དམ་པ་མ་ཡིན་པ་དེ་དག་གིས་དེ་བཞིན་གཤེགས་པས་གསུངས་པའི་མདོ་སྡེ་དོན་དམ་པའི་གཏམ་གསུངས་པ་ཐོས་ནས་གཡང་སའི་<line/>
འདུ་ཤེས་སུ་འགྱུར་ཞིང་སྐྲག་པ་ཆེན་པོ་སྐྱེ་བར་འགྱུར་རོ། །ཤཱ་རིའི་བུ། བཟོད་པ་མཆོག་ལ་མོས་པར་མི་འགྱུར་བ་གང་ཡིན་པ་དེ་དག་ཕན་ཚུན་ནས་གཅིག་ཏུ་<line/>
</page>
<page index="99" id="50B">འདུས་ཏེ་སངས་རྒྱས་ཀྱི་བྱང་ཆུབ་ལ་སྨོད་པར་འགྱུར་ཞིང༌། ཤཱ་རིའི་བུ། དེའི་ཚེ་མངོན་པའི་ང་རྒྱལ་ཅན་གྱི་ཕྱོགས་མང་བར་འགྱུར་རོ། །དེའི་ཚེ་བདུད་སྡིག་ཅན་གྱིས་ཁྱིམ་པ་<line/>
དང་རབ་ཏུ་བྱུང་བ་རྣམས་ཀུན་ནས་བསྐུལ་བར་འགྱུར་ཞིང༌། གང་ཡང་ཆོས་མ་ཡིན་པའི་ཕྱོགས་ཡོངས་སུ་འཛིན་པར་འགྱུར་རོ། །དེའི་ཚེ་ཆོས་སྨྲ་བའི་ཕྱོགས་ནི། ཉུང་ཞིང་ཚར་<line/>
བཅད་པར་འགྱུར་རོ། །ཤཱ་རིའི་བུ། དེའི་ཚེ་དགེ་སློང་གསར་བུ་རྣམས་ལས་ཤེས་རབ་རྣོན་པོ་ཕལ་ཆེར་འབྱུང་བར་འགྱུར་རོ། །དེ་ཅིའི་ཕྱིར་ཞེ་ན། ཤཱ་རིའི་བུ། འདི་ལྟར་གང་<line/>
དག་བསྟན་པ་འདི་ལ་རབ་ཏུ་བྱུང་ནས་ཀུན་ནས་ཉོན་མོངས་པའི་སྤྱོད་པ་ལ་སྤྱད་པ་ཡིན་མོད་ཀྱི། དེ་དག་ལས་མང་དུ་མི་རྣམས་སུ་སླར་སྐྱེ་བ་བླངས་ཤིང་རབ་ཏུ་འབྱུང་བའི་<line/>
ཕྱིར་དེ་དག་མྱུར་བ་ཁོ་ནར་མངོན་པར་བྱུང་བ་དག་ཡིན་པའི་ཕྱིར་རོ། །ཤཱ་རིའི་བུ། དགེ་སློང་དེ་དག་ནི། སངས་རྒྱས་ཀྱི་གསུང་དོན་དམ་པར་གང་ཡིན་ཞེས་ཡོངས་སུ་<line/>
འདྲི་བའི་རང་བཞིན་ཅན་དུ་འགྱུར་རོ། །ཤཱ་རིའི་བུ། དེ་ལ་མངོན་པའི་ང་རྒྱལ་ཅན། བདུད་ཀྱི་ཕྱོགས་ལ་ཞེན་པ། འཚོ་བའི་ཡོ་བྱད་ལྷུར་ལེན་པ། སོ་སོའི་སྐྱེ་བོ་བྱིས་པ་རྣམས་<line/>
ཀྱིས་དགྲ་བཅོམ་བར་བཀུར་པ་དག་འབྱུང་བར་འགྱུར་ཏེ། དེ་དག་དེ་རྣམས་ཀྱི་དྲུང་དུ་དོང་ནས་འདི་སྐད་ཅེས་བཙུན་པ་དག། ཆོས་འདུལ་བ་འདི་ལ་རབ་ཏུ་བྱུང་ནས་ཅི་<line/>
</page>
<page index="100" id="51A">༄༅། །ཞིག་བསྒོམ་པར་བྱ། སངས་རྒྱས་ཀྱི་གསུང་ནི། དོན་དམ་པར་གང་ཡིན་ཞེས་འདྲི་བར་བྱེད་དོ། །ཤཱ་རིའི་བུ། དེ་ནས་མངོན་པའི་ང་རྒྱལ་ཅན་གྱི་དགེ་སློང་<line/>
གནས་བརྟན་རྒན་པོ་རྨོངས་པ། འཁོགས་པ། ལམ་གོལ་བར་གཞོལ་བ་དག་ལ་དགེ་སློང་གསར་བུ་སྔོན་གྱི་རྒྱལ་བ་ལ་ལྷག་པར་བྱ་བ་བྱས་པ་དེ་དག་གིས་དྲིས་པ་ན།<line/>
འདི་སྐད་ཅེས་ལུས་ཀྱིས་ལེགས་པར་སྤྱད་པ་དང༌། ངག་གིས་ལེགས་པར་སྤྱད་པ་དང༌། ཡིད་ཀྱིས་ལེགས་པར་སྤྱད་པ་དང༌། ཚུལ་ཁྲིམས་ཀྱི་སྡོམ་པ་ལ་གནས་པ་དང༌།<line/>
ཀློག་པ་དང༌། འདོན་པ་དང༌། མང་དུ་ཐོས་པ་ལ་མངོན་པར་བརྩོན་པ་དང༌། སངས་རྒྱས་ལ་ཡིད་དང་བ་སྟེ། འདི་ནི། རྗེས་སུ་མཐུན་པའི་བཟོད་པ་ཡིན་ནོ། །དེ་ལྟ་མོད་<line/>
ཀྱི་སེམས་ལ་དམིགས་པ་ཉེ་བར་སྦྱར་ཏེ། ནམ་ཞིག་ན་སྡུག་བསྔལ་གྱི་ཕུང་པོ་ཆེན་པོ་འདི་སྤངས་པར་འགྱུར་ཞིང་མྱ་ངན་ལས་འདས་པ་ལ་དམིགས་པར་འགྱུར་ཞེས་<line/>
ཡིད་ལ་བྱེད་པ་བསྐྱེད་པར་བྱའོ། །ཕུང་པོ་རྣམས་དང༌། ཁམས་རྣམས་དང༌། སྐྱེ་མཆེད་རྣམས་ལ་ཡིད་འབྱུང་བར་བྱེད་པའམ། དབེན་པར་སོང་སྟེ། ཡང་ཕུང་པོ་རྣམས་<line/>
དང༌། ཁམས་རྣམས་དང༌། སྐྱེ་མཆེད་རྣམས་ལ་མི་རྟག་པ་ལ་སོགས་པར་ཡིད་ལ་བྱེད་པ་དང༌། ཡང་ལུས་ལ་མི་གཙང་བ་རྣམ་པ་དུ་མའི་འདུ་ཤེས་ཉེ་བར་སྒྲུབ་པར་བྱེད་<line/>
</page>
<page index="101" id="51B">དེ༑ དེ་དེ་ལྟར་ཡིད་ལ་བྱེད་པ་ན་རྒྱུན་དུ་ཞུགས་པའི་འབྲས་བུ་ཐོབ་པར་འགྱུར་རོ། །ཕུང་པོ་དེ་ཉིད་སྡུག་བསྔལ་བ་ཉིད་དང༌། ཕུང་པོ་སྟོང་པ་ཉིད་དང༌། ཕུང་པོ་ཉམ་ཆུང་<line/>
པ་ཉིད་དུ་ཡིད་ལ་བྱེད་པ་ན་ལན་གཅིག་ཕྱིར་འོང་བའི་འབྲས་བུ་ཐོབ་པར་འགྱུར་རོ། །དེ་བཞིན་དུ་ཕྱིར་མི་འོང་བའི་འབྲས་བུ་དང༌། དེ་བཞིན་དུ་དགྲ་བཅོམ་པ་ཉིད་ཐོབ་པར་<line/>
འགྱུར་རོ། །འདི་ནི། སངས་རྒྱས་ཀྱི་གསུང་དོན་དམ་པ་ཡིན་ཏེ། འདི་ལྟ་སྟེ། དགྲ་བཅོམ་པ་ཉིད་ཐོབ་པ་ཡིན་ནོ། །ཞེས་སྨྲ་བར་བྱེད་དོ། །ཤཱ་རིའི་བུ། དེ་ལ་དགེ་སློང་ཤེས་<line/>
རབ་རྣོན་པོ་འབྱུང་བར་འགྱུར་བ་གང་ཡིན་པ་དེ་དག་གིས་འདི་སྐད་ཅེས། བདག་ཅག་ཀྱང་སངས་རྒྱས་ཀྱི་གསུང་དོན་དམ་པ་ནི། འདི་ཡིན་ཏེ། འདི་ལྟ་སྟེ། དགྲ་བཅོམ་པ་ཉིད་<line/>
ཐོབ་པ་ཡིན་པར་དེ་ལྟར་ནི་ཤེས་ན། ཇི་ག་ཕུང་པོ་ལྔ་རྣམས་ཡིད་ལ་བྱེད་པས་འཐོབ་པར་འགྱུར་རམ། འོན་ཏེ་ཡིད་ལ་བྱེད་པ་མེད་པས་འགྱུར་ཞེས་དྲིས་པ་དང༌། དེ་དག་<line/>
འདི་སྐད་ཅེས་འདི་ལྟར་ཕུང་པོ་ལྔ་རྣམས་ཡིད་ལ་བྱེད་པས་འཐོབ་པར་འགྱུར་གྱི། ཡིད་ལ་བྱེད་པ་མེད་པས་ནི། མ་ཡིན་ནོ། །ཞེས་སྨྲས་སོ། །དེ་དག་གིས་ཡང་འདི་སྐད་<line/>
ཅེས་ཇི་ག་ཕུང་པོའང་གཞན་ཡིན་ལ། ཡིད་ལ་བྱེད་པའང་གཞན་ཡིན་ནམ་ཞེས་དྲིས་པ་དང༌། དེ་དག་གིས་འདི་སྐད་ཅེས་ཕུང་པོའང་གཞན་ཡིན་ལ། ཡིད་ལ་བྱེད་པའང་<line/>
</page>
<page index="102" id="52A">༄༅། །གཞན་ཡིན་ནོ། །ཞེས་སྨྲས་སོ། །དེ་དག་གིས་འདི་སྐད་ཅེས་གལ་ཏེ་ཕུང་པོའང་གཞན་ཡིན་ལ། ཡིད་ལ་བྱེད་པའང་གཞན་ཡིན་ཞིང་དེ་ལམ་བསྒོམས་<line/>
ན་མྱ་ངན་ལས་འདའ་བར་འགྱུར་བའི་ཕུང་པོ་གང་ཡིན་པ་དེ་དག་དང༌། ཡིད་ལ་བྱེད་པ་གཞན་གང་ཡིན་པ་དེ་འགའ་ཞིག་ཀྱང་ཡོད་པར་འགྱུར་རམ་ཞེས་དྲིས་པ་<line/>
དང༌། དེ་དག་གིས་འདི་སྐད་ཅེས་ཕུང་པོ་གང་ཡིན་པ་དེ་དག་དང༌། ཡིད་ལ་བྱེད་པ་གང་ཡིན་པ་དེའང་དེ་ལྟར་མ་གྱུར་ན། ཡོངས་སུ་མྱ་ངན་ལས་འདའ་བར་མི་འགྱུར་<line/>
བ་ཞིག་ན། གང་གི་ཕྱིར་ཕུང་པོ་གང་ཡིན་པ་དེ་དག་དང༌། ཡིད་ལ་བྱེད་པ་གང་ཡིན་པ་དེའང་ཡོད་པས། དེས་ལམ་བསྒོམས་ནས་ཡོངས་སུ་མྱ་ངན་ལས་འདའ་བར་འགྱུར་<line/>
རོ༑ ༑ཞེས་སྨྲའོ། །ཤཱ་རིའི་བུ། འདི་ལྟར་དེའི་ཚེ་དགེ་སློང་དེ་དག་ཕལ་ཆེར་དེ་ལྟ་བུའི་བཟོད་པ་ཅན་དུ་འགྱུར་རོ། །ཤཱ་རིའི་བུ། དེས་ན་ཡང་སངས་རྒྱས་ཀྱི་གསུང་དོན་དམ་<line/>
པར་ཉན་པར་འདུས་པའི་ལྷ་གང་ཡིན་པ་དེ་དག་གིས་དེ་ལྟ་བུའི་བཤད་པ་ཐོས་ནས་གཡང་ས་ཆེན་པོར་རབ་ཏུ་ལྟུང་བར་འགྱུར་རོ། །ཞེས་སྐྲག་པ་ཆེན་པོ་སྐྱེ་བར་འགྱུར་<line/>
ཞིང་འདི་སྐད་ཅེས་ཀྱེ་མའོ་བཅོམ་ལྡན་འདས་ཤཱཀྱ་ཐུབ་པའི་བསྟན་པ་ནི། མྱུར་དུ་ཞི་བ་དང༌། མྱུར་དུ་ནུབ་པའི་བར་དུ་འགྱུར་རོ། །ཞེས་སྨྲའོ། །ཤཱ་རིའི་བུ། དེ་ལ་དགེ་<line/>
</page>
<page index="103" id="52B">སློང་སྔོན་གྱི་རྒྱལ་བ་ལ་ལྷག་པར་བྱ་བ་བྱས་པ། དགེ་བའི་རྩ་བ་ཉེ་བར་བརྟན་པ། དགེ་བའི་རྩ་བ་འབར་བར་བྱས་པ་གང་ཡིན་པ་དེ་དག་ནི། སྐྱེས་བུ་གཏི་མུག་ཕུང་པོའི་འདུ་<line/>
ཤེས་དང༌། གང་ཟག་གི་འདུ་ཤེས་ཅན་གྱི་གནས་བརྟན་རྒན་པོ་རྨོངས་པ། འཁོགས་པ། ལམ་གོལ་བ་ལ་ཞུགས་པ། མངོན་པའི་ང་རྒྱལ་དང༌། ལོག་པའི་ལྟ་བ་ཅན་དེ་དག་<line/>
གིས་སྨྲས་པ་ལ་མངོན་པར་བསྟོད་པར་མི་བྱེད་ཅིང་སྟན་ལས་ལངས་ནས་འདོང་བར་འགྱུར་རོ། །ཤཱ་རིའི་བུ། དེ་ལ་ལྷའི་ཚོགས་མང་པོ་དག་ཡིད་ལྷག་པར་དགའ་ནས་ཕྱོགས་<line/>
བཞིར་ད་དུང་བཅོམ་ལྡན་འདས་ཤཱཀྱ་ཐུབ་པའི་ཉན་ཐོས་རྣམས་གནས་པ་ལྟ་ཅི་ཞིག་ཅེས་དབྱངས་སུ་སྒྲོག་པར་འགྱུར་རོ། །དེ་ཅིའི་ཕྱིར་ཞེ་ན། འདི་ལྟ་སྟེ། རིགས་ཀྱི་བུ།<line/>
དེ་དག་ནི། དགེ་བའི་རྩ་བ་ངན་དོན་དང་ལྡན་པ་མ་ཡིན་པའི་ཕྱིར་རོ། །དེ་དག་འདི་ལྟ་བུའི་ཡོངས་སུ་མ་དག་པའི་བཟོད་པ་ལ་དགའ་བར་མི་བྱེད་དེ། འདི་ལྟ་སྟེ། གང་ཟག་<line/>
ཏུ་ལྟ་བ་མ་ཡིན་ནོ། །འདི་ལྟར་ལྷ་མང་པོ་འདུས་པ་དེས་དེ་དག་གི་བསམ་པ་རིག་ནས་དགའ་བ་དང་ཡིད་བདེ་བ་སྐྱེས་ཏེ། ལྷག་པར་ཡིད་དགའ་ནས་ཆེད་དུ་བརྗོད་པ་ཆེན་པོ་<line/>
ཆེད་དུ་བརྗོད་པར་འགྱུར་རོ། །ཤཱ་རིའི་བུ། དགེ་སློང་ཡོངས་སུ་འདྲི་བའི་རང་བཞིན་ཅན་སངས་རྒྱས་ཀྱི་སྲས་དེ་དག་ནི། དམིགས་སུ་མེད་པའི་བཟོད་པ་ལ་དགའ་བར་འགྱུར་<line/>
</page>
<page index="104" id="53A">༄༅། །ཏེ༑ དེ་དག་དེ་ན་ལྷན་ཅིག་དེ་ལྟ་བུ་སྟོན་པར་འགྱུར་རོ། །ཤཱ་རིའི་བུ། དེའི་ཚེ་འདི་ལྟར་སངས་རྒྱས་ཀྱི་ཉན་ཐོས་རྣམས་ཚོགས་ཤིང་སྤྱོད་པ་ལྷག་<line/>
པར་ཆགས་པ་རྣམས་ཀྱིས་ཚར་བཅད་པར་འགྱུར་རོ། །དེ་ཅིའི་ཕྱིར་ཞེ་ན། ཅི་ནས་ཀྱང་ཤིན་ཏུ་ཟིལ་གྱིས་མནན་པར་བྱ་བའི་ཕྱིར་རོ། །ཤཱ་རིའི་བུ། འདི་ལྟར་དེའི་ཚེ་<line/>
ངའི་སྲས། ངའི་ཉན་ཐོས་རྣམས་ཡབ་ཀྱི་གནས། ཡབ་ཀྱི་སྤྱོད་ཡུལ། ཡབ་ཀྱི་རིགས་རྒྱུད་ལ་དགའ་བའི་ཚིག་ཙམ་ཡང་སྨྲ་བར་མི་འགྱུར་ན། གཙུག་ལག་ཁང་དུ་<line/>
གནས་པ་ལྟ་ཅི་སྨོས། བཀུར་སྟི་བྱ་བ་ལྟ་ཅི་སྨོས་ཏེ། དེ་ནི། གནས་ཡོད་པ་མ་ཡིན་ནོ། །ཤཱ་རིའི་བུ། ལྟོས་ཤིག །དེ་བཞིན་གཤེགས་པ་ཡོངས་སུ་མྱ་ངན་ལས་འདས་<line/>
པའི་སྲས་ཤིན་ཏུ་དུལ་བ། ཤིན་ཏུ་བྱང་བ། དམིགས་སུ་མེད་པའི་བཟོད་པ་ཅན་གང་ཡིན་པ་དེ་དག་དེའི་ཚེ་ཤིན་ཏུ་ཟིལ་གྱིས་གནོན་པ་དང༌། ཤིན་ཏུ་སྤངས་པར་<line/>
གྱུར་པ་དེའི་ཚེ་དེ་བཞིན་གཤེགས་པ་ཇི་སྙེད་ཅིག་ཐིབས་ཀྱིས་མནན་པར་འགྱུར། གང་ཡང་ངས་ངའི་སྲས་རྣམས་ཡབ་ཀྱི་སྤྱོད་ཡུལ་གང་ཡིན་པས་བདེ་བ་ལ་རེག་པར་<line/>
གནས་པར་འགྱུར་བར་བྱ་བའི་ཕྱིར་དེ་དག་གི་དོན་དུ་བསྐལ་པ་གྲངས་མེད་པ་ནས་བཟུང་སྟེ་གཡུལ་ཆེན་པོ་བཅོམ་ནས་ཆོས་ཀྱི་རྒྱལ་སྲིད་ཀྱིས་བསྐྱངས་ན། ཤཱ་རིའི་<line/>
</page>
<page index="105" id="53B">བུ༑ འདི་ལྟར་གསལ་ཞིང་རྒྱ་ཆེ་བའི་ཆོས་འདུལ་བ་འདི་ལ་ཆོམ་རྐུན་པ་ཆེན་པོའི་དགེ་འདུན་དེ་དག་གིས་གཡག་ཆེན་པོ་ལྟ་བུའི་དགེ་འདུན་ཕྱེ་བར་འགྱུར་རོ། །ཤཱ་རིའི་<line/>
བུ༑ འདི་ལྟར་ངས་ཆོས་དང་མཐུན་པས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས་དགེ་སྦྱོང་ངམ། བྲམ་ཟེའམ། ལྷའམ།<line/>
བདུད་དམ། ཚངས་པ་སུས་ཀྱང་འཇིག་རྟེན་དུ་ཆོས་དང་མཐུན་པས་མ་བསྐོར་བའི་བླ་ན་མེད་པའི་ཆོས་ཀྱི་འཁོར་ལོ་ཆོས་དང་མཐུན་པས་བསྐོར་གྱི། ཆོས་དང་མི་མཐུན་<line/>
པས་མ་ཡིན་པའི་གནས་འདི་ལ་ལྷ་དང་བཅས་པའི་འཇིག་རྟེན་མངོན་སུམ་དང་དབང་དུ་གྱུར་པ་ཡིན་ནོ། །ཤཱ་རིའི་བུ། དེ་ལ་འདི་ལྟ་བུའི་གཏན་ཚིགས་འདི་མངོན་སུམ་དུ་<line/>
ཡོད་བཞིན་དུ་དེ་བཞིན་གཤེགས་པ་ཡོངས་སུ་མྱ་ངན་ལས་འདས་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་འདི་ཡིད་ལ་བྱེད་པ་ན། ཆོས་དང་མཐུན་པས་དཔང་<line/>
པོ་དྲིས་ནའང་ལན་ལྡོན་པར་མི་ནུས་ཤིང་དེའི་ཚེ་ངའི་སྲས་རྣམས་ལའང་མི་འཇིགས་པ་སྦྱིན་པར་མི་བྱེད་དོ། །ཤཱ་རིའི་བུ། དཔེར་ན། མི་འགའ་ཞིག་གིས་ལམ་པོ་ཆེའི་བཞི་མདོར་<line/>
སྦྲང་རྩིའི་བུམ་པ་ཞིག་བཞག་ནས་འདི་སྐད་ཅེས་གང་གིས་སྦྲང་རྩིའི་བུམ་པ་འདི་ལས་ཐ་ན་སྐྲའི་རྩེ་མོའི་ཆ་ཤས་ཙམ་ཞིག་ཟོས་ནའང་དེ་ནི། རྒ་བ་དང་འཆི་བ་མེད་པར་འགྱུར་<line/>
</page>
<page index="106" id="54A">༄༅། །རོ༑ ༑ཞེས་སྨྲས་ལ། སྦྲང་རྩིའི་བུམ་པ་དེ་ལ་ལྷ་དང་བཅས་པའི་འཇིག་རྟེན་ཕལ་ཆེར་གྱིས་ལག་པར་མཚོན་ཆ་བླངས་ནས་གང་གིས་སྦྲང་རྩིའི་བུམ་པ་འདི་<line/>
ལས་ཐ་ན་སྐྲའི་རྩེ་མོའི་ཆ་ཤས་ཙམ་ཞིག་ཟོས་ན། དེའི་སྲོག་ཀྱང་མེད་པར་འགྱུར་རོ། །ཞེས་སྲུང་ཞིང་སྦེད་པར་བྱེད་དོ། །ཤཱ་རིའི་བུ། དེ་ལ་འགའ་ཞིག་འདི་སྙམ་དུ་སུ་<line/>
ཡང་རུང་སྦྲང་རྩིའི་བུམ་པ་འདི་ལས་ཐ་ན་སྐྲའི་རྩེ་མོའི་ཆ་ཤས་ཙམ་ཞིག་ཟོས་ནའང་དེ་ཁོ་ནས་ན་བ་དང་འཆི་བར་མི་འགྱུར་བས་མ་ལ་བདག་གིས་སྲོག་དང་ཡང་བསྡོས་<line/>
ཏེ་སྦྲང་རྩིའི་བུམ་པ་འདི་ལས་ཟོས་ན། གལ་ཏེ་མཚོན་ཆ་རྣམས་མངོན་དུ་འབབ་མོད་ཀྱི། སྦྲང་རྩིའི་བུམ་པ་འདི་ལས་ཅུང་ཟད་ཅིག་མྱང་བར་ནུས་ན། བདག་ལ་མཚོན་<line/>
གྱིས་གསོད་པའི་འཇིགས་པའང་མི་འབྱུང་ཞིང་རྒ་བ་དང་འཆི་བ་མེད་པའང་འཐོབ་པར་འགྱུར་གོར་མ་ཆག་གོ་སྙམ་དུ་བསམ་ནས་དེས་སྲོག་དང་བསྔོས་ཤིང་སྲོག་ལ་མི་བལྟ་<line/>
བར་བྱས་ཏེ། སྦྲང་རྩིའི་བུམ་པ་དེ་ལ་རེག་པ་ན་སྲོག་ཆགས་བརྒྱ་སྟོང་ཕྲག་དུ་མའི་ལག་པ་ནས་མཚོན་ཆ་མངོན་དུ་འཕེན་ནོ། །དེ་ལྟར་མཚོན་ཆ་མངོན་དུ་འཕེན་པས་འཇིགས་<line/>
བཞིན་དུ་སྦྲང་རྩིའི་བུམ་པ་ལས་སྐྲའི་རྩེ་མོའི་ཆ་ཤས་ཙམ་ཞིག་ཟོས་ནས་དེ་དེ་ནས་ལངས་པ་དང༌། རྒ་བ་དང༌། འཆི་བ་ལས་ཡོངས་སུ་ཐར་པར་གྱུར་ཏོ། །ཤཱ་རིའི་བུ།<line/>
</page>
<page index="107" id="54B">དེ་བཞིན་དུ་ཆོས་དཀར་པོ་རྣམས་ཀྱི་བར་ཆད་བྱ་བའི་ཕྱིར་བདུད་དམ། བདུད་ཀྱི་རིས་ཀྱི་ལྷ་རྣམས་སམ། བདུད་ཀྱིས་མངགས་པའི་དགེ་སློང་ངམ། དགེ་སློང་མའམ། དགེ་བསྙེན་<line/>
ནམ༑ དགེ་བསྙེན་མ་མང་པོ་གང་ཡིན་པ་དག་རབ་ཏུ་ཞུགས་པ་ཡིན་ནོ། །ཤཱ་རིའི་བུ། གང་དག་དེ་བཞིན་གཤེགས་པ་ཡོངས་སུ་མྱ་ངན་ལས་འདས་པ་ན་སྟོང་པ་ཉིད་དམིགས་<line/>
སུ་མེད་པའི་ཆོས་དེ་ལ་སོམ་ཉི་མེད་ཅིང་ཡིད་གཉིས་མི་ཟ་སྟེ་འཇུག་པ་དང༌། གང་ཡང་ཆོས་དེ་དག་ལ་མོས་པར་བྱེད་པའོ། །སངས་རྒྱས་ཀྱི་སྲས་དམིགས་སུ་མེད་པའི་སྤྱོད་པ་<line/>
བཟོད་པ་མཆོག་དང་ལྡན་པ་དེ་དག་དང༌། གང་དག་ཡང་ཆོས་དེ་དག་ལ་མངོན་པར་བརྩོན་པར་འགྱུར་བ་སྟེ། དེ་རྣམས་ནི། དེའི་ཚེ་ཅི་ནས་ཀྱང་ཤིན་ཏུ་ཟིལ་གྱིས་གནོན་པར་<line/>
འགྱུར་རོ། །སྲོག་ལའང་མི་ལྟོས་པར་ཞེས་བྱ་བ་ནི། དེ་བཞིན་དུ་དེ་དག་མངོན་པར་འདུ་བྱེད་མེད་པར་སོ་སོར་རྟོགས་པར་འགྱུར་ཞིང་སྡུག་བསྔལ་ཐམས་ཅད་ལས་<line/>
ཡོངས་སུ་གྲོལ་བར་འགྱུར་རོ། །ཤཱ་རིའི་བུ། སྦྲང་རྩིའི་བུམ་པ་ཞེས་བྱ་བ་ནི། དེ་བཞིན་གཤེགས་པས་ཆོས་འདུལ་བ་འདི་སོ་སོར་བསྟན་པའི་ཚིག་བླ་དྭགས་ཡིན་ཏེ། འདི་<line/>
ལྟ་སྟེ༑ སྟོང་པ་ཉིད་དང༌། མཚན་མ་མེད་པ་དང༌། སྨོན་པ་མེད་པའི་ཆོས་རྣམས་སོ། །ཤཱ་རིའི་བུ། ལྷ་དང་བཅས་པའི་འཇིག་རྟེན་གྱིས་སྲུང་ཞིང་སྦེད་པ་ཞེས་བྱ་བ་ནི། ལྷ་དང་<line/>
</page>
<page index="108" id="55A">༄༅། །བཅས་པའི་འཇིག་རྟེན་མི་དགེ་བའི་ཕྱོགས་ལ་རབ་ཏུ་ཞེན་པ་དང༌། བདུད་ཀྱི་ཕྱོགས་སུ་ཞུགས་པ་དང༌། བདུད་ཀྱི་ཕྱོགས་ལ་ཆགས་པ་ཕལ་མོ་ཆེ་<line/>
གང་ཡིན་པ་སྟེ། དེ་དག་བདག་ཉིད་ཀྱང་ཤིན་ཏུ་ཉམས་ཤིང་གང་དག་ཆོས་དེ་དག་ལ་མངོན་པར་བརྩོན་པར་བྱེད་པ་དེ་དག་གི་བར་ཆད་བྱ་བའི་ཕྱིར་ཡང་ཞུགས་པ་<line/>
ཡིན་ནོ༑ ༑ཤཱ་རིའི་བུ། མངོན་པའི་ང་རྒྱལ་ཅན་གྱི་དགེ་སློང་གང་ཡིན་པ་དེ་རྣམས་ཀྱང་ཞེས་བྱ་བ་ལ་དེ་དག་ནི། བདུད་ཀྱི་དབང་དུ་སོང་བ། བདུད་ཀྱི་ཕྱོགས་སྐྱོང་བར་<line/>
བྱེད་པ༑ བདུད་ཀྱི་ཕྱོགས་ལ་ཆགས་པ་རྣམས་ཡིན་ཏེ། དེ་དག་ཀྱང་སྟོང་པ་ཉིད་དམིགས་སུ་མེད་པའི་ཆོས་ཡིད་ལ་བྱེད་པ་འདི་ལ་སྨོད་པར་འགྱུར་རོ། །ཤཱ་རིའི་བུ། མ་<line/>
འོངས་པའི་དུས་ན་ཡོངས་སུ་མ་དག་པའི་ཆོས་སྟོན་པའི་དགེ་སློང་གང་ཡིན་པ་དེ་དག་ཀྱང་བདག་ཏུ་དམིགས་པ་དང༌། སེམས་ཅན་དུ་དམིགས་པ་དང༌། སྲོག་ཏུ་དམིགས་<line/>
པ་དང༌། གང་ཟག་ཏུ་དམིགས་པ་དང༌། ཕུང་པོར་དམིགས་པ་དང༌། ཁམས་སུ་དམིགས་པ་དང༌། སྐྱེ་མཆེད་དུ་དམིགས་པ་དང༌། སྲིད་པར་དམིགས་པ་དང༌། ལམ་<line/>
དུ་དམིགས་པ་དང༌། མྱ་ངན་ལས་འདས་པར་དམིགས་པ་དང༌། འབྲས་བུར་དམིགས་པ་དང༌། ཐོབ་པར་དམིགས་པ་དང༌། མ་ཐོབ་པར་ཐོབ་པའི་འདུ་ཤེས་ཅན་དུ་<line/>
</page>
<page index="109" id="55B">འགྱུར་རོ། །སངས་རྒྱས་ཀྱི་སྡེ་སྣོད་ཚུལ་ཁྲིམས་འཆལ་བ་ཚར་གཅོད་པ། བམ་པོ་བཞི་པ། དེ་དག་ཀྱང་སངས་རྒྱས་ཀྱི་བྱང་ཆུབ་ཟབ་མོ་དམིགས་སུ་མེད་པའི་ཆོས་སྟོང་པ་<line/>
ཉིད་འདི་ལ་སྨོད་པར་འགྱུར་ཏེ། དེ་དག་ཐམས་ཅད་ནི། དེ་བཞིན་གཤེགས་པས་བདུད་ཀྱི་འཁོར། བདུད་ཀྱི་བྱིན་གྱིས་བརླབས་པ་ཡིན་པར་གསུངས་སོ། །དེ་དག་ནི། སངས་<line/>
རྒྱས་ཀྱི་བྱང་ཆུབ་ལ་ཉེ་བར་འཚོ་བར་མི་འགྱུར་རོ། །བདུད་ཀྱི་ཕྱོགས་ཀྱང་རབ་ཏུ་རྒྱས་པར་འགྱུར་རོ། །བདུད་ཀྱི་བྱ་བའང་བྱེད་པར་འགྱུར་རོ། །ཤཱ་རིའི་བུ། དེ་ལ་གང་དག་བདག་<line/>
མེད་པ་དང༌། སེམས་ཅན་མེད་པ་དང༌། སྲོག་མེད་པ་དང༌། གང་ཟག་མེད་པ་དང༌། དམིགས་སུ་མེད་པའི་སྟོང་པ་ཉིད་དང༌། མཚན་མ་མེད་པ་དང༌། སྨོན་པ་མེད་པའི་ཆོས་<line/>
རྣམས་བཤད་པ་ན་སྐྲག་པར་འགྱུར་བ་དང༌། དངང་པར་འགྱུར་པ་དང༌། ཀུན་ཏུ་དངང་བར་འགྱུར་པའི་ཁྱིམ་པའམ། རབ་ཏུ་བྱུང་བ་དེ་དག་ཐམས་ཅད་ནི། སངས་རྒྱས་ཀྱི་<line/>
ཉན་ཐོས་རྣམས་ཀྱིས་བདུད་ཀྱིས་མངགས་པ་དང༌། དགེ་སྦྱོང་མ་ཡིན་པར་དགེ་སྦྱོང་ལྟར་བཅོས་པ་དང༌། ཆོས་ཀྱི་ཆོམ་རྐུན་གནས་པ་དང༌། ཆོས་ཀྱི་ཆོམ་རྐུན་པ་དང༌། སྤྲེའུ་<line/>
དང་འདྲ་བར་སྤྱོད་པ་དང༌། བདུད་ཀྱི་འཁོར་ཡིན་པ་དེ་ལྟར་ཤེས་པར་བྱའོ། །ཤཱ་རིའི་བུ། གང་དག་བདག་ཏུ་ལྟ་བ་དང་ལྡན་པ་དང༌། སེམས་ཅན་དུ་ལྟ་བ་དང༌། སྲོག་ཏུ་ལྟ་<line/>
</page>
<page index="110" id="56A">༄༅། །བ་དང༌། གང་ཟག་ཏུ་ལྟ་བ་དང་ལྡན་པ་དེ་དག་ཐམས་ཅད་ནི། ཆོས་འདུལ་བ་འདི་ལ་བདུད་ཀྱི་ཕྱོགས་ཞེས་བྱའོ། །དེ་ཅིའི་ཕྱིར་ཞེ་ན། ཤཱ་རིའི་བུ།<line/>
དེ་བཞིན་གཤེགས་པས་འདུས་བྱས་སུ་གཏོགས་པ་འདི་ལ་ནི། བདག་གམ། བདག་གིའམ། སེམས་ཅན་ནམ། སྲོག་གམ། གསོ་བའམ། སྐྱེས་བུའམ། གང་ཟག་<line/>
གམ༑ ཤེད་ལས་སྐྱེས་སམ། ཤེད་བུའམ། བྱེད་པ་པོའམ། བྱེད་དུ་འཇུག་པ་པོའམ། ཚོར་བ་པོའམ། ཀུན་ཏུ་ཚོར་བ་པོའམ། ལྷའམ། དྲི་ཟའམ། རྟག་པའམ། བརྟན་<line/>
པའམ༑ ཐེར་ཟུག་གམ། ཡོངས་སུ་མི་འགྱུར་བའི་ཆོས་རྣམས་ཀྱིས་སྟོང་ངོ༌། །ཞེས་གསུངས་པ་ནི། འདི་ཡིན་ཏེ། མདོ་སྡེའི་ཚིག་འདི་དག་དེ་དག་གིས་འཛིན་པར་འགྱུར།<line/>
གཞན་ལའང་སྟོན་པར་འགྱུར་ཞིང་གང་ཟག་ཏུ་ལྟ་བར་ཡང་བྱིང་བར་འགྱུར་བའི་ཕྱིར་རོ། །ཤཱ་རིའི་བུ། སྐྱེས་བུ་དམ་པ་མ་ཡིན་པ་དེ་ལྟ་བུ་དེ་དག་ནི། སྐལ་པ་ངན་པ་<line/>
ཅན་ཞེས་བྱའོ། །འབྱེད་པ་པོ་ཞེས་བྱའོ། །དགེ་འདུན་འབྱེད་པ་པོ་ཞེས་བྱའོ། །ཁ་དྲངས་པ་ཞེས་བྱའོ། །དགེ་སྦྱོང་སུན་འབྱིན་པ་ཞེས་བྱའོ། །དགེ་སྦྱོང་སྲེ་ད་ཞེས་བྱའོ། །རོ་<line/>
ཞེས་བྱའོ། །ངོ་འཛུམ་གནག་པ་ཞེས་བྱའོ། །ཕྲ་མ་ཅན་ཞེས་བྱའོ། །དགེ་སྦྱོང་གི་རིགས་ཅན་ཞེས་བྱའོ། །དགེ་སྦྱོང་གི་སྙིགས་མ་ཞེས་བྱའོ། །དགེ་སྦྱོང་བཀྲེན་པ་ཞེས་<line/>
</page>
<page index="111" id="56B">བྱའོ༑ ༑དགེ་སྦྱོང་ཕལ་པ་ཞེས་བྱའོ། །ཁུར་བླངས་པ་ཞེས་བྱའོ། །དེ་བཞིན་གཤེགས་པ་ལ་གསོད་པ་ཞེས་བྱའོ། །མཚམས་མེད་པ་དང་ལྡན་པ་ཞེས་བྱའོ། །སྡིག་པའི་གྲོགས་<line/>
པོ་ཞེས་བྱའོ། །ཚུལ་ཁྲིམས་འཆལ་པ་ཞེས་བྱའོ། །ལོག་པར་ལྟ་བ་ཞེས་བྱའོ། །མུ་སྟེགས་པ་ཞེས་བྱའོ། །བར་ཆད་བྱེད་པ་ཞེས་བྱའོ། །སྡིག་པ་དང་འགྲོགས་པ་ཞེས་བྱའོ། །<line/>
མདངས་འཇོམས་པར་བྱེད་པ་ཞེས་བྱའོ། །རྨ་དང་བཅས་པ་ཞེས་བྱའོ། །ཟུག་རྡུ་དང་བཅས་པ་ཞེས་བྱའོ། །སྙིགས་མ་དང་བཅས་པ་ཞེས་བྱའོ། །ཆོག་མི་ཤེས་པ་ཞེས་བྱའོ། །<line/>
ཡོངས་སུ་གདུང་བ་དང་བཅས་པ་ཞེས་བྱའོ། །སྒྱུ་མ་ཞེས་བྱའོ། །རབ་རིབ་དང་མུན་པར་ལྷུང་བ་ཞེས་བྱའོ། །ཚང་ཚིང་དུ་རྒྱུ་བ་ཞེས་བྱའོ། །རྒྱུན་གྱི་རྗེས་སུ་སྤྱོད་པ་ཞེས་<line/>
བྱའོ༑ ༑རྗེས་སུ་ཆགས་པ་ལ་སྤྱོད་པ་ཞེས་བྱའོ། །གཞན་སྦེད་པ་ཞེས་བྱའོ། །སེམས་ཅན་དམྱལ་བ་པ་ཞེས་བྱའོ། །དུད་འགྲོའི་སྐྱེ་གནས་པ་ཞེས་བྱའོ། །གཤིན་རྗེའི་<line/>
འཇིག་རྟེན་པ་ཞེས་བྱའོ། །ལྷ་མ་ཡིན་གྱི་རིས་པ་ཞེས་བྱའོ། །རིག་པ་མེད་པ་ཞེས་བྱའོ། །གྲོལ་བ་མེད་པ་ཞེས་བྱའོ། །ངན་གཡོ་ཅན་ཞེས་བྱའོ། །ཚུལ་འཆོས་པ་ཞེས་<line/>
བྱའོ༑ ༑ཐོབ་ཀྱིས་འཇལ་བ་ཞེས་བྱའོ། །གཞོགས་སློང་པ་ཞེས་བྱའོ། །རྙེད་པ་དང་བཀུར་སྟི་ལྷུར་ལེན་པ་ཞེས་བྱའོ། །ལྷག་པར་ཞེན་པ་ཞེས་བྱའོ། །ཁྱིམ་སུན་འབྱིན་<line/>
</page>
<page index="112" id="57A">༄༅། །པ་ཞེས་བྱའོ། །ཕོ་ཉས་ཉོན་མོངས་པ་ཞེས་བྱའོ། །ཕོ་ཉ་མངག་གཞུག་པ་ཞེས་བྱའོ། །རྒོད་པ་ཞེས་བྱའོ། །ཁེངས་པ་ཞེས་བྱའོ། །མི་བརྟན་པ་ཞེས་བྱའོ། །<line/>
རྩམ་པ་མེད་པ་ཞེས་བྱའོ། །ཚིག་ཟློས་བུ་ཅན་ཞེས་བྱའོ། །ལེ་ལོ་ཅན་ཞེས་བྱའོ། །བརྩོན་འགྲུས་ཞན་པ་ཞེས་བྱའོ། །སེམས་མཉམ་པར་མ་བཞག་པ་ཞེས་<line/>
བྱའོ༑ ༑སེམས་འཁྲུགས་པ་ཞེས་བྱའོ། །དྲན་པ་ཉམས་པ་ཞེས་བྱའོ། །ཕལ་པའི་དབང་པོ་ཅན་ཞེས་བྱའོ། །ཤེས་རབ་འཆལ་པ་ཞེས་བྱའོ། །ལུག་ལྟར་ལྐུགས་པ་ཞེས་<line/>
བྱའོ༑ ༑ངན་པར་བསྒྲགས་པ་ཞེས་བྱའོ། །ཉེས་པར་རྟོགས་པ་ཞེས་བྱའོ། །དགེ་སྦྱོང་གི་དྲི་མ་ཞེས་བྱའོ། །འདོད་ཆགས་ཀྱིས་བཅོམ་པ་ཞེས་བྱའོ། །ཞེ་སྡང་གིས་<line/>
བཅོམ་པ་ཞེས་བྱའོ། །གཏི་མུག་གིས་བཅོམ་པ་ཞེས་བྱའོ། །ང་རྒྱལ་གྱིས་བཅོམ་པ་ཞེས་བྱའོ། །ཆོམ་རྐུན་པ་ཞེས་བྱའོ། །གཡོན་ཅན་ཞེས་བྱའོ། །བུ་ངན་པ་ཞེས་<line/>
བྱའོ༑ ༑སླུ་བ་པ་ཞེས་བྱའོ། །རྩོད་པ་ལ་དགའ་བ་ཞེས་བྱའོ། །རྩོད་པས་སྤགས་པ་ཞེས་བྱའོ། །རྩོད་པ་ལེན་པ་ཞེས་བྱའོ། །རྩོད་པ་ལ་གནས་པ་ཞེས་བྱའོ། །ཡོངས་སུ་<line/>
མ་གྲོལ་བ་ཞེས་བྱའོ། །ཡོངས་སུ་མ་དག་པ་ཞེས་བྱའོ། །མྱ་ངན་གྱིས་བཅོམ་པ་ཞེས་བྱའོ། །མྱ་ངན་གྱིས་དཀྲུགས་པ་ཞེས་བྱའོ། །དགེ་སྦྱོང་ཙམ་ཞེས་བྱའོ། །དགེ་<line/>
</page>
<page index="113" id="57B">སྦྱོང་གི་མདུད་པ་ཞེས་བྱའོ། །དགེ་སྦྱོང་གཏུམ་པོ་ཞེས་བྱའོ། །དགེ་སྦྱོང་རུལ་པ་ཞེས་བྱའོ། །དགེ་སྦྱོང་སྦུན་པ་ཞེས་བྱའོ། །དགེ་སྦྱོང་ཀླན་ཀ་ཚོལ་བ་ཞེས་བྱའོ། །དགང་<line/>
དཀའ་བ་ཞེས་བྱའོ། །གསོ་དཀའ་བ་ཞེས་བྱའོ། །བློ་གྲོས་འཆལ་པ་ཞེས་བྱའོ། །ཉེས་པར་གནས་པ་ཞེས་བྱའོ། །འཕགས་པ་མ་ཡིན་པ་ཞེས་བྱའོ། །འཛེམ་པ་མེད་པ་<line/>
ཞེས་བྱའོ། །ངོ་ཚ་མེད་པ་ཞེས་བྱའོ། །མགོ་བཅད་པ་ཞེས་བྱའོ། །རྣམ་པར་བརྟགས་པ་ཞེས་བྱའོ། །བསགས་པ་དང་ཀུན་ནས་བསགས་པ་ཞེས་བྱའོ། །འབྲས་བུ་གདུག་<line/>
པ་ཅན་ཞེས་བྱའོ། །ཁོང་འབྲས་ཅན་ཞེས་བྱའོ། །ཞེན་པ་དང་ཉེས་པ་དང་རྨོངས་པ་ཞེས་བྱའོ། །བརྐམ་ཆགས་དང་ཞེན་པ་ཞེས་བྱའོ། །ཀུན་ནས་བཅིངས་པ་ཞེས་བྱའོ། །<line/>
ངན་པས་གོས་ཤིང་རྨོངས་པས་གཏུགས་པ་ཞེས་བྱའོ། །སྟོང་པ་ཅན་དང༌། ཟད་པ་ཅན་དང༌། ཉམས་པ་ཅན་ཞེས་བྱའོ། །སྟོང་པ་དང༌། ཟད་པ་དང༌། ཉམས་པ་ཞེས་བྱའོ། །<line/>
ཤཱ་རིའི་བུ། ཅིའི་ཕྱིར་སྟོང་པ་དང༌། ཟད་པ་དང༌། ཉམས་པ་ཞེས་བྱ་ཞེ་ན། སངས་རྒྱས་ཀྱིས་བསྔགས་པ་དང༌། སྐྱེས་བུ་དམ་པའི་མཚན་ཉིད་དང༌། དགེ་སྦྱོང་གི་ཆོས་དང༌།<line/>
དགེ་སྦྱོང་གི་ཡོན་ཏན་དང༌། དགེ་སྦྱོང་གི་ཆོ་ག་དང༌། དགེ་སྦྱོང་གི་ཚུལ་རྣམས་ལས་ཡོངས་སུ་ཉམས་ཤིང་ཤིན་ཏུ་ཡོངས་སུ་ཉམས་པ་སྟེ། ཤཱ་རིའི་བུ། དེའི་ཕྱིར་སྟོང་པ་<line/>
</page>
<page index="114" id="58A">༄༅། །དང༌། ཟད་པ་དང༌། ཉམས་པ་ཞེས་བྱའོ། །འཕགས་པའི་གསུང་རབ་འདི་ལས་ཕྱི་རོལ་ཏུ་གྱུར་པའི་ཕྱིར་དེས་ན་ཉམས་པ་ཞེས་བྱའོ། །སངས་རྒྱས་ཀྱི་བྱང་ཆུབ་<line/>
འདི་ལས་ཐ་དད་པར་བྱེད་ཅིང་དམིགས་སུ་མེད་པའི་སྟོང་པ་ཉིད་དང༌། མཚན་མ་མེད་པ་དང༌། སྨོན་པ་མེད་པའི་མཚན་ཉིད་ཀྱི་ཆོས་ལས་ཐ་དད་པར་བྱེད་པས། ཤཱ་རིའི་<line/>
བུ༑ དེས་ན་སྟོང་པ་དང༌། ཟད་པ་དང༌། ཉམས་པ་ཞེས་བྱའོ། །ཡང་དག་པ་མ་ཡིན་པ་ལ་ཞེན་པ་དང༌། སྙིང་པོ་མེད་པ་ལ་ཞེན་པ་དེ་དག་ནི། བདུད་སྡིག་ཅན་དགའ་བར་བྱེད་<line/>
དུ་འཇུག་པ་ཡིན་ནོ། །དེ་དག་ནི། ཚུལ་ཁྲིམས་སམ། འཇིག་རྟེན་པའི་སྤྱོད་ཚུལ་ཐམས་ཅད་ཀྱིས་བྱིས་པ་སོ་སོའི་སྐྱེ་བོ་རྣམས་དང་མཚུངས་པ་ཡིན་ནོ། །སྐྱེས་བུ་དམ་པ་<line/>
མ་ཡིན་པ་དེ་དག་གང་ཞིག་དང་ལྡན་པ་མ་ཡིན་པའི་བཟོད་པ་དང་ལྡན་པ་ཞེས་བྱ་སྟེ། སྤོང་བ་པ་རྣམས་དང་མཚུངས་པ་མ་ཡིན། མཉམ་པ་མ་ཡིན། འདྲ་བ་མ་ཡིན་ཏེ།<line/>
དམིགས་པའི་ལྟ་བ་ཅན་རྣམས་ནི། དགེ་སྦྱོང་གི་ཡོན་ཏན་དང༌། དགེ་སྦྱོང་གི་ཆོས་དང༌། དགེ་སྦྱོང་གི་ཆོ་ག་དང༌། དགེ་སྦྱོང་གི་ཚུལ་ལས་ཕྱི་རོལ་ཏུ་གྱུར་པའི་ཕྱིར་བྱེ་<line/>
བ་བརྒྱ་སྟོང་གི་ཆ་ཙམ་དུའང་ཉེ་བར་མི་འགྲོ་སྟེ། ཤཱ་རིའི་བུ། དེས་ན་སྟོང་པ་དང༌། ཟད་པ་དང༌། ཉམས་པ་ཞེས་བྱའོ། །འཇིག་རྟེན་གྱི་ཟང་ཟིང་ལ་ལྷག་པར་ཞེན་པ་དགེ་<line/>
</page>
<page index="115" id="58B">སྦྱོང་དུ་ཁས་འཆེ་བ་དེ་དག་ནི། དགེ་སྦྱོང་མ་ཡིན་པར་དགེ་སྦྱོང་ལྟར་བཅོས་པ། དད་པས་བྱིན་པ་ལ་ལོངས་སྤྱོད་པར་བྱེད་པ། རྟག་ཏུ་ཆོམ་རྐུན་པའི་རྟགས་ཐོགས་པ། རྒྱལ་མཚན་<line/>
སྙོལ་པར་བྱེད་པ་ཡིན་ཏེ། ཇི་ལྟར་ཡོངས་སུ་དག་པའི་ཡོན་གནས་འཇིག་རྟེན་པའི་བསོད་ནམས་ཀྱི་ཞིང་རྣམས་ཀྱིས་ཡོངས་སུ་ལོངས་སྤྱད་པ་ལྟར་ཁམ་གཅིག་ཙམ་ཡང་ཡོངས་<line/>
སུ་དག་པར་ལོངས་སྤྱོད་པར་མི་བྱེད་པས་དེ་དག་ནི། ཡོངས་སུ་ལོངས་མ་སྤྱད་པ། རིག་པ་མེད་པ། གྲོལ་བ་མེད་པ་ཡིན་པས། ཤཱ་རིའི་བུ། དེ་སྣ་སྟོང་པ་དང༌། ཉམས་པ་མེད་<line/>
པ་དང༌། ཟད་པ་ཞེས་བྱའོ། །ཤཱ་རིའི་བུ། འདི་ཇི་སྙམ་དུ་སེམས། ཁྱིམ་པ་སྲོག་གཅོད་པ་དང༌། མ་བྱིན་པར་ལེན་པ་དང༌། འདོད་པ་རྣམས་ལ་ལོག་པར་སྤྱོད་པ་དང༌། བརྫུན་<line/>
དུ་སྨྲ་བ་དང༌། ཕྲ་མའི་ཚིག་དང༌། ཚིག་རྩུབ་པོ་དང༌། ཚིག་ཀྱལ་བ་དང༌། བརྣབ་སེམས་དང༌། གནོད་སེམས་དང༌། ལོག་པར་ལྟ་བ་གང་ཡིན་པ་ཞིག་ཡོད་པར་གྱུར་ལ། སྲོག་<line/>
གཅོད་པའི་ཁྱིམ་པ་དེ་འདུག་ནས་ཅི་ནས་ཀྱང་རྟག་པར་རྒྱུན་དུ་སྲོག་གཅོད་ཅིང་འཚོ་བ་བྱེད་དམ། འོན་ཏེ་དུས་ཐམས་ཅད་དུ་ནི། མ་ཡིན། གསོལ་པ། བཅོམ་ལྡན་འདས།<line/>
སྲོག་གཅོད་པའི་ཁྱིམ་པ་མཆིས་ཀྱང་རྟག་པར་རྒྱུན་དུ་སྲོག་ཆགས་རྣམས་ཀྱི་སྲོག་ལ་འཚེ་བར་མི་བགྱིད་དེ། བཅོམ་ལྡན་འདས། སྲོག་གཅོད་པའི་ཁྱིམ་པ་གང་ཞིག་<line/>
</page>
<page index="116" id="59A">༄༅། །གདུགས་གཅིག་གམ། མཚན་གཅིག་སྲོག་མི་འགུམ་ཤིང་འཚེ་བར་མི་བགྱིད་པ་ནི། ཆེས་ངོ་མཚར་ལགས་ཀྱི། བཅོམ་ལྡན་འདས། སྲོག་གཅོད་<line/>
པའི་ཁྱིམ་པ་གང་ཞིག་གདུགས་གཅིག་གམ། མཚན་གཅིག་ལ་སྲོག་ཆགས་རྣམས་ཀྱི་སྲོག་ལ་འཚེ་བར་བགྱིད་པ་ནི། ངོ་མཚར་མི་ཆེ་ལགས་སོ། །ཤཱ་རིའི་བུ། འདི་<line/>
ཇི་སྙམ་དུ་སེམས། མ་བྱིན་པར་ལེན་པའི་ཁྱིམ་པ་གང་ཞིག་མ་བྱིན་པར་མི་ལེན་པ་དང༌། གང་ཡང་མ་བྱིན་པར་ལེན་པ་གང་ངོ་མཚར་ཆེ། གསོལ་པ། བཅོམ་ལྡན་འདས།<line/>
མ་བྱིན་པར་ལེན་པའི་ཁྱིམ་པ་གང་ཞིག་གདུགས་གཅིག་གམ། མཚན་གཅིག་མ་བྱིན་པར་མི་ལེན་པ་ནི། ཆེས་ངོ་མཚར་ལགས་ཀྱི། བཅོམ་ལྡན་འདས། མ་བྱིན་པར་<line/>
ལེན་པའི་ཁྱིམ་པ་གང་ཞིག་གདུགས་གཅིག་གམ། མཚན་གཅིག་གམ། གདུགས་གཉིས་སམ། གསུམ་མམ། དགུང་ཟླའམ། དགུང་ཟླ་ཕྱེད་ཀྱི་བར་དུ་མ་བྱིན་པར་ལེན་<line/>
ཅིང་མ་བྱིན་པར་བླངས་པ་ནི། ངོ་མཚར་མི་ཆེ་ལགས་སོ། །བཀའ་སྩལ་པ། ཤཱ་རིའི་བུ། འདི་ཇི་སྙམ་དུ་སེམས། འདོད་པ་རྣམས་ལ་ལོག་པར་སྤྱོད་པའི་ཁྱིམ་པ་གང་ཞིག་<line/>
འདོད་པ་རྣམས་ལ་ལོག་པར་སྤྱོད་པ་དང༌། གང་ཞིག་འདོད་པ་རྣམས་ལ་ལོག་པར་མི་སྤྱོད་པ་དང༌། དེ་བཞིན་དུ་བརྫུན་དུ་སྨྲ་བ་དང༌། ཕྲ་མའི་ཚིག་དང༌། ཚིག་རྩུབ་པོ་དང༌།<line/>
</page>
<page index="117" id="59B">ཚིག་ཀྱལ་པ་དང༌། བརྣབ་སེམས་དང༌། གནོད་སེམས་མི་སྤྱོད་པ་གང་ངོ་མཚར་ཆེ། ཤཱ་རིའི་བུ། འདི་སྙམ་དུ་སེམས། ལོག་པར་ལྟ་བའི་ཁྱིམ་པ་གང་ཞིག་ལོག་པར་ལྟ་བ་ཡིད་<line/>
ལ་བྱེད་པ་དང༌། གང་ཞིག་ལོག་པའི་ལྟ་བ་ཡིད་ལ་མི་བྱེད་པ་གང་ངོ་མཚར་ཆེ། གསོལ་པ། བཅོམ་ལྡན་འདས། འདོད་པ་རྣམས་ལ་ལོག་པར་སྤྱོད་པའི་ཁྱིམ་པ་གང་ཞིག་གདུགས་<line/>
གཅིག་གམ། མཚན་གཅིག་འདོད་པ་རྣམས་ལ་ལོག་པར་མི་སྤྱོད་པ་ནི། ཆེས་ངོ་མཚར་ལགས་ཀྱི། བཅོམ་ལྡན་འདས། འདོད་པ་རྣམས་ལ་ལོག་པར་སྤྱོད་པའི་ཁྱིམ་པ་གང་<line/>
ཞིག་གདུགས་གཅིག་གམ། མཚན་གཅིག་འདོད་པ་རྣམས་ལ་ལོག་པར་སྤྱོད་པ་ནི། ངོ་མཚར་མི་ཆེ་ལགས་སོ། །གང་ཞིག་འདོད་པ་རྣམས་ལ་ལོག་པར་མི་སྤྱོད་པ་ཆེས་ངོ་<line/>
མཚར་ལགས་པ་དེ་བཞིན་དུ་བཅོམ་ལྡན་འདས། བརྫུན་དུ་སྨྲ་བ་དང༌། ཕྲ་མའི་ཚིག་དང༌། ཚིག་རྩུབ་པོ་དང༌། ཚིག་ཀྱལ་པ་དང༌། བརྣབ་སེམས་དང༌། གནོད་སེམས་ལའང་<line/>
གནོད་སེམས་དང་ལྡན་པའི་ཁྱིམ་པ་གང་ཞིག་གདུགས་གཅིག་གམ། མཚན་གཅིག་གནོད་སེམས་མི་བགྱིད་པ་ནི། ཆེས་ངོ་མཚར་ལགས་ཀྱི། བཅོམ་ལྡན་འདས། གནོད་<line/>
སེམས་དང་ལྡན་པའི་ཁྱིམ་པ་གང་ཞིག་གདུགས་གཅིག་གམ། མཚན་གཅིག་གནོད་སེམས་བགྱིད་པ་ནི། ངོ་མཚར་མི་ཆེ་ལགས་སོ། །བཅོམ་ལྡན་འདས། ལོག་པའི་ལྟ་བ་<line/>
</page>
<page index="118" id="60A">༄༅། །ཅན་ནི། ལན་འགའ་ཡང་ཡང་དག་པའི་ལྟ་བ་ཅན་དུ་མི་འགྱུར་ལ། ལན་འགའ་ཡང་ཡང་དག་པའི་ལྟ་བ་ཡིད་ལ་མི་བགྱིད་པས། བཅོམ་ལྡན་འདས།<line/>
བདག་ནི། མི་དགེ་བའི་ལས་ཀྱི་ལམ་བཅུ་པོ་འདི་རྣམས་ལས་ལོག་པར་ལྟ་བ་ནི། ཐམས་ཅད་དུ་ཁ་ན་མ་ཐོ་བ་ཆེན་པོ་དང་བཅས་པ་ལགས་སོ། །ཞེས་མཆི་ལགས་སོ། །<line/>
བཅོམ་ལྡན་འདས། དེ་ཅིའི་སླད་དུ་ཞེ་ན། འདི་ལྟར་ལོག་པའི་ལྟ་བ་ཅན་ནི། ལྟ་བ་ཉམས་པས་རྟག་པར་རྒྱུན་དུ་ཀུན་ནས་ཉོན་མོངས་པའི་སེམས་དང༌། ཡོངས་སུ་མ་དག་<line/>
པའི་སེམས་སུ་འགྱུར་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། ཤཱ་རིའི་བུ། ཁྱོད་ལ་གོ་བར་བྱའོ། །ཁོང་དུ་ཆུད་པར་བྱའོ། །ཤཱ་རིའི་བུ། སྲོག་གཅོད་པའི་<line/>
མི་གང་ཞིག་ཉི་མ་རེ་རེ་ཞིང་སྲོག་ཆགས་བྱེ་བ་བརྒྱ་སྟོང་གི་སྲོག་ལ་འཚེ་བར་བྱེད་པ་དང༌། མ་བྱིན་པར་ལེན་པའི་མི་གང་ཞིག་ཉི་མ་རེ་རེ་ཞིང་ཁྱིམ་བྱེ་བ་བརྒྱ་སྟོང་ནས་<line/>
ནོར་དང༌། འབྲུ་དང༌། གསེར་དང༌། དངུལ་དང༌། རང་གི་ནོར་ཐམས་ཅད་འཕྲོག་པར་བྱེད་པ་དང༌། འདོད་པ་རྣམས་ལ་ལོག་པར་སྤྱོད་པའི་མི་གང་ཞིག་རྟག་པར་རྒྱུན་<line/>
དུ་དུབ་པ་མེད་བར་འདོད་པ་རྣམས་ལ་ལོག་པར་སྤྱོད་པ་དང༌། བརྫུན་དུ་སྨྲ་བའི་མི་གང་ཞིག་ཉིན་མཚན་རྟག་པར་རྒྱུན་དུ་རྫུན་གྱི་ཚིག་སྨྲ་བར་བྱེད་དེ། བདེན་པའི་<line/>
</page>
<page index="119" id="60B">རྗེས་སུ་མཐུན་པའམ། བདེན་པའི་རྗེས་སུ་འགྲོ་བའི་ཚིག་གཅིག་ཙམ་ཡང་མི་སྨྲ་བས་རྟག་པར་ཚིག་ཡོངས་སུ་མ་དག་པར་བྱེད་པ་དང༌། ཕྲ་མའི་ཚིག་སྨྲ་བའི་མི་གང་ཞིག་རྟག་པར་<line/>
རྒྱུན་དུ་འཁྲུག་པ་ལ་དགའ། འཁྲུག་པ་ལ་མགུ་བར་བྱེད་པས་འཁྲུག་པར་བྱེད་པའི་ཚིག་སྨྲ་སྟེ། མཐུན་པ་རྣམས་འབྱེད་པར་བྱེད་ཅིང༌། བྱེ་བ་རྣམས་ནི། ལྷག་པར་ཡང་འབྱེད་<line/>
པར་བྱེད་པས། ལྷག་པར་ཡང་སྦེད་པ་དང༌། ཚིག་རྩུབ་པོ་སྨྲ་བར་བྱེད་པའི་མི་གང་ཞིག་རྟག་པར་རྒྱུན་དུ་རྩོད་པའི་གཏམ་ལ་སྦྱོར་བའི་རྗེས་སུ་བརྩོན་པས་གནས་ཏེ། ཚིག་འཇམ།<line/>
པོ་གཅིག་ཙམ་ཡང་མི་སྨྲ་བ་དང༌། ཚིག་ཀྱལ་པ་སྨྲ་བའི་མི་གང་ཞིག་དེ་གཞན་དྲིས་པ་ན་གཞན་དུ་སྨྲ་སྟེ། བདེན་པར་མི་སྨྲ་ཞིང་གཞན་གྱི་ཚིག་འཁྲུག་པར་བྱ་བའི་ཕྱིར་ཚིག་<line/>
བརྒྱུད་པ་སྟེ། ཡུད་ཙམ་ལ་ཚིག་བརྒྱའམ་སྟོང་སྨྲ་བར་བྱེད་ན། ཉིན་པར་རམ་མཚན་མོ་ལྟ་ཅི་སྨོས་ཏེ། ཚིག་ཀྱལ་པ་སྨྲ་བ་དང༌། བརྣབ་སེམས་ཅན་གྱི་མི་གང་ཞིག་རྟག་པར་<line/>
རྒྱུན་དུ་མཉམ་པ་དང་མི་མཉམ་པས་གཞན་གྱིས་ཡོངས་སུ་བཟུང་བའི་ཡོ་བྱད་རྣམས་ལ་མངོན་པར་ཞེན་པར་བྱེད། ལྷག་པར་འབྲང་བར་བྱེད་པ་དང༌། གནོད་སེམས་ཅན་<line/>
གྱི་མི་གང་ཞིག་རྟག་པར་རྒྱུན་དུ་འཚེ་བས་ཁྲོ་བ་དང༌། འཁོན་དུ་འཛིན་པ་ཡོངས་སུ་རྫོགས་པར་བྱ་བའི་ཕྱིར་ལྷག་པར་བདོ་བར་བྱེད་པ་དང༌། ལོག་པར་ལྟ་བའི་མི་<line/>
</page>
<page index="120" id="61A">༄༅། །གང་ཞིག་ལྟ་བ་ཉམས་པས་རྟག་པར་རྒྱུན་དུ་ལམ་གོལ་བ་ལ་གཞོལ་ཞིང༌། ཡང་དག་པའི་ལྟ་བ་ཡིད་ལ་བྱེད་པའི་སེམས་གཅིག་ཙམ་ཡང་སྐྱེད་<line/>
པར་མི་བྱེད་ན། ཤཱ་རིའི་བུ། འདི་ཇི་སྙམ་དུ་སེམས། ཇི་ག་མི་དགེ་བ་བཅུའི་ལས་ཀྱི་ལམ་དེ་ལྟ་བུ་དང་ལྡན་པའི་མི་དེ་དག་བསོད་ནམས་མ་ཡིན་པའི་ཕུང་པོ་མང་དུ་<line/>
མངོན་པར་འདུ་བྱེད་པར་འགྱུར་རམ། བཅོམ་ལྡན་འདས། མང་དུ་འགྱུར་ལགས་སོ། །བདེ་བར་གཤེགས་པ༑ མང་དུ་འགྱུར་ལགས་སོ། །ཤཱ་རིའི་བུ། ཁྱོད་ལ་གོ་བར་<line/>
བྱའོ༑ ༑ཁོང་དུ་ཆུད་པར་བྱའོ། །གང་ཡང་མི་དགེ་བ་བཅུའི་ལས་ཀྱི་ལམ་དེ་ལྟ་བུ་དང་ལྡན་པའི་མི་དེ་དག་རྟག་པར་རྒྱུན་དུ་བར་ཆད་མེད་པར་ལོ་བརྒྱའི་བར་དུ་བསོད་ནམས་<line/>
མ་ཡིན་པའི་ཕུང་པོ་བསགས་པ་བས། དགེ་སློང་ཚུལ་ཁྲིམས་རལ་བ་གང་ཞིག་བསྟན་པ་འདི་ལ་དྲང་སྲོང་གི་རྒྱལ་མཚན་གྱིས་གཡོགས་ནས་དད་པས་བྱིན་པ་ལ་ཞག་<line/>
གཅིག་ལོངས་སྤྱོད་པར་བྱེད་ན། དེ་བས་ན། ཆེས་མང་དུ་མི་དགེ་བའི་རྩ་བ་མངོན་པར་འདུ་བྱེད་པར་འགྱུར་རོ། །དེའི་ཕྱིར་ཚུལ་ཁྲིམས་རལ་བའི་དགེ་སློང་འདི་ནི། ཉིན་<line/>
ཞག་གཅིག་དད་པས་བྱིན་པ་ལ་ལོངས་སྤྱོད་ན། དེ་ཉིད་དེ་དག་ལས་མི་དགེ་བའི་རྩ་བ་ཆེས་མང་དུ་མངོན་པར་འདུ་བྱེད་པ་ཡིན་ཏེ། འདི་ལྟ་སྟེ། ཚུལ་ཁྲིམས་རལ་བའི་<line/>
</page>
<page index="121" id="61B">དགེ་སློང་ཉིན་ཞག་གཅིག་དད་པས་བྱིན་པ་ལ་ལོངས་སྤྱོད་པར་བྱེད་པ་ཡིན་ནོ། །དེ་ཅིའི་ཕྱིར་ཞེ་ན། ཤཱ་རིའི་བུ། འདི་ལྟར་སྲོག་གཅོད་པའི་མི་ནི། སྐྱེ་བོ་མང་པོས་ངོ་ཤེས་པར་<line/>
བྱ་བ་དང༌། སྐྱེ་བོ་མང་པོས་རིག་པར་བྱ་བ་དང༌། སྐྱེ་བོ་མང་པོས་སྨད་པའི་འོས་ཡིན་ནོ། །དེ་ནི། ཐམས་ཅད་ཀྱི་ཚུལ་ཁྲིམས་འཆལ་པ་ཞེས་བྱ་བ་དང༌། གཏུམ་པོ་ཞེས་བྱ་བ་<line/>
དང༌། སྡིག་ཅན་ཞེས་བྱ་བ་དང༌། བཤུང་བ་ཞེས་བྱ་བ་དང༌། མི་གཙང་བ་ཞེས་བྱ་བ་དང༌། མི་དགེ་བ་ཞེས་བྱ་བ་དང༌། དགེ་ལེགས་མ་ཡིན་པ་ཞེས་བྱ་བ་དང༌། ཡོན་ཏན་མེད་<line/>
པ་ཞེས་བྱ་བ་དང༌། ཡོན་ཏན་དང་བྲལ་བ་ཞེས་བྱ་བར་གྲགས་ཤིང་ཡོངས་སུ་སྤང་བར་བྱ་བའི་འོས་སུ་འགྱུར་རོ། །དེ་ནི། སྐྱེ་བོ་མང་པོས་ཀྱང་ལྷག་པར་ཡང་ཡོན་ཏན་མེད་དོ།།<line/>
ཞེས་བྱ་བར་ཤེས་པར་འགྱུར་རོ། །ཤཱ་རིའི་བུ། དེ་ལྟ་མོད་ཀྱི། སྲོག་གཅོད་པས་སྲོག་ཆགས་ཀྱི་སྲོག་ལ་གནོད་པ་བྱས་ནས་རེས་འགའ་བདག་ལ་རྣམ་པར་སྨིན་པ་མི་སྡུག་<line/>
པར་འགྱུར་བས་བདག་གི་འདི་ནི། ཆ་མ་ཡིན་ནོ། །ཞེས་སྨོད་པའི་འདུ་ཤེས་སྐྱེ་བར་འགྱུར་ཡང་དེ་ནི། སྐྱེ་བོ་རྣམས་ཀྱིས་ཚུལ་ཁྲིམས་འཆལ་པ་དེ་ལྟར་ཡང་དག་པར་ཤེས་<line/>
ཏེ། དེ་ལ་ཆུང་དུ་ཡོན་ཏན་སྐྲའི་རྩེ་མོ་བརྒྱར་གཤགས་པའི་ཆ་ཙམ་མམ། ཡང་འབྲུ་ཕྱེ་བ་བརྒྱ་སྟོང་དུ་གཤགས་པའི་ཆ་ཙམ་ཡང་རྟོགས་པར་མི་བྱེད་ན། དེ་ལ་ཡོན་<line/>
</page>
<page index="122" id="62A">༄༅། །གནས་སུ་སེམས་པ་ལྟ་ཅི་སྨོས། དེ་ལ་ཡོན་དབུལ་བ་དང༌། སྐལ་བ་བཟང་པོ་དང་ལྡན་པ་དང༌། རྣམ་པར་སྨིན་པ་བདེ་བ་དང་མཐོ་རིས་སུ་འབྱུང་བ་<line/>
དང༌། གོང་མའི་ཆར་འགྲོ་བའི་འོས་སུ་འགྱུར་བ་ལྟ་ཅི་སྨོས་ཏེ། དེ་ནི། གནས་ཡོད་པ་མ་ཡིན་ནོ། །གང་ཡང་དེའི་བུ་དང༌། བུ་མོ་དང༌། གྲོགས་པོ་དང༌། ཉེ་དུ་དང༌། སྣག་<line/>
གི་གཉེན་མཚམས་དང་འབྲེལ་བ་དེ་དག་ཀྱང་དེའི་ཚུལ་ཁྲིམས་འཆལ་པར་ཡང་དག་པར་ཤེས་ནས་དེ་དག་གིས་དེ་མཐོང་ན་ལྡང་བར་མི་བྱེད། མངོན་དུ་སྨྲ་བར་མི་<line/>
བྱེད་ན༑ བཀུར་སྟི་བྱ་བ་གཞན་ལྟ་ཅི་སྨོས་ཏེ། དེ་ནི། གནས་ཡོད་པ་མ་ཡིན་ནོ། །དེ་ལས་དེས་བསྒྲུབས་པའི་ལོངས་སྤྱོད་གང་ཡིན་པ་དེ་དག་གིས་བུ་དང་བུ་མོ་དག་གི་<line/>
འཚོ་བ་བྱེད་པར་འགྱུར་རོ། །ཤཱ་རིའི་བུ། གང་གི་ཕྱིར་རྔོན་པའང་འདི་ལྟ་བུའི་ཡོན་གནས་སུ་འགྱུར་བའི་དུས་དེ་དང་དེ་ཡོད་དེ། ལས་གང་གི་རྣམ་པར་སྨིན་པས་འཕགས་<line/>
པ་རྣམས་དང་ཕྲད་ནས་གལ་ཏེ་དགེ་སློང་ངམ། དགེ་སློང་མའམ། དགེ་བསྙེན་ནམ། དགེ་བསྙེན་མ་འགའ་ཞིག་གིས་སྲོག་གཅོད་པ་ལས་ཡིད་འབྱུང་བར་འགྱུར་<line/>
བ་ཡང་དག་པར་འཛིན་དུ་བཅུག་སྟེ། དེ་རྒྱུན་དེ་ལས་ལོག་ཅིང་གལ་ཏེ་སྲོག་གཅོད་པ་སྤང་བའི་ཕྱིར་བསྟན་པ་འདི་ལ་དད་པ་རྙེད་ནས་ཁྱིམ་ནས་ཁྱིམ་མེད་པར་རབ་<line/>
</page>
<page index="123" id="62B">ཏུ་བྱུང་སྟེ། དེ་སྒྲིབ་པ་མེད་པར་བྱ་བའི་ཕྱིར་སངས་རྒྱས་རྣམས་དང༌། སངས་རྒྱས་ཀྱི་ཉན་ཐོས་རྣམས་རབ་ཏུ་བྱུང་བའི་རྗེས་སུ་རབ་ཏུ་བྱུང་ནས་དགེ་བའི་བཤེས་གཉེན་རྣམས་ལ་<line/>
བསྟེན་ཅིང་བསྙེན་ཏེ་བཀུར་སྟི་བྱེད་པ་ན། དགེ་སྦྱོང་གིས་ཐོབ་པར་འགྱུར་ཞིང༌། དེ་མཐོང་བའི་ཆོས་ལ་མྱོང་བར་འགྱུར་བའི་སྡུག་བསྔལ་སྐྱེས་པ་གང་ཡང་རུང་བ་དག་གིས་དེ་<line/>
སྒྲིབ་པ་མེད་པར་བྱས་ནས་འཕགས་པའི་ལམ་སྐྱེ་བར་འགྱུར་ཞིང་ངན་སོང་ལས་ཀྱང་ཡོངས་སུ་ཐར་པར་འགྱུར་རོ། །ཤཱ་རིའི་བུ། འདི་ནའང་དགེ་སློང་སྡིག་ཅན་དགེ་སྦྱོང་མ་<line/>
ཡིན་པར་དགེ་སྦྱོང་ལྟར་བཅོས་པ། ཚངས་པར་སྤྱོད་པ་མ་ཡིན་པར་ཚངས་པར་སྤྱོད་པར་ཁས་འཆེ་བ་དག་དགེ་བའི་ཆོས་ཐམས་ཅད་འགོག་པ་ཡིན་ནོ། །དགེ་བའི་རྩ་བ་ཐམས་<line/>
ཅད་ཡང་དག་པར་བཅད་པ་ཡིན་ནོ། །དེས་དགེ་བའི་རྩ་བ་ཐམས་ཅད་ཉམས་པར་བྱས་པས་དགེ་བ་གང་ལའང་བྱ་བའི་མཐུ་མེད་པར་འགྱུར་རོ། །སྨད་པའི་ལམ་སེམས་ཅན་<line/>
དམྱལ་བའི་འཁོར་དུ་ལྷུང་བ། ལམ་སྟོན་པ། ལམ་བཀག་པ། གཟི་བརྗིད་ཉམས་པ། མདོག་ཉམས་པ། དཔེ་བླང་དུ་མེད་པ། དགེ་བའི་ཡན་ལག་གིས་ཉམས་པ། ལྷོད་<line/>
པ༑ འབབ་སྟེགས་ཡོངས་སུ་ཉམས་པ། ལོག་པའི་འབབ་སྟེགས་སུ་ཞུགས་པ། ཉེས་པར་བསྒྲགས་པ། ཉེས་པར་རྟོགས་པ། གདོལ་པ་ལྟ་བུ། ངང་ཚུལ་ཞིག་པ། ཞི་བ་དོན་<line/>
</page>
<page index="124" id="63A">༄༅། །མེད་པར་སྤྱོད་པ། དུར་ཁྲོད་དང་མཚུངས་པ། ཆོ་ག་ཡོངས་སུ་ཉམས་པ་དེ་ནི། ངའི་བསྟན་པ་འདི་ལ་ལམ་སུན་འབྱིན་པ། ཆོས་ཀྱི་རྐུན་མར་གནས་པ།<line/>
འཐབ་ཀྲོལ་བ། ཉན་རྣ་བ། བདུད་ཀྱི་མངག་གཞུག་པ། ཕྲ་མའི་ཚིག་ཅན། གཅུགས་པ་རྣམས་ཀྱིས་མཉན་པར་མི་འོས་པ་ཡིན་ནོ། །ཤཱ་རིའི་བུ། ཇི་ལྟར་སེངྒེའི་དབུས་<line/>
ན་ཝའམ། འཁོར་ལོས་བསྒྱུར་བའི་དབུས་ན་མ་ནིང་ངམ། ལྷའི་འཁོར་གྱི་དབུས་ན་སྤྲེའུ་འམ། ཀླུའི་རྒྱལ་པོའི་དབུས་ན་ལོངས་སྤྱོད་དང་བྲལ་བའམ། ལྷའི་མིག་ཅན་གྱི་<line/>
དབུས་ན་དམུས་ལོང་ངམ། འདབ་བཟང་བྱའི་རྒྱལ་པོའི་དབུས་ན་སྲོག་ཆགས་པད་པ་འདུག་པ་དེ་བཞིན་དུ། ཤཱ་རིའི་བུ། ངའི་ཉན་ཐོས་ཀྱི་དབུས་ན་ཚུལ་ཁྲིམས་རལ་བའི་<line/>
དགེ་སློང་འདུག་པ་ལྷ་བརྒྱ་སྟོང་ཕྲག་དུ་མས་མཐོང་ན་ཡིད་མི་བདེ་བ་ཆེན་པོ་སོ་སོར་མྱོང་བར་འགྱུར་ན། བདུད་ཀྱི་ཕོ་ཉ་དེ་གསོ་སྦྱོང་གི་ལས་སམ། དགག་དབྱེའི་ལས་<line/>
ལྟ་ཅི་སྨོས། དེ་ནི། བདུད་ཀྱི་མངག་གཞུག་པ་ཡིན་ཏེ། དེས་སངས་རྒྱས་ཀྱི་བྱང་ཆུབ་ཡང་དག་ཕུལ་འདི་ཐོས་ནས་ཁྱིམ་པ་རྣམས་ལ་སྒྲོག་པ་ན་དེ་ལ་མ་དད་པའི་ལྷ་དང༌།<line/>
ཀླ་[?] དང༌། གནོད་སྦྱིན་ཁ་ཅིག་གད་རྒྱང་ཆེན་པོས་གད་མོས་འདེབས་ཤིང༌། རྟ་ཅང་ཤེས་རྣམས་ཀྱི་དབུས་རྟ་རྒོད་དང་འདྲ་བར་དགེ་སློང་སྡིག་ཅན་སྦེད་པ་འཆལ་བ་འདི་<line/>
</page>
<page index="125" id="63B">སྟན་འདི་ལ་ཅིའི་ཕྱིར་འདུག་ཅེས་འཕྱ་བར་བྱེད་དོ། །དེ་ལྟར་སྐྱེས་བུ་དམ་པ་མ་ཡིན་པས་བདག་ལ་ཤེས་པའམ་ལྟ་བ་ནི། འགའ་ཡང་མེད་པ་མ་ཡིན་ནོ། །ཞེས་མི་སེམས་པས། དེ་<line/>
ལྷ་དང༌། མི་དང༌། བདག་ལ་སླུ་བར་བྱེད་པ་ཡིན་ནོ། །ལྟོས་ཤིག། འདི་ནི། ལྷ་དང་བཅས་པའི་འཇིག་རྟེན་གྱི་ཆོམ་རྐུན་པ་ཡིན་ནོ། །དེ་ནི། དེ་ལྟར་ལྷས་ཀྱང་ཡོན་ཏན་མ་ཡིན་པ་<line/>
དང་ལྡན་པར་ཤེས་བཞིན་དུ་དད་པས་བྱིན་པ་ལ་ལོངས་སྤྱོད་པར་བྱེད་དོ། །མངོན་དུ་སྨྲ་བ་དང༌། ཕྱག་དང༌། ལྡང་བ་དང༌། ཐལ་མོ་སྦྱར་བ་དང༌། འདུད་པའི་ལས་བདག་གིར་བྱེད་<line/>
དོ། །ཁྱིམ་པ་དང༌། རབ་ཏུ་བྱུང་བ་ལས་རིགས་ཉམས་པ་དང༌། བཤུང་བ་དང༌། དུར་ཁྲོད་ཀྱི་རོ་དང་འདྲ་བར་སྤྱོད་པ་ཡིན་ནོ། །དེ་ཆོས་གོས་མ་བྱིན་པ་ལ་གྱོན་པར་བྱེད་དོ། །ལྷུང་<line/>
བཟེད་མ་བྱིན་པ་ལ་ལོངས་སྤྱོད་པར་བྱེད་དོ། །ཟས་མ་བྱིན་པ་ལ་ལོངས་སྤྱོད་པར་བྱེད་དོ། །གདུགས་དང་མཆིལ་ལྷ་མ་མ་བྱིན་པ་ལ་ལོངས་སྤྱོད་པར་བྱེད་དོ། །བསོད་སྙོམས་<line/>
སྤྱོད་པ་མ་བྱིན་པ་ལ་ལོངས་སྤྱོད་པར་བྱེད་དོ། །གནས་མ་ལམ་བྱིན་པ་ལ་ལོངས་སྤྱོད་པར་བྱེད་དོ། །གདིང་བ་མ་བྱིན་པ་ལ་ལོངས་སྤྱོད་པར་བྱེད་དོ། །གཡོགས་མ་བྱིན་པ་ལ་<line/>
ལོངས་སྤྱོད་པར་བྱེད་དོ། །གཙུག་ལག་ཁང་མ་བྱིན་པ་ལ་ལོངས་སྤྱོད་པར་བྱེད་དོ། །ཆུ་སྣོད་མ་བྱིན་པ་ལ་ལོངས་སྤྱོད་པར་བྱེད་དོ། །འཆགས་པ་དང་འདུག་པ་མ་བྱིན་པ་ལ་<line/>
</page>
<page index="126" id="64A">༄༅། །ལོངས་སྤྱོད་པར་བྱེད་དོ། །ཁབ་རལ་མ་བྱིན་པ་ལ་ལོངས་སྤྱོད་པར་བྱེད་དོ། །འདི་ལྟར་ཤར་དང༌། ལྷོ་དང༌། ནུབ་དང༌། བྱང་གི་ཕྱོགས་གང་དུ་གོམ་པ་<line/>
འདོར་བ་དེའང་མ་བྱིན་པར་གོམ་པ་འདོར་བ་ཡིན་ནོ། །སྤྱོད་ལམ་ནའང་ཆོམ་རྐུན་བྱེད་དོ། །ཀུན་ཏུ་བརྟགས་ཤིང་ཡང་ཆོམ་རྐུན་བྱེད་དོ། །ལྟ་བ་དང༌། གཡས་གཡོན་དུ་ལྟ་བ་<line/>
དང༌། བསྐུམ་པ་དང༌། བརྐྱང་བ་དང༌། སྣམ་སྦྱར་དང༌། ལྷུང་བཟེད་དང༌། ཆོས་གོས་གྱོན་པ་ནའང་ཆོམ་རྐུན་བྱེད་དོ། །དེའི་ལུས་དང༌། ངག་དང༌། སེམས་ཀྱི་གཡོ་བ་<line/>
དང་རྩོམ་པ་གང་ཡིན་པ་དེ་དག་ཐམས་ཅད་དུའང་ཆོམ་རྐུན་བྱེད་དོ། །དེའི་སྒྲ་འབྲེག་ཏུ་འཇུག་པ་གང་ཡིན་པ་དེ་དག་ཀྱང་ཆོམ་རྐུན་པའི་སྐྲ་འབྲེག་ཏུ་འཇུག་པ་ཡིན་ནོ། །<line/>
ཤཱ་རིའི་བུ། ཚུལ་ཁྲིམས་ཀྱི་སྦྱོར་བ་ཞིག་པའི་དགེ་སློང་རྣམས་ཀྱི་གཡོ་བ་དང༌། སེམས་པ་དང༌། སྤྱོད་པ་དང༌། ཡོངས་སུ་སྤྱོད་པ་དེ་དག་ཐམས་ཅད་ནི། ཆོམ་རྐུན་པ་<line/>
ཡིན་ནོ༑ ༑ཞེས་གསུང་ངོ༌། །ཤཱ་རིའི་བུ། ཆུང་དུ་ན་དགེ་སློང་སྡིག་ཅན་དེའི་ལག་པ་འཁྲུ་བ་དང༌། བཤད་པ་དང༌། གཅི་བ་བྱེད་ནའང་ཆོམ་རྐུན་པ་ཡིན་ནོ། །ཞེས་གསུང་<line/>
ངོ༌། །དེ་ཅིའི་ཕྱིར་ཞེ་ན། ཤཱ་རིའི་བུ། ཛམྦུའི་གླིང་འདི་ནི། རྒྱལ་པོ་དང༌། རྒྱལ་པོའི་བློན་པོ་ཆེན་པོ་དང༌། མི་དང༌། མི་མ་ཡིན་པ་རྣམས་ཀྱིས་ཡོངས་སུ་བཟུང་བ་ཡིན་ན།<line/>
</page>
<page index="127" id="64B">སྐྱེས་བུ་གཏི་མུག་འདི་ནི། ལྷ་དང་མིའི་ཆོམ་རྐུན་པ་ཡིན་ནོ། །ཤཱ་རིའི་བུ། རྣམ་གྲངས་འདིས་ཀྱང་རྒྱལ་པོའམ། རྒྱལ་པོའི་བློན་པོ་ཆེན་པོ་དག་ནི། ཆོམ་རྐུན་པ་འདི་ནི། ཡོན་<line/>
ཏན་གྱིས་བདག་ཅག་པས་ཆེས་གཙོ་བོའམ། ཆེས་ཁྱད་པར་དུ་འཕགས་པ་ཡིན་ནོ་བར་ཅུང་ཟད་ཀྱང་རྟོག་པར་མི་བྱེད་དོ། །ཤཱ་རིའི་བུ། ཡང་རྒྱལ་པོའམ། རྒྱལ་པོའི་བློན་པོ་<line/>
ཆེན་པོ་དག་ནི། ཚུལ་ཁྲིམས་རལ་བའི་དགེ་སློང་དྲང་སྲོང་གི་རྒྱལ་མཚན་གྱིས་གཡོགས་པ་ལ་ཡོན་ཏན་ཡོད་པར་འདུ་ཤེས་པར་མི་བྱེད་པས། དེའི་ཕྱིར་དེ་དག་ས་ལ་གོམ་པ་<line/>
གཅིག་འདོར་བར་ཡང་རྗེས་སུ་མ་གནང་ངོ༌། །ཤཱ་རིའི་བུ། དེ་ལ་སྐྱེས་བུ་དམ་པ་མ་ཡིན་པ་ལ་རྗེས་སུ་མ་གནང་བ་དེ་ལྟ་བུ་དང་ཅིའང་རུང༌། མཆིལ་མ་དོར་བ་ཙམ་དེ་ཐམས་ཅད་<line/>
ཀྱང་དད་པས་བྱིན་པ་ཡིན་ནོ། །ཤཱ་རིའི་བུ། རྣམ་གྲངས་འདིས་ཀྱང་དགེ་སློང་སྡིག་ཅན་ནི། ཉིན་མཚན་རྟག་པར་རྒྱུན་དུ་ཆོམ་རྐུན་པའི་སྤྱོད་པ་ཁོ་ན་སྤྱོད་པར་བྱེད། ཆོམ་རྐུན་<line/>
པའི་གཡོ་བ་ཁོ་ན་གཡོ་བར་བྱེད་དེ། ཤཱ་རིའི་བུ། ཐམས་ཅད་ཀྱི་ཆོམ་རྐུན་པ་ཞེའམ། ཆོམ་རྐུན་པར་གྲགས་པ་ཞེའམ། ཐམས་ཅད་འཕྲོག་པ་ཞེས་བྱ་བ་དེ་ནི། དགེ་སློང་<line/>
སྡིག་ཅན་གྱི་ཚིག་བླ་དྭགས་ཡིན་ནོ། །ཤཱ་རིའི་བུ། རྣམ་གྲངས་འདིས་ཀྱང་དགེ་སློང་སྡིག་ཅན་ནི། ལྷ་དང་བཅས་པའི་འཇིག་རྟེན་གྱི་ཆོམ་རྐུན་པ་ཞེས་བྱའོ། །ཤཱ་རིའི་བུ།<line/>
</page>
<page index="128" id="65A">༄༅། །ལྷ་དང་བཅས་པའི་འཇིག་རྟེན་གྱི་ཆོམ་རྐུན་པ་གང་ཡིན་པ་དེས་ནི། དད་པས་བྱིན་པའི་ཆུ་ཕོར་བུ་གང་ཡང་ཡོངས་སུ་སྤྱད་པར་ནུས་སམ། གསོལ་པ།<line/>
བཅོམ་ལྡན་འདས། རྔོ་མི་ཐོགས་ལགས་སོ། །བཀའ་སྩལ་པ། ཤཱ་རིའི་བུ། དེ་ལ་མི་དགེ་བ་ལས་ཇི་སྐད་བརྗོད་པར་བྱ། སྡིག་ཅན་གྱི་དགེ་སློང་ལས་ཇི་སྐད་བརྗོད་པར་བྱ།<line/>
ཤཱ་རིའི་བུ། ཚུལ་ཁྲིམས་རལ་བའི་དགེ་སློང་འདི་ནི། གང་ཡང་ལྷ་དང་བཅས་པའི་འཇིག་རྟེན་གྱི་ཆོམ་རྐུན་པ་ཉེས་པ་ཆེན་པོའི་སྐྱོན་ཅན་ཡིན་ཏེ། ཤཱ་རིའི་བུ། དེ་བཞིན་<line/>
གཤེགས་པས་དོན་འདི་ལ་གཟིགས་ནས་འདི་སྐད་ཅེས་ལྕགས་ཀྱི་ཐུ་ལུམ་མེ་ལྕེ་འབར་བ་ལྟ་བུ་ཟ་བ་ནི། བླའི། ཚུལ་ཁྲིམས་འཆལ་པ་མ་བསྡམས་པ་ཡུལ་འཁོར་གྱི་<line/>
བསོད་སྙུམས་ཟབ་ནི། དེ་ལྟ་མ་ཡིན་ནོ། །ཞེས་གསུངས་སོ། །ཤཱ་རིའི་བུ། ཡང་ཚུལ་ཁྲིམས་འཆལ་བའི་དགེ་སློང་ནི། རིགས་ཉམས་པ་དང༌། དཔེ་བླང་དུ་མེད་པ་དང༌།<line/>
དེའི་ལུས་ཡོངས་སུ་གདུངས་པ་དང༌། སེམས་ཡོངས་སུ་གདུངས་པ་ཡིན། རྨི་ལམ་དུ་སྡིག་པ་རྨི་བ་ཡིན། གཅིག་པུ་ལ་མངོན་པར་མི་དགའ་བ་དང༌། དཔེན་པར་སོང་<line/>
ནས་དབུགས་རིང་དུ་འདྲེན་པ་དང༌། དགེ་སློང་ཚུལ་ཁྲིམས་དང༌། ལྡན་པ་རྣམས་ཀྱི་མདུན་དུ་ཞུམ་པ་དང༌། ཀུན་ཏུ་ཞུམ་པ་དང༌། བག་འཁུམས་པ་དང༌། བག་ཚ་བ་<line/>
</page>
<page index="129" id="65B">ཡིན༑ དད་པས་བྱིན་པ་ལེན་ནའང་ཕྱོགས་འཁྲུགས་པའི་སེམས་དང་ལྡན་པ་ཡིན། ཟང་ཟིང་ལ་ཞེན་པ་དང༌། རོའི་སྲེད་པ་ལ་ཞེན་པ་ཡིན་ཏེ། ལུས་ཞིག་ནས་ཤི་བའི་འོག་ཏུ་<line/>
ངན་སོང་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་རྣམས་སུ་སྐྱེ་བར་འགྱུར་རོ། །ཤཱ་རིའི་བུ། འདིའང་དགེ་སློང་ཚུལ་ཁྲིམས་འཆལ་བའི་འཆལ་བའི་ཚུལ་ཁྲིམས་ཀྱི་<line/>
སྐྱོན་བདུན་པ་ཡིན་ཏེ། ངན་སོང་རབ་ཏུ་རྫོགས་པར་བྱ་བའི་ཕྱིར་ཞུགས་པ་ཡིན་ནོ། །ཤཱ་རིའི་བུ། གཞན་ཡང་ཚུལ་ཁྲིམས་འཆལ་པའི་དགེ་སློང་ནི། བྲེ་མོ་གཏམ་ལ་དགའ་<line/>
བ་དང༌། བྲེ་མོ་གཏམ་ལ་མངོན་པར་དགའ་བ་དང༌། ཕྲག་དོག་ཅན་ཡིན་ནོ། །ཚུལ་ཁྲིམས་འཆལ་བའི་འཁོར་ཅན་ཡིན་ནོ། །ཚུལ་ཁྲིམས་འཆལ་བ་བསྟན་པ་དང༌། ཚུལ་<line/>
ཁྲིམས་ཀྱི་གཏམ་ལ་མི་དགའ་བ་ཡིན་ནོ། །མདོ་སྡེ་ཟབ་མོ་འདི་ལྟ་བུ་དག་དང་མི་མཐུན་པར་བྱེད་པ་ཡིན་ནོ། །མདོ་སྡེ་འདི་ལྟ་བུ་འདི་དག་སྨྲ་བ་ལ་མི་མཐུན་པར་བྱེད་ཅིང་<line/>
རྩོད་པ་དང༌། སྟན་ལ་མངོན་པར་མི་དགའ་བ་དང༌། ཕྱོགས་དང་ཕྱོགས་མཚམས་སུ་ལྟ་བར་བྱེད་པ་དང༌། ལག་པས་གདོང་འགེབས་པ་དང༌། བར་སྣང་ལ་ལྟ་བར་བྱེད་པ་<line/>
དང༌། སྟན་ལས་ལངས་ཏེ་འགྲོ་བ་དང༌། དེ་བཞིན་གཤེགས་པའི་གསུང་ལ་སྨོད་པ་དང༌། ཆོས་སྨྲ་བ་ལ་ཁྲོ་བར་བྱེད་པ་ཡིན་ནོ། །དེ་མི་དགེ་བ་དེ་དང་ལྡན་ཞིང་ལུས་དང་ངག་<line/>
</page>
<page index="130" id="66A">༄༅། །དང་ཡིད་ཀྱི་ཉེས་པར་སྤྱོད་པས་ངན་སོང་དུ་འགྲོ་བར་འགྱུར་རོ། །ཤཱ་རིའི་བུ། འདི་ཡང་དགེ་སློང་ཚུལ་ཁྲིམས་འཆལ་བའི་འཆལ་པའི་ཚུལ་ཁྲིམས་ཀྱི་སྐྱོན་བརྒྱད་པ་<line/>
ཡིན་ཏེ༑ ངན་སོང་རབ་ཏུ་རྫོགས་པར་བྱ་བའི་ཕྱིར་ཞུགས་པ་ཡིན་ནོ། །ཤཱ་རིའི་བུ། གཞན་ཡང་དགེ་སློང་ཚུལ་ཁྲིམས་འཆལ་བ་ནི། ཡོན་ཏན་སྒྲོག་པས་སློབ་དཔོན་གཙོ་<line/>
བོར་བྱེད་པ་ཡིན། གྲགས་པ་དང༌། སྒྲ་དང༌། ཚིགས་སུ་བཅད་པ་མངོན་པར་བསྟོད་པར་མཁན་པོ་གཙོ་བོར་བྱེད་པ་ཡིན་ནོ། །ཚུལ་ཁྲིམས་དང་ལྡན་པའི་མིང་ཡོངས་སུ་བསྒྲགས་<line/>
པས་འཚོ་བ་ཡོངས་སུ་སྒྲུབ་པ་དང༌། གྲིམས་པ་དང༌། ལྟོགས་འདོད་ཆེ་བ་ཡིན་ནོ། །དཔེར་ན། བྱ་རོག་བཞིན་དུ་དགེ་འདུན་གྱི་མིང་གིས་བདག་ཉིད་ཀྱི་ཆོས་གོས་དང༌། བསོད་<line/>
སྙོམས་དང༌། གནས་མལ་དང༌། ནད་ཀྱི་རྐྱེན་སྨན་དང༌། ཡོ་བྱད་རྣམས་ཡོངས་སུ་སྒྲུབ་པར་བྱེད་པ་ཡིན་ནོ། །མཐུ་དང་ལྡན་པ་དང༌། ལུས་ཀྱི་འཇོ་སྒེག་ལ་བརྩོན་པ་ཡིན་ནོ།།<line/>
ངོ་ཚ་མེད་པ་དང༌། འཛེམ་པ་མེད་པ་ཡིན་ནོ། །ཚིག་ཐུན་ཚགས་སུ་སྨྲ་བ་དང༌། ལག་པ་དང༌། རྐང་པ་རྒོད་པ་ཡིན་ནོ། །རིགས་ཉམས་པ་ཡིན་ནོ། །བུད་མེད་ལ་སྟེན་པ་<line/>
ཡིན་ནོ༑ ༑སྐྱེས་པ་ལ་མི་སྟེན་པ་ཡིན་ནོ། །ཤིན་ཏུ་ཡོངས་སུ་འདྲིས་པར་བྱེད་པས་གྲུས་པ་མེད་པ་ཡིན་ནོ། །དེའི་བསྔགས་པ་ལྷ་དང༌། ཀླུ་དང༌། གནོད་སྦྱིན་ཡང་<line/>
</page>
<page index="131" id="66B">མི་སྨྲའོ༑ ༑དེའི་བསྔགས་པ་སངས་རྒྱས་བཅོམ་ལྡན་འདས་རྣམས་ཀྱང་གསུང་བར་མི་འགྱུར་རོ། །འཚེ་བ་ལ་དཔའ་བ་དང༌། དགེ་འདུན་གྱི་ཐ་སྙད་དང་ལྡན་པ་ཀུན་བྱེད་པ་ཡིན་<line/>
ནོ༑ ༑ཤཱ་རིའི་བུ། གང་ཟག་དེ་ལྟ་བུ་ནི། དགེ་འདུན་གྱི་དབང་ཕྱུག་འདོད་པ་ཡིན་ནོ། །གང་ཅི་ལ་མངགས་ཀྱང་མ་དྲིས་པར་སྨྲ་བ་ཡིན་ནོ། །ཆོས་གོས་ཚོལ་བ་ཡིན་ནོ། །གཞན་<line/>
ཚུལ་ཁྲིམས་དང་ལྡན་པ་རྣམས་ལ་གླགས་ལྟ་བ་ལ་བརྩོན་པ་ཡིན་ནོ། །མཚུངས་པར་བྱེད་པ་ཡིན་ནོ། །དམ་པ་མ་ཡིན་པའི་ཆོས་འཛིན་པ་དང༌། དམ་པ་མ་ཡིན་པའི་ཆོས་<line/>
ལེན་པ་ཡིན་ནོ། །ཆོས་ལ་དགའ་བ་ཡིན་ནོ། །རྩོད་པ་འབར་བར་བྱེད་པ་ཡིན་ནོ། །ཤཱ་རིའི་བུ། འདི་ཡང་དགེ་སློང་ཚུལ་ཁྲིམས་འཆལ་པའི་འཆལ་པའི་ཚུལ་ཁྲིམས་ཀྱི་<line/>
སྐྱོན་དགུ་པ་ཡིན་ཏེ། ངན་སོང་རབ་ཏུ་རྫོགས་པར་བྱ་བའི་ཕྱིར་ཀུན་ཏུ་ཞུགས་པ་ཡིན་ནོ། །ཤཱ་རིའི་བུ། གཞན་ཡང་དགེ་སློང་ཚུལ་ཁྲིམས་འཆལ་པ་ནི། རྩོད་པ་ལེན་པ་ཡིན་<line/>
ནོ༑ ༑འཐབ་མོས་དགའ་བ་འཐོབ་པ་དང༌། ཆོས་གོས་ལ་ཞེན་པ་ཡིན། འགྲོ་བ་ངན་པར་འགྲོ་བ་དང༌། ཉལ་པའི་བདེ་བ་ལ་གཞོལ་བ་ཡིན་ནོ། །བསྔགས་པ་རྙེད་ན་དགའ་བ་དང༌།<line/>
བཤེས་པའི་ཁྱིམ་དང༌། སློང་མོ་པའི་ཁྱིམ་ལ་ཆུམས་པ་ཡིན་ནོ། །ཁྱིམ་ལ་ཕྲག་དོག་བྱེད་པ་དང༌། གནས་ལ་ཕྲག་དོག་བྱེད་པ་ཡིན་ནོ། །དེ་ཅིའི་ཕྱིར་ཞེ་ན། ཀྱེ་མ་བདག་<line/>
</page>
<page index="132" id="67A">༄༅། །གིས་འདི་དགེ་སློང་དེ་དག་གིས་མ་ཤེས་ཀྱང་ཅི་མ་རུང་སྙམ་དུ་སེམས་པའི་ཕྱིར་རོ། །ཚུལ་ཁྲིམས་ལ་སྡང་བ་ཡིན་ནོ། །འཆལ་པའི་ཚུལ་ཁྲིམས་ལས་<line/>
ཀུན་ཏུ་དགའ་བ་དང༌། སྦྱིན་པའི་བསྔགས་པ་འབའ་ཞིག་ལྷག་པར་སྨྲ་བ་ཡིན་ཏེ། ཚུལ་ཁྲིམས་དང༌། བཟོད་པ་དང༌། བརྩོན་འགྲུས་དང༌། བསམ་གཏན་དང༌། ཤེས་རབ་<line/>
དང༌། ཉེ་བར་ཞི་བ་རྣམས་ཀྱི་མ་ཡིན། དགོན་པའི་གནས་དབེན་པ་ལ་ཅུང་ཟད་དོན་གྱི་སྒོ་ནས་སམ། ཅུང་ཟད་ཡི་གེའི་སྒོ་ནས་ཀྱང་མ་ཡིན་ཏེ། དགེ་སློང་ངོ་ཚ་ཤེས་པ་རྣམས་<line/>
ལ་བསྔགས་པ་མ་ཡིན་པ་བརྗོད་པས་མངོན་པར་བརྩོན་པར་བྱེད་པ་ཡིན་ནོ། །དེ་དགེ་སློང་སྦྱངས་པའི་ཡོན་ཏན་དང་ལྡན་པ་རྣམས་ལ་ཅུང་ཟད་དོན་གྱི་སྒོ་ནས་སམ།<line/>
ཅུང་ཟད་ཡི་གེའི་སྒོ་ནས་ཀྱང་བསྔགས་པ་མ་ཡིན་པ་སྨྲ་ཞིང་ཅི་ནས་ཀྱང་སྐྱོན་འདོགས་པ་ཡིན་ནོ། །རིགས་རྒྱུད་སྨྲ་བ་ལ་ཞུགས་པ་ཡིན་ནོ། །སྔོན་གྱི་ཉེ་དུ་ལ་སྨོས་པ་དང༌།<line/>
ཅིའི་རྒྱུས་ཆོས་སྟོན་ཀྱང་འདི་ལྟར་བཀྲེན་པའི་ཕྱིར་ཡིན་པ་དང༌། བག་ཚ་བས་ལྕེ་གཉིས་སུ་སྨྲ་བ་དང༌། རང་གི་སྐྱེ་བོ་མི་སྤོང་བ་དང༌། སྐྱེ་བོ་མང་པོས་མྱུར་དུ་ཟིལ་གྱིས་<line/>
མནན་པ་འཐོབ་པ་དང༌། ཡིད་དུ་མི་འཐད་པ་ཡིན་ནོ། །ཚུལ་ཁྲིམས་དང་ལྡན་པ་རྣམས་ལ་ཁ་ཟེར་བ་དང༌། གདམས་ངག་སྨྲ་བའི་སྐྱེས་པ་དང༌། བུད་མེད་རྣམས་ལ་མི་<line/>
</page>
<page index="133" id="67B">སྟེན་པ་དང༌། དེ་མདོ་སྡེ་འདི་ལྟ་བུ་འདི་དང༌། མདོ་སྡེ་འདི་ལྟ་བུ་འཆང་བ་དང༌། སྟོན་པ་གང་ཡིན་པ་དེ་དག་ཡིད་ལ་མི་འཐད་པ་དང༌། མདོ་སྡེ་འདི་ལྟ་བུ་འདི་སྟོན་པ་རྣམས་ལ་<line/>
དགའ་བ་དང༌། མགུ་བར་བྱེད་པ་གང་ཡིན་པ་དེ་དག་ལའང་སྡང་ཞིང་ཡིད་དུ་མི་འོང་བས་ཚུལ་ཁྲིམས་ཀྱི་བསྔགས་པ་མི་བརྗོད་པ་ཡིན་ནོ། །འདི་ལྟ་བུའི་མདོ་སྡེ་སྟོན་པ་རྣམས་<line/>
ཀྱི་དྲུང་དུ་ཉེ་བར་མི་འགྲོའོ། །ཉེ་བར་སོང་ནའང་སླར་མྱུར་དུ་ལྡོག་པ་དང༌། ལྟོས་པ་མེད་པར་སྟོན་པ་ཡིན་ནོ། །བྱུང་རྒྱལ་དུ་སྨྲ་བ་དང༌། ཁྱིམ་པ་ཉེ་དུ་མ་ཡིན་<line/>
པ་ལ་ཉེ་དུར་སྨོས་པ་ཡིན་ནོ། །དབང་ཕྱུག་གི་ཕྱིར་འབྱེ་བར་བྱེད་པ་དང༌། ཚུལ་ཁྲིམས་དང་ལྡན་པའི་ཕྱོགས་ལ་སྨོད་པར་བྱེད་པ་ཡིན་ནོ། །ཤཱ་རིའི་བུ།<line/>
འདི་ཡང་དགེ་སློང་ཚུལ་ཁྲིམས་འཆལ་བའི་འཆལ་བའི་ཚུལ་ཁྲིམས་ཀྱི་སྐྱོན་བཅུ་པ་ཡིན་ཏེ། ངན་སོང་ཡོངས་སུ་རྫོགས་པར་བྱ་བའི་ཕྱིར་ཀུན་ཏུ་ཞུགས་པ་ཡིན་ནོ། །ཤཱ་རིའི་བུ། དགེ་<line/>
སློང་ཚུལ་ཁྲིམས་འཆལ་པ་རྣམས་ཀྱི་འཆལ་པའི་ཚུལ་ཁྲིམས་ཀྱི་སྐྱོན་ནི། བཅུ་པོ་འདི་དག་ཡིན་ཏེ། ངན་སོང་ཡོངས་སུ་རྫོགས་པར་བྱ་བའི་ཕྱིར་ཀུན་ཏུ་ཞུགས་པ་ཡིན་ནོ། །འཆལ་<line/>
བའི་ཚུལ་ཁྲིམས་ཀྱི་ལེའུ་སྟེ་ལྔ་པའོ།། །།ཤཱ་རིའི་བུ། འཚོ་བའི་ལམ་དུ་བྱིང་བ། རྩོད་པ་ལ་ཞེན་པ། བདག་དང་གཞན་ལ་གནོད་པ་བྱེད་པ་སྐྱེས་བུ་དམ་པ་མ་<line/>
</page>
<page index="134" id="68A">༄༅། །ཡིན་པ་དེ་ལྟ་བུ་དག་གིས་ཛམྦུའི་གླིང་འདི་རབ་ཏུ་གང་བར་འགྱུར་རོ། །ཤཱ་རིའི་བུ། དེ་ལྟ་བས་ན། བཅོམ་ལྡན་འདས་འོད་སྲུང་གིས་དེ་བཞིན་གཤེགས་<line/>
པ་ཤཱཀྱ་ཐུབ་པའི་གསུང་རབ་དེ་ནི། ལྷག་པར་རྙེད་པ་དང་བཀུར་སྟི་བྱེད་པས་མྱུར་དུ་ནུབ་པར་འགྱུར་རོ། །ཞེས་ལུང་བསྟན་ཏོ། །ཤཱ་རིའི་བུ། འདི་ལྟར་ཆོས་འདུལ་བ་<line/>
འདི་ནི༑ རྙེད་པ་དང་བཀུར་སྟིས་མྱུར་དུ་ནུབ་པར་འགྱུར་རོ། །ཤཱ་རིའི་བུ། དཔེར་ན། མི་དབུལ་པོ་ཞིག་གིས་གཏེར་ཆེན་པོ་ཞིག་རྙེད་ནས་གཞི་དེ་ལས་བདེ་བ་དང༌། ཡིད་<line/>
བདེ་བ་ཉམས་སུ་མྱོང་ངོ༌། །ཤཱ་རིའི་བུ། དེ་བཞིན་དུ་མ་འོངས་པའི་དུས་ན་དགེ་སློང་དག་འདི་ལྟར་ཁྱིམ་པ་ལ་སྟེན་པ་དང༌། ཕུ་དུད་བྱེད་པ་དང༌། བཀུར་སྟི་བྱེད་པ་དག་<line/>
འབྱུང་བར་འགྱུར་རོ། །ཤཱ་རིའི་བུ། དེ་ལ་ཁྱིམ་པ་གང་དག་གིས་དགེ་སློང་གང་དག་འཇིག་རྟེན་གྱི་ཟང་ཟིང་གིས་ཟང་ཟིང་ལ་མགྲོན་དུ་འབོད་པར་འགྱུར་ཞིང༌། དེ་དག་<line/>
འཇིག་རྟེན་གྱི་ཟང་ཟིང་གིས་ཡིད་བདེ་བར་བྱ་བའི་ཕྱིར་ལས་ཀྱི་མཐའ་དེ་དག་རིམ་བཞིན་དུ་བྱེད་པར་འགྱུར་རོ། །མི་དབུལ་པོ་གཏེར་ལ་ཆགས་པས་བདེ་བ་མ་མཐོང་<line/>
བ་དེ་བཞིན་དུ་དགེ་སློང་དེ་དག་ཀྱང་འཇིག་རྟེན་གྱི་ཟང་ཟིང་ལྷུར་ལེན་པར་འགྱུར་ཏེ། འཇིག་རྟེན་གྱི་ཟང་ཟིང་གིས་འཁོལ་བས་ཆོག་མི་ཤེས་པ་དང༌། ཉེ་དུ་འདོད་པར་<line/>
</page>
<page index="135" id="68B">འགྱུར་རོ། །བདག་ཉིད་མི་ཤེས་བཞིན་དུ་ཁྱིམ་པས་ཤེས་པར་བྱ་བའི་ཕྱིར་བདག་ཉིད་དགྲ་བཅོམ་པ་ཡིན་པར་སྒྲོག་པར་བྱེད་དོ། །དེ་དག་དེ་ལྟར་ཤེས་པར་བྱེད་པ་ཡོངས་སུ་<line/>
ཚོལ་བ་ན་སངས་རྒྱས་ཀྱི་བྱང་ཆུབ་འདོར་བར་འགྱུར་རོ། །དེ་དག་གང་ཁོ་ན་ལ་སྤྱོད་པ་དེ་ཁོ་ནས་མགུ་བར་འགྱུར་བས་དེ་ཡོངས་སུ་སྒྲུབ་པར་བྱེད་དོ། །ཤཱ་རིའི་བུ། དེ་ལྟ་བས་ན།<line/>
དེ་བཞིན་གཤེགས་པས་སྐྱེས་བུ་བླུན་པོ་དེ་དག་གི་དོན་དུ་འདི་ལྟ་བུའི་མདོ་སྡེ་འདི་རབ་ཏུ་སྟོན་པར་མཛད་དོ། །དེ་ཅིའི་ཕྱིར་ཞེ་ན། ཤཱ་རིའི་བུ། ཚུལ་ཁྲིམས་རལ་བའི་དགེ་སློང་<line/>
འབྱུང་བ་གང་ཡིན་པ་དེ་དག་དེ་བཞིན་གཤེགས་པས་གསུངས་པའི་མདོ་སྡེ་འདི་ལྟ་བུ་འདི་ཐོས་ནས་ཉམས་པར་བྱ་བའི་ཕྱིར་འཇུག་པར་འགྱུར་བའི་ཕྱིར་རོ། །ཤཱ་རིའི་བུ། དེ་ལ་<line/>
དད་པས་བྱིན་པ་རྣམས་ལ་ལོངས་སྤྱོད་པར་བྱེད་པ་དག་ནི། ཆོམ་རྐུན་པ་ཆེན་པོ་ཡིན་ནོ། །ཤཱ་རིའི་བུ། ཆོས་འདུལ་བ་འདི་ཐོས་ནས་དགའ་བའམ་རངས་པར་མི་འགྱུར་བ་གང་<line/>
ཡིན་པ་དེ་ནི། ལྷག་པར་ཡང་དགེ་སློང་སྡིག་ཅན་ཡིན་པར་ཤེས་པར་བྱའོ། །དེ་ཅིའི་ཕྱིར་ཞེ་ན། ཤཱ་རིའི་བུ། འདི་ལྟར་དགེ་སློང་ཚུལ་ཁྲིམས་དང་ལྡན་པ་དག་ལ་ནི། ཡང་<line/>
ན་ཚུལ་ཁྲིམས་ཀྱི་གཏམ་མམ། ཡང་ན་ཏིང་ངེ་འཛིན་གྱི་གཏམ་མམ། ཡང་ན་ཤེས་རབ་ཀྱི་གཏམ་མམ། ཡང་ན་ཀུན་ཏུ་སྐྱོ་བར་འགྱུར་པའི་ཆོས་ཀྱི་གཏམ་དེ་ལྟ་བུ་གང་ཡང་<line/>
</page>
<page index="136" id="69A">༄༅། །ཡིད་དུ་མི་འོང་བར་མི་འགྱུར་བའི་ཕྱིར་རོ། །ཤཱ་རིའི་བུ། འདི་ལྟ་བུའི་མདོ་སྡེ་འདི་ཐོས་ན་གསུམ་ཡིད་མི་བདེ་བར་འགྱུར་ཏེ། གསུམ་པོ་དེ་དག་གང་ཞེ་ན།<line/>
ཚུལ་ཁྲིམས་རལ་བའི་དགེ་སློང་གང་ཡིན་པ་དང༌། མངོན་པའི་ང་རྒྱལ་ཅན་གྱི་དགེ་སློང་གང་ཡིན་པ་དང༌། ཆོས་མ་ཡིན་པའི་གཏམ་ཆོས་ཀྱི་གཏམ་ལྟར་བཅོས་པས་ཆོས་<line/>
ཡོངས་སུ་མ་དག་པ་སྟོན་པའི་དགེ་སློང་གང་ཡིན་པའོ། །གཞན་ཡང་གསུམ་ཡིད་མི་བདེ་བར་འགྱུར་ཏེ། གསུམ་པོ་དེ་དག་གང་ཞེ་ན། བདག་ཏུ་ལྟ་བ་དང༌། སྲོག་ཏུ་ལྟ་བ་<line/>
དང༌། གང་ཟག་ཏུ་ལྟ་བའོ། །གཞན་ཡང་གསུམ་ཡིད་མི་བདེ་བར་འགྱུར་ཏེ། གསུམ་པོ་དེ་དག་གང་ཞེ་ན། ཕུང་པོར་ལྟ་བ་དང༌། ཁམས་སུ་ལྟ་བ་དང༌། སྐྱེ་མཆེད་དུ་ལྟ་བའོ། །ཤཱ་<line/>
རིའི་བུ༑ ཁྱོད་ལ་གོ་བར་བྱའོ། །ཁོང་དུ་ཆུད་པར་བྱའོ། །ཇི་ལྟར་དགེ་བའི་བཤེས་གཉེན་གྱིས་རྗེས་སུ་སྙིང་བརྩེ་བ་དང༌། དོན་དུ་འདོད་པ་དང༌། ཕན་པར་འདོད་པ་དང༌། བདེ་བར་འདོད་<line/>
པ་དང༌། གྲུབ་པ་དང་བདེ་བར་འདོད་པ་དེ་ལྟར་སྨྲ་ཡི། ཤཱ་རིའི་བུ། ངའི་ཚིག་ཉོན་ལ་བག་ཡོད་པས་བསླབ་པར་བྱའོ། །ཁྱོད་ཀྱིས་དགེ་བ་ཅི་ཡིན་ཞེས་བཙལ་ཞིང་གོམས་པར་<line/>
བྱའོ༑ ༑ཤཱ་རིའི་བུ། ལྔ་པོ་འདི་དག་ནི། ཡོངས་སུ་མ་དག་པའི་ཆོས་སྟོན་པའི་དགེ་སློང་གི་ཡིད་མི་བདེ་བར་འགྱུར་ཏེ། ལྔ་གང་ཞེ་ན། སངས་རྒྱས་ཀྱི་གསུང་ཐམས་ཅད་ཆུབ་པར་<line/>
</page>
<page index="137" id="69B">མ་བྱས་པ་དང༌། མདོ་སྡེ་རྣམས་ཀྱི་གདམས་ངག་མེད་པ་དང༌། རྩོད་པའི་གཏམ་ལ་མངོན་པར་དགའ་བ་དང༌། ཆོས་རྣམས་ལ་མ་དད་པ་སྐྱེས་པས་མདོ་སྡེས་མདོ་སྡེ་ལ་སྐྱོན་འདོགས་པ་<line/>
དང༌། རྙེད་པ་དང་བཀུར་སྟི་སྔོན་དུ་བཏང་སྟེ་ཆོས་སྟོན་པའོ། །ཤཱ་རིའི་བུ། ལྔ་པོ་འདི་དག་ནི། ཡོངས་སུ་མ་དག་པའི་ཆོས་སྟོན་པའི་དགེ་སློང་རྣམས་ལ་ཡིད་མི་བདེ་བར་འགྱུར་རོ། །<line/>
ཤཱ་རིའི་བུ། ང་ནི། དེ་ལྟ་བུའི་ཆོས་སྨྲ་བ་ནི། ངན་སོང་རྩོམ་པ་དང༌། མྱ་ངན་ལས་འདས་པ་མི་རྩོམ་པ་ཡིན་ནོ། །ཞེས་གསུང་ངོ༌། །ཤཱ་རིའི་བུ། གཞན་ཡང་འདི་ན་དགེ་སློང་<line/>
ཁ་ཅིག་ཆོས་མ་ཡིན་པའི་གཏམ་ཆོས་ཀྱི་གཏམ་ལྟར་བཅོས་ནས་འཁོར་གྱི་ནང་དུ་སོང་སྟེ་དད་པས་བྱིན་པའི་གནས་མལ་བཤམས་པ་དེ་ལ་འདུག་ནས་འཇིག་རྟེན་རྒྱང་<line/>
ཕན་ལ་མཁས་པ་དག་རབ་ཏུ་སྟོན་པར་བྱེད། སངས་རྒྱས་ཀྱི་གསུང་ཉེ་བར་གཏོད་པར་བྱེད། གང་ཟག་ཏུ་ལྟ་བ་ཉེ་བར་གཏོད་པར་བྱེད་དེ། སངས་རྒྱས་ཀྱི་གསུང་གི་རྣམ་<line/>
གྲངས་མི་ཤེས་པས་བདག་མེད་པའི་མཚན་ཉིད་ནི། སྤོང་བར་བྱེད་དོ། །དེ་ལ་དགེ་སློང་དེས་པ་རྣམས་ཀྱིས་མདོ་སྡེ་དང་རྗེས་སུ་མཐུན་པར་བསྐུལ་བ་ན། ཡིད་གཉིས་<line/>
སུ་ལྷུང་ནས་བདག་ལ་མ་སྨྲ་ཞིག་ཅེས་མདོ་སྡེས་མདོ་སྡེ་ལ་སྐྱོན་འདོགས་པར་བྱེད། མདོ་སྡེས་མདོ་སྡེ་ལ་ཕྱིར་སུན་འབྱིན་པར་བྱེད་ཀྱི། རྗེས་སུ་སློབ་པར་ནི་མི་བྱེད་དོ། །<line/>
</page>
<page index="138" id="70A">༄༅། །མདོ་སྡེ་ལ་ཅུང་ཟད་ཅིའང་རུང་བར་བཀྱོགས་ནས་འཕགས་པའི་ཕྱོགས་ཀྱི་ཆོས་སྟོན་ཏོ། །ཉེ་དུ་འདོད་པས་ཆོས་སྟོན་ཏེ། །ཟང་ཟིང་སྔོན་དུ་བཏང་སྟེ་<line/>
ཆོས་སྟོན་ཏེ། །ཟིལ་གྱིས་མནན་པའི་ཕྱིར་ཆོས་སྟོན་ཏོ། །ཤཱ་རིའི་བུ། དེ་ལ་དད་པས་བྱིན་པའི་སྟན་ལ་འདུག་པའི་དགེ་སློང་གང་ཡིན་པ་དེ་འཇིག་རྟེན་རྒྱང་ཕན་པའི་<line/>
མཁས་པ་དག་རབ་ཏུ་སྟོན་པར་བྱེད་ན། དེས་སྟན་དེ་ལས་བསླང་བར་བྱའོ། །དེ་ཅིའི་ཕྱིར་ཞེ་ན། ཤཱ་རིའི་བུ། འདི་ལྟར་དེ་ནི། དད་པས་བྱིན་པའི་འཕགས་པའི་སྟན་ལ་<line/>
འདུག་ནས་གཅེར་བུ་པའི་ཚིག་སྨྲ་བར་བྱ་བ་མ་ཡིན་པའི་ཕྱིར་རོ། །གལ་ཏེ་ལྡང་དུ་མ་བཏུབ་ན། དེ་ནི། རུང་བ་མ་ཡིན་པ་སྟོན་པའི་གསུང་རྗེས་སུ་སྲུང་བ་མ་ཡིན་པ་<line/>
ཡིན་ནོ༑ ༑ཤཱ་རིའི་བུ། དེ་ལྟར་སྟོན་ན་ལྟོས་པ་དང་བཅས་པས་ཆོས་མཉན་པར་བྱའོ། །ཤཱ་རིའི་བུ། ང་ནི། འདི་ལྟ་བུའི་ཆོས་སྨྲ་བ་ནི། དགེ་སྦྱོང་གི་སྙིང་པོ་མ་ཡིན་གྱི།<line/>
གཅེར་བུ་པའི་སྙིང་པོ་ཡིན་ནོ། །ཞེས་གསུང་ངོ༌། །དེ་ལུས་ཞིག་ནས་ཤི་བའི་འོག་ཏུ་སྐྱེས་བུ་དམ་པ་མ་ཡིན་པ་རྣམས་དང༌། གཅེར་བུ་པ་རྣམས་ཀྱི་འགྲོ་བ་གང་ཡིན་<line/>
པ་དེར་འགྲོ་བར་འགྱུར་རོ། །ཤཱ་རིའི་བུ། འོ་ན་གཅེར་བུ་པ་རྣམས་ཀྱི་འགྲོ་བ་གང་ཞེ་ན། ལོག་པར་ལྟ་བ་རྣམས་ཀྱི་གང་ཡིན་པའོ། །འོ་ན་ལོག་པར་ལྟ་བ་རྣམས་ཀྱི་<line/>
</page>
<page index="139" id="70B">འགྲོ་བ་གང་ཞེ་ན། སེམས་ཅན་དམྱལ་བ་དང༌། དུད་འགྲོའི་སྐྱེ་གནས་དང༌། གཤིན་རྗེའི་འཇིག་རྟེན་ནོ། །དེ་ཅིའི་ཕྱིར་ཞེ་ན། ཤཱ་རིའི་བུ། བདག་ཉིད་མི་མཁས་པ་དང༌། མ་བསླབ་<line/>
པས་གཞན་ལ་ཆོས་སྟོན་པ་དང༌། ལུས་ཀྱིས་མངོན་སུམ་དུ་མ་བྱས་པར་སེངྒེའི་ཁྲི་དོན་དུ་གཉེར་བ་དང༌། སྲེད་པར་ལྷུང་ནས་སེངྒེའི་ཁྲི་དོན་དུ་གཉེར་བ་གང་ཡིན་པ་དེ་དེ་ལྟར་<line/>
འགྱུར་བའི་ཕྱིར་རོ། །ཤཱ་རིའི་བུ། འདི་ལྟར་ཁཾ་སྣ་ཚོགས་དང༌། འཛིན་པ་སྣ་ཚོགས་དང༌། ལྟ་བ་སྣ་ཚོགས་དང༌། བློ་གྲོས་སྣ་ཚོགས་དང༌། བསམ་པ་སྣ་ཚོགས་ཀྱིས་བསྟན་པ་<line/>
འདི་ནུབ་པར་འགྱུར་བའི་དོན་འདི་དེ་བཞིན་གཤེགས་པས་མཁྱེན་ཏོ། །ཤཱ་རིའི་བུ། སྐྱེས་བུ་བླུན་པོ་དེ་དག་གིས་དེ་བཞིན་གཤེགས་པས་གསུངས་པའི་མདོ་སྡེ་ཟབ་མོ་དམིགས་<line/>
སུ་མེད་པ། སངས་རྒྱས་ཀྱི་བྱང་ཆུབ་དོན་དམ་པ་སྟོང་པ་ཉིད་འདི་ལྟ་བུ་འདི་ཐོས་ན། ཆེར་དངངས་པར་འགྱུར་ཞིང་གཡང་ས་ཆེན་པོར་ལྷུང་བར་འགྱུར་རོ། །ཤཱ་རིའི་བུ། དཔེར་ན།<line/>
སྔོན་བྱུང་བ་འདས་པའི་དུས་ན་མིག་མེད་པའི་དམུས་ལོང་ལྔ་བརྒྱ་ལམ་རིང་པོར་འདོད་པ་ལས་གྲོང་རྡལ་ཞིག་ཏུ་ཉེ་བར་ལྷུགས་པ་དང༌། བཀྲེས་པ་དང༌། སྐོམ་པས་དེ་དག་གིས་<line/>
གྲོང་རྡལ་དེ་ཉིད་དུ་བྲང་བཏབ་སྟེ། དམུས་ལོང་གཅིག་བྲང་སྲུང་བར་བཞག་ནས་ལྷག་མ་རྣམས་སློང་ཞིང་དོང་ངོ༌། །ཤཱ་རིའི་བུ། དེ་ནས་དམུས་ལོང་དེ་དག་དོང་ནས་རིང་པོ་མ་<line/>
</page>
<page index="140" id="71A">༄༅། །ལོན་པར་གཡོན་ཅན་ཞིག་བྲང་སྲུང་བའི་དམུས་ལོང་གང་ན་བ་དེར་སོང་ནས་བྲང་སྲུང་བའི་དམུས་ལོང་དེ་ལ་འདི་སྐད་ཅེས་སྨྲས་སོ། །འབའ་ཞིག་དེ་ན་ཅི་<line/>
བྱེད༑ དེས་སྨྲས་པ། ཁོ་བོ་འབའ་ཞིག་མ་ཡིན་ཏེ། གཞན་དག་ཀྱང་ཡོད་དོ། །གཡོན་ཅན་གྱིས་སྨྲས་པ། གྲོགས་པོ་ཕྱོགས་ག་གེ་མོ་ཞེས་བྱ་བ་ན་ཟས་དོན་དུ་གཉེར་བ་ལ་ནི།<line/>
ཟས༑ སྐོམ་དོན་དུ་གཉེར་བ་རྣམས་ལ་ནི། སྐོམ་སྟེ། སྦྱིན་པ་མང་པོ་གཏོང་བ་ཡོད་དེ། མ་སོང་བ་ལ་མི་སྟེར་རོ། །གལ་ཏེ་འདོད་ན། ཁོ་བོས་ཁྱོད་དེར་དཀྲིའོ། །དེས་སྨྲས་པ།<line/>
དེ་བཞིན་དུ་བགྱིའོ། །དེས་དམུས་ལོང་དེ་མཐའ་གཅིག་ཏུ་བཞག་སྟེ། དམུས་ལོང་དེ་རྣམས་ཀྱི་རྫས་གང་ཡིན་པ་དེ་དག་ཐམས་ཅད་བརྐུས་སོ། །དེ་ནས་དམུས་ལོང་སློང་མོ་<line/>
པ་དེ་དག་ལྷགས་པ་དང༌། དེ་ནས་གཡོན་ཅན་དེ་དམུས་ལོང་དེ་དག་གང་ན་བ་དེར་སོང་སྟེ། དམུས་ལོང་དེ་དག་ལ་འདི་སྐད་ཅེས་སྨྲས་སོ། །ཇི་ག་གཏོང་བ་ཆེན་པོ་ལ་འདོང་<line/>
ངམ༑ དེ་དག་གིས་སྨྲས་པ། གྲོགས་པོ་མེད་པ་སྙམ། དེས་སྨྲས་པ། ཉོན་མོངས་དག །བསླང་བ་ངན་པ་འདི་ད་བོར་ཅིག་དང༌། ཁྱེད་ཁོ་བོས་དེར་དཀྲིའོ། །དེ་དག་གིས་བསླང་<line/>
བ་རྣམས་བོར་ནས་གཡོན་ཅན་དེའི་ཕྱི་བཞིན་དུ་དོང་བ་དང༌། གཡོན་ཅན་དེས་བགྲོད་དཀའ་བའི་རྫོང་གཡང་ས་ཆེན་པོ་ཞིག་ཡོད་པ་དེར་དེངས་ནས་དེས་སྨྲས་པ། ཕྱོགས་<line/>
</page>
<page index="141" id="71B">འདི་ནི༑ མཉམ་པ་ཉམས་དགའ་བ་ཡིན་ནོ། །ཕྱོགས་འདི་ནས་ནི། སྦྱིན་པ་ཆེན་པོ་གཏོང་བ་ཡིན་ནོ། །ཞེས་དེས་ཧ་ཅང་མི་རིང་བ་ཞིག་ཏུ་འདུག་ནས་ང་རོ་དག་ཕྱུང་ཞིང་མདུན་འོ་<line/>
ནི་ནས་སྦྱིན་པ་ཆེན་པོ་ལོངས་ཤིག་ཅེས་སྒྲ་དག་རྗེས་སུ་བསྒྲགས་སོ། །ཤཱ་རིའི་བུ། དེ་ལ་དམུས་ལོང་དེ་དག་ཐམས་ཅད་གཡང་ས་ཆེན་པོ་དེར་བཙུད་ནས་ཚུལ་མ་ཡིན་པས་སྡུག་<line/>
བསྔལ་བར་འགྱུར་རོ། །ཤཱ་རིའི་བུ། དེ་ལྟར་མིག་མེད་པའི་དམུས་ལོང་རྣམས་ཁ་ཟས་ཀྱི་རྒྱུས་སྲོག་དང་བྲལ་བར་གྱུར་ཏོ། །ཇི་ལྟར་གཡོན་ཅན་བརྐམ་ཆགས་ཅན་དེས་དམུས་<line/>
ལོང་དེ་དག་ཐམས་ཅད་དེད་ནས་གཡང་ས་ཆེན་པོར་བཙུད་པ་དེ་བཞིན་དུ་མ་འོངས་པ་ན་འབྱུང་བར་འགྱུར་བའི་དགེ་སློང་དེ་དག་ལ་བདུད་སྡིག་ཅན་གྱིས་འཇིག་རྟེན་རྒྱང་ཕན་<line/>
པའི་གདམས་ངག་རྣམས་ཀྱིས་བསླུས་པར་འགྱུར་ཞིང༌། འཇིག་རྟེན་རྒྱང་ཕན་པའི་གདམས་ངག་རྣམས་ལ་མངོན་པར་དགའ་བ་སྐྱེ་བར་འགྱུར་རོ། །དེ་དག་ལྷག་པར་ཡང་<line/>
དགེ་བའི་ཆོས་རྣམས་ལ་ཀུན་ཏུ་རྨོངས་པར་བྱས་པར་འགྱུར་རོ། །ཤཱ་རིའི་བུ། དགེ་སློང་སྒྲ་ལ་དགའ་བ་དང༌། སྒྲ་ལ་སེམས་པ་གང་ཡིན་པ་དེ་དག་འབྱུང་བར་འགྱུར་ཏེ། དེ་<line/>
དག་གི་བསམ་པའང་ལྷག་པར་ཤེས་པར་འགྱུར་ཞིང༌། དགེ་སློང་འཇིག་རྟེན་རྒྱང་ཕན་པ་ལ་མངོན་པར་བརྩོན་པ་གང་ཡིན་པ་དག་གིས་དེ་དག་གི་ཕྱིར་བློ་གྲོས་དང་སྤོབས་<line/>
</page>
<page index="142" id="72A">༄༅། །པ་ལྷག་པར་ཡང་སྦྱིན་པར་འགྱུར་རོ། །ཤཱ་རིའི་བུ། དགེ་སློང་སངས་རྒྱས་ཀྱི་གསུང་ལ་མངོན་པར་བརྩོན་པར་འགྱུར་བ་གང་ཡིན་པ་དེ་དག་འབྱུང་བར་<line/>
འགྱུར་ཏེ། དེ་དག་ཀྱང་ཀུན་ཏུ་རྨོངས་པར་བྱེད་པར་འགྱུར་རོ། །གང་གི་ཕྱིར་དགེ་སློང་དག་སངས་རྒྱས་ཀྱིས་གསུངས་པའི་མདོ་སྡེ་གཉིས་སམ་གསུམ་བཟུང་པར་གྱུར་པ་<line/>
དང༌། དེ་འདི་སྙམ་དུ་བདག་གིས་སངས་རྒྱས་ཀྱི་གསུང་ལ་ནི། བྱས་ཟིན་གྱི། རེ་ཞིག་བདག་གིས་ཀྱང་འཇིག་རྟེན་རྒྱང་ཕན་པ་བཙལ་ཞིང་ཆུབ་པར་བྱའོ་སྙམ་དུ་སེམས་<line/>
སོ། །ཤཱ་རིའི་བུ། འཇིག་རྟེན་རྒྱང་ཕན་པའི་དགེ་སློང་གང་ཡིན་པ་དེ་དག་འབྱུང་བར་འགྱུར་ཏེ། དེ་དག་གིས་དེ་རྣམས་ལ་འདི་ཁོ་ན་མཆོག་གོ། འདི་ཁོ་ན་གཙོ་བོ་ཡིན་<line/>
ནོ། །ཞེས་སྤྲོ་བ་སྐྱེད་པར་འགྱུར་རོ། །དེ་ལྟར་སྐྱེས་བུ་བླུན་པོ་དེ་དག་དམུས་ལོང་རྣམས་གཡང་ས་ཆེན་པོར་ལྟུང་བར་གྱུར་པ་དེ་བཞིན་དུ་བདུད་སྡིག་ཅན་གྱིས་མངོན་<line/>
པར་ཟིལ་གྱིས་མནན་པར་འགྱུར་རོ། །སྲེད་པ་དང་ཆགས་པའི་ཟིལ་གྱིས་ནོན་པ་དང༌། འཇིག་རྟེན་གྱི་ཟང་ཟིང་གི་རྒྱུ་ལ་མངོན་པར་བརྩོན་པ་དང༌། དམུས་ལོང་རྣམས་<line/>
ཞེས་བྱ་བ་དེ་ལྟ་བུ་དེ་ནི། ཤཱ་རིའི་བུ། འདི་ལྟར་དགེ་སློང་རྣམས་ཀྱི་ཚིག་བླ་དྭགས་ཡིན་ཏེ། གང་ཡང་སངས་རྒྱས་ཀྱི་བྱང་ཆུབ་སྤོང་ཞིང་གཅེར་བུ་པའི་ཚིག་ཚོལ་པའི་<line/>
</page>
<page index="143" id="72B">ཕྱིར་རོ༑ ༑ཤཱ་རིའི་བུ། གཡོན་ཅན་ཞེས་བྱ་བ་དེ་ནི། བདུད་སྡིག་ཅན་གྱི་ཚིག་བླ་དྭགས་ཡིན་ཏེ། ལམ་ལོག་པ་ཐོབ་པར་བྱེད་པའི་ཕྱིར་རོ། །ཤཱ་རིའི་བུ། དཔེར་ན། དམུས་ལོང་དེ་<line/>
དག་གིས་གྲོང་རྡལ་གྱི་བསླངས་པ་བོར་ཏེ། སྦྱིན་བདག་ཆེན་པོ་ལ་མངོན་པར་དགའ་ནས་གཏོང་བ་ཆེན་པོ་ཚོལ་བ་ན་གཡང་ས་ཆེན་པོར་བཙུད་པ་དེ་བཞིན་དུ། ཤཱ་རིའི་བུ།<line/>
གང་ཡང་དགེ་སློང་དེ་དག་གིས་ངའི་རྗེས་སུ་བསྟན་པ་བོར་ཏེ། བསོད་སྙོམས་ཕལ་པས་ཆོག་མི་ཤེས་ཤིང༌། མགྲོན་དུ་གཉེར་བ་ཆེན་པོ་ཚོལ་བར་འགྱུར་རོ། །དེ་དག་ཟང་ཟིང་<line/>
གི་རྒྱུས་ངན་པའི་ཞགས་པས་བཅིངས་ནས་བདུད་སྡིག་ཅན་གྱིས་གཡང་ས་ཆེན་པོར་གཏོང་བར་འགྱུར་ཞིང༌། ཤེས་རབ་འཆལ་བ་ཤེས་རབ་ཡོངས་སུ་ཉམས་པ་རྣམས་མནར་<line/>
མེད་པ་ཆེན་པོར་ལྟུང་བར་འགྱུར་རོ། །ཤཱ་རིའི་བུ། དེ་ལ་ལྷག་མ་ཡོངས་སུ་མ་དག་པར་ཆོས་སྟོན་པའི་དགེ་སློང་གང་ཡིན་པ་དེ་ནི། སངས་རྒྱས་ཀྱི་གསུང་ཐམས་ཅད་ཆུབ་པར་<line/>
མ་བྱས་པ་དང༌། བདག་ཉིད་མི་མཁས་པ་དང༌། མི་བསླབས་པར་འཁོར་གྱི་ནང་དུ་སོང་ནས་གཞན་ལ་ཆོས་སྟོན་པར་འགྱུར་ཏེ། དེ་ཚེ་འདི་ལ་དགེ་སློང་ལྷའི་མིག་དང་ལྡན་<line/>
པའམ། ལྷའམ། གང་དག་ཕ་རོལ་གྱི་སེམས་རིག་པ་མ་གཏོགས་པར་མིས་མི་ཤེས་པའི་སྐྱོན་ལྔ་དང་ལྡན་པར་འགྱུར་ཏེ། དེ་དེ་ན་བདག་ལ་འགའ་ཞིག་རྩོད་པར་མི་<line/>
</page>
<page index="144" id="73A">༄༅། །འགྱུར་གྲང་ཞེས་ཡིད་གཉིས་ཀྱིས་ཆོས་སྟོན་པར་འགྱུར་བས་བྱིས་པ་སོ་སོའི་སྐྱེ་བོ་རྣམས་ཀྱིས་ཤེས་པར་དཀའ་བའི་ཟུག་རྔུ་དེའི་སེམས་ལ་གནས་པ་<line/>
དང༌། རང་གི་སྤོབས་པ་ཀུན་ནས་ཉོན་མོངས་པ་ཅན་གྱི་ཆོག་དང་ཡི་གེ་འཆལ་བ་དང༌། དེའི་སྡིག་པའི་ཆོག་གི་རྣམ་པར་སྨིན་པ་སྟེ། རྒྱུ་མཐུན་པའི་རྣམ་པར་སྨིན་པ་<line/>
དང༌། འགྱོད་པ་ཡིད་ལ་བྱེད་པ་དང༌། དགེ་འདུན་གྱི་ནང་ན་འདུག་ན་བྱིས་པ་སོ་སོའི་སྐྱེ་བོ་རྣམས་ཀྱིས་ཤེས་པར་དཀའ་བ་སེམས་ལ་གནས་པས་གདུང་བར་འགྱུར་<line/>
བ་སྟེ༑ མདོ་སྡེའི་ཚུལ་མི་ཤེས་པར་གཞན་ལ་ཅི་དགར་མངོན་སུམ་དུ་ཆོས་སྟོན་པར་འགྱུར་བའི་ཤེས་པ་དེ་ལྟ་བུ་དེ་ནི། དེ་ལ་ཡོད་པ་མ་ཡིན་པས། དེའི་ཡིད་གཉིས་<line/>
གང་ཡིན་པ་ནི། བྱིས་པ་སོ་སོའི་སྐྱེ་བོ་རྣམས་ཀྱིས་ཤེས་པར་སླ་བ་མ་ཡིན་པའི་ཕྱིར་རོ། །དེ་ངེས་པ་མེད་པའི་ཤེས་པ་དང༌། ང་རྒྱལ་གྱི་དབང་དང༌། ཕྲན་ཚེགས་ཀྱི་<line/>
ཆེད་དུ་སེམས་པ་དང༌། ཉེ་དུ་འདོད་པས་མ་བརྟགས་པར་ཟུག་རྔུ་དང་བཅས་པའི་ཆོས་སྟོན་པར་འགྱུར་ཏེ། ཡུན་རིང་པོར་འདོད་ཆགས་ཀྱི་ཟུག་རྔུ་དང༌། ཞེ་སྡང་གི་<line/>
ཟུག་རྔུ་དང༌། གཏི་མུག་གི་ཟུག་རྔུ་རྙེད་པར་འགྱུར་རོ། །དེ་ཅིའི་ཕྱིར་ཞེ་ན། ཤཱ་རིའི་བུ་མ་ངེས་པར་ཆོས་སྟོན་པའི་རྣམ་པར་སྨིན་པ་ལས་སྐྱེས་པའི་བཟང་པོའི་<line/>
</page>
<page index="145" id="73B">གནས་སྐབས་ཤིག་བྱུང་ནའང་དེ་འདི་ལྟར་འགྱུར་ཏེ། གནས་སྐབས་དེའང་མྱུར་བ་ཁོ་ནར་འཇིག་པར་འགྱུར་རོ། །ཤཱ་རིའི་བུ་ངས་ནི་ཡོངས་སུ་མ་དག་པའི་ཆོས་སྟོན་པའི་<line/>
དགེ་སློང་རྣམས་ཀྱི་སྐྱོན་ཇི་ལྟར་དགེ་སློང་རྣམས་དང༌། ལྷ་རྣམས་ཀྱིས་ཀྱང་མི་ཤེས་པ་འདི་དག་རབ་ཏུ་མཁྱེན་ཏོ། །ཤཱ་རིའི་བུ་གཞན་ཡང་ཡོངས་སུ་མ་དག་པའི་ཆོས་སྟོན་<line/>
པའི་དགེ་སློང་ནི། དེ་བཞིན་གཤེགས་པས་དགོངས་ཏེ་གསུངས་པ་མི་ཤེས་པར་གཞན་ལ་ཆོས་སྟོན་པར་བྱེད་དེ། དེ་དེ་བཞིན་གཤེགས་པས་སེམས་ཅན་མེད་པ་དང༌། སྲོག་<line/>
མེད་པ་དང༌། གསོ་བ་མེད་པ་དང༌། གང་ཟག་མེད་པའི་ཆོས་བསྟན་པ་གང་ཡིན་པ་དེ་དག་ལ་དེ་བདག་ཅེའམ། སེམས་ཅན་གཞན་ཞེའམ། སྲོག་ཅེའམ། གང་ཟག་ཅེས་ཆོས་<line/>
སྟོན་ཅིང་དེ་ང་ལའང་ཁ་ཟེར། དེ་ཆོས་ལའང་སྨོད། དགེ་འདུན་ལའང་སྐུར་པ་འདེབས་པར་འགྱུར་རོ། །དེའི་རྣམ་པར་སྨིན་པ་གང་ཡིན་པ་དེ་ནི། དེ་བཞིན་གཤེགས་པ་<line/>
རྣམས་མ་གཏོགས་པར་ལྷ་དང་བཅས་པའི་འཇིག་རྟེན་གྱིས་རིག་པའམ་ཡོངས་སུ་ཤེས་པར་མི་ནུས་སོ། །ཤཱ་རིའི་བུ། ཡང་ངས་ཡོངས་སུ་མ་དག་པའི་ཆོས་སྟོན་པའི་དགེ་<line/>
སློང་རྣམས་ཀྱི་སྐྱོན་དགེ་སློང་རྣམས་དང༌། ལྷ་རྣམས་ཀྱིས་ཀྱང་མི་ཤེས་པར་གང་ཡིན་པ་འདི་དག་མཁྱེན་ཏོ། །ཤཱ་རིའི་བུ། གཞན་ཡང་ཡོངས་སུ་མ་དག་པའི་ཆོས་སྟོན་<line/>
</page>
<page index="146" id="74A">༄༅། །པའི་དགེ་སློང་གང་ཡིན་པས་སངས་རྒྱས་ཀྱི་བྱང་ཆུབ་འདི་མི་ཤེས་པར་གཞན་ལ་ཆོས་སྟོན་པར་བྱེད་ན། དེ་མི་དགེ་བའི་རྩ་བ་ཇི་སྙེད་ཅིག་དང་ལྡན་<line/>
པར་འགྱུར་བ་དེའི་དོན་ཁོང་དུ་ཆུད་པར་བྱ་བའི་ཕྱིར། ཤཱ་རིའི་བུ། འདི་ལྟར་ཁྱོད་ལ་དཔེས་བསྟན་པར་བྱའོ། །ཤཱ་རིའི་བུ། འདི་ཇི་སྙམ་དུ་སེམས། ཛམྦུའི་གླིང་འདིའི་<line/>
སེམས་ཅན་མང་བ་ཡིན་ནམ། གསོལ་པ། བཅོམ་ལྡན་འདས། མང་ལགས་སོ། །བདེ་བར་གཤེགས་པ། མང་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ།<line/>
ཤཱ་རིའི་བུ། གང་གིས་ཛམྦུའི་གླིང་གི་སེམས་ཅན་རྣམས་སྲོག་དང་ཕྲལ་ན། དེ་ཇི་ག་གཞི་དེ་ལས་མི་དགེ་བ་མང་དུ་མངོན་པར་འདུ་བྱེད་པར་འགྱུར་རམ། གསོལ་པ།<line/>
བཅོམ་ལྡན་འདས། མང་ལགས་སོ། །བདེ་བར་གཤེགས་པ། མང་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། ཤཱ་རིའི་བུ། དེ་བས་ནི། གང་ཞིག་སངས་རྒྱས་<line/>
ཀྱི་བྱང་ཆུབ་འདི་མི་ཤེས་པར་གཞན་ལ་ཡོངས་སུ་མ་དག་པའི་ཆོས་སྟོན་པ་དེ་ཆེས་མང་དུ་མི་དགེ་བའི་རྩ་བ་མངོན་པར་འདུ་བྱེད་པར་འགྱུར་རོ། །དེ་ཅིའི་ཕྱིར་ཞེ་ན།<line/>
ཤཱ་རིའི་བུ། འདི་ལྟར་སངས་རྒྱས་ཀྱི་བྱང་ཆུབ་ལ་སྨོད་པར་བྱེད་པ་ནི། འདས་པ་དང༌། མ་འོངས་པ་དང༌། ད་ལྟར་བྱུང་བའི་སངས་རྒྱས་བཅོམ་ལྡན་འདས་རྣམས་ལ་ཁ་<line/>
</page>
<page index="147" id="74B">ཟེར་བའི་ཕྱིར་རོ། །དེ་ཅིའི་ཕྱིར་ཞེ་ན། ཤཱ་རིའི་བུ། འདི་ལྟར་འདས་པའི་དུས་ན་བྱུང་བའི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་གང་<line/>
ཡིན་པ་དེ་དག་ཆོས་སྟོན་པའང་ཆོས་ཐམས་ཅད་སྟོང་པ་ཡིན་ཏེ། སེམས་ཅན་མེད་པ། སྲོག་མེད་པ། གསོ་བ་མེད་པ། གང་ཟག་མེད་པའོ། །ཤཱ་རིའི་བུ། མ་འོངས་པའི་དུས་<line/>
ན་འབྱུང་བར་འགྱུར་བའི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་གང་ཡིན་པ་དེ་དག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་<line/>
མངོན་པར་སངས་རྒྱས་པ་དེ་དག་གི་ཆོས་བསྟན་པའང་ཆོས་ཐམས་ཅད་སྟོང་པ་ཡིན་ཏེ། སེམས་ཅན་མེད་པ། སྲོག་མེད་པ། གསོ་བ་མེད་པ། གང་ཟག་མེད་པའོ། །ཤཱ་རིའི་<line/>
བུ༑ ད་ལྟར་གྱི་ང་དང༌། ཤར་དང༌། ལྷོ་དང༌། ནུབ་དང༌། བྱང་དང༌། ཕྱོགས་མཚམས་ཀྱི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་གངྒཱའི་ཀླུང་<line/>
གི་བྱེ་མ་མཉམ་པ་གང་ཡིན་པ་དེ་དག་ཐམས་ཅད་ཆོས་སྟོན་པའང་དོན་དམ་པ་སྟོང་པ་ཉིད་བདག་མེད་པ། སེམས་ཅན་མེད་པ། སྲོག་མེད་པ། གསོ་བ་མེད་པ། གང་ཟག་<line/>
མེད་པ་ཁོ་ན་རབ་ཏུ་སྟོན་ཏོ། །ཤཱ་རིའི་བུ། སངས་རྒྱས་བཅོམ་ལྡན་འདས་རྣམས་ཀྱིས་ཡང་དག་ཕུལ་གྱི་ཆོས་བསྟན་པ་འདི་ནི། དོན་དམ་པ་སྟོང་པ་ཉིད་ཡིན་ཏེ། འདི་ལྟ་<line/>
</page>
<page index="148" id="75A">༄༅། །སྟེ། སངས་རྒྱས་ཀྱི་ཆོས་ཐམས་ཅད་ནི། རང་གི་ངང་གིས་འབྱུང་བ། དངོས་པོ་མེད་པ། དམིགས་པ་མེད་པ། སྟོང་པ་ཉིད། རང་བཞིན་ལས་ལོག་པ། འགག་<line/>
པ་མེད་པ། མིང་དང་མཚན་མ་མེད་པ། རང་གི་མཚན་ཉིད་སྟོང་པ། རྟོག་པ་སྤངས་པའོ། །ཤཱ་རིའི་བུ། དེ་བཞིན་གཤེགས་པ་ནི། རྟོག་པ་མེད་པའི་བྱང་ཆུབ་ཀྱི་ཆོས་<line/>
སྟོན་ཏོ། །ཤཱ་རིའི་བུ། རྟོག་པ་གང་ཞེ་ན། འདི་ལྟ་སྟེ། བདག་ཏུ་ལྟ་བ་དང༌། སེམས་ཅན་དུ་ལྟ་བ་དང༌། སྲོག་ཏུ་ལྟ་བ་དང༌། གང་ཟག་ཏུ་ལྟ་བའོ། །ཤཱ་རིའི་བུ། བྱིས་པ་སོ་<line/>
སོའི་སྐྱེ་བོ་ཐམས་ཅད་ནི། རྟོག་པ་འདི་དང་ལྡན་པའི་ཕྱིར་རོ། །གང་ལ་རྟོག་པ་འདི་དག་མེད་པ་དེ་ལ་ནི། ཆོས་ཐམས་ཅད་ཡིད་ལ་བྱེད་པ་མེད་པའི་ཕྱིར་རོ། །སངས་<line/>
རྒྱས་ཀྱི་སྡེ་སྣོད་ཚུལ་ཁྲིམས་འཆལ་པ་ཚར་གཅོད་པ། བམ་པོ་ལྔ་པ། དེ་ལྟ་མོད་ཀྱི། ཆོས་ཐམས་ཅད་རང་གི་མཚན་ཉིད་སྟོང་པ་ཉིད་དང༌། བདག་མེད་པ་དང༌། སེམས་<line/>
ཅན་མེད་པ་དང༌། སྲོག་མེད་པ་དང༌། གསོ་བ་མེད་པ་དང༌། གང་ཟག་མེད་པར་ཡིད་ལ་བྱེད་དོ། །དེ་དེ་ལྟར་ཡིད་ལ་བྱེད་པ་ན་རབ་ཏུ་དགའ་བ་སྐྱེ་བར་འགྱུར་རོ། །དོན་དམ་པ་<line/>
སྟོང་པ་ཉིད་ཀྱིས་ཀྱང་སྐྲག་པ་དང༌། དངང་བ་དང༌། ཀུན་ཏུ་དངང་བར་མི་འགྱུར་རོ། །ཕུང་པོ་ལྔ་རྣམས་མ་སྐྱེས་པ་དང༌། ཁམས་རྣམས་དང༌། སྐྱེ་མཆེད་རྣམས་མ་བྱུང་བར་<line/>
</page>
<page index="149" id="75B">ཡང་དག་པར་ཤེས་ནས་དེ་མྱ་ངན་ལས་འདས་པ་ལའང་རློམ་སེམས་སུ་མི་བྱེད། མྱ་ངན་ལས་འདས་པས་ཀྱང་རློམ་སེམས་སུ་མི་བྱེད་དེ། མྱ་ངན་ལས་འདས་པ་དམིགས་སུ་མེད་<line/>
པའི་ཕྱིར་རོ། །གང་གིས་ཞི་བ་དང༌། གང་ཞི་བ་དང༌། གང་དུ་ཞི་བ་དེའང་རློམ་སེམས་སུ་མི་བྱེད་དེ། དམིགས་སུ་མེད་པའི་ཕྱིར་རོ། །ཤཱ་རིའི་བུ། དོན་དམ་པ་སྟོང་པ་ཉིད་དེ་ནི།<line/>
རྗེས་སུ་མཐུན་པའི་བཟོད་པ་ཡིན་ནོ། །དེ་རྗེས་སུ་མཐུན་པའི་བཟོད་པ་དེ་དང་ལྡན་ན། དོན་དམ་པ་གང་ཡིན་པ་དེ་ལ་རང་གི་མཚན་ཉིད་དམིགས་སུ་མེད་དོ། །ཤཱ་རིའི་བུ། བཟོད་<line/>
པའི་རང་གི་མཚན་ཉིད་གང་ཞེ་ན། འདི་ལྟ་སྟེ། མཚན་ཉིད་མེད་པའོ། །ཤཱ་རིའི་བུ། འདི་ཇི་སྙམ་དུ་སེམས། བཟོད་པའི་མཚན་ཉིད་གང་ཡིན་པ་དེ་ཇི་ག་བདག་ཡིན་ནམ། སེམས་<line/>
ཅན་ཡིན་ནམ། སྲོག་ཡིན་ནམ། གསོ་བ་ཡིན་ནམ། གང་ཟག་ཡིན་ནམ། གསོལ་པ། བཅོམ་ལྡན་འདས། དེ་ནི། མ་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། ཤཱ་རིའི་<line/>
བུ༑ ཤེས་པ་དེ་དང་ལྡན་པ་གང་ཡིན་པ་དེ་ནི། དགྲ་བཅོམ་པ་ཡིན་ནོ། །སངས་རྒྱས་ཀྱི་སྲས་ཡིན་ནོ། །མི་གནས་པའི་བསམ་གཏན་པ་ཡིན་ནོ། །ཤཱ་རིའི་བུ། འདི་ནི། སངས་<line/>
རྒྱས་ཀྱི་གསུང་གང་ལའང་མི་རྟོག་པ། རྣམ་པར་རྟོག་པ་མེད་པ་སྟེ། འདི་ནི། དོན་དམ་པའི་རྣམ་པར་ཐར་པའི་སྒོ་ཡིན་ནོ། །སྐྱེས་བུ་བླུན་པོ་གང་ཞིག་འཁོར་གྱི་ནང་དུ་སོང་<line/>
</page>
<page index="150" id="76A">༄༅། །སྟེ༑ བརྟགས་ཤིང་བརྟགས་ནས་འདི་ནི། སངས་རྒྱས་ཀྱི་གསུང་ཡིན་ནོ། །འདི་ནི། འཕགས་པའི་ལམ་ཡིན་ནོ། །ཞེས་སྟོན་ཅིང་ལོག་པའི་ལྟ་བ་སྟོན་<line/>
པར་བྱེད་ན། དེ་ནི། འདས་པ་དང༌། མ་འོངས་པ་དང༌། ད་ལྟར་བྱུང་བའི་སངས་རྒྱས་བཅོམ་ལྡན་འདས་རྣམས་ལ་སྨོད་པ་དང༌། སྡིག་པའི་གྲོགས་པོ་ཡིན་ཏེ། སྐྱེས་བུ་<line/>
དམ་པ་མ་ཡིན་པ་དེ་ནི། དགེ་བའི་བཤེས་གཉེན་མ་ཡིན་ནོ། །དེ་ཅིའི་ཕྱིར་ཞེ་ན། ཤཱ་རིའི་བུ། ཇི་ལྟར་ཡང་ཕས་ཀྱི་རྒོལ་བ་འགའ་ཞིག་གིས་མཛའ་བཤེས་ཀྱི་སྲོག་དང་<line/>
འབྲལ་བར་བྱེད་ན། དེ་ནི། ཚེ་གཅིག་གི་ཡིན་ནོ། །སྐྱེས་བུ་བླུན་པོ་ཡོངས་སུ་མ་དག་པའི་ཆོས་སྟོན་པ་འདི་ནི། སྲིད་པ་བྱེ་བ་ཕྲག་བརྒྱ་སྟོང་རྣམས་སུ་གནོད་པ་ཆེན་པོ་<line/>
བྱེད་པ་ཡིན་ཏེ། དེ་དག་སངས་རྒྱས་ཀྱི་བྱང་ཆུབ་ལ་རྨོངས་པ་དང༌། སྔོན་གྱི་འཛིན་པ་དེ་ཉིད་འབར་བར་བྱེད། ཀུན་ཏུ་འཇུག་པར་བྱེད་དེ། འཛིན་པ་གང་གིས་ང་རྒྱལ་རྒྱུན་<line/>
གཅོད་པར་མི་བྱེད་པ་ཡིན་ནོ། །ཤཱ་རིའི་བུ། རྣམ་གྲངས་འདིས་ཀྱང་ཡོངས་སུ་མ་དག་པའི་ཆོས་སྟོན་པའི་དགེ་སློང་ནི། བསོད་ནམས་མ་ཡིན་པ་ནང་དུ་སྐྱེད་པར་བྱེད་པས་<line/>
སྡིག་པའི་གྲོགས་པོ་ཡིན་ནོ། །འདས་པ་དང༌། མ་འོངས་པ་དང༌། དེ་ལྟར་བྱུང་བའི་སངས་རྒྱས་བཅོམ་ལྡན་འདས་རྣམས་ཀྱི་སངས་རྒྱས་ཀྱི་བྱང་ཆུབ་ལ་སྨོད་པ་ཡིན་ནོ།།<line/>
</page>
<page index="151" id="76B">ཤཱ་རིའི་བུ། ཛམྦུའི་གླིང་ན་སེམས་ཅན་ཇི་སྙེད་འཁོད་པ་དང༌། སྤྱི་ཕུད་ཀྱི་འཇིག་རྟེན་གྱི་ཁམས་སུ་ཇི་སྙེད་གཏོགས་པ་དང༌། ཤཱ་རིའི་བུ། སྟོང་གསུམ་གྱི་སྟོང་ཆེན་པོའི་འཇིག་རྟེན་<line/>
གྱི་ཁམས་འདིའི་སེམས་ཅན་ཇི་སྙེད་པ་དེ་དག་ཐམས་ཅད་འགའ་ཞིག་གིས་སྲོག་དང་ཕྲལ་བ་བས་ནི། གང་ཞིག་གཞན་ལ་ཡོངས་སུ་མ་དག་པའི་ཆོས་སྟོན་པར་བྱེད་ན། འདི་ཉིད་<line/>
དེ་བས་ཆེས་བསོད་ནམས་མ་ཡིན་པ་མང་དུ་སྐྱེད་པར་འགྱུར་རོ། །དེ་བཞིན་དུ་གླིང་བཞི་པ་རྣམས་དང༌། སྤྱི་ཕུད་ཀྱི་འཇིག་རྟེན་གྱི་ཁམས་སུ་གཏོགས་པའི་སེམས་ཅན་རྣམས་<line/>
ལའང་བརྗོད་པར་བྱ་སྟེ། ཤཱ་རིའི་བུ། ཛམྦུའི་གླིང་གི་སེམས་ཅན་རྣམས་ཀྱང་ཞོག། སྤྱི་ཕུད་ཀྱི་འཇིག་རྟེན་གྱི་ཁམས་སུ་གཏོགས་པ་ཇི་སྙེད་པའང་ཞོག། ཤཱ་རིའི་བུ། སྟོང་<line/>
གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདིའི་སེམས་ཅན་ཇི་སྙེད་པ་དེ་དག་ཐམས་ཅད་འགའ་ཞིག་གི་སྲོག་དང་ཕྲལ་བ་བས། གང་གིས་གཞན་ལ་ཡོངས་སུ་མ་<line/>
དག་པའི་ཆོས་སྟོན་ན། འདི་ཉིད་དེ་བས་ཆེས་བསོད་ནམས་མ་ཡིན་པ་མང་དུ་སྐྱེད་པར་འགྱུར་རོ། །དེ་ཅིའི་ཕྱིར་ཞེ་ན། ཤཱ་རིའི་བུ། འདི་ལྟར་དེ་སངས་རྒྱས་ཀྱི་བྱང་ཆུབ་ལ་སྨོད་<line/>
པ་དང༌། བདུད་ཀྱི་ཕྱོགས་འབར་བར་བྱེད་པ་དང༌། སེམས་ཅན་རྣམས་ལའང་སྲིད་པ་བྱེ་བ་བརྒྱ་སྟོང་རྣམས་སུ་གནོད་པ་ཆེན་པོ་བྱེད་པ་དང༌། རྨོངས་པར་བྱེད་པའི་ཕྱིར་རོ། །<line/>
</page>
<page index="152" id="77A">༄༅། །སྐྱེས་བུ་བླུན་པོ་དེ་ནི། གྲོལ་བར་མི་བྱེད་པས་དེའི་ཕྱིར་དེ་ནི། སེམས་ཅན་ཐམས་ཅད་ཀྱི་སྡིག་པའི་གྲོགས་པོ་བདེན་པ་མ་ཡིན་པར་སྨྲ་བ་ཡིན་ནོ། །<line/>
སྐྱེས་བུ་དམ་པ་མ་ཡིན་པ་གང་ཡིན་པ་དེ་འཁོར་གྱི་ནང་དུ་སོང་སྟེ་སངས་རྒྱས་ལ་སྨོད་པར་བྱེད་དེ། དེའི་ཕྱིར་དེ་ནི། སེམས་ཅན་དམྱལ་བ་ཆེན་པོ་ཞེས་བྱའོ། །སྐྱེ་བོ་མང་<line/>
པོ་ལོག་པའི་ལྟ་བ་འཛིན་དུ་འཇུག་པ་ཡིན་ནོ། །སྲིད་པ་བརྒྱ་ཕྲག་སྟོང་དུ་སངས་རྒྱས་ཀྱི་བྱང་ཆུབ་ལ་དགའ་བར་མི་འགྱུར་ཏེ། ཤཱ་རིའི་བུ། གང་ཟག་ཏུ་ལྟ་བ་ནི་།ཕལ་ཆེར་<line/>
ལོག་པ་ཉིད་དུ་ལྟུང་བར་འགྱུར་རོ། །སྟོད་པར་ལྟ་བ་ནི། ཕལ་ཆེར་ཆོས་ཀུན་མྱུར་དུ་ཤེས་པར་འགྱུར་རོ། །དེ་ཅིའི་ཕྱིར་ཞེ་ན། ལྟ་བ་དེ་མྱུར་དུ་སྤོང་བའི་ཕྱིར་རོ། །ཤཱ་<line/>
རིའི་བུ༑ མཚོན་རྣོན་པོས་ལྕེ་གཏུབས་པ་ནི། སླའི། འཁོར་གྱི་ནང་དུ་སོང་ནས་སམ། དབེན་པར་སོང་ནས་སམ། བདག་དང་གཉིས་ཀྱིས་ཡོངས་སུ་མ་དག་པའི་ཆོས་སྟོན་<line/>
པ་ནི༑ དེ་ལྟ་མ་ཡིན་ནོ། །ཤཱ་རིའི་བུ། འདི་ནི། ཡོངས་སུ་མ་དག་པའི་ཆོས་སྟོན་པའི་དགེ་སློང་རྣམས་ཀྱི་སྐྱོན་ཡིན་ཏེ། ངན་སོང་རབ་ཏུ་རྫོགས་པར་བྱ་བའི་ཕྱིར་ཀུན་ཏུ་ཞུགས་<line/>
པ་ཡིན་ནོ། །ཡོངས་སུ་མ་དག་པའི་ཆོས་བསྟན་པའི་ལེའུ་སྟེ་དྲུག་པའོ།། །།ཤཱ་རིའི་བུ། ཁྱོད་ཀྱིས་རྣམ་གྲངས་འདི་དག་གིས་ཀྱང་དེ་ལྟར་ཁོང་དུ་ཆུད་པར་བྱ་སྟེ།<line/>
</page>
<page index="153" id="77B">སྔོན་བྱུང་བ་འདས་པའི་བསྐལ་པ་གྲངས་མེད་པའི་ཡང་ཆེས་གྲངས་མེད་པ། ཡངས་པ། རྒྱ་ཆེན་པོ། ཚད་མེད་པར་གྱུར་པ་དེའི་ཚེ་དེའི་དུས་ན་དེ་བཞིན་གཤེགས་པ་དགྲ་<line/>
བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། བླ་ན་མེད་པ། སྐྱེས་བུ་འདུལ་བའི་ཁ་ལོ་སྒྱུར་<line/>
བ༑ ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་བཀོད་པ་ཆེན་པོ་ཞེས་བྱ་བ་བྱུང་ངོ༌། །ཤཱ་རིའི་བུ། བཅོམ་ལྡན་འདས་དེ་བཞིན་གཤེགས་པ་བཀོད་པ་ཆེན་པོ་དེའི་<line/>
ཚེའི་ཚད་ནི། ལོ་བྱེ་བ་སྟོང་ཕྲག་དྲུག་ཅུ་རྩ་བརྒྱད་དུ་གྱུར་ཏོ། །ཉན་ཐོས་ཀྱི་དགེ་སློང་ནི། བརྒྱ་སྟོང་བྱེ་བ་ཕྲག་དྲུག་ཅུ་རྩ་བརྒྱད་འདུས་པར་གྱུར་ཏོ། །བཅོམ་ལྡན་འདས་ཡོངས་<line/>
སུ་མྱ་ངན་ལས་འདས་པ་དེའི་སྐུ་གདུང་རྒྱས་པར་གྱུར་པ་ནི། དཔེར་ན། མ་འོངས་པ་ན་ངའི་དམ་པའི་ཆོས་ལ་ལྔ་འགྱུར་གནས་པར་འགྱུར་བ་དང༌། དཔེར་ན། མ་འོངས་པ་ན་<line/>
ངའི་དེ་ལས་ལྷག་པར་གནས་པར་མི་འགྱུར་བ་བཞིན་ནོ། །བཅོམ་ལྡན་འདས་དེ་བཞིན་གཤེགས་པ་དེ་ཡོངས་སུ་མྱ་ངན་ལས་འདས་ནས། དེ་ནས་ཉན་ཐོས་ཀྱི་དགེ་འདུན་མང་<line/>
པོ་ལས་ཉི་མ་གཅིག་གིས་དགེ་སློང་བརྒྱ་ཡོངས་སུ་མྱ་ངན་ལས་འདས་པ་ནས་དགེ་སློང་ཉིས་བརྒྱ་དང༌། སུམ་བརྒྱ་དང༌། བཞི་བརྒྱ་དང༌། ལྔ་བརྒྱ་ཡོངས་སུ་མྱ་ངན་ལས་འདས་<line/>
</page>
<page index="154" id="78A">༄༅། །པ་ནས་ཤཱ་རིའི་བུ། གང་ཡང་ཉི་མ་གཅིག་གིས་དགེ་སློང་བྱེ་བ་བརྒྱ་ཕྲག་སྟོང་ཡོངས་སུ་མྱ་ངན་ལས་འདས་པར་གྱུར་པའི་དུས་དེ་དང༌། དེ་ལྟ་བུ་བྱུང་བར་<line/>
གྱུར་ཏོ༑ ༑ཤཱ་རིའི་བུ། རྣམ་གྲངས་འདིས་བཅོམ་ལྡན་འདས་དེའི་ཉན་ཐོས་མངོན་པར་ཤེས་པའི་ཡེ་ཤེས་དང༌། མཐུ་ཆེན་པོ་དང་ལྡན་པ་ཇི་སྙེད་པ་དེ་དག་ཐམས་ཅད་ལོ་<line/>
གསུམ་གྱིས་ཡོངས་སུ་མྱ་ངན་ལས་འདས་པར་གྱུར་ཏོ། །ཤཱ་རིའི་བུ། ཡང་བཅོམ་ལྡན་འདས་དེའི་གསུང་རབ་རྒྱས་པ་དེ་ལ་ལྷ་དང་མིའི་འགྲོ་བར་གཏོགས་པ་མང་པོས་མཆོད་<line/>
པར་གྱུར་ཏོ། །དེ་ནས་དུས་གཞན་ཞིག་ན་བཅོམ་ལྡན་འདས་ཡོངས་སུ་མྱ་ངན་ལས་འདས་པ་དེའི་ཉན་ཐོས་དེ་རྣམས་ཀྱང་ཡོངས་སུ་མྱ་ངན་ལས་འདས་པ་དང༌། རིམ་གྱིས་<line/>
སྐྱེ་བོའི་ཚོགས་ཆེན་པོ་དག་རབ་ཏུ་བྱུང་ནས་དེ་དག་ནད་མེད་པའི་དགེ་སྦྱོང་དང༌། དེ་དག་མྱ་ངན་ལས་འདས་པའི་དགེ་སྦྱོང་དུ་གྱུར་ཏེ། དེ་དག་རྙེད་པ་དང༌། བཀུར་སྟིས་<line/>
ཟིལ་གྱིས་ནོན་ཅིང་ལེན་པ་ལ་ཞེན་པའི་སེམས་ཀྱིས་དེ་བཞིན་གཤེགས་པས་གསུངས་པའི་མདོ་སྡེ་ཟབ་མོ་སངས་རྒྱས་ཀྱི་བྱང་ཆུབ་དམིགས་སུ་མེད་པ། དོན་དམ་པ་སྟོང་<line/>
པ་ཉིད་ཀྱི་ཆོས་དེ་དག་ལ་མི་འཇུག་ཅིང་མ་མོས་པར་གྱུར་ཏེ། གཞན་དུ་ན་ངེས་པ་མེད་པའི་ཤེས་པ་དང༌། ངེས་པ་མེད་པའི་དོན་དང༌། ཡོངས་སུ་མ་དག་པའི་ཆོས་སྤྱོད་ཅིང་<line/>
</page>
<page index="155" id="78B">ཡོངས་སུ་མ་དག་པའི་ཆོས་བདག་ཏུ་སྨྲ་བ་དང༌། སྲོག་ཏུ་སྨྲ་བ་དང༌། གང་ཟག་ཏུ་སྨྲ་བ་སྟོན་གྱི། སྟོང་པ་ཉིད་དུ་སྨྲ་བར་ནི་མ་གྱུར་ཏོ། །ཤཱ་རིའི་བུ། བཅོམ་ལྡན་འདས་དེ་ཡོངས་སུ་མྱ་<line/>
ངན་འདས་ནས་ལོ་བརྒྱ་ལོན་པ་དང༌། ཆོས་འདུལ་བ་ལ་རྣམ་པ་ལྔར་གྱུར་ཏེ། བཀུར་བའི་གཞི་བ་ཞེས་བྱ་བ་དང༌། འབྱུང་བར་དམིགས་པ་ཞེས་བྱ་བ་དང༌། ཐམས་ཅད་ཡོད་པར་<line/>
སྨྲ་བ་ཞེས་བྱ་བ་དང༌། ཚོགས་ནས་བྱུང་བ་ཞེས་བྱ་བ་དང༌། ཉེ་བར་བཅིངས་པ་ཞེས་བྱ་བའོ། །ཤཱ་རིའི་བུ། དེ་ལ་དགེ་སློང་བཀུར་བའི་གཞི་བ་ཞེས་བྱ་བ་དང༌། འབྱུང་བར་དམིགས་<line/>
པ་ཞེས་བྱ་བ་དང༌། ཐམས་ཅད་ཡོད་པར་སྨྲ་བ་ཞེས་བྱ་བ་དང༌། ཚོགས་ནས་བྱུང་བ་ཞེས་བྱ་བ་དང༌། ཉེ་བར་བཅིངས་པ་ཞེས་བྱ་བ་ལྔ་པོ་དེ་དག་ནི། འཁོར་གྱི་གཙོ་བོར་གྱུར་ཏོ།།<line/>
ཤཱ་རིའི་བུ། དེ་ལ་བཀུར་བའི་གཞི་པ་ཞེས་བྱ་བར་གྱུར་པ་གང་ཡིན་པ་དེ་དག་ནི། སངས་རྒྱས་ཀྱི་གསུང་དུ་གྱུར་པ་དེ་དག་ཀུན་ཤེས་ཤིང་དམིགས་སུ་མེད་པའི་སྟོང་བདེ་ཉིད་<line/>
སྨྲ་བར་གྱུར་ཏོ། །འདི་ལྟར་དགེ་སློང་བཞི་པོ་དེ་དག་ནི། འཁོར་དང་བཅས་ཏེ་ལམ་གོལ་བ་བཟུང་བས་ཕལ་ཆེར་གང་ཟག་ཏུ་སྨྲ་བར་གྱུར་ཏོ། །ཤཱ་རིའི་བུ། དེ་ལ་བཀུར་བའི་<line/>
གཞི་པ་ཞེས་བྱ་བ་གང་ཡིན་པ་དེ་དག་ཕྱོགས་དགུའམ། བཞི་ནས་ཤིན་ཏུ་སྤ་བཀོད་བས་སྲན་གཟུགས་མི་ནུས་ཤིང་སྐྱེ་བོ་མང་པོས་ཀྱང་མི་སྟེན་པར་གྱུར་ཏོ། །ཤཱ་རིའི་བུ།<line/>
</page>
<page index="156" id="79A">༄༅། །དེ་ལྟར་དགེ་སློང་སྡིག་ཅན་བཞི་པོ་དེ་དག་གིས་སྐྱེ་བོའི་ཚོགས་ཆེན་པོ་ལོག་པའི་ལྟ་བ་ཡང་དག་པར་འཛིན་དུ་བཅུག་གོ། དེ་ལྟར་བཅོམ་ལྡན་<line/>
འདས་དེའི་གསུང་རབ་དེའང་གཅིག་ལ་གཅིག་བཀུར་སྟི་མེད་པ་དང༌། གཅིག་ལ་གཅིག་སྨོད་པས་ནུབ་པར་གྱུར་ཏོ། །ཤཱ་རིའི་བུ། དེ་ལ་བཀུར་བའི་གཞི་པའི་ཆོས་<line/>
རྣམས་བསྟན་པ་ན་ཀུན་ཤེས་པ་དང་ལྡན་པ་དང༌། རྟོགས་པ་དང་ལྡན་པ་དང༌། མོས་པ་དང་ལྡན་པ་གང་ཡིན་པ་དེ་དག་ནི། ངས་སངས་རྒྱས་སྟོང་ཕྲག་ལྔའི་ཉན་ཐོས་<line/>
སུ་གྱུར་པ་བྱེ་བ་དུང་ཕྱུར་ཕྲག་དྲུག་ཅུ་རྩ་བརྒྱད་ཡོངས་སུ་མྱ་ངན་ལས་འདས་པ་གང་ཡིན་པ་དེ་དག་ཡིན་པར་མཁྱེན་ཏོ། །དེ་ཅིའི་ཕྱིར་ཞེ་ན། ཤཱ་རིའི་བུ། དེ་ལྟར་དེ་<line/>
དག་གིས་སྔོན་གྱི་རྒྱལ་བ་ལ་ལྷག་པར་བྱ་བ་བྱས་པ། མྱ་ངན་ལས་འདས་པ་དམིགས་སུ་མེད་པ་ལ་སྤྱད་པ་དག་ཡིན་པའི་ཕྱིར་རོ། །ཤཱ་རིའི་བུ། དེ་ལ་འབྱུང་བར་<line/>
དམིགས་པ་ཞེས་བྱ་བ་དང༌། ཐམས་ཅད་ཡོད་པར་སྨྲ་བ་ཞེས་བྱ་བ་དང༌། ཚོགས་ནས་བྱུང་བ་ཞེས་བྱ་བ་དང༌། ཉེ་བར་བཅིངས་པ་ཞེས་བྱ་བའི་དགེ་སློང་འཁོར་དང་<line/>
བཅས་པ་གང་ཡིན་པ་དེ་དག་ཐམས་ཅད་ནི། དམིགས་པ་ཅན་དུ་གྱུར། བདག་ཏུ་སྨྲ་བ་ལ་ཀུན་ཏུ་རྟེན། སེམས་ཅན་དུ་སྨྲ་བ་དང༌། སྲོག་ཏུ་སྨྲ་བ་དང༌། གང་ཟག་<line/>
</page>
<page index="157" id="79B">ཏུ་སྨྲ་བར་གྱུར་ཏེ། སྐྱེ་བོ་མང་པོའི་འཁོར་དང༌། གང་ཟག་ཏུ་སྨྲ་བ་ལ་མངོན་པར་ཞེན་པར་གྱུར་ཏོ། །ཤཱ་རིའི་བུ། དེ་ལྟར་སྐྱེས་བུ་དམ་པ་མ་ཡིན་པ་དེ་དག་གིས་རབ་ཏུ་<line/>
བྱུང་བ་དང༌། ཁྱིམ་པའི་སྐྱེ་བོའི་ཚོགས་ཆེན་པོ་དག་ལོག་པའི་ལྟ་བ་ལ་མངོན་པར་ཞེན་པར་བྱས་ནས་དོན་དམ་པ་ནི། སྤངས། དམིགས་སུ་མེད་པའི་སྟོང་པ་ཉིད་དང༌། མཚན་<line/>
མ་མེད་པ་དང༌། སྨོན་པ་མེད་པའི་ཆོས་སངས་རྒྱས་ཀྱི་བྱང་ཆུབ་ནི། གཅེར་བུ་པའི་ཚིག་གིས་བཅབས་ནས་ལོག་པར་ལྟ་བ་ཡོངས་སུ་བཟུང་བར་གྱུར་ཏོ། །ཤཱ་རིའི་བུ། དེ་ལ་<line/>
དགེ་སློང་བཞི་པོ་གང་ཡིན་པ་དེ་དག་འཁོར་གྱི་གཙོ་བོ་ཡིན་པས་སྐྱེས་བུ་དམ་པ་མ་ཡིན་པ་བཞི་པོ་གང་ཡིན་པ་དེ་དག་གི་རྗེས་སུ་ཕྱོགས་པ་དེ་རྣམས་ཀྱང་དེ་སྐད་དུ་སྨྲ་བས།<line/>
དེ་རྣམས་ཀྱིས་གསུང་རབ་རྒྱ་ཆེན་པོ་དེ་ནུབ་པར་བྱས་སོ། །ཤཱ་རིའི་བུ། དེ་ལ་གང་དག་གིས་ཆོས་མ་ཡིན་པ་དེ་ལ་ཆོས་སུ་བཟུང་ནས་དེ་དག་གིས་བཙལ་པ་དང༌། འབད་པ་དང༌།<line/>
བརྩོན་པ་བྱས་ཀྱང་རྗེས་སུ་མཐུན་པའི་བཟོད་པའང་སྐྱེས་པར་མ་གྱུར་ན། འབྲས་བུ་ཐོབ་པ་ལྟ་ཅི་སྨོས་ཏེ། དེ་ནི། གནས་ཡོད་པ་མ་ཡིན་ནོ། །ཤཱ་རིའི་བུ། འདི་ལྟར་ཁྱིམ་པ་<line/>
དང༌། རབ་ཏུ་བྱུང་བ་དེ་དག་ཕལ་ཆེར་ངན་སོང་དུ་དོང་བར་གྱུར་གྱི། བདེ་འགྲོར་དོང་བ་ནི། མ་ཡིན་ནོ། །ཤཱ་རིའི་བུ། འདི་ལྟར་སྐྱེས་བུ་དམ་པ་མ་ཡིན་པ་དེ་དག་གིས་སངས་<line/>
</page>
<page index="158" id="80A">༄༅། །རྒྱས་ཀྱི་བྱང་ཆུབ་དེ་ནུབ་པར་བྱས་པས། སེམས་ཅན་མང་པོ་ལ་གནོད་པ་བྱེད་པ་ཡིན་ཏེ། སྐྱེས་བུ་དམ་པ་མ་ཡིན་པ་དེ་དག་ཀྱང་དུས་ལས་འདས་<line/>
ནས་མནར་མེད་པའི་སེམས་ཅན་དམྱལ་བ་ཆེན་པོར་ལྷུང་ནས་དེར་ལོ་བྱེ་བ་བརྒྱ་སྟོང་ཕྲག་དགུར་ཁས་བུབ་ཏུ་བཙོས་པར་གྱུར་ཏོ། །ལོ་སྟོང་ཕྲག་དགུར་ནི། གློ་གཡས་<line/>
གཡོན་གཉིས་བཙོས་ཏེ། དེ་དག་དེ་ནས་ཤི་འཕོས་ནས་རབ་ཏུ་ཚ་བ་དང༌། ཚ་བ་དང༌། ངུ་འབོད་ཆེན་པོ་དང༌། ངུ་འབོད་དང༌། བསྡུས་གཞོམ་དང༌། ཐིག་ནག་དང༌། ཡང་<line/>
སོས་ཀྱི་དམྱལ་བ་ཆེན་པོ་རྣམས་སུ་ལྷུང་ནས་རྣམ་གྲངས་འདི་དག་གིས་དམྱལ་བ་ཆེན་པོ་རེ་རེར་ཡང་དུས་དེ་སྲིད་དུ་བཙོས་པར་གྱུར་ཏོ། །དེ་དག་དེ་ནས་ཡང་ཡང་<line/>
སོས་ཀྱི་དམྱལ་བ་ཆེན་པོ་ནས་ཐིག་ནག་ཏུ་ལྷུང་ཞིང༌། ཐིག་ནག་ནས་བསྡུས་གཞོམ་དང༌། བསྡུས་གཞོམ་ནས་དུ་འབོད་དང༌། དུ་འབོད་ནས་དུ་འབོད་ཆེན་པོ་དང༌། ངུ་འབོད་<line/>
ཆེན་པོ་ནས་ཚ་བ་དང༌། ཚ་བ་ནས་རབ་ཏུ་ཚ་བར་ལྷུང་བ་ནས་མནར་མེད་པ་དང༌། མནར་མེད་པའི་སེམས་ཅན་དམྱལ་བ་ཆེན་པོར་ལྷུང་བར་འགྱུར་ཏོ། །ཤཱ་རིའི་བུ། རྣམ་<line/>
གྲངས་འདིས་ཁྱིམ་པ་དང༌། རབ་ཏུ་བྱུང་བ་དེ་དག་དང་འབྲེལ་བ་གང་ཡིན་པ་དག་དང༌། སློང་བའི་ཁྱིམ་དང་མཛའ་བཤེས་ཀྱི་རྒྱུད་དུ་གྱུར་པ་གང་ཡིན་པ་དེ་དག་ཀྱང་དེ་<line/>
</page>
<page index="159" id="80B">རྣམས་དང་ལྷན་ཅིག་དེ་དག་ནས་ཤི་འཕོས་ནས་སེམས་ཅན་དམྱལ་བ་ཆེན་པོར་སྐྱེས་ཏེ། མི་ཟད་པའི་ཚོར་བ་མྱོང་བར་གྱུར་ཏོ། །དེ་དག་ལས་ཡང་སྲོག་ཆགས་བྱེ་བ་བརྒྱ་སྟོང་<line/>
ཕྲག་དྲུག་ཅུ་རྩ་བཞི་སྔ་ཕྱི་མེད་པར་སེམས་ཅན་དམྱལ་བ་ཆེན་པོ་དེ་དག་ཏུ་སྐྱེས་པར་གྱུར་ཏོ། །དེ་དག་ལས་འགྲོགས་བཤེས་ཀྱི་རྒྱུད་དང༌། རིམ་གྲོ་བྱེད་པའི་རྒྱུད་དང༌། རིམ་<line/>
གྲོ་བྱེད་པའི་དགེ་སློང་དང༌། སློབ་དཔོན་དང༌། བརྒྱུད་པའི་སློབ་དཔོན་དང༌། ཉེ་གནས་དང༌། བརྒྱུད་པའི་ཉེ་གནས་ཤི་འཕོས་པར་གྱུར་བ་གང་ཡིན་པ་དེ་དག་ལས་ཕལ་མོ་ཆེ་ཞིག་<line/>
དང༌། ཤཱ་རིའི་བུ། རྗེས་སུ་ཕྱོགས་པར་གྱུར་པ་ཇི་ལྟར་དེ་བཞིན་གཤེགས་པས་མཁྱེན་གྱི། དེ་དག་གི་གྲངས་ཁྱེད་ཀྱིས་ཤེས་པར་སླ་བ་མ་ཡིན་པ་གང་ཡིན་པ་ཇི་སྙེད་པ་<line/>
དེ་དག་དང༌། དེས་ཟིན་པའི་སེམས་ཅན་ལོག་པར་ལྟུང་བའི་འགྲོ་བར་གྱུར་པ་ཇི་སྙེད་པ་དེ་དག་དང༌། དེ་དག་ནས་ཤི་འཕོས་པའི་སྲོག་ཆགས་བྱེ་བ་བརྒྱ་སྟོང་ཕྲག་དྲུག་ཅུ་རྩ་<line/>
བཞི་པོ་དེ་དག་དང་ལྷན་ཅིག་སེམས་ཅན་དམྱལ་བ་ཆེན་པོ་རྣམས་སུ་སྐྱེས་པར་གྱུར་ཏོ། །ཤཱ་རིའི་བུ། རྣམ་གྲངས་འདིས་དེ་དག་བསྐལ་པ་ཡོངས་སུ་རྫོགས་པར་ངན་སོང་<line/>
ཐོབ་པར་གྱུར་ཏོ། །ཤཱ་རིའི་བུ། གང་གི་ཚེ་སྲེག་པའི་བསྐལ་པ་འབྱུང་བ་དེའི་ཚེ་ཡང་སྐྱེས་བུ་བླུན་པོ་དེ་དག་དེ་ཉིད་དུ་དེ་ཁོ་ན་བཞིན་དུ་ལྷུང་བར་གྱུར་ཏོ། །དེ་ཅིའི་ཕྱིར་ཞེ་ན།<line/>
</page>
<page index="160" id="81A">༄༅། །ཤཱ་རིའི་བུ། སངས་རྒྱས་བཅོམ་ལྡན་འདས་རྣམས་ཀྱི་བསྟན་པ་ལ་སྨད་པའི་ལས་དྲག་པོ་གང་ཡིན་པ་དེ་བྱས་པའི་ཕྱིར་རོ། །ཤཱ་རིའི་བུ། ཡང་འཇིག་<line/>
པའི་བསྐལ་པ་བྱུང་བ་ན་སྐྱེས་བུ་དམ་པ་མ་ཡིན་པ་བཞི་པོ་དེ་དག་དང༌། སྲོག་ཆགས་བྱེ་བ་བརྒྱ་སྟོང་ཕྲག་དྲུག་ཅུ་རྩ་བཞི་པོ་དེ་དག་དེ་ནས་ཤི་འཕོས་ནས་འདི་ནས་འཇིག་<line/>
རྟེན་གྱི་ཁམས་གཞན་ནམ། འཇིག་རྟེན་གྱི་བར་གྱི་སེམས་ཅན་དམྱལ་བ་ཤིན་ཏུ་ཆེན་པོར་ལྷུང་བར་གྱུར་ཏོ། །དེ་ཅིའི་ཕྱིར་ཞེ་ན། ཤཱ་རིའི་བུ། འདི་ལྟར་དྲག་པོའི་ལས་<line/>
བྱས་ཤིང་བསགས་པའི་རྣམ་པར་སྨིན་པ་ནི། ཆུང་དུར་མི་འགྱུར་ཏེ། དེ་དག་དེ་ན་ལོ་བརྒྱ་ཕྲག་མང་པོ་དང༌། ལོ་སྟོང་ཕྲག་མང་པོ་དང༌། ལོ་བརྒྱ་སྟོང་ཕྲག་མང་པོ་དང༌།<line/>
ལོ་བྱེ་བ་བརྒྱ་སྟོང་ཕྲག་མང་པོ་རྣམས་སུ་སྡུག་བསྔལ་དྲག་པོ་རྩུབ་པ་མི་ཟད་པ་ཡིད་དུ་མི་འོང་བའི་ཚོར་བ་མྱོང་བར་གྱུར་ཏོ། །ཤཱ་རིའི་བུ། འཇིག་རྟེན་གནས་པ་གང་<line/>
ཡིན་པ་འདི་ཞིག་པར་གྱུར་ཏེ། དེར་ཡང་སྲེག་པའི་བསྐལ་པ་ཆེན་པོ་ཉེ་བར་གནས་པའི་དུས་དེ་དང་དེ་དག་བྱུང་བར་གྱུར་ཏོ། །ཤཱ་རིའི་བུ། དེ་ནས་སྐྱེས་བུ་དམ་པ་མ་<line/>
ཡིན་པ་བཞི་པོ་དེ་དག་དང༌། སྲོག་ཆགས་བྱེ་བ་བརྒྱ་སྟོང་ཕྲག་དགུ་ཅུ་རྩ་བཞི་བ་དེ་དག་དང༌། གཞན་ཡང་སེམས་ཅན་དམྱལ་བ་ལས་ཀྱི་རྣམ་པར་སྨིན་པ་མི་ཟད་པ་<line/>
</page>
<page index="161" id="81B">གང་ཡིན་པ་དེ་རྣམས་དེ་ནས་ཤི་འཕོས་ནས་ཡང་འཇིག་རྟེན་གྱི་ཁམས་འདི་ཉིད་ཀྱི་སེམས་ཅན་དམྱལ་བ་ཆེན་པོ་དག་ཏུ་སྐྱེས་བར་གྱུར་ཏོ། །ཤཱ་རིའི་བུ། ཡང་སྐྱེས་བུ་<line/>
དམ་པ་མ་ཡིན་པ་བཞི་པོ་དེ་དག་དང༌། སྲོག་ཆགས་བྱེ་བ་བརྒྱ་སྟོང་ཕྲག་དྲུག་ཅུ་རྩ་བཞི་པོ་དེ་དག་མི་རྣམས་སུ་སྐྱེས་པར་གྱུར་ཏེ། དེར་ཡང་ཐམས་ཅད་དམུས་ལོང་ཤ་<line/>
སྟག་ཏུ་གྱུར་ཏོ། །ཤཱ་རིའི་བུ། རྣམ་གྲངས་འདིས་མི་རྣམས་སུ་སྐྱེ་བ་ལྔ་བརྒྱར་དམུས་ལོང་ཤ་སྟག་ཏུ་གྱུར་ཏོ། །སྐྱེ་བ་ལྔ་བརྒྱར་ནི། དམྱལ་བ་ཆེན་པོར་ལྷུང་བར་གྱུར་<line/>
ཏེ༑ དེར་ཡང་ཐམས་ཅད་དམུས་ལོང་ཤ་སྟག་ཏུ་གྱུར་ཏོ། །དེ་དག་སྐྱེ་བ་ལྔ་བརྒྱའི་ཐ་མ་ལ་མིའི་རང་བཞིན་སླར་ཐོབ་ནས་ཤའི་མིག་དང་ལྡན་པར་གྱུར་ཏོ། །ཤཱ་རིའི་བུ།<line/>
དེའི་ཚེ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། བླ་ན་<line/>
མེད་པ། སྐྱེས་བུ་འདུལ་བའི་ཁ་ལོ་སྒྱུར་བ། ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་ཀུན་ནས་འོད་ཅེས་བྱ་བ་འཇིག་རྟེན་དུ་བྱུང་སྟེ། བཅོམ་ལྡན་འདས་<line/>
དེའི་ཚེའི་ཚད་ནི། ལོ་བྱེ་བ་ཕྲག་བརྒྱ་སྟོང་དུ་གྱུར་ཏོ། །དེའི་ཉན་ཐོས་འདུས་པ་ཆེན་པོ་ནི། བྱེ་བ་ཕྲག་དུང་ཕྱུར་ཡོངས་སུ་ཚང་བར་གྱུར་ཏོ། །དེའི་ཚེ་མི་དེ་དག་གི་ལུས་ནི། ཁྲུ་<line/>
</page>
<page index="162" id="82A">༄༅། །དགུ་བཅུ་རྩ་དགུ་ཡོད་དོ། །བཅོམ་ལྡན་འདས་ཀྱི་སྐུ་ལ་ནི། ཁྲུ་ཕལ་པ་དེའི་ཉིས་འགྱུར་ཡོད་དོ། །སངས་རྒྱས་བཅོམ་ལྡན་འདས་དེའི་འོད་ནི། འདོམ་<line/>
གང་ཡིན་པ་དེས་ནི་དཔག་ཚད་བྱེ་བ་དུང་ཕྱུར་ཕྲག་བརྒྱ་སྟོང་སྣང་བས་ཁྱབ་པར་གྱུར་ཏོ། །བཅོམ་ལྡན་འདས་དེའི་བསྟན་པ་ལ་སྐྱེས་བུ་དམ་པ་མ་ཡིན་བ་དེ་དག་རབ་ཏུ་བྱུང་<line/>
ནས་ལོ་བརྒྱ་སྟོང་དུ་མགོ་ལ་མེ་འབར་བ་བཞིན་དུ་འབྲས་བུ་འདོད་པའི་ཕྱིར་བཙལ་བ་བྱས་ཀྱང་རྗེས་སུ་མཐུན་པའི་བཟོད་པའང་མ་སྐྱེས་ན། འབྲས་བུ་ཐོབ་པ་ལྟ་ཅི་སྨོས་ཏེ། དེ་<line/>
ནི༑ གནས་ཡོད་པ་མ་ཡིན་ནོ། །དེ་ཅིའི་ཕྱིར་ཞེ་ན། ཤཱ་རིའི་བུ། སངས་རྒྱས་ཀྱི་བྱང་ཆུབ་ལ་སྨོད་པ་གང་ཡིན་པ་ནི། དེ་ལྟར་འགྱུར་ཏེ། འདི་ལྟར་ཆོས་ཀྱིས་འཕོངས་པར་<line/>
འགྱུར་བའི་ལས་མངོན་པར་འདུས་བྱས་པའི་ཕྱིར་རོ། །ཤཱ་རིའི་བུ། རྣམ་གྲངས་འདིས་ཇི་སྲིད་སྐུ་འདིར་ང་མ་བྱུང་བའི་བར་མ་དོར་དེ་དག་དེ་ནས་ཤི་འཕོས་ནས་ཀྱང་སྔོན་<line/>
གྱི་མི་དགེ་བས་ལས་མངོན་པར་འདུས་བྱས་པས་མནར་མེད་པའི་སེམས་ཅན་དམྱལ་བ་ཆེན་པོར་ལྷུང་བར་གྱུར་ཏོ། །དེ་དག་གིས་ང་སངས་རྒྱས་བྱེ་བ་ཕྲག་དགུ་བཅུ་<line/>
དང་ཐབས་ཅིག་ཏུ་མཉེས་པར་བྱས་ན། འོན་ཀྱང་དེ་དག་གིས་སངས་རྒྱས་དེ་སྙེད་ཅིག་ལས་ཀྱང་རྗེས་སུ་མཐུན་པའི་བཟོད་པའང་མ་ཐོབ་བོ། །དེ་ཅིའི་ཕྱིར་ཞེ་ན། ཤཱ་<line/>
</page>
<page index="163" id="82B">རིའི་བུ། དེ་བཞིན་གཤེགས་པས་གསུངས་པ་ལ་མ་དད་ཅིང་སྨོད་པ་དང༌། འཕགས་པའི་དགེ་སློང་རྣམས་ལ་ཁ་ཟེར་བ་གང་ཡིན་པ་དེ་ནི། དེ་ལྟར་འགྱུར་ཏེ། ཆོས་ཀྱིས་འཕོངས་<line/>
པར་འགྱུར་བའི་ལས་མངོན་པར་འདུས་བྱས་པའི་ཕྱིར་རོ། །ཤཱ་རིའི་བུ། འཕགས་པ་རྣམས་ལ་སྐུར་པ་བཏབ་པས་ཇི་སྙེད་ཀྱི་སྡུག་བསྔལ་མང་པོ་ཉམས་སུ་མྱོང་བར་གྱུར་པ་ལ་<line/>
ལྟོས༑ འོན་ཀྱང་ངན་སོང་རྣམས་ལས་ནི། མ་ཐར་ཏོ། །ཤཱ་རིའི་བུ། བསྟན་པ་དེ་ལ་སྨོད་པའི་སེམས་ཅན་གང་དག་ཡིན་པ་དང༌། དེ་ལ་ཆོས་ཀྱིས་འཕོངས་པར་འགྱུར་བའི་<line/>
ལས་མངོན་པར་འདུ་བྱེད་པ་གང་དག་ཡིན་པའི་སེམས་ཅན་ཇི་སྙེད་པ་དེ་དག་ནི། རེ་ཞིག་དཔག་ཏུ་མེད་ཅིང་རེ་ཞིག་གྲངས་མེད་པ་ཡིན་ན། ཤཱ་རིའི་བུ། དེ་ལས་བསྐལ་པ་<line/>
གྲངས་མེད་པ་འདི་སྙེད་དང༌། སངས་རྒྱས་བྱེ་བ་ཕྲག་དགུ་བཅུ་རྩ་དགུ་འདས་ཀྱི་བར་དུས་སེམས་ཅན་གཅིག་ཀྱང་ཡོངས་སུ་མྱ་ངན་ལས་འདས་པར་མི་དགོངས་སོ། །ཤཱ་རིའི་བུ།<line/>
དེ་ལྟ་བས་ན། བྱིས་པ་མངོན་པའི་ང་རྒྱལ་ཅན་དང༌། དགེ་སློང་སྡིག་ཅན་ཚུལ་ཁྲིམས་དང་སྡོམ་པ་ཞིག་པ་དང༌། ཡོངས་སུ་མ་དག་པའི་ཆོས་སྟོན་པ་མ་གཏོགས་པར་སུ་ཞིག་<line/>
སངས་རྒྱས་བཅོམ་ལྡན་འདས་རྣམས་ཀྱི་བསྟན་པ་ལ་སྨོད་པར་བྱེད། དེ་དག་ལ་ནི། ཆོས་གསུམ་པོ་འདི་དག་ཡོད་པས། དེ་དག་ནི། དེ་ཉིད་ཀྱིས་རིག་པ་མེད་པ། གྲོལ་བ་<line/>
</page>
<page index="164" id="83A">༄༅། །མེད་པ་ཡིན་ཏེ། དེ་དག་ནི། དེ་བཞིན་གཤེགས་པའི་གསུང་ལ་མ་དད་ཅིང་སྨོད་པར་བྱེད་དོ། །ཤཱ་རིའི་བུ། ཁྱོད་ཀྱིས་དེའི་ཚེ་དེའི་དུས་ཀྱི་ཡོངས་སུ་མ་དག་<line/>
པའི་ཆོས་སྟོན་པའི་དགེ་སློང་ངེས་པར་འབྱུང་བ་ཞེས་བྱ་བར་གྱུར་པ་དེ་གཞན་ཞིག་ཡིན་པ་སྙམ་དུ་སོམ་ཉིའམ། ཡིད་གཉིས་སམ། ཐེ་ཚོམ་ཟ་ན། ཁྱོད་ཀྱིས་དེ་ལྟར་མི་བལྟ་<line/>
སྟེ༑ དེ་ཅིའི་ཕྱིར་ཞེ་ན། སྐྱེས་བུ་གཏི་མུག་ལྷས་བྱིན་འདི་དེའི་ཚེ་དེའི་དུས་ན་ཡོངས་སུ་མ་དག་པའི་ཆོས་སྟོན་པའི་དགེ་སློང་ངེས་པར་འབྱུང་བ་ཞེས་བྱ་བར་གྱུར་ཏོ། །ཤཱ་རིའི་<line/>
བུ༑ ཁྱོད་ཀྱིས་དེའི་ཚེ་དེའི་དུས་ཀྱི་ཡོངས་སུ་མ་དག་པའི་ཆོས་སྟོན་པའི་དགེ་སློང་ཐམས་ཅད་ཡོད་པར་སྨྲ་བ་ཞེས་བྱ་བར་གྱུར་པ་དེ་གཞན་ཞིག་ཡིན་པ་སྙམ་དུ་སོམ་<line/>
ཉིའམ། ཡིད་གཉིས་སམ། ཐེ་ཚོམ་ཟ་ན། ཤཱ་རིའི་བུ། ཁྱོད་ཀྱིས་དེ་ལྟར་མི་བལྟ་སྟེ། དེ་ཅིའི་ཕྱིར་ཞེ་ན། ཤཱ་རིའི་བུ། དགེ་སློང་ཀོ་ཀ་ལི་ཀ་འདི་དེའི་ཚེ་དེའི་དུས་ན་<line/>
ཡོངས་སུ་མ་དག་པའི་ཆོས་སྟོན་པའི་དགེ་སློང་ཐམས་ཅད་ཡོད་པར་སྨྲ་བ་ཞེས་བྱ་བར་གྱུར་ཏོ། །ཤཱ་རིའི་བུ། ཁྱོད་ཀྱིས་དེའི་ཚེ་དེའི་དུས་ན་ཡོངས་སུ་མ་དག་པའི་ཆོས་<line/>
སྟོན་པའི་དགེ་སློང་ཚོགས་ནས་བྱུང་བ་ཞེས་བྱ་བར་གྱུར་པ་དེ་གཞན་ཞིག་ཡིན་པ་སྙམ་དུ་སོམ་ཉིའམ། ཡིད་གཉིས་སམ། ཐེ་ཚོམ་ཟ་ན། ཤཱ་རིའི་བུ། ཁྱོད་ཀྱིས་<line/>
</page>
<page index="165" id="83B">དེ་ལྟར་མི་བལྟ་སྟེ། དེ་ཅིའི་ཕྱིར་ཞེ་ན། ཤཱ་རིའི་བུ། དགེ་སློང་སེར་སྐྱ་འདི་དེའི་ཚེ་དེའི་དུས་ན་ཡོངས་སུ་མ་དག་པའི་ཆོས་སྟོན་པའི་དགེ་སློང་ཚོགས་ནས་བྱུང་བ་ཞེས་བྱ་བར་གྱུར་<line/>
ཏོ༑ ༑ཤཱ་རིའི་བུ། ཁྱོད་ཀྱིས་དེའི་ཚེ་དེའི་དུས་ན་ཡོངས་སུ་མ་དག་པའི་ཆོས་སྟོན་པའི་དགེ་སློང་ཉེ་བར་བཅིངས་པ་ཞེས་བྱ་བར་གྱུར་པ་དེ་གཞན་ཞིག་ཡིན་པ་སྙམ་དུ་སོམ་ཉིའམ།<line/>
ཡིད་གཉིས་སམ། ཐེ་ཚོམ་ཟ་ན། ཤཱ་རིའི་བུ། ཁྱོད་ཀྱིས་དེ་ལྟར་མི་བལྟ་སྟེ། དེ་ཅིའི་ཕྱིར་ཞེ་ན། ཤཱ་རིའི་བུ། གཅེར་བུ་པའི་བུ་བདེན་ལྡན་འདི་དེའི་ཚེ་དེའི་དུས་ན་ཡོངས་སུ་<line/>
མ་དག་པའི་ཆོས་སྟོན་པའི་དགེ་སློང་ཉེ་བར་བཅིངས་པ་ཞེས་བྱ་བར་གྱུར་ཏོ། །ཤཱ་རིའི་བུ། ཁྱོད་ཀྱིས་དེའི་ཚེ་དེའི་དུས་ན་གང་གིས་སངས་རྒྱས་ཀྱི་བྱང་ཆུབ་ཡང་དག་པ་ཇི་<line/>
ལྟ་བ་བཞིན་དུ་རབ་ཏུ་སྟོན་པ་ཡོངས་སུ་དག་པའི་ཆོས་སྟོན་པ་དང་ལྡན་པ། སེམས་ཅན་མང་པོའི་དོན་བྱེད་པ་དང་ལྡན་པ་དེའི་ཆོས་བསྟན་པ་ལ་སངས་རྒྱས་སྟོང་ཕྲག་ལྔའི་ཉན་<line/>
ཐོས་སུ་གྱུར་པ་བྱེ་བ་དུང་ཕྱུར་ཕྲག་དྲུག་ཅུ་རྩ་བརྒྱད་ཡོངས་སུ་མྱ་ངན་ལས་འདས་པ་གང་ཡིན་པ་དག་གིས་རྗེས་སུ་བསླབས་པའི་དགེ་སློང་བཀུར་བ་ཞེས་བྱ་བར་གྱུར་པ་དེ་<line/>
གཞན་ཞིག་ཡིན་པ་སྙམ་དུ་སོམ་ཉིའམ། ཡིད་གཉིས་ཟ་ན། ཤཱ་རིའི་བུ། ཁྱོད་ཀྱིས་དེ་ལྟར་མི་བལྟ་སྟེ། དེ་ཅིའི་ཕྱིར་ཞེ་ན། ཤཱ་རིའི་བུ། བྱམས་མའི་བུ་གང་པོ་འདི་ཉིད་<line/>
</page>
<page index="166" id="84A">༄༅། །དེའི་ཚེ་དེའི་དུས་ན་གང་གིས་སངས་རྒྱས་ཀྱི་བྱང་ཆུབ་ཡང་དག་པ་ཇི་ལྟ་བ་བཞིན་དུ་རབ་ཏུ་སྟོན་པས་ཡོངས་སུ་དག་པའི་ཆོས་སྟོན་པ། སེམས་ཅན་མང་<line/>
པོའི་དོན་བྱེད་པ་དེའི་ཆོས་བསྟན་པ་ལའང་སངས་རྒྱས་སྟོང་ཕྲག་ལྔའི་ཉན་ཐོས་སུ་གྱུར་པ་བྱེ་བ་དུང་ཕྱུར་ཕྲག་དྲུག་ཅུ་རྩ་བརྒྱད་ཡོངས་སུ་མྱ་ངན་ལས་འདས་པ་གང་ཡིན་པ་<line/>
དག་གིས་རྗེས་སུ་བསླབས་པའི་དགེ་སློང་བཀུར་བ་ཞེས་བྱ་བར་གྱུར་ཏོ། །ཤཱ་རིའི་བུ། གང་དག་ངེས་པའི་དོན་གྱི་ཆོས་ཀྱི་གཏམ་དང༌། ཡོངས་སུ་དག་པའི་ཆོས་རྣམས་<line/>
སྟོན་པ་ཡིན་ནོ། །ཞེས་ཡང་དག་པར་སྨྲ་བས་སྨྲ་བ་དེ་དག་གིས་ནི། བྱམས་མའི་བུ་གང་པོ་ཁོ་ན་ཡིན་ནོ། །ཞེས་ཡང་དག་པར་སྨྲ་བས་སྨྲོས་ཤིག །ཤཱ་རིའི་བུ། དགེ་<line/>
སློང་གང་པོ་ནི། ངེས་པ་མ་ཡིན་པ་ངེས་པར་བྱེད་པ་མ་ཡིན་ཏེ། ཤཱ་རིའི་བུ། དེ་ལྟ་བས་ན། གང་པོ་ནི། ངེས་པའི་དོན་གྱི་ཆོས་ཀྱི་ཚུལ་རབ་ཏུ་སྟོན་པ་ཡིན་ནོ། །དགེ་སློང་གང་<line/>
པོ་ནི༑ མ་ངེས་པའི་དོན་གྱི་ཆོས་སྟོན་པ་མ་ཡིན་ཏེ། དགེ་སློང་གང་པོ་ནི། ངེས་པའི་དོན་གྱི་ཆོས་སྟོན་པ་ཡིན་ནོ། །དགེ་སློང་གང་པོ་ནི། མཐར་ཕྱིན་པ་མ་ཡིན་པའི་ཆོས་<line/>
སྟོན་པ་མ་ཡིན་ཏེ། དགེ་སློང་གང་པོ་ནི། མཐར་ཕྱིན་པའི་ཆོས་སྟོན་པ་ཡིན་ནོ། །ཤཱ་རིའི་བུ། དགེ་སློང་གང་པོ་ནི། ཐེ་ཚོམ་དང་བཅས་པའི་ངེས་པར་བྱེད་པ་མ་ཡིན་ཏེ།<line/>
</page>
<page index="167" id="84B">དགེ་སློང་གང་པོ་ནི། ཐེ་ཚོམ་མེད་པ་དང༌། དེས་པའི་དོན་དང༌། མཐར་ཕྱིན་པའི་ཆོས་སྟོན་པ་ཡིན་ནོ། །ཤཱ་རིའི་བུ། གང་དག་རྣམ་པ་ཐམས་ཅད་ཡོངས་སུ་རྫོགས་པའི་ཆོས་<line/>
ཀྱི་གཏམ་དང་ལྡན་པ་ཡིན་ནོ། །ཞེས་ཡང་དག་པར་སྨྲ་བས་སྨྲ་བ་དེ་དག་གིས་ནི། གང་པོ་ཁོ་ན་ཡིན་ནོ། །ཞེས་ཡང་དག་པར་སྨྲ་བས་སྨྲོས་ཤིག །ཤཱ་རིའི་བུ། དགེ་སློང་<line/>
གང་པོ་ནི། སེམས་ཅན་རྣམས་ལ་སངས་རྒྱས་ཀྱི་མཛད་པ་བྱེད་པ་དང་ལྡན་པ་ཡིན་ཏེ། ཤཱ་རིའི་བུ། བྱམས་མའི་བུ་གང་པོ་ནི། སངས་རྒྱས་བཅོམ་ལྡན་འདས་བྱེ་བ་ཕྲག་<line/>
དགུ་འདས་ཤིང་འཁྲུངས་པའི་གནས་དེ་དང་དེ་དག་ཏུ་ཆོས་སྨྲ་བར་གྱུར་ཏེ། ཐམས་ཅད་དུའང་ཡོངས་སུ་དག་པའི་ཆོས་སྟོན་པ་ཡིན་ནོ། །སངས་རྒྱས་བཅོམ་ལྡན་འདས་<line/>
དེ་དག་གི་སྤྱན་སྔར་ཚེ་ཇི་སྲིད་པར་ཚངས་པར་སྤྱད་པས་ཡོངས་སུ་དག་པའི་ཆོས་སྟོན་པ་ཡིན་ནོ། །ཤཱ་རིའི་བུ། དགེ་སློང་གང་པོ་འདི་ནི། ཡང་དག་པར་རྫོགས་པའི་<line/>
སངས་རྒྱས་བདུན་པོ་རྣམས་ཀྱི་ཆོས་སྨྲ་བར་ཡང་གྱུར་ཏོ། །ཤཱ་རིའི་བུ། དགེ་སློང་གང་པོ་འདི་ནི། ད་ལྟར་ངའི་ཆོས་སྨྲ་བ་དགྲ་བཅོམ་པ་སེམས་ཤིན་ཏུ་རྣམ་པར་གྲོལ་<line/>
པའང་ཡིན་ནོ། །ཤཱ་རིའི་བུ། གང་དག་སྔོན་གྱི་རྒྱལ་བ་ལ་ལྷག་པར་བྱ་བ་བྱས་པ་ཡིན་ནོ། །ཞེས་ཡང་དག་པར་སྨྲ་བས་སྨྲ་བ་དེ་དག་གིས་ནི། གང་པོ་ཁོ་ན་ཡིན་ནོ། །ཞེས་<line/>
</page>
<page index="168" id="85A">༄༅། །ཡང་དག་པར་སྨྲ་བས་སྨྲོས་ཤིག །ཤཱ་རིའི་བུ། གང་པོ་ནི། སངས་རྒྱས་བྱེ་བ་ཕྲག་དགུའི་སངས་རྒྱས་ཀྱི་བྱང་ཆུབ་ཤིན་ཏུ་རྣམ་པར་ངེས་པ་གང་ཡིན་<line/>
པ་དེ་དག་ལ་ལེགས་པར་བསླབས་པའི་ཤེས་རབ་ཆེན་པོ་ཡིན་ཏེ། དགེ་སློང་གང་པོ་ནི། དེའི་ཕྱིར་དེ་བཞིན་གཤེགས་པས་ཆོས་སྨྲ་བ་རྣམས་ཀྱི་མཆོག་ཏུ་བསྟན་ཏོ། །ཤཱ་རིའི་བུ། ངས་<line/>
དགེ་སློང་གང་པོའི་བསྔགས་པ་ཉིན་པར་རམ། མཚན་མོའམ། ཉིན་མཚན་དུ་གསུངས་ཀྱང༌། ཤཱ་རིའི་བུ། དགེ་སློང་གང་པོ་ཁོ་ནའི་བསྔགས་པ་ནི། མ་བསྒྲགས་པར་<line/>
ཟད་དོ༑ ༑ཤཱ་རིའི་བུ། ངས་དགེ་སློང་གང་པོའི་བསྔགས་པ་ཉི་མ་གཉིས་སམ། གསུམ་མ། བཞིའམ། ལྔའམ། བཅུའམ། ཟླ་བ་ཕྱེད་དམ། ཟླ་བའམ། དེ་བས་ལྷག་<line/>
པར་གསུངས་ཀྱང་དགེ་སློང་གང་པོ་ཁོ་ནའི་བསྔགས་པ་ནི། མ་བསྒྲགས་པར་ཟད་དོ། །དེ་ཅིའི་ཕྱིར་ཞེ་ན། འདི་ལྟར་ངའི་ཉན་ཐོས་རྣམ་པ་ཐམས་ཅད་དུ་ངེས་པའི་<line/>
དོན་དང༌། ཡོངས་སུ་དག་པའི་ཆོས་སྟོན་པ་དང་ལྡན་པ། སྔོན་གྱི་རྒྱལ་བ་ལ་ལྷག་པར་བྱ་བ་བྱས་པ། དམིགས་སུ་མེད་པའི་སྟོང་པ་ཉིད་ཀྱིས་གནས་པ་ཡིན་པའི་<line/>
ཕྱིར་རོ། །ཤཱ་རིའི་བུ། དགེ་སློང་གང་པོ་ནི། ལྷའི་མིག་གིས་དཔག་ཚད་བརྒྱ་སྟོང་ན་སེམས་ཅན་ཉན་ཐོས་ཀྱིས་འདུལ་བར་འགྱུར་བ་གང་ཡིན་པ་དེ་དག་མཐོང་ན།<line/>
</page>
<page index="169" id="85B">དགེ་སློང་གང་པོ་དེར་སོང་ནས་དེ་དག་ལ་ཆོས་སྟོན་པར་བྱེད་དེ། ཤཱ་རིའི་བུ། དགེ་སློང་གང་པོ་ནི། ཡུན་རིང་པོར་སྐྱེ་བོ་མང་པོ་ལ་ཕན་པ་དང༌། སྐྱེ་བོ་མང་པོ་ལ་བདེ་བའི་ཕྱིར་<line/>
ཞུགས་པ་ཡིན་ནོ། །ཤཱ་རིའི་བུ། དགེ་སློང་གང་པོ་ཆོས་སྟོན་པ་ནི། ཉོན་མོངས་པ་མེད་པ་དང༌། ཟང་ཟིང་ལ་མི་ལྟ་བ་དང༌། རྙེད་པ་དང༌། བཀུར་སྟི་ལ་མ་ཞེན་པར་ཆོས་སྟོན་<line/>
པ་ཡིན་ནོ། །ཤཱ་རིའི་བུ། དགེ་སློང་གང་པོ་ནི། སོ་སོ་ཡང་དག་པར་རིག་པ་ཐོབ་པའི་ཆོས་སྨྲ་བ་ཡིན་པས་སྟོན་པ་[?] མ་གཏོགས་པར་གང་པོ་ལ་ལྷ་དང་བཅས་པའི་འཇིག་རྟེན་<line/>
གྱིས་དོན་ཏམ། ཚིག་མཐར་གཏུགས་པར་མི་ནུས་ཏེ། དེ་ནི། གནས་ཡོད་པ་མ་ཡིན་ནོ། །ཤཱ་རིའི་བུ། དེ་ལྟ་བས་ན། ཁྱོད་ལ་གོ་བར་བྱའོ། །ཁོང་དུ་ཆུད་པར་བྱའོ། །གང་ཞིག་<line/>
བླ་ན་མེད་པ་ཡང་དག་པར་རྫོགས་པའི་བྱང་ཆུབ་དང་རྗེས་སུ་མཐུན་པའི་ཆོས་སྟོན་པ་དེ་ནི། སྐྱེ་བོ་མང་པོའི་དོན་བྱེད་པ་ཡིན་པས་དགེ་བའི་རྩ་བ་དཔག་ཏུ་མེད་པ་མངོན་པར་<line/>
འདུ་བྱེད་པ་ཡིན་ནོ། །ཤཱ་རིའི་བུ། གང་ཞིག་སངས་རྒྱས་ཀྱི་བྱང་ཆུབ་ལ་སྨོད་པར་བྱེད་པ་དེ་ནི། སྐྱེ་བོ་མང་པོ་ལའང་གནོད་པ་བྱེད་པ་ཡིན་པས་མི་དགེ་བའི་རྩ་བ་མང་དུ་<line/>
མངོན་པར་འདུ་བྱེད་པ་ཡིན་ནོ། །དེ་ཅིའི་ཕྱིར་ཞེ་ན། ཤཱ་རིའི་བུ། འདི་ལྟར་སྡིག་པའི་རྣམ་པར་སྨིན་པ་ནི། སྡིག་པ་ཡིན་ལ། ཟག་པ་དང་བཅས་པའི་མི་དགེ་བའི་རྣམ་པར་<line/>
</page>
<page index="170" id="86A">༄༅། །སྨིན་པའང་ཟག་པ་དང་བཅས་པ་ཡིན་ཞིང༌། ཟག་པ་མེད་པའི་རྣམ་པར་སྨིན་པ་ནི། ཟག་པ་མེད་པ་ཡིན་ནོ། །ཤཱ་རིའི་བུ། དེ་ལྟ་བས་ན། དེ་བཞིན་<line/>
གཤེགས་པས་གསུངས་པའི་མདོ་སྡེ་འདི་ལྟ་བུ་འདི་དག་འཁོར་བཞི་ལ་རྒྱས་པར་བཤད་ཅིང་རབ་ཏུ་བསྟན་པ་ན། ཤཱ་རིའི་བུ། གང་དག་གི་ཆོས་ཀྱི་རྣམ་གྲངས་འདི་ཐོས་<line/>
ནས་དེ་དག་དགའ་བ་དང་མགུ་བ་ཐོབ་པར་གྱུར་ན། ཤཱ་རིའི་བུ། དེ་དག་བསོད་ནམས་ཀྱི་ཕུང་པོ་དཔག་ཏུ་མེད་པ་དང་ལྡན་པར་འགྱུར་རོ། །གང་དག་ཡང་དེ་བཞིན་<line/>
གཤེགས་པས་གསུངས་པའི་ཆོས་ཀྱི་རྣམ་གྲངས་འདི་ལྟ་བུ་འདི་ཐོས་ནས་དགའ་བ་དང་མགུ་བ་མ་ཐོབ་ཅིང་ལྷག་པར་ཡང་མ་དད་པ་ཉེ་བར་སྟོན་པར་འགྱུར་ན། གདོན་མི་<line/>
ཟ་བར་དེ་དག་ནི། ཚུལ་ཁྲིམས་རལ་བའམ། མངོན་པའི་ང་རྒྱལ་ཅན་ནམ། ཡོངས་སུ་མ་དག་པའི་ཆོས་སྟོན་པ་ཡིན་ནོ། །ཡང་གང་ཞིག་སྨོད་པར་བྱེད་ན། དེ་དེ་ཉིད་ནས་<line/>
དམུས་ལོང་དུ་འགྱུར་རོ། །ཤཱ་རིའི་བུ། ཁྱོད་ལ་གོ་བར་བྱའོ། །ཁོང་དུ་ཆུད་པར་བྱའོ། །ཤཱ་རིའི་བུ། ང་ནི། ཇི་ལྟར་རྫ་མཁན་གྱིས་སོ་མ་བཏང་བའི་སྣོད་རྣམས་ལ་ཁྱད་དུ་<line/>
གསོད་པར་བྱེད་པ་དེ་ལྟར་ཕ་རོལ་གནོན་པར་མི་མཛད་ཀྱི། ཤཱ་རིའི་བུ། ང་ནི། སངས་རྒྱས་ཀྱི་བྱང་ཆུབ་དམིགས་སུ་མེད་པ་དོན་དམ་པ་སྟོང་པ་ཉིད་ཀྱིས་ཟིལ་གྱིས་མནན་<line/>
</page>
<page index="171" id="86B">ཅིང་གཞན་ལ་ཆོས་སྟོན་པ་ན་སྙིང་པོར་འགྱུར་བ་གང་ཡིན་པ་དེ་ནི། འདུག་ལ། སྦུན་པར་འགྱུར་བ་གང་ཡིན་པ་དེ་ནི། འདོར་བར་འགྱུར་རོ། །དེ་ཅིའི་ཕྱིར་ཞེ་ན། ཤཱ་རིའི་བུ།<line/>
འདི་ལྟར་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་<line/>
ནས་ཆོས་སྟོན་པར་མཛད་པ་ནི། ལོག་པའི་ལྟ་བ་ལ་བརྟེན་ནས་མ་ཡིན་ཏེ། བདག་ཏུ་སྨྲ་བ་ལ་མ་ཡིན། སེམས་ཅན་དུ་སྨྲ་བ་ལ་མ་ཡིན། སྲོག་ཏུ་སྨྲ་བ་ལ་མ་ཡིན། གང་<line/>
ཟག་ཏུ་སྨྲ་བ་ལ་མ་ཡིན། རྟག་པར་སྨྲ་བ་ལ་མ་ཡིན། ཆད་པར་སྨྲ་བ་ལ་མ་ཡིན་ནོ། །དེ་ཅིའི་ཕྱིར་ཞེ་ན། ཤཱ་རིའི་བུ། འདི་ལྟར་དེ་ལྟ་བུ་ལ་ཞེན་པ་དེ་དག་ཐམས་ཅད་ནི། ལོག་<line/>
བའི་ལྟ་བ་ཞེས་བྱའོ། །ཤཱ་རིའི་བུ། བདག་གི་འདུ་ཤེས་དང༌། སེམས་ཅན་གྱི་འདུ་ཤེས་དང༌། སྲོག་གི་འདུ་ཤེས་དང༌། གང་ཟག་གི་འདུ་ཤེས་དང༌། རྟག་པའི་འདུ་ཤེས་དང༌།<line/>
ཆད་པའི་འདུ་ཤེས་གང་ཡིན་པས་ནི། རྗེས་སུ་མཐུན་པའི་བཟོད་པ་སྐྱེ་བར་འགྱུར་བའང་གནས་མ་ཡིན་ཞིང་གོ་སྐབས་མེད་ན་འབྲས་བུ་ཐོབ་པར་འགྱུར་བ་ལྟ་ཅི་སྨོས་ཏེ།<line/>
དེ་ནི༑ གནས་ཡོད་པ་མ་ཡིན་ནོ། །ཤཱ་རིའི་བུ། དེ་ལྟ་བས་ན། དེ་བཞིན་གཤེགས་པས་དེ་ལྟ་བུའི་ལྟ་བ་དང་ལྡན་པ་རྣམས་ལ་ནི། དད་པས་བྱིན་པ་རྗེས་སུ་མ་གནང་ངོ༌། །དེ་<line/>
</page>
<page index="172" id="87A">༄༅། །ཅིའི་ཕྱིར་ཞེ་ན། ཤཱ་རིའི་བུ། འདི་ལྟར་རིག་པ་མེད་པ། གྲོལ་བ་མེད་པ་དེ་དག་ནི། ཇི་སྲིད་དུ་ལུས་གསོ་བའི་དོན་དུ་བསྟན་པ་འདི་ལ་རབ་ཏུ་བྱུང་བ་<line/>
ཡིན་པའི་ཕྱིར་རོ། །ཤཱ་རིའི་བུ། དེ་ལྟ་བས་ན། ངས་སྔོན་གྱི་མུ་སྟེགས་ཅན་བསྟན་པ་འདི་ལ་རབ་ཏུ་འབྱུང་བ་གང་ཡིན་པ་དེ་ཟླ་བ་བཞིའི་གནས་བཅའ་བར་བྱའོ། །ཞེས་<line/>
གཞན་མུ་སྟེགས་ཅན་རྣམས་ཀྱི་གནས་བཅའ་བ་གསུངས་སོ། །དེ་ཅིའི་ཕྱིར་ཞེ་ན། ཤཱ་རིའི་བུ། གཞན་མུ་སྟེགས་ཅན་རྣམས་ནི། ཕལ་ཆེར་བདག་ཏུ་སྨྲ་བ་དང༌། སེམས་<line/>
ཅན་དུ་སྨྲ་བ་དང༌། སྲོག་ཏུ་སྨྲ་བ་དང༌། གང་ཟག་ཏུ་སྨྲ་བ་དང༌། རྟག་པར་སྨྲ་བ་དང༌། ཆད་པར་སྨྲ་བ་ཡིན་པའི་ཕྱིར་རོ། །ཤཱ་རིའི་བུ། ང་དང་ངའི་ཉན་ཐོས་རྣམས་ནི། བདག་<line/>
མེད་པར་སྨྲ་བ། སྟོང་པ་ཉིད་དུ་སྨྲ་བ། མཚན་མ་མེད་པའི་བསམ་གཏན་པ། རྗེས་སུ་མཐུན་པའི་བཟོད་པ་དང་ལྡན་པ། རྣམ་པར་ཤེས་པ་རྣམས་ལ་མི་གནས་པ་ཡིན་པའི་<line/>
ཕྱིར་རོ༑ ༑ཤཱ་རིའི་བུ། གང་ཞིག་བཟོད་པ་དེ་ལྟ་བུ་དང་ལྡན་པ་དེ་ལ་ནི། ངས་རབ་ཏུ་འབྱུང་བ་དང༌། བསྙེན་པར་རྫོགས་པ་དང༌། དད་པས་བྱིན་པའི་ཆོས་གོས་དང༌། བསོད་<line/>
སྙོམས་དང༌། གནས་མལ་དང༌། ནད་ཀྱི་རྐྱེན་སྨན་དང༌། མཁོ་བའི་ཡོ་བྱད་རྣམས་སྐབས་དབྱེ་བར་བྱའོ། །གང་ཞིག་མི་ལྡན་པ་དེ་ནི། གནས་བཅའ་བའི་དོན་དུ་བདག་མེད་<line/>
</page>
<page index="173" id="87B">པ་ལ་མངོན་པར་སྦྱར་བར་བྱའོ། །ཤཱ་རིའི་བུ། གང་ཞིག་དོན་དམ་པ་སྟོང་པ་ཉིད་རབ་ཏུ་བཤད་པ་ན་དེ་ལ་བཟོད་པ་དང་དད་པ་མ་ཐོབ་ཅིང་སྐྲག་པར་གྱུར། དངངས་པར་གྱུར།<line/>
ཀུན་ཏུ་དངངས་པར་གྱུར། ཀུན་ཏུ་རྨོངས་པར་གྱུར་ཏེ། དོན་དམ་པ་སྟོང་པ་ཉིད་ལ་སྨོད་ཅིང་གང་ཟག་ཏུ་ལྟ་བ་ལ་དགའ་བ་འཐོབ་པ་ལྟ་ན། དེ་ནི། ངེས་པར་ཡུན་རིང་པོ་ནས་<line/>
བདུད་ཀྱིས་མངགས་པའམ། སྔོན་གྱི་མུ་སྟེགས་ཅན་གཞན་གང་ཡིན་པ་ཞིག་ཡིན་པར་རྟོགས་པར་བྱ་སྟེ། དེ་ལ་མཁས་པས་ཡིད་མི་བདེ་བ་བསྐྱེད་པར་མི་བྱའི། སྙིང་<line/>
རྗེ་དང་བྱམས་པ་ཡང་དག་པར་བསྐྱེད་པར་བྱའོ། །དེ་ཅིའི་ཕྱིར་ཞེ་ན། ཤཱ་རིའི་བུ། དེ་ནི། འདི་ལྟར་ཚིག་གིས་རྫོགས་པར་མི་ནུས་པས་བྱ་བ་ཇི་སྙེད་དང་ལྡན་པ་དེ་ལྟ་<line/>
བུའི་བཟོད་པ་ཅན་ལ་ནི། རྣམ་པར་སྨིན་པར་འགྱུར་རོ། །གཞན་དུ་ན་དེ་ལ་རྗེས་སུ་གཟུང་བའི་འདུ་ཤེས་བསྐྱེད་པར་བྱའོ། །སྟོང་པ་ཞེས་བྱ་བ་བདག་མེད་པའི་ཆོས་<line/>
རྣམས་དང༌། གང་ཟག་མེད་པའི་འདུ་ཤེས་ཁོ་ན་བསྐྱེད་པར་བྱའོ། །དེ་འདི་ལྟར་སྟོང་པ་ཉིད་དེ་ལ་ལྟོས་པ་མེད་ཅིང་སྤོང་བ་དང༌། སངས་རྒྱས་ཀྱི་བྱང་ཆུབ་སྤོང་བ་དང༌།<line/>
སངས་རྒྱས་ཀྱི་ཆོས་དང༌། དགེ་སྦྱོང་གི་ཆོས་སྤོང་ན། དེ་ལ་ཚངས་པ་མཚུངས་པར་སྤྱོད་པ། སྟོང་པ་ཉིད་ཀྱིས་གནས་པ། མཚན་མ་མེད་པས་གནས་པ། སྨོན་པ་མེ་<line/>
</page>
<page index="174" id="88A">༄༅། །པས་གནས་པ་རྣམས་ཀྱིས་ཡང་དག་པར་བསྟན་པར་བྱ། ཡང་དག་པར་འཛིན་དུ་གཞུག་པར་བྱ། ཡང་དག་པར་གཟེངས་བསྟོད་པར་བྱ། ཡང་དག་<line/>
པར་རབ་ཏུ་དགའ་བར་བྱ་སྟེ། དེ་སངས་རྒྱས་ཀྱི་གསུང་ལ་ཉེ་བར་སྦྱར་བར་བྱའོ། །དོན་དམ་པ་སྟོང་པ་ཉིད་དམིགས་སུ་མེད་པ་རབ་ཏུ་བསྟན་པར་བྱའོ། །གལ་ཏེ་སངས་<line/>
རྒྱས་ཀྱི་བྱང་ཆུབ་ཀྱིས་སྐྲག་པར་གྱུར་ན། དེའི་མཁན་པོ་དང་སློབ་དཔོན་ལ་དགེ་སློང་མང་པོས་སམ། དགེ་སློང་གི་དགེ་འདུན་གྱིས་ཚིག་འདི་སྐད་ཅེས་དེ་ལ་བཅོམ་ལྡན་<line/>
འདས་ཀྱིས་གང་དག་ཆོས་རྣམས་ཀྱི་རང་གི་མཚན་ཉིད་རབ་ཏུ་ཤེས་ཤིང་སྟོང་པ་ཉིད་ཀྱིས་གནས་པ་དེ་ལྟ་བུ་དག་གི་སྟོན་པ་ནི། ང་ཡིན་གྱི། གང་ཟག་གི་འདུ་ཤེས་<line/>
ཅན་ལོག་པར་ཞུགས་པ། ལམ་གོལ་པར་གཞོལ་བ་རྣམས་ཀྱི་སྟོན་པ་ནི། ང་མ་ཡིན་ནོ། །ཞེས་གསུངས་ལ། བཅོམ་ལྡན་འདས་ཀྱིས་ཡང་དག་པའི་ཚུལ་ཁྲིམས་<line/>
དང༌། ལྟ་བ་ཕུན་སུམ་ཚོགས་པ་རྣམས་ཀྱི་གསོ་སྦྱོང་གི་ལས་ནི། གསུངས་ཀྱི། འདི་ལྟར་ཚུལ་ཁྲིམས་ཉམས་པ་རྣམས་ཀྱི་ནི་མ་ཡིན་པས་ཚེ་དང་ལྡན་པའི་ལྷན་ཅིག་<line/>
གནས་པ་ནི། དམིགས་སུ་མེད་པའི་སྟོང་པ་ཉིད་ཀྱི་ཆོས་རྣམས་ལ་མ་མོས་ཤིང་གཞན་མུ་སྟེགས་ཅན་གྱི་སྨྲ་བར་གྱུར་ཏོ། །བཅོམ་ལྡན་འདས་ཀྱིས་གཞན་མུ་སྟེགས་<line/>
</page>
<page index="175" id="88B">ཅན་གྱི་སྨྲ་བ་དང་ལྷན་ཅིག་ཏུ་གསོ་སྦྱོང་གི་ལས་མ་གསུངས་པས་དེ་ནི། མི་བསྟན་ཏོ། །དེ་ལྟ་བུའི་བཟོད་པ་དང་ལྡན་པ་གང་ཡིན་པ་དེ་དག་ནི། དགེ་འདུན་གྱི་བྱ་བ་ལ་བསྐོ་བར་མི་<line/>
བྱའོ༑ ༑འདུན་པ་བླང་བར་མི་བྱའོ། །དེའི་ཡོངས་སུ་མ་དག་པའི་བཟོད་པ་དེ་ལྟ་བུ་དེ་དག་ཚེ་དང་ལྡན་པ་དག་གིས་ཀྱང་འདི་ལྟར་ཕྱིར་བཟློག་པར་ནུས་པར་གྱིས་ཤིག་ཅེས་བརྗོད་<line/>
པར་བྱའོ། །ཤཱ་རིའི་བུ། དགེ་སློང་གི་དགེ་འདུན་གྱིས་དེ་ལྟར་བྱས་ན། ང་ལའང་མཆོད་པ་བྱས་པ་ཡིན་ནོ། །གཞན་མུ་སྟེགས་ཅན་ཡང་ཤིན་ཏུ་ཆེར་བཅད་པ་ཡིན་ནོ། །གསོ་སྦྱོང་གི་<line/>
ལས་ཀྱང་ཤིན་ཏུ་ཡོངས་སུ་དག་པར་བྱས་པ་ཡིན་ནོ། །ཤཱ་རིའི་བུ། ཁྱོད་ལ་གོ་བར་བྱའོ། །ཁོང་དུ་ཆུད་པར་བྱའོ། །གང་ཞིག་འདི་ལྟ་སྟེ། བདག་ཏུ་ལྟ་བ་དང༌། སེམས་ཅན་དུ་<line/>
ལྟ་བ་དང༌། སྲོག་ཏུ་ལྟ་བ་དང༌། གང་ཟག་ཏུ་ལྟ་བ་སྟེ། ལྟ་བ་འདི་དག་འཛིན་པར་བྱེད་ན། དེ་དག་ནི། ངའི་རྗེས་སུ་རབ་ཏུ་བྱུང་བ་མ་ཡིན། དེ་དག་ནི། ང་ལ་མཉེས་པར་བྱེད་པ་<line/>
མ་ཡིན་ཏེ། དེ་དག་གི་སྟོན་པའང་ང་མ་ཡིན་ནོ། །དེ་དག་ནི། སྟོན་པ་དྲུག་པོའི་རྗེས་སུ་རབ་ཏུ་བྱུང་བ་ཡིན། དེ་དག་ནི། སྟོན་པ་དྲུག་པོ་མཉེས་པར་བྱེད་པ་ཡིན་པས། དེ་<line/>
དག་གི་སྟོན་པའང་སྟོན་པ་དྲུག་པོ་ཡིན་ནོ། །དེ་ལ་གང་དག་ཤིན་ཏུ་གྱ་ནོམ་པའི་ཆོས་རྣམས་ལ་བཟོད་པ་མ་ཐོབ་པར་དད་པས་བྱིན་པ་ལ་ལོངས་སྤྱོད་པར་བྱེད་ན། དེ་དག་<line/>
</page>
<page index="176" id="89A">༄༅། །ནི༑ དད་པས་བྱིན་པ་ལ་ཤིན་ཏུ་ལོངས་མ་སྤྱད་པ་ཡིན་ནོ། །དེ་དག་གིས་ཅི་ནས་ཀྱང་བསྟན་པ་འདི་ལ་རབ་ཏུ་བྱུང་ནས་སོ་སོར་ཐར་པའི་སྡོམ་པས་བསྡམས་<line/>
པར་གྱུར་ཀྱང་དོན་དམ་པ་སྟོང་པ་ཉིད་ལ་འཇུག་པར་མི་འགྱུར་བ་དང༌། མོས་པར་མི་འགྱུར་བ་དང༌། སྟོང་པ་ཉིད་དམིགས་སུ་མེད་པའི་ཆོས་རྣམས་ལ་ཡིད་གཉིས་དང་ཐེ་ཚོམ་<line/>
ཟ་བར་གྱུར་ན། དེ་དག་ཕལ་ཆེར་ཚུལ་ཁྲིམས་གཙོ་བོར་བྱེད་པ་དང༌། ཏིང་ངེ་འཛིན་གཙོ་བོར་བྱེད་པ་དང༌། ཐོས་པ་གཙོ་བོར་བྱེད་པ་ཡིན་ཡང༌། ཤཱ་རིའི་བུ། དེ་དག་གིས་དེ་<line/>
བཞིན་གཤེགས་པ་ལ་མཆོད་པ་བྱས་པ་མ་ཡིན། གུས་པར་བྱས་པ་མ་ཡིན། བླ་མར་བྱས་པ་མ་ཡིན། རྗེད་པར་བྱས་པ་མ་ཡིན་ནོ། །དེ་ཅིའི་ཕྱིར་ཞེ་ན། ཤཱ་རིའི་བུ། འདི་<line/>
ལྟར་སེམས་ཅན་གང་ཞིག་བསམ་གཏན་བཞི་པོ་དག་ཐོབ་པར་གྱུར་པ་དེ་ནི། ཤིན་ཏུ་རྙེད་པར་མི་སླ་བ་མ་ཡིན་ན། ཤཱ་རིའི་བུ། དེ་ལ་དེ་བཞིན་གཤེགས་པ་ལ་ཅི་ཞིག་<line/>
གིས་བཀུར་སྟི་བྱས། གང་དག་དེ་ཙམ་གྱིས་དགེ་སྦྱོང་དུ་ཁས་འཆེ་བ་དེ་དག་ནི། སྡུག་བསྔལ་གྱིས་བྱོར་བ་ཐམས་ཅད་ལས་ཡོངས་སུ་མ་གྲོལ་བ་ཡིན་པའི་ཕྱིར་རོ། །ཤཱ་རིའི་<line/>
བུ༑ དེ་ལྟ་བས་ན། ཁྱོད་ལ་གོ་བར་བྱའོ། །ཁོང་དུ་ཆུད་པར་བྱའོ། །ཆོས་འདུལ་བ་འདི་ནི། མང་པོའི་འཛིན་པ་སྣ་ཚོགས་ཀྱིས་ལྟ་བ་ཉམས་པར་འགྱུར་རོ། །ཤཱ་རིའི་བུ། འདི་<line/>
</page>
<page index="177" id="89B">ལྟར་ཡོངས་སུ་མ་དག་པའི་ཚུལ་ཁྲིམས་གཙོ་བོར་བྱེད་པ་དང༌། ཡོངས་སུ་མ་དག་པའི་ཏིང་ངེ་འཛིན་གཙོ་བོར་བྱེད་པ་དང༌། ཡོངས་སུ་མ་དག་པའི་ཐོས་པ་གཙོ་བོར་བྱེད་པས་ཡོངས་<line/>
སུ་དག་པའི་དགེ་སྦྱོང་མ་ཡིན་ནོ། །ཤཱ་རིའི་བུ། དེ་ལ་ནི། དགེ་སྦྱོང་ཞེས་མི་གསུང་ངོ༌། །བྲམ་ཟེ་ཞེས་མི་གསུང་ངོ༌། །ཤཱ་རིའི་བུ། གང་ཞིག་བདག་མེད་པའི་ཆོས་རྣམས་ལ་བདག་<line/>
མེད་པའི་ཆོས་རྣམས་ཡིན་ནོ། །ཞེས་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་པ་དང༌། ཆོས་ཐམས་ཅད་ཀྱི་རང་གི་མཚན་ཉིད་སྟོང་པ་ལ་ཆོས་ཐམས་ཅད་ཀྱི་རང་གི་མཚན་<line/>
ཉིད་སྟོང་པ་ཡིན་ནོ། །ཞེས་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་པ་ནི། དེའི་ཚེ་ཉིད་ནས་ཚུལ་ཁྲིམས་གཙོ་བོར་བྱེད་པ་མ་ཡིན་ཏེ། ཏིང་འཛིན་གཙོ་བོར་བྱེད་པ་མ་ཡིན།<line/>
ཐོས་པ་གཙོ་བོར་བྱེད་པ་མ་ཡིན་ནོ། །དེ་ཅིའི་ཕྱིར་ཞེ་ན། ཤཱ་རིའི་བུ། འདི་ལྟར་མངོན་པར་འདུ་བྱེད་པ་མེད་ན་ཆོས་གང་ཞིག་གཙོ་བོར་བྱ། ཤཱ་རིའི་བུ། དེ་ལྟ་བས་ན། མི་གཉིས་<line/>
པའི་གནས་གཅིག་པོ་གང་ཡིན་པ་དེ་ལ་ནི། ཚུལ་ཁྲིམས་སུ་དམིགས་པའང་མེད་ན། འཆལ་པའི་ཚུལ་ཁྲིམས་ལྟ་སྨོས་ཀྱང་ཅི་དགོས་ཏེ། ཆོས་གང་ཞིག་གཙོ་བོར་བྱ་བ་དེ་ནི།<line/>
གནས་ཡོད་པ་མ་ཡིན་ནོ། །ཤཱ་རིའི་བུ། དེ་བཞིན་གཤེགས་པ་རྣམས་ཀྱི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་དེ་ནི། འདི་ཡིན་ཏེ། འདི་ལྟ་སྟེ། ཆོས་ཐམས་ཅད་རང་<line/>
</page>
<page index="178" id="90A">༄༅། །གི་མཚན་ཉིད་སྟོང་པ་དང༌། གང་ཟག་མེད་པ་དང༌། མཚན་ཉིད་མེད་པ་ཡིན་ནོ། །གང་ཟག་བཟོད་པ་དེ་ལྟ་བུ་ཅན་དེ་དག་ནི། རིག་པ་དང༌། གྲོལ་བ་<line/>
ཡིན་ཏེ། ཁྱིམ་མེད་པའི་རབ་ཏུ་བྱུང་བ་ཡིན་ནོ། །དེ་དག་ནི། དད་པས་བྱིན་པ་ལ་ཁ་ན་མ་ཐོ་བ་མེད་ཅིང་བརྟགས་པ་ཡིན་ནོ། །དེ་ཉིད་དེ་དག་གི་བསྙེན་པར་རྫོགས་པའི་ལས་<line/>
ཡོངས་སུ་དག་པ་ཡིན་ནོ། །ཤཱ་རིའི་བུ། སེམས་ཅན་རྣམས་དང༌། དེ་བཞིན་གཤེགས་པ་རྣམས་ཀྱི་གནས་ནི། གཅིག་པོ་འདི་ཡིན་ཏེ། འདི་ལྟ་སྟེ། བླ་ན་མེད་པ་ཡང་དག་པར་<line/>
རྫོགས་པའི་བྱང་ཆུབ་བོ། །ཇི་ལྟར་གཅིག་པོ་འདི་ཡིན་ཞེ་ན། ཇི་ལྟ་བ་བཞིན་དུ་འདོད་ཆགས་དང་བྲལ་ཞིང་སྤངས་པའོ། །གང་ཞིག་སྤངས་པ་ཡིན་ཞེ་ན། འདོད་པ་རྣམས་<line/>
དང༌། ལྟ་བ་རྣམས་སོ། །འདོད་པ་རྣམས་གང་ཞེ་ན། ཐོག་མའི་འོ། །ལྟ་བ་གང་ཞེ་ན། ཡིད་ལ་བྱེད་པའོ། །དེ་ཅིའི་ཕྱིར་ཞེ་ན། ཤཱ་རིའི་བུ། ཆོས་ཐམས་ཅད་ནི། ཡིད་ལ་བྱེད་<line/>
པ་ལས་བྱུང་བ་ཡིན་ཏེ། གང་ཡིད་ལ་བྱེད་པ་དེ་ནི། འདུ་ཤེས་ཡིན་ནོ། །གང་འདུ་ཤེས་པ་དེ་ནི། ལྟ་བ་ཡིན་ནོ། །ལྟ་བ་གང་ཡིན་པ་དེ་ནི། ལོག་པར་ལྟ་བ་ཡིན་པའི་ཕྱིར་<line/>
རོ༑ ༑ཤཱ་རིའི་བུ། དེ་བཞིན་གཤེགས་པས་དགེ་བའི་ཆོས་དེའང་ལོག་པར་ལྟ་བ་ཡིན་ནོ། །ཞེས་གསུངས་སོ། །དེ་ཅིའི་ཕྱིར་ཞེ་ན། ཤཱ་རིའི་བུ། འདི་ལྟར་འདོད་ཆགས་<line/>
</page>
<page index="179" id="90B">དང་བྲལ་བ་ལ་ནི། ཆོས་སམ། ཆོས་མ་ཡིན་པའམ། དགེ་བའམ། མི་དགེ་བ་སྤངས་པའི་ཕྱིར་རོ། །དེ་ནི། ལྟ་བ་ཐམས་ཅད་དང༌། འཛིན་པ་ཐམས་ཅད་དང༌། ཡིད་ལ་བྱེད་པ་<line/>
ཐམས་ཅད་ཀྱིས་མ་ཆགས་པ་ཡིན་པས་དེའི་ཕྱིར་འདོད་ཆགས་དང་བྲལ་བ་ཡིན་ནོ། །ཞེས་གསུངས་སོ། །ཤཱ་རིའི་བུ། བྱང་ཆུབ་ནི། སྤངས་པ་ཡིན་ནོ། །གང་གི་སྤངས་པ་ཡིན་<line/>
ཞེ་ན༑ འདོད་པར་གཏོགས་པ་རྣམས་ཀྱིའོ། །འདོད་པར་གཏོགས་པ་རྣམས་གང་ཞེ་ན། འདོད་པར་གཏོགས་པ་རྣམས་ཀྱི་ཚུལ་བཞིན་མ་ཡིན་པ་མི་དགེ་བ། བདག་ཅེའམ། བདག་<line/>
ཞེའམ༑ བདག་ཏུ་བྱེད་པ་དང༌། བདག་གིར་བྱེད་པ་གང་ཡིན་པ་དེ་དག་སྟེ། འདི་དག་ནི། འདོད་པར་གཏོགས་པ་རྣམས་ཡིན་ནོ། །འདི་ལྟ་སྟེ། བདག་ཏུ་འདུ་ཤེས་པ་སྤངས་པ་<line/>
གང་ཡིན་པ་དེ་དག་ནི། མངོན་པར་ཞེན་པ་མེད་པ་ཡིན་ནོ། །དེ་ནི། སྤངས་པ་ཡིན་ཏེ། འདི་ནི། དེ་བཞིན་གཤེགས་པ་རྣམས་ཀྱི་བླ་ན་མེད་པ་ཡང་དག་པར་རྫོགས་པའི་བྱང་<line/>
ཆུབ་ཡིན་ནོ། །སྔོན་གྱི་སྦྱོར་བའི་ལེའུ་སྟེ་བདུན་པའོ།། །།ཤཱ་རིའི་བུ། ང་འདས་པ་མངོན་པར་དྲན་ཏེ། བླ་ན་མེད་པ་ཡང་དག་པར་རྫོགས་པའི་བྱང་ཆུབ་འདི་<line/>
ལ་བརྟེན་ནས་ང་འཁོར་ལོས་བསྒྱུར་བའི་རྒྱལ་པོར་གྱུར་པ་ན་སངས་རྒྱས་ཤཱཀྱ་ཐུབ་པ་ཞེས་བྱ་བ་ཤ་སྟག་བྱེ་བ་ཕྲག་སུམ་ཅུ་ཉན་ཐོས་ཀྱི་ཚོགས་དང་བཅས་པ་གང་ཡིན་པ་དག་<line/>
</page>
<page index="180" id="91A">༄༅། །ཆོས་གོས་དང༌། བསོད་སྙོམས་དང༌། གནས་མལ་དང༌། ནད་ཀྱི་རྐྱེན་སྨན་དང༌། མཁོ་བའི་ཡོ་བྱད་རྣམས་ཀྱིས་བསྟི་སྟང་དུ་བྱས། བླ་མར་བྱས། རྗེད། མཆོད་<line/>
དེ་མཉེས་པར་བྱས་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་འདི་ཁོ་ན་བསྒྲུབས་ན། སངས་རྒྱས་བཅོམ་ལྡན་འདས་དེ་དག་གིས་ང་ལ་ཁྱོད་མ་འོངས་པའི་དུས་<line/>
ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སུ་འགྱུར་རོ། །ཞེས་ལུང་མ་བསྟན་ཏོ། །དེ་ཅིའི་ཕྱིར་ཞེ་ན། འདི་ལྟར་ང་དམིགས་པའི་<line/>
འདུ་ཤེས་ཅན་དུ་གྱུར་ཅིང་བདག་ཏུ་སྨྲ་བ་ལ་མངོན་པར་ཞེན་པར་གྱུར་པའི་ཕྱིར་རོ། །ཤཱ་རིའི་བུ། ངས་གཞན་ཡང་འདས་པ་མངོན་པར་དྲན་ཏེ། ང་འཁོར་ལོས་བསྒྱུར་བའི་<line/>
རྒྱལ་པོར་གྱུར་པ་ན་སངས་རྒྱས་མར་མེ་མཛད་ཅེས་བྱ་བར་གྱུར་པ་ཤ་སྟག་བརྒྱད་སྟོང་བྱུང་བར་གྱུར་ཏེ། སངས་རྒྱས་བཅོམ་ལྡན་འདས་ཉན་ཐོས་ཀྱི་ཚོགས་དང་བཅས་<line/>
པ་དེ་དག་ལའང་ངས་ཆོས་གོས་དང༌། བསོད་སྙོམས་དང༌། གནས་མལ་དང༌། ནད་ཀྱི་རྐྱེན་སྨན་དང༌། མཁོ་བའི་ཡོ་བྱད་རྣམས་ཀྱིས་བསྟི་སྟང་དུ་བྱས། བླ་མར་བྱས།<line/>
རྗེད༑ མཆོད་དེ་མཉེས་པར་བྱས་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་འདི་ཉིད་བསྒྲུབས་ན། སངས་རྒྱས་བཅོམ་ལྡན་འདས་དེ་དག་གིས་ང་ལ་ཁྱོད་མ་<line/>
</page>
<page index="181" id="91B">འོངས་པ་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སུ་འགྱུར་རོ། །ཞེས་ལུང་མ་བསྟན་ཏོ། །དེ་ཅིའི་ཕྱིར་ཞེ་ན། འདི་ལྟར་ང་དམིགས་པའི་<line/>
འདུ་ཤེས་ཅན་དུ་གྱུར་ཅིང་བདག་ཏུ་སྨྲ་བ་ལ་མངོན་པར་ཞེན་པའི་ཕྱིར་རོ། །ཤཱ་རིའི་བུ། གཞན་ཡང་ངས་མངོན་པར་དྲན་ཏེ། བླ་ན་མེད་པའི་བྱང་ཆུབ་འདི་ཉིད་ལས་བརྩམས་<line/>
ཏེ་སངས་རྒྱས་རབ་ཏུ་འབར་བ་ཞེས་བྱ་བ་ཤ་སྟག་དྲུག་སྟོང་པོ་དེ་དག་ལའང་ང་འཁོར་ལོས་བསྒྱུར་བའི་རྒྱལ་པོར་གྱུར་པ་ན་ཞེས་བྱ་བ་ནས་བཀུར་སྟི་བྱས་སོ། །ཞེས་བྱ་བའི་བར་<line/>
གོང་མ་བཞིན་དུ་ཐམས་ཅད་བརྗོད་པར་བྱའོ། །ཤཱ་རིའི་བུ། གཞན་ཡང་ངས་མངོན་པར་དྲན་ཏེ། སངས་རྒྱས་སྐར་རྒྱལ་ཞེས་བྱ་བ་ཤ་སྟག་བྱེ་བ་ཕྲག་གསུམ་པོ་དེ་དག་ལའང་ཞེས་<line/>
བྱ་བ་ནས་ང་འཁོར་ལོས་བསྒྱུར་བའི་རྒྱལ་པོར་གྱུར་པ་ན་བཀུར་སྟི་བྱས་སོ། །ཞེས་བྱ་བའི་བར་དུ་བརྗོད་པར་བྱའོ། །ཤཱ་རིའི་བུ། གཞན་ཡང་ངས་མངོན་པར་དྲན་ཏེ། སངས་རྒྱས་<line/>
སཱ་ལའི་རྒྱལ་པོ་ཞེས་བྱ་བ་ཤ་སྟག་ཁྲི་དྲུག་སྟོང་པོ་དེ་དག་བསྐལ་པ་གཅིག་ལ་བྱུང་སྟེ། ཤཱ་རིའི་བུ། བསྐལ་པ་དེའི་མིང་ཡང་གོང་མས་འཕགས་ཞེས་བྱ་བར་གྱུར་ཏོ། །ཤཱ་རིའི་<line/>
བུ༑ དེ་ལའང་ངས་མངོན་པར་དྲན་ཏེ། སངས་རྒྱས་ཁྲི་དྲུག་སྟོང་པོ་དེ་དག་ལ་ངས་སྐྲ་ངང་ཁ་སྤུ་བྲེགས་ནས་གོས་དུར་སྨྲིག་འགོས་ཏེ་དད་པས་ཁྱིམ་ནས་ཁྱིམ་མེད་པར་རབ་ཏུ་བྱུང་<line/>
</page>
<page index="182" id="92A">༄༅། །བར་གྱུར་པ་དང༌། བླ་ན་མེད་པ་ཡང་དག་པར་རྫོགས་པའི་བྱང་ཆུབ་འདི་ཉིད་ལ་བརྟེན་ནས་ཞེས་བྱ་བ་ནས་ང་ལ་སངས་རྒྱས་བཅོམ་ལྡན་འདས་དེ་དག་གིས་ལུང་<line/>
མ་བསྟན་ཏོ། །ཞེས་བྱ་བ་དང༌། འདི་ལྟར་ཡང་ང་སྨྲ་བ་དེ་དག་ལ་མངོན་པར་ཞེན་པ་དང༌། དམིགས་པའི་ལྟ་བ་ཅན་དུ་གྱུར་པའི་ཕྱིར་རོ། །ཞེས་བྱ་བའི་བར་དུ་བརྗོད་པར་བྱའོ།།<line/>
ཤཱ་རིའི་བུ། ངས་མངོན་པར་དྲན་ཏེ། སངས་རྒྱས་པདྨ་ས་འཕགས་པ་ཞེས་བྱ་བ་ཤ་སྟག་ཁྲི་ལྔ་བརྒྱ་པོ་དེ་དག་ལའང་ཞེས་བྱ་བ་ནས་ང་འཁོར་ལོས་བསྒྱུར་བའི་རྒྱལ་པོ་ཉིད་དུ་<line/>
གྱུར་པ་ན་ཞེས་བྱ་བའི་བར་དུ་བརྗོད་པར་བྱའོ། །ཤཱ་རིའི་བུ། གཞན་ཡང་ངས་མངོན་པར་དྲན་ཏེ། སངས་རྒྱས་རབ་ཏུ་འབར་བ་ཞེས་བྱ་བ་ཤ་སྟག་ཁྲི་ལྔ་སྟོང་པོ་དེ་དག་ལའང་<line/>
ཞེས་བྱ་བ་ནས་ང་འཁོར་ལོས་བསྒྱུར་བའི་རྒྱལ་པོ་ཉིད་དུ་གྱུར་པ་ན་ཞེས་བྱ་བའི་བར་དུ་བརྗོད་པར་བྱའོ། །ཤཱ་རིའི་བུ། གཞན་ཡང་ངས་མངོན་པར་དྲན་ཏེ། སངས་རྒྱས་ཀཽཎྜི་<line/>
ནྱའི་རིགས་ཞེས་བྱ་བ་བྱེ་བ་ཕྲག་དགུ་བཅུ་པོ་དེ་དག་ལའང་ཞེས་བྱ་བ་ནས་ང་འཁོར་ལོས་བསྒྱུར་བའི་རྒྱལ་པོ་ཉིད་དུ་གྱུར་པ་ན་ཞེས་བྱ་བའི་བར་དུ་བརྗོད་པར་བྱའོ། །ཤཱ་རིའི་<line/>
བུ༑ གཞན་ཡང་ངེས་མངོན་པར་དྲན་ཏེ། སངས་རྒྱས་འོད་སྲུང་ཞེས་བྱ་བ་ཤ་སྟག་སྟོང་ཕྲག་དགུ་པོ་དེ་དག་ལའང་ཉན་ཐོས་ཀྱི་ཚོགས་དང་བཅས་པར་ཡང་ངས་ཆོས་<line/>
</page>
<page index="183" id="92B">གོས་དལ་ཞེས་བྱ་བ་ནས་བདེ་བའི་ཡོ་བྱད་ཐམས་ཅད་ཀྱིས་ཐམས་ཅད་དུ་བདེ་བ་ལ་རེག་པར་གནས་པར་བྱ་བའི་ཕྱིར་བཀུར་སྟི་བྱས་ཞེས་བྱ་བ་ནས་མཉེས་པར་བྱས་སོ། །<line/>
ཞེས་བྱ་བའི་བར་དུ་བརྗོད་པར་བྱའོ། །སངས་རྒྱས་བཅོམ་ལྡན་འདས་དེ་དག་གིས་ང་ལ་ཁྱོད་མ་འོངས་པ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་<line/>
པའི་སངས་རྒྱས་སུ་འགྱུར་རོ། །ཞེས་ལུང་མ་བསྟན་ཏེ། གང་ཡང་ངས་འདི་ལྟར་ཆོས་རྣམས་ཀྱི་རང་གི་མཚན་ཉིད་མ་ཤེས་ཤིང་དམིགས་པ་ཅན་གྱི་ལྟ་བར་གྱུར་ནས་བདག་<line/>
ཏུ་སྨྲ་བ་ལ་མངོན་པར་ཞེན་པའི་ཕྱིར་རོ། །ཞེས་བྱ་བའི་བར་དུའོ། །ཤཱ་རིའི་བུ། གཞན་ཡང་ངས་མངོན་པར་དྲན་ཏེ། བསྐལ་པ་ཁྲིར་འཇིག་རྟེན་འདི་སངས་རྒྱས་བཅོམ་ལྡན་<line/>
འདས་རྣམས་ཀྱིས་སྟོངས་པར་གྱུར་ཏོ། །དེ་ལ་བསྐལ་པ་ལྔ་བརྒྱ་པོ་གང་དག་ལ་རང་སངས་རྒྱས་ཤ་སྟག་བྱུང་བར་གྱུར་ཏོ། །ཤཱ་རིའི་བུ། ངས་མངོན་པར་དྲན་ཏེ། རང་སངས་<line/>
རྒྱས་བརྒྱ་སྟོང་ཕྲག་དགུ་བཅུ་གང་དག་ལ་ངས་ཇི་སྲིད་འཚོའི་བར་དུ་ཆོས་གོས་དང༌། བསོད་སྙོམས་དང་ཞེས་བྱ་བ་ནས་བཀུར་སྟི་བྱས། མཉེས་པར་བྱས་ཞེས་བྱ་བའི་བར་དུ།<line/>
བརྗོད་པར་བྱའོ། །ཤཱ་རིའི་བུ། ངས་བསྐལ་བ་ལྔ་བརྒྱར་རང་སངས་རྒྱས་བྱེ་བ་སྟོང་ཕྲག་བརྒྱད་ཅུ་རྩ་བཞི་བཀུར་སྟི་བྱས་ཞེས་བྱ་བ་ནས་མཉེས་པར་བྱས་སོ། །ཞེས་བྱ་བའི་<line/>
</page>
<page index="184" id="93A">༄༅། །བར་དུ་བརྗོད་པར་བྱའོ། །ཤཱ་རིའི་བུ། འདི་ལྟར་བསྐལ་པ་ལྔ་བརྒྱ་པོ་དེ་དག་རྫོགས་ཤིང་རང་སངས་རྒྱས་གང་ཡིན་པ་དེ་དག་ཀྱང་བྱུང་བ་དང༌། དེའི་<line/>
ཚེ་ང་མི་རྣམས་ལས་ཤི་འཕོས་ནས་ཚངས་པའི་འཇིག་རྟེན་དུ་སྐྱེས་ཏེ། དེར་ཚངས་པར་གྱུར་པ་ནའང་ཚངས་པ་ཆེན་པོར་གྱུར་ཏོ། །ཤཱ་རིའི་བུ། རྣམ་གྲངས་འདིས་<line/>
བསྐལ་པ་ལྔ་བརྒྱར་རྟག་པར་རྒྱུན་དུ་ཚངས་པ་ཆེན་པོར་གྱུར་ཏོ། །ཤཱ་རིའི་བུ། འདི་ལྟར་ཡང་བསྐལ་པ་ལྔ་བརྒྱ་པོ་དེ་དག་འདས་ནས་སླར་ཛམྦུའི་གླིང་དུ་ང་རྒྱལ་སྲིད་<line/>
བྱེད་དུ་བཅུག་སྟེ། རྒྱལ་པོ་ཆེན་པོ་རྣམས་དང༌། ལྷ་རྣམས་ཀྱི་སྐལ་པ་ཆེན་པོ་དང་ལྡན་པར་སྐྱེས་སོ། །དེ་ནས་སུམ་ཅུ་རྩ་གསུམ་པའི་ལྷ་རྣམས་ཀྱི་ལྷའི་དབང་པོ་<line/>
གཅིག་པུར་གྱུར་ཏོ། །ཤཱ་རིའི་བུ། རྣམ་གྲངས་འདིས་བསྐལ་པ་ལྔ་བརྒྱར་ཛམྦུའི་གླིང་དུ་སྐྱེས་ཏེ། དེ་བསྐལ་པ་ལྔ་བརྒྱར་ཚངས་པར་གྱུར་ནའང་ཚངས་པ་ཆེན་པོར་<line/>
གྱུར་ཏེ༑ ཤཱ་རིའི་བུ། བསྐལ་པ་བརྒྱ་སྟོང་ཕྲག་དགུར་སྐྱེ་བ་གཅིག་པོ་མི་རྣམས་ཀྱི་ནང་དུ་སྐྱེས་སོ། །ཤཱ་རིའི་བུ། འདི་ལྟར་བསྐལ་པ་བརྒྱ་སྟོང་ཕྲག་དགུར་རང་སངས་<line/>
རྒྱས་ནི། བྱུང་བར་གྱུར་གྱི། སངས་རྒྱས་ནི། བྱུང་བར་མ་གྱུར་ཏོ། །སེམས་ཅན་ཕལ་ཆེར་ངན་འགྲོར་འགྲོ་བར་གྱུར་པ་ན། ཤཱ་རིའི་བུ། འདི་ལྟར་བསྐལ་པ་བརྒྱ་སྟོང་<line/>
</page>
<page index="185" id="93B">ཕྲག་དགུ་པོ་དེ་དག་ཏུ་སྐྱེ་བ་མི་རྣམས་ཀྱི་ནང་དུ་སྐྱེས་ཏེ། འཇིག་རྟེན་འདི་འཇིག་པ་ན་ནི། འོད་གསལ་གྱི་ལྷའི་ནང་དུ་སྐྱེས་སོ། །འཇིག་རྟེན་འདི་ཆགས་པ་ན་ནི། འདོད་པ་ན་<line/>
སྤྱོད་པའི་ལྷ་རྣམས་སུ་སྐྱེས་ཏེ། འདོད་པ་ན་སྤྱོད་པའི་ལྷ་ཆེན་པོའི་རིས་ཀྱི་བདག་པོར་གྱུར་ཏོ། །ཤཱ་རིའི་བུ། འདི་ལྟར་ཡང་བསྐལ་པ་ཁྲི་བོ་དེ་དག་འདས་ནས་དེ་བཞིན་གཤེགས་<line/>
པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀུན་ཏུ་སྦས་པ་ཞེས་བྱ་བ་འཇིག་རྟེན་དུ་བྱུང་བ་དང༌། ངའང་ཚངས་པའི་འཇིག་རྟེན་ནས་ཚེ་འཕོས་ནས་ཛམྦུའི་གླིང་དུ་<line/>
སྐྱེས་ཏེ༑ འཁོར་ལོས་བསྒྱུར་བའི་རྒྱལ་པོ་ལེགས་མཐོང་ཞེས་བྱ་བར་གྱུར་ཏོ། །དེའི་ཚེ་མི་དེ་དག་གི་ཚེ་ནི། ལོ་སྟོང་ཕྲག་དགུ་བཅུ་ཐུབ་པར་གྱུར་ཏོ། །སངས་རྒྱས་ཀྱི་<line/>
སྡེ་སྣོད་ཚུལ་ཁྲིམས་འཆལ་པ་ཚར་གཅོད་པ། བམ་པོ་དྲུག་པ། དེ་ནས་ངས་བཅོམ་ལྡན་འདས་དེ་དགེ་སློང་བརྒྱ་སྟོང་བྱེ་བ་ཕྲག་དགུ་བཅུ་དང་ཐབས་ཅིག་ཏུ་ཇི་སྲིད་འཚོའི་<line/>
བར་དུ་ཆོས་གོས་དང་ཞེས་བྱ་བ་ནས་བདེ་བའི་ཡོ་བྱད་ཐམས་ཅད་ཀྱིས་ཐམས་ཅད་དུ་བདེ་བར་གནས་པར་བྱ་བའི་ཕྱིར་བཀུར་སྟི་བྱས། མཉེས་པར་བྱས་སོ། །ཞེས་བྱ་བ་<line/>
ནས་བཅོམ་ལྡན་འདས་དེས་ཀྱང་ང་ལུང་མ་བསྟན་ཏོ། །ཞེས་བྱ་བའི་བར་དུ་བརྗོད་པར་བྱ་སྟེ། འདི་ལྟར་ཆོས་རྣམས་ཀྱི་རང་གི་མཚན་ཉིད་མི་ཤེས་ཤིང༌། བདག་ཏུ་སྨྲ་བ་<line/>
</page>
<page index="186" id="94A">༄༅། །ལ་མངོན་པར་ཞེན་པ་དང༌། དམིགས་པ་ཅན་གྱི་ལྟ་བར་གྱུར་པའི་ཕྱིར་རོ། །ཤཱ་རིའི་བུ། དེའི་ཚེ་བསྐལ་པ་ཡོངས་སུ་ཚང་བར་སངས་རྒྱས་མཚན་ཐ་<line/>
དད་པ་སྟོང་བྱུང་བ་དེའང་ང་འཁོར་ལོས་བསྒྱུར་བའི་རྒྱལ་པོར་གྱུར་པ་ན་ཉན་ཐོས་ཀྱི་དགེ་འདུན་དང་བཅས་པར་ཆོས་གོས་དང༌། བསོད་སྙོམས་དང༌། གནས་མལ་དང༌།<line/>
ནད་ཀྱི་རྐྱེན་སྨན་དང༌། མཁོ་བའི་ཡོ་བྱད་རྣམས་ཀྱིས་ཐམས་ཅད་དུ་བདེ་བར་གནས་པར་བྱ་བའི་ཕྱིར་བཀུར་སྟིར་བྱས། བླ་མར་བྱས། མཆོད། རྗེད་དེ་མཉེས་པར་<line/>
བྱས་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་འདི་ཉིད་བསྒྲུབས་ན། སངས་རྒྱས་དེ་དག་གིས་ང་ལ་ཁྱོད་མ་འོངས་པའི་དུས་ན་དེ་བཞིན་གཤེགས་པ་<line/>
དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སུ་འགྱུར་རོ། །ཞེས་ལུང་མ་བསྟན་ཏོ། །དེ་ཅིའི་ཕྱིར་ཞེ་ན། འདི་ལྟར། ངས་ཆོས་རྣམས་ཀྱི་རང་གི་མཚན་ཉིད་<line/>
མི་ཤེས་ཤིང༌། བདག་ཏུ་སྨྲ་བ་ལ་མངོན་པར་ཞེན་པ་དང༌། དམིགས་པ་ཅན་གྱི་ལྟ་བ་ལ་མངོན་པར་ཞེན་པར་གྱུར་པའི་ཕྱིར་རོ། །ཤཱ་རིའི་བུ། གཞན་ཡང་ངས་མངོན་པར་<line/>
དྲན་ཏེ༑ བསྐལ་པ་གྲངས་མེད་པ་བདུན་བརྒྱའི་ཚེ་སངས་རྒྱས་ཛམྦུ་འདུད་པ་ཞེས་བྱ་བ་སྟོང་ཡོངས་སུ་ཚང་བར་བྱུང་བ་ཞེས་བྱ་བ་ནས་དེ་དག་ཀྱང་ངས་ཞེས་བྱ་བའི་བར་དུ་བརྗོད་<line/>
</page>
<page index="187" id="94B">བར་བྱའོ། །བསྐལ་པ་གྲངས་མེད་པ་བརྒྱ་པོ་དེ་ཉིད་ལ་སངས་རྒྱས་དོན་ཐམས་ཅད་གཟིགས་པ་ཞེས་བྱ་བ་ཤ་སྟག་དྲུག་ཁྲི་ཉིས་སྟོང་ཞེས་བྱ་བ་ནས་དེ་དག་ཀྱང་ངས་བཀུར་སྟི་བྱས་ཞེས་<line/>
བྱ་བ་ནས་ཇི་ལྟར་ཡང་དམིགས་པ་ཅན་གྱི་འདུ་ཤེས་སུ་གྱུར་པའི་ཕྱིར་རོ། །ཞེས་བྱ་བའི་བར་དུ་བརྗོད་པར་བྱའོ། །གྲངས་མེད་པའི་བསྐལ་པ་བརྒྱ་པོ་དེ་ཉིད་ལ་སངས་རྒྱས་དབང་<line/>
པོའི་རྒྱལ་མཚན་ཞེས་བྱ་བ་ཤ་སྟག་བརྒྱད་ཁྲི་བཞི་སྟོང་ཞེས་བྱ་བ་ནས་དེ་དག་ཀྱང་ངས་བཀུར་སྟི་བྱས་ཞེས་བྱ་བ་དང༌། ཇི་ལྟར་ཡང་དམིགས་པ་ཅན་གྱི་འདུ་ཤེས་སུ་གྱུར་པའི་<line/>
ཕྱིར་རོ༑ ༑ཞེས་བྱ་བའི་བར་དུ་བརྗོད་པར་བྱའོ། །ཤཱ་རིའི་བུ། གཞན་ཡང་ངས་མངོན་པར་དྲན་ཏེ། སངས་རྒྱས་ཉི་མ་ཞེས་བྱ་བ་ཤ་སྟག་ལྔ་བརྒྱ་ཞེས་བྱ་བ་ནས་དེ་དག་ཀྱང་ངས་ཞེས་<line/>
བྱ་བ་དང༌། ཇི་ལྟར་ཡང་དམིགས་པ་ཅན་གྱི་འདུ་ཤེས་སུ་གྱུར་པའི་ཕྱིར་རོ། །ཞེས་བྱ་བའི་བར་དུ་བརྗོད་པར་བྱའོ། །ཤཱ་རིའི་བུ། གཞན་ཡང་ངས་མངོན་པར་དྲན་ཏེ། སངས་རྒྱས་<line/>
བཅོམ་ལྡན་འདས་ཞི་བར་མཛད་ཅེས་བྱ་བ་ཤ་སྟག་དྲུག་ཁྲི་ཉིས་སྟོང་ཉན་ཐོས་ཀྱི་ཚོགས་དང་བཅས་པ་དེ་དག་ཀྱང་ང་འཁོར་ལོས་བསྒྱུར་བའི་རྒྱལ་པོར་གྱུར་པ་ན་ཆོས་གོས་དང༌།<line/>
བསོད་སྙོམས་དང༌། གནས་མལ་དང༌། ནད་ཀྱི་རྐྱེན་སྨན་དང༌། མཁོ་བའི་ཡོ་བྱད་རྣམས་ཀྱིས་བཀུར་སྟི་བྱས། བླ་མར་བྱས། རྗེད། མཆོད་དེ་མཉེས་པར་བྱས་ནས་བླ་ན་མེད་<line/>
</page>
<page index="188" id="95A">༄༅། །པ་ཡང་དག་པར་རྫོགས་པའི་བྱང་ཆུབ་འདི་ཉིད་བསྒྲུབས་ན། སངས་རྒྱས་བཅོམ་ལྡན་འདས་དེ་དག་གིས་ང་ལ་ལུང་མ་བསྟན་ཏོ། །ཞེས་བྱ་བ་ནས་ཇི་<line/>
ལྟར་ཡང་དམིགས་པའི་འདུ་ཤེས་ཅན་དུ་གྱུར་ཅིང་བདག་ཏུ་སྨྲ་བ་ལ་མངོན་པར་ཞེན་པའི་ཕྱིར་རོ། །ཞེས་བྱ་བའི་བར་དུ་བརྗོད་པར་བྱའོ། །ཤཱ་རིའི་བུ། དེ་ལྟར་རིམ་གྱིས་<line/>
བཅོམ་ལྡན་འདས་མར་མེ་མཛད་ཀྱིས་ང་ལུང་བསྟན་ཏོ། །དེ་ཅིའི་ཕྱིར་ཞེ་ན། ཤཱ་རིའི་བུ། བཅོམ་ལྡན་འདས་མར་མེ་མཛད་དེ་ངས་མཐོང་མ་ཐག་ཁོ་ནར་ཆོས་རྣམས་ལ་<line/>
མ་སྐྱེས་པའི་བཟོད་པ་ཐོབ་ནས་བཅོམ་ལྡན་འདས་མར་མེ་མཛད་ཀྱིས་ཐོག་མར་ང་ལ་ཁྱོད་མ་འོངས་པའི་དུས་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་<line/>
པའི་སངས་རྒྱས་ཤཱཀྱ་ཐུབ་པ་ཞེས་བྱ་བར་འགྱུར་རོ། །ཞེས་ལུང་བསྟན་པའི་ཕྱིར་རོ། །ཤཱ་རིའི་བུ། གཞན་ཡང་ངས་མངོན་པར་དྲན་ཏེ། རྒྱལ་པོ་ང་ལས་ནུ་ཞེས་བྱ་བ་ཤ་<line/>
སྟག་བྱེ་བ་ཕྲག་བཅུ་གཉིས་བྱུང་སྟེ། ཐམས་ཅད་ཀྱང་འཁོར་ལོས་བསྒྱུར་བའི་རྒྱལ་པོར་གྱུར་ཏོ། །ཞེས་བྱ་བའི་བར་དུ་བརྗོད་པར་བྱའོ། །ཤཱ་རིའི་བུ། གཞན་ཡང་ངས་<line/>
མངོན་པར་དྲན་ཏེ། རྒྱལ་པོ་མང་པོས་བཀུར་བ་ཞེས་བྱ་བ་ཤ་སྟག་བྱེ་བ་སྟོང་ཕྲག་སུམ་ཅུ་རྩ་གཉིས་བྱུང་སྟེ། ཐམས་ཅད་ཀྱང་འཁོར་ལོས་སྒྱུར་བའི་རྒྱལ་པོར་གྱུར་<line/>
</page>
<page index="189" id="95B">ཏོ༑ ༑ཤཱ་རིའི་བུ། གཞན་ཡང་ངས་མངོན་པར་དྲན་ཏེ། རྒྱལ་པོ་ལྷ་ཆེན་པོ་ཞེས་བྱ་བ་ཤ་སྟག་བྱེ་བ་ཕྲག་བཞི་བཅུ་བྱུང་སྟེ། ཐམས་ཅད་ཀྱང་འཁོར་ལོས་སྒྱུར་བའི་རྒྱལ་པོར་<line/>
གྱུར་ཏོ༑ ༑ཤཱ་རིའི་བུ། གཞན་ཡང་ངས་མངོན་པར་དྲན་ཏེ། རྒྱལ་པོ་ཚངས་བྱིན་ཞེས་བྱ་བ་ཤ་སྟག་བྱེ་བ་ཕྲག་བརྒྱད་ཅུ་རྩ་བཞི་བྱུང་སྟེ། ཐམས་ཅད་ཀྱང་འཁོར་ལོས་བསྒྱུར་<line/>
བའི་རྒྱལ་པོར་གྱུར་ཏོ། །ཤཱ་རིའི་བུ། གཞན་ཡང་ངས་མངོན་པར་དྲན་ཏེ། རྒྱལ་པོ་བུ་རམ་ཤིང་པ་ཞེས་བྱ་བ་ཤ་སྟག་བྱེ་བ་བྱུང་སྟེ། ཐམས་ཅད་ཀྱང་འཁོར་ལོས་བསྒྱུར་བའི་རྒྱལ་<line/>
པོར་གྱུར་ཏོ། །ཤཱ་རིའི་བུ། གཞན་ཡང་ངས་མངོན་པར་དྲན་ཏེ། འདས་པའི་དུས་ན་རྒྱལ་པོ་རབ་འབར་ཞེས་བྱ་བ་ཤ་སྟག་ཁྲི་བྱུང་སྟེ། ཐམས་ཅད་ཀྱང་འཁོར་ལོས་སྒྱུར་<line/>
བའི་རྒྱལ་པོར་གྱུར་ཏོ། །ཤཱ་རིའི་བུ། གཞན་ཡང་ངས་མངོན་པར་དྲན་ཏེ། རྒྱལ་པོ་གཟུགས་མཛེས་ཞེས་བྱ་བ་ཤ་སྟག་བྱེ་བ་ཕྲག་ཉི་ཤུ་བྱུང་སྟེ། ཐམས་ཅད་ཀྱང་འཁོར་<line/>
ལོས་སྒྱུར་བའི་རྒྱལ་པོར་གྱུར་ཏོ། །ཤཱ་རིའི་བུ། འདི་ལྟར་མིང་སྣ་ཚོགས་པའི་རྒྱལ་པོ་བྱེ་བ་ཕྲག་བཅུ་དྲུག་དང༌། ཤཱ་རིའི་བུ། རྒྱལ་པོ་བྱེ་བ་ཕྲག་བརྒྱད་པོ་གང་ཡིན་པ་<line/>
འདི་དག་ནི། དེ་བཞིན་གཤེགས་པས་དགེ་སློང་ཀུན་དགའ་བོ་ལ་གསུངས་སོ། །ཤཱ་རིའི་བུ། དེའི་ཚེ་དེའི་དུས་ཀྱི་དེ་དང་དེར་བྱུང་བའི་འཁོར་ལོས་སྒྱུར་བའི་རྒྱལ་པོར་གྱུར་<line/>
</page>
<page index="190" id="96A">༄༅། །པ་དག་ཁྱོད་གཞན་ཡིན་པ་སྙམ་དུ་སེམས་ན། ཤཱ་རིའི་བུ། ཁྱོད་ཀྱིས་དེ་ལྟར་མི་བལྟ་སྟེ། དེ་ཅིའི་ཕྱིར་ཞེ་ན། ཤཱ་རིའི་བུ། ང་ཉིད་དེའི་ཚེ་དེའི་དུས་ཀྱི་དེ་དང་<line/>
དེར་བྱུང་བའི་འཁོར་ལོས་སྒྱུར་བའི་རྒྱལ་པོ་རྣམས་སུ་གྱུར་ཏོ། །དེ་བཞིན་གཤེགས་པ་ལ་བཀུར་སྟི་བྱས་པ་དང༌། བླ་མར་བྱས་པ་དང༌། རྗེད་པ་དང༌། མཆོད་པ་དང༌།<line/>
མཉེས་པར་བྱས་པའི་ལེའུ་སྟེ་བརྒྱད་པའོ།། །།ཤཱ་རིའི་བུ། ངས་འདས་པའི་དུས་མངོན་པར་དྲན་ཏེ། གང་གི་ཚེ་དེ་བཞིན་གཤེགས་པ་དགྲ་བཅོམ་<line/>
པ་ཡང་དག་པར་རྫོགས་པའི་སངས་རྒྱས་ཤིན་ཏུ་འོད་ཅེས་བྱ་བ་ཞིག་བྱུང་བར་གྱུར་པའི་དུས་དེ་དང་དེ་ཡོད་དེ། འདི་ལྟར་བྱང་ཆུབ་སེམས་དཔའ་བྱམས་པ་འཁོར་ལོས་<line/>
བསྒྱུར་བའི་རྒྱལ་པོར་གྱུར་པ་ན་དེ་ལ་དེས་ཐོག་མར་བྱང་ཆུབ་ཀྱི་སེམས་ཀྱི་དགེ་བའི་རྩ་བ་བསྐྱེད་དེ། བཅོམ་ལྡན་འདས་དེའི་ཚེའི་ཚད་ནི། ལོ་བརྒྱད་ཁྲི་བཞི་སྟོང་དུ་གྱུར་<line/>
ཏོ༑ ༑བཅོམ་ལྡན་འདས་དེའི་ཉན་ཐོས་རྣམས་ཀྱི་འདུས་པ་ཆེན་པོ་ནི། གསུམ་དུ་གྱུར་ཏེ། འདུས་པ་ཆེན་པོ་དང་པོ་ལ་ནི། དགྲ་བཅོམ་པ་བྱེ་བ་ཕྲག་དགུ་བཅུ་རྩ་དྲུག་བྱུང་<line/>
ངོ༌། །འདུས་པ་གཉིས་པ་ལ་ནི། དགྲ་བཅོམ་པ་བྱེ་བ་ཕྲག་དགུ་བཅུ་རྩ་བཞི་བྱུང་ངོ༌། །འདུས་པ་གསུམ་པ་ལ་ནི། དགྲ་བཅོམ་པ་བྱེ་བ་ཕྲག་དགུ་བཅུ་རྩ་གཉིས་བྱུང་ངོ༌། །<line/>
</page>
<page index="191" id="96B">ཤཱ་རིའི་བུ། དེ་ནས་རྒྱལ་པོ་རྣམ་པར་སྣང་བྱེད་ཀྱིས་བཅོམ་ལྡན་འདས་དེ་མཐོང་ནས་དགའ་བ་ཆེན་པོ་སྐྱེས་པར་གྱུར་ཏེ། དེས་བཅོམ་ལྡན་འདས་དེ་ཉན་ཐོས་ཀྱི་དགེ་འདུན་དང་ཐབས་<line/>
ཅིག་ལ་ལོ་ཁྲིར་ཞེས་བྱ་བ་ནས་བཀུར་སྟི་བྱས། མཉེས་པར་བྱས་ནས་ཞེས་བྱ་བའི་བར་དུ་བརྗོད་པར་བྱ་སྟེ། སྨོན་ལམ་དུའང་ཀྱེ་མ་རེ་ཞིག་བྱང་ཆུབ་དོན་དུ་གཉེར་བ་ན་མ་འོངས་པ་<line/>
ན་བདག་གི་ཚེའི་ཚད་ཀྱང་འདི་ཉིད་དང༌། རེ་ཞིག་ཉན་ཐོས་ཆེན་པོའི་དགེ་འདུན་གྱི་ཚད་ཀྱང་འདི་ཁོ་ན་སྙེད་དང་ལྡན་པར་གྱུར་ཅིང༌། གང་གི་ཚེ་སེམས་ཅན་རྣམས་བདེ་བ་ལ་བཀོད་<line/>
པར་གྱུར་པ་དེའི་ཚེ་བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་པར་གྱུར་ཅིག་ཅེས་སྨོན་ལམ་བཏབ་པོ། །ཤཱ་རིའི་བུ། གཞན་ཡང་<line/>
ངས་མངོན་པར་དྲན་ཏེ། བྱང་ཆུབ་སེམས་དཔའ་བྱམས་པས་བསྐལ་པ་བྱེ་བ་ཕྲག་བཞི་བཅུ་པོ་འདི་སྙེད་ཅིག་ལོན་ནས་དེའི་འོག་ཏུ་ངས་བྱང་ཆུབ་ཏུ་སེམས་བསྐྱེད་པར་གྱུར་ཏེ། དེ་<line/>
བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་གཞན་གྱིས་མི་ཐུབ་པའི་རྒྱལ་མཚན་ལས་དགེ་བའི་རྩ་བ་བསྐྱེད་དོ། །བཅོམ་ལྡན་འདས་དེ་ལ་ལོ་<line/>
སྟོང་དུ་བདེ་བའི་ཡོ་བྱད་ཐམས་ཅད་ཀྱིས་བསྟབས་ཤིང་ལྷའི་རས་བཅོས་བུ་འབུམ་ཕྲག་ལྔ་རི་བ་དག་གིས་མངོན་པར་བཀབ་བོ། །བཅོམ་ལྡན་འདས་དེ་ཡོངས་སུ་མྱ་ངན་ལས་<line/>
</page>
<page index="192" id="97A">༄༅། །འདས་ནས་ཀྱང་མཆོད་རྟེན་ཤིན་ཏུ་ཆེན་པོ་འཕང་དུ་དཔག་ཚད་ཙམ་ལ། རྒྱར་དཔག་ཚད་ཕྱེད་པ་རིན་པོ་ཆེ་སྣ་བདུན་ལས་བྱེད་དུ་བཅུག་སྟེ། འདི་ལྟ་སྟེ།<line/>
གསེར་དང༌། དངུལ་དང༌། བཻ་ཌཱུཪྻ་དང༌། ཤེལ་དང༌། མུ་ཏིག་དམར་པོ་དང༌། རྡོའི་སྙིང་པོ་དང༌། བདུན་པ་ནི། རིན་པོ་ཆེ་སྤུག་གོ །ཤཱ་རིའི་བུ། ངས་རྟག་པར་རྒྱུན་དུ་འདི་སྐད་<line/>
ཅེས་གང་གི་ཚེ་སེམས་ཅན་རྣམས་སྡུག་བསྔལ་གྱིས་ཉེན་པར་གྱུར་ཅིང་སྐྱབས་མེད་ལ། རྟོན་པ་མོད་པས་ཕལ་ཆེར་མི་དགེ་བའི་ཆོས་སྒྲུབ་པ་ལ་ཞུགས་ཏེ་ངན་སོང་<line/>
ཡོངས་སུ་རྫོགས་པར་བྱེད་པ་དེའི་ཚེ་བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་སངས་རྒྱས་པར་གྱུར་ཅིག་ཅེས་སྨོན་ལམ་དུ་བཏབ་བོ། །ཤཱ་<line/>
རིའི་བུ༑ དེ་བཞིན་གཤེགས་པས་དཀའ་བ་ཇི་སྙེད་ཅིག་སྤྱོད་པ་དང༌། བླ་ན་མེད་པ་ཡང་དག་པར་རྫོགས་པའི་བྱང་ཆུབ་འདི་དཀའ་བ་ཇི་སྙེད་ཅིག་གིས་བསྒྲུབས་<line/>
པ་དང༌། ཤཱ་རིའི་བུ། ངས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་འདི་སྒྲུབ་པ་ན། སྡུག་བསྔལ་གང་དག་ཉམས་སུ་མྱོང་བར་བྱས་པ་ལ་ལྟོས། གལ་ཏེ་ངས་<line/>
བླ་ན་མེད་པ་ཡང་དག་པར་རྫོགས་པའི་བྱང་ཆུབ་འདི་སྒྲུབ་པ་ན། དེ་བཞིན་གཤེགས་པས་དོག་པ། རྩུབ་པ། ཉམ་ང་བའི་ཚོར་བ་ཉམས་སུ་མྱོང་བར་བྱས་པ་དེ་དག་<line/>
</page>
<page index="193" id="97B">ཐམས་ཅད་རྒྱ་ཆེར་བརྗོད་ན། ཤཱ་རིའི་བུ། ཐམས་ཅད་རྟག་ཏུ་སྦྱིན་ཞེས་བྱ་བས་དགེ་བ་ཅི་ཡིན་ཞེས་ཚོལ་བ་ན། རྟག་པར་རྒྱུན་དུ་ཡིད་བྱུང་བར་བྱེད་ཅིང་ཚད་མེད་པའི་བརྩོན་<line/>
འགྲུས་བརྩམས་པ་དང༌། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཇི་སྙེད་ཅིག་མཉེས་པར་བྱས་པ་དང༌། བླ་ན་མེད་པ་ཡང་དག་པར་རྫོགས་<line/>
པའི་བྱང་ཆུབ་འདི་དཀའ་བ་ཇི་སྙེད་ཅིག་གིས་བསྒྲུབས་པ་ལ་ལྟོས། སྐྱེས་བུ་བླུན་པོ་འདི་དག་ཡོངས་སུ་མྱ་ངན་ལས་འདའ་བར་བྱ་བའི་ཆེད་དུ་སེམས་གཅིག་ཀྱང་སྐྱེད་པར་མི་བྱེད་<line/>
པ་ལྟ་སྨོས་ཀྱང་ཅི་དགོས། ཤཱ་རིའི་བུ། བྱང་ཆུབ་དེ་ནི། རིགས་པས་བསྒྲུབ་ནའང་དེ་ལྟར་དཀའ་བ་ན། རིགས་པ་མ་ཡིན་པས་ལྟ་ཅི་སྨོས། ཤཱ་རིའི་བུ། དེ་ལྟ་བས་ན། ཁྱོད་ལ་གོ་<line/>
བར་བྱའོ། །ཁོང་དུ་ཆུད་པར་བྱའོ། །ང་ནི། ཇི་ལྟར་ཡང་ངན་པས་ནི། གྱ་ནོམ་པ་ཐོབ་པའམ། རྟོགས་པར་མི་ནུས་སོ། །ཤཱ་རིའི་བུ། ངན་པ་གང་ཞེ་ན། ཤཱ་རིའི་བུ། ལུས་ཀྱི་<line/>
སྤྱོད་པ་དང༌། ངག་གི་སྤྱོད་པ་དང༌། ཡིད་ཀྱི་སྤྱོད་པ་ངན་པ་དང༌། དགེ་བའི་ཆོས་རྣམས་ལ་སྦྱོར་བ་ངན་པ་དང༌། དམིགས་པ་ངན་པ་དང༌། ལེ་ལོ་ངན་པ་དང༌། འཆལ་བའི་<line/>
ཚུལ་ཁྲིམས་ངན་པ་སྟེ། ཤཱ་རིའི་བུ། འདི་དག་ནི། ངན་པ་རྣམས་ཀྱི་ནང་ན་ངན་པ་ཐ་ཆད་ཡིན་ནོ། །ཤཱ་རིའི་བུ། གང་ཞིག་བསྟན་པ་འདི་ལ་རབ་ཏུ་བྱུང་ནས་བདག་ཏུ་<line/>
</page>
<page index="194" id="98A">༄༅། །སྨྲ་བ་ལ་མངོན་པར་ཞེན་པར་གྱུར་ཅིང༌། དེ་བཞིན་དུ་སེམས་ཅན་དུ་སྨྲ་བ་དང༌། སྲོག་ཏུ་སྨྲ་བ་དང༌། གང་ཟག་ཏུ་སྨྲ་བ་ལ་མངོན་པར་ཞེན་པར་འགྱུར་<line/>
པའི་ཕྱིར་རོ། །དེ་ཅིའི་ཕྱིར་ཞེ་ན། ཤཱ་རིའི་བུ། འདི་ལྟར་དེ་བཞིན་གཤེགས་པས་གང་ཟག་ཏུ་སྨྲ་བ་ལ་ནི། རྗེས་སུ་མཐུན་པའི་བཟོད་པའང་མེད་པར་མངོན་སུམ་དུ་གཟིགས་<line/>
པའི་ཕྱིར་རོ། །ཤཱ་རིའི་བུ། གལ་ཏེ་དམིགས་པའི་འདུ་ཤེས་ཅན་ལ་ནི། སངས་རྒྱས་བྱེ་བ་ཕྲག་སྟོང་གིས་ཉིན་གཅིག་བཞིན་དུ་ཆོ་འཕྲུལ་རྣམ་པ་གསུམ་གྱིས་ཆོས་བསྟན་<line/>
ཀྱང་དེའི་ལྟ་བ་དེ་ཁོ་ན་སྤོང་བར་མི་འགྱུར་ཞིང༌། དད་པས་བྱིན་པའི་བསོད་སྙོམས་ཁམ་གཅིག་ཙམ་ཡང་ཡོངས་སུ་སྦྱང་བའི་ཕྱིར་མི་འཐོབ་ན། འབྲས་བུ་ཐོབ་པ་ལྟ་ཅི་<line/>
སྨོས་ཏེ། དེ་ནི། གནས་ཡོད་པ་མ་ཡིན་ནོ། །ཤཱ་རིའི་བུ། གལ་ཏེ་གང་ཟག་ཏུ་ལྟ་བ་ཡོངས་སུ་མྱ་ངན་ལས་འདའ་བར་འགྱུར་ན། སོ་སོའི་སྐྱེ་བོ་ཐམས་ཅད་ཡོངས་སུ་མྱ་ངན་<line/>
ལས་འདའ་བར་འགྱུར་རོ། །དེ་ཅིའི་ཕྱིར་ཞེ་ན། ཤཱ་རིའི་བུ། འདི་ལྟར་གང་ཟག་ཏུ་ལྟ་བ་ནི། ལོག་པར་ལྟ་བ་ཡིན་པའི་ཕྱིར་རོ། །ཤཱ་རིའི་བུ། བྱིས་པ་སོ་སོའི་སྐྱེ་བོ་<line/>
ཐམས་ཅད་ནི། ཕལ་ཆེར་བདག་ཏུ་སྨྲ་བ་ལ་མངོན་པར་ཞེན་པ་ཡིན་ཏེ། དེ་བཞིན་དུ་སེམས་ཅན་དུ་སྨྲ་བ་དང༌། སྲོག་ཏུ་སྨྲ་བ་དང༌། གང་ཟག་ཏུ་སྨྲ་བ་ལ་མངོན་པར་<line/>
</page>
<page index="195" id="98B">ཞེན་པ་ཡིན་ནོ། །ཤཱ་རིའི་བུ། དེ་ལྟ་བས་ན། ལོག་པའི་ལྟ་བ་དང་ལྡན་པ་ཐམས་ཅད་ཡོངས་སུ་མྱ་ངན་ལས་འདའ་བར་མི་འགྱུར་རོ། །ཤཱ་རིའི་བུ། གང་ཞིག་འདི་སྙམ་དུ་གང་ཟག་<line/>
ཏུ་ལྟ་བ་མ་སྤངས་པ་ལ་ཡོངས་སུ་མྱ་ངན་ལས་འདའ་བར་འགྱུར་བ་ཡོད་དོ་སྙམ་ན། དེ་ལྟ་ན་ནི། བྱིས་པ་སོ་སོའི་སྐྱེ་བོ་ཐམས་ཅད་འཕགས་པའི་ལམ་དང་ལྡན་པར་འགྱུར་<line/>
ཏེ༑ དེ་དག་གི་འཕགས་པའི་ལམ་མ་ཚང་བ་མེད་པའི་ཕྱིར་རོ། །ཤཱ་རིའི་བུ། གང་ཞིག་འདི་སྙམ་དུ་ལོག་པར་ལྟ་བ་ཡོངས་སུ་མྱ་ངན་ལས་འདའ་བར་འགྱུར་བ་ཡོད་དོ་སྙམ་དུ་<line/>
སེམས་པ་དེའི་ལྟ་ན། དེའི་དེ་ཉིད་འཕགས་པའི་ལམ་ཡིན་པར་འགྱུར་ཏེ། དེའི་ཡིད་ལ་བྱེད་པ་གཞན་མ་རྙེད་པའི་ཕྱིར་རོ། །དེ་ཅིའི་ཕྱིར་ཞེ་ན། འདི་ལྟར་བྱིས་པ་སོ་སོའི་སྐྱེ་བོ་ཐམས་<line/>
ཅད་ནི༑ གང་ཟག་ཏུ་ལྟ་བ་དང་མི་འགལ་བའི་ཕྱིར་རོ། །སྐྱེས་བུ་བླུན་པོ་དེ་དག་ནིའང་སྐྱོན་འདི་འཐོབ་པར་འགྱུར་ཏོ། བྱིས་པ་སོ་སོའི་སྐྱེ་བོ་ཐམས་ཅད་འཕགས་པའི་ལམ་ཐོབ་<line/>
པ་དང༌། འཕགས་པའི་ལམ་ཐོབ་པ་རྣམས་ལམ་གོམས་པར་བྱ་བའི་ཕྱིར་ཀུན་གྱི་སྲོག་གཅོད་པར་བྱེད་པ་དང༌། འདོད་པ་ལ་བསྟེན་པ་དང༌། མཚམས་མེད་པ་བྱེད་བར་<line/>
འགྱུར་རོ། །དེ་ལྟར་སྐྱེས་བུ་བླུན་པོ་དེ་དག་གི་འཕགས་པའི་ལམ་གང་ཡིན་པ་དེ་ནི། མཚམས་མེད་པ་ཡིན་པར་འགྱུར་རོ། །དེ་ཅིའི་ཕྱིར་ཞེ་ན། འདི་ལྟར་བྱིས་པ་སོ་སོའི་<line/>
</page>
<page index="196" id="99A">༄༅། །སྐྱེ་བོ་ཐམས་ཅད་ནི། གང་ཟག་ཏུ་སྨྲ་བ་ཡིན་པའི་ཕྱིར་རོ། །ཡང་ན་དེ་འདི་སྐད་ཅེས་མཚམས་མེད་པ་དང་ལྡན་པ་ལ་ནི། ཡོངས་སུ་མྱ་ངན་ལས་འདའ་བ་<line/>
མེད་ཀྱི༑ གང་ཟག་ཏུ་སྨྲ་བ་ལ་ནི། ཡོངས་སུ་མྱ་ངན་ལས་འདའ་བ་ཡོད་དོ། །ཞེས་སྨྲ་ན། དེ་ནི། རྫུན་གྱི་ཚིག་སྨྲ་བས་ང་ལའང་སྐུར་པ་འདེབས་པ་ཡིན་ཏེ། དེ་ནི། རབ་ཏུ་<line/>
བྱུང་ཞིང་བསྙེན་པར་རྫོགས་ནའང་དོན་མེད་པར་གྱུར་པ་ཡིན་ནོ། །ཤཱ་རིའི་བུ། ཁྱོད་ལ་གོ་བར་བྱའོ། །ཁོང་དུ་ཆུད་པར་བྱའོ། །དམིགས་པའི་འདུ་ཤེས་ཅན་ལ་ནི། ཡོངས་<line/>
སུ་མྱ་ངན་ལས་འདའ་བ་མེད་དོ། །ཤཱ་རིའི་བུ། གལ་ཏེ་དམིགས་པའི་འདུ་ཤེས་ཅན་ཡོངས་སུ་མྱ་ངན་ལས་འདས་པར་གྱུར་ན། དེ་བཞིན་གཤེགས་པ་དགྲ་བཅོམ་པ་ཡང་<line/>
དག་པར་རྫོགས་པའི་སངས་རྒྱས་རྣམས་འབྱུང་བར་མི་འགྱུར་ཞིང༌། བྱིས་པ་སོ་སོའི་སྐྱེ་བོ་ཐམས་ཅད་ཡོངས་སུ་མྱ་ངན་ལས་འདའ་བར་འགྱུར་རོ། །དེ་ཅིའི་ཕྱིར་ཞེ་ན། འདི་<line/>
ལྟར་བྱིས་པ་སོ་སོའི་སྐྱེ་བོ་ཐམས་ཅད་ནི། དམིགས་པ་ཅན་གང་ཟག་ཏུ་སྨྲ་བ་ལོག་པར་ལྟ་བ་ཅན་རྣམས་ཡིན་པའི་ཕྱིར་རོ། །ཤཱ་རིའི་བུ། ཇི་སྲིད་དུ་ང་ནི། དམིགས་པ་<line/>
ཅན་གྱི་ལྟ་བ་དེ་ལྟ་བུ་དང་ལྡན་པར་གྱུར་ཏེ། བར་ཆད་ཀྱི་གནོད་པ་དང་བཅས་པ་དེ་སྲིད་དུ་སངས་རྒྱས་བཅོམ་ལྡན་འདས་དེ་དག་གིས་ང་ལ་ཁྱོད་མ་འོངས་པའི་དུས་ན་<line/>
</page>
<page index="197" id="99B">དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སུ་འགྱུར་རོ། །ཞེས་ལུང་མ་བསྟན་གྱི། ཇི་སྲིད་དུ་ང་དང་མི་ལྡན་པར་གྱུར་པ་ལ་ལྟོས། སྐྱེས་<line/>
བུ་གཏི་མུག་བདག་ཏུ་སྨྲ་བ་དང༌། གང་ཟག་གི་འདུ་ཤེས་ཅན་གང་ཡིན་པ་དག་གི་ཚུལ་ཁྲིམས་དང༌། ཐོས་པ་དང༌། ཏིང་ངེ་འཛིན་ཙམ་གྱིས་ལྟ་སྨོས་ཀྱང་ཅི་དགོས་ཏེ། ང་ནི།<line/>
དེ་ལ་བདེན་པའང་མ་ཡིན། གྲོལ་བའང་མ་ཡིན་ནོ། །ཞེས་གསུང་ངོ༌། །དེ་ཅིའི་ཕྱིར་ཞེ་ན། ཤཱ་རིའི་བུ། འདི་ལྟར་ཡུན་རིང་བོ་ནས་ཡང་དག་པ་མ་ཡིན་པའི་ཆགས་པ་དེ་ལྟ་བུ་<line/>
དེ་དག་ལ་ཞེན་པས་དེ་ལ་ཡོངས་སུ་མྱ་ངན་ལས་འདས་པ་ཡོད་པ་མ་ཡིན་པའི་ཕྱིར་རོ། །སྐྱེས་བུ་བླུན་པོ་དེ་དག་ནི། འདི་སྙམ་དུ་ང་ནི། ཅི་ནས་ཀྱང་རེ་ཞིག་བདག་མེད་པའི་<line/>
མཚན་ཉིད་ཀུན་ཏུ་བསྟན་ཅིང་བསྒོམས་ཏེ་མང་དུ་བྱས་ལ་ཅི་ནས་ཀྱང་སྡུག་བསྔལ་གྱི་ཕུང་པོ་སྤང་ངོ་སྙམ་དུ་སེམས་པར་མི་འགྱུར་རོ། །ཤཱ་རིའི་བུ། དཔེར་ན། དམུས་ལོང་<line/>
ཞིག་རྒྱབ་ནས་བསད་པས་བསྡིགས་པ་ན། བྲོས་ན་བདེ་བར་འགྱུར་བའི་འདུ་ཤེས་ཀྱིས་མེ་མར་མུར་དང༌། མགལ་དུམ་གྱིས་གང་བར་མཆོང་ངོ༌། །ཤཱ་རིའི་བུ། དེ་བཞིན་<line/>
དུ་ངས་ཀྱང་སྐྱེས་བུ་བླུན་པོ་དམིགས་པའི་ལྟ་བ་དང༌། གང་ཟག་གི་ལྟ་བ་དེ་ལ་ཀུན་ཏུ་བསྟེན་པ་གང་ཡིན་པ་དེ་དག་ཀྱང་དེ་ལྟར་འགྱུར་བར་དགོངས་ཏེ། གང་དག་དེ་ཁོ་ནས་<line/>
</page>
<page index="198" id="100A">༄༅། །དག་པར་རློམ་སེམས་སུ་བྱེད་དོ། །སེམས་ཅན་རྣམས་གང་དང་གང་ཁོ་ནས་ཉོན་མོངས་པར་གྱུར་པ་དེ་ཁོ་ནས་གྲོལ་བར་རློམ་སེམས་སུ་བྱེད་དེ། དེ་དག་<line/>
ལྟ་བ་དེ་རྣམས་དང་ལྡན་པས་ངན་སོང་དུ་འགྲོ་བར་འགྱུར་རོ། །ཞེས་གསུང་ངོ༌། །ཤཱ་རིའི་བུ། དཔེར་ན། དམུས་ལོང་དེ་བདེ་བའི་འདུ་ཤེས་ཀྱིས་མེ་མར་མུར་དུ་མཆོང་བ་<line/>
དེ་བཞིན་དུ། སྐྱེས་བུ་བླུན་པོ་དེ་དག་ཀྱང་བདེ་བའི་འདུ་ཤེས་ཀྱིས་གང་ཟག་ཏུ་ལྟ་བར་འགྱུར་རོ། །དེ་དག་ལྟ་བ་གང་དང་གང་ཁོ་ནས་ཡུན་རིང་པོར་བསླུས་ཤིང་རྨོངས་<line/>
པར་བྱས་ཏེ། དེ་ཉིད་ལ་ལྷག་པར་ཆགས་པར་འགྱུར་ཞིང་དད་པས་བྱིན་པ་ལ་ཡོངས་སུ་ལོངས་སྤྱོད་པར་བྱེད་དོ། །དེ་དག་དེ་ཁོ་ནས་ཡུན་རིང་བོར་གནོད་པ་དང༌། ཕན་<line/>
པ་མ་ཡིན་པ་དང༌། བདེ་བ་མ་ཡིན་པ་དང༌། སྡུག་བསྔལ་བ་དང༌། ཉམས་པ་དང༌། གཞན་གྱིས་ཟིལ་གྱིས་མནན་པ་དང༌། ཡུན་རིང་པོར་ལོག་པར་ལྟུང་བར་བྱ་བའི་<line/>
ཕྱིར་ཀུན་ཏུ་ཞུགས་པ་ཡིན་ནོ། །ཤཱ་རིའི་བུ། རྒྱལ་པོ་རྒྱལ་རིགས་སྤྱི་བོ་ནས་དབང་བསྐུར་བ། འབྱོར་བ། རང་གི་ཡུལ་དང༌། རང་གི་ཕོ་བྲང་འཁོར་ན་གསད་པའི་<line/>
རིགས་པ་ནི། གསོད་ལ། སྤྱུག་པའི་རིགས་པ་ནི། སྤྱུག་པར་བྱེད་དེ། དེ་ལ་གང་དག་གནོད་པ་བྱེད་པ་དག་དང༌། གང་དག་གྲོང་ཁྱེར་གྱི་ཆོས་ཁྲིམས་བཞིན་རྗེས་སུ་མི་<line/>
</page>
<page index="199" id="100B">སྒྲུབ་པ་དག་དང༌། བར་ཆད་ཀྱི་སྐྱེ་བོ་མང་པོ་འབྱེད་པར་བྱེད་པའོ། །དེ་དག་རྒྱལ་པོས་ཆོམ་རྐུན་པ་ཡིན་པར་ཤེས་ཤིང་འཐབ་ཁྲོལ་བ་ཡིན་པར་ཤེས་ནས་སྐད་དྲག་པོ་དང༌། རྔ་པ་<line/>
ཊ་ཧ་བརྡུངས་ནས་རྒྱལ་པོའི་འཁོར་དང༌། གྲོང་ཁྱེར་གྱི་མི་རྣམས་ཀྱི་མདུན་ནས་བྱུང་སྟེ་འདི་སྐད་ཅེས། རྒྱལ་པོའི་འཁྲུག་ལོང་བ་དང༌། གྲོང་ཁྱེར་གྱི་ཆོས་ཁྲིམས་བཞིན་རྗེས་སུ་<line/>
མི་སྒྲུབ་པ་གང་ཡིན་པ་དེ་ནི། རྟགས་ཅན་འདི་ཡིན་ནོ། །ཞེས་སྒྲོག་ཏུ་འཇུག་གོ། ཤཱ་རིའི་བུ། དེ་བཞིན་དུ་དེ་བཞིན་གཤེགས་པས་བསྐལ་པ་གྲངས་མེད་པ་ནས་བཟུང་སྟེ་བླ་<line/>
ན་མེད་པ་ཡང་དག་པར་རྫོགས་པའི་བྱང་ཆུབ་འདི་བསྒྲུབས་པས། ཤཱ་རིའི་བུ། དེ་བཞིན་གཤེགས་པའང་ཉིད་ཀྱི་ཡུལ་འདི་ལ་མངའ་ཡོད་དེ། དེ་བཞིན་གཤེགས་པའི་<line/>
འཁོར་གྱི་བྱ་བ་ལ་སྲོག་གི་ཕྱིར་ཡང་འགལ་བར་མི་བྱེད་པ་དག་ཀྱང་ཡོད་དེ། ཤཱ་རིའི་བུ། གང་ཞིག་དེ་བཞིན་གཤེགས་པའི་གསུང་རྟོགས་པ་དེ་ལྷ་དང་བཅས་པའི་<line/>
འཇིག་རྟེན་གྱི་བྱ་བ་དང་འབྲེལ་པ་དེ་ལས་བསྐྱོད་པ་དང༌། དེ་བཞིན་གཤེགས་པའི་མཛད་པ་ལའང་གང་གིས་ཀྱང་མི་སྲུང་བར་མི་ནུས་སོ། །འཆི་བ་ལ་ཐུག་ནའང་མི་<line/>
བྱེད་ཅིང་བྱེད་དུ་མི་འཇུག་གོ། ཤཱ་རིའི་བུ། ང་ནི། འཁོར་དང་བཅས་པར་བྱ་བ་འཇུག་པར་བྱ་བ་ལ་མངའ་ཡོད་དེ། གང་གི་ཆོས་ཀྱི་གྲོང་ཁྱེར་འདི་ལ་ཆོམ་རྐུན་པའམ།<line/>
</page>
<page index="200" id="101A">༄༅། །ཆོམ་རྐུན་པའི་སྡེར་གཏོགས་པའམ། ཕུ་གུ་པའམ། འཁྲུག་ལོང་བ་སུའང་རུང་མི་རྒྱུ་བར་བྱ་བའི་ཕྱིར་དེ་ཤིན་ཏུ་བསྲུངས་ཤིང་ཤིན་ཏུ་སྤས་པ་ཡིན་ནོ།།<line/>
གང་དག་དེ་བཞིན་གཤེགས་པའམ། དེ་བཞིན་གཤེགས་པའི་འཁོར་གྱི་གསང་བའི་དོན་གྱི་གསང་སྔགས་ཀྱི་ཚིག་འདི་དེ་བཞིན་གཤེགས་པའི་གསུང་ལས་ཕྱི་<line/>
རོལ་ཏུ་གྱུར་པའི་ཚིག་གི་བྱ་བ་མེད་པ་གང་ཡིན་པ་དག་ལ་མི་སྨྲ་སྟེ། ཤཱ་རིའི་བུ། དེ་ལྟར་དེ་བཞིན་གཤེགས་པས་བྱ་བ་ལ་གཞོལ་བ་གཞིའི་ཤེས་རབ་ཆེན་པོས་<line/>
ཆོས་ཀྱི་གྲོང་ཁྱེར་ཤིན་ཏུ་བསྲུངས་པ་ཡིན་ནོ། །ཤཱ་རིའི་བུ། ཆོས་ཀྱི་གྲོང་ཁྱེར་དེའི་བར་ཆད་བྱེད་པ་གང་ཡིན་པ་དེ་ནི། ད་ལྟར་མེད་དོ། །ཤཱ་རིའི་བུ། ད་ལྟར་ཆོས་ཀྱི་<line/>
གྲོང་ཁྱེར་དེའི་བར་ཆད་བྱེད་པ་གང་དག་ཡོད་ན། དེ་དག་ནི། འདི་ལ་ཆོམ་རྐུན་པ་ཞེས་བྱའོ། །འཁྲུག་ལོང་བ་ཞེས་བྱའོ། །གང་དག་དེ་བཞིན་གཤེགས་པའམ།<line/>
དེ་བཞིན་གཤེགས་པའི་འཁོར་གྱི་གསང་བའི་དོན་གྱི་གསང་སྔགས་ཀྱི་ཚིག་འདི་ཕྱི་རོལ་པ་ལ་སྨྲ་ན། དེ་དག་ངའི་སྤྱན་སྔར་ཉེ་བར་འོངས་ཤིང་ལྷགས་ཀྱང་ངས་<line/>
དེ་དག་ཆོས་དང་མཐུན་པའི་གཏམ་གྱིས་སྡུད་པར་མི་མཛད། དེ་དག་ལ་བྱ་བ་སྟོན་པར་མི་མཛད། དེ་དག་ལ་གསང་བའི་དོན་གྱི་གསང་སྔགས་ཀྱི་ཚིག་རྗོད་<line/>
</page>
<page index="201" id="101B">པར་མི་མཛད་དོ། །དེ་དག་ཡང་བྱ་བ་འདི་དག་ཀུན་ཏུ་ཚོལ་བ་ན་རབ་ཏུ་འབྱུང་བ་དང༌། བསྙེན་པར་རྫོགས་པར་བྱ་བའི་ཕྱིར་གླགས་ཚོལ་བར་བྱེད་དོ། །ངས་དེ་དག་བྱ་བ་<line/>
ལ་མཐུ་ཡོད་པར་མཁྱེན་ནས་སྐབས་དབྱེ་བ་མཛད་དེ། ཟླ་བ་བཞིའི་གནས་འཆར་གཞུག་གོ །ཞེས་གསུངས་སོ། །དེ་ཅིའི་ཕྱིར་ཞེ་ན། དེ་ཉིད་ཆོས་ཀྱི་གྲོང་ཁྱེར་བསྲུང་ཞིང་སྦ་<line/>
བའི་ཕྱིར་དང༌། མ་འོངས་པའི་འཁྲུག་ལོང་བ་རྣམས་བསྲུངས་པ་ཡིན་ནོ། །ཤཱ་རིའི་བུ། དེ་ལྟར་དེ་བཞིན་གཤེགས་པས་ཆོས་ཀྱི་གྲོང་ཁྱེར་ཤིན་ཏུ་ཡོངས་སུ་བཟུང་བས་དེ་དག་<line/>
གིས་གླགས་མི་རྙེད་དོ། །དེ་དག་གིས་གླགས་མི་རྙེད་པས་དེ་བཞིན་གཤེགས་པའི་གསུང་འཛིན་ཅིང་སྡིག་པ་ཅན་གྱི་ལྟ་བ་སྤོང་བར་འགྱུར་རོ། །དེ་དག་དེ་ལྟར་སེམས་མགུ་<line/>
ནས་རབ་ཏུ་འབྱུང་བ་དང༌། བསྙེན་པར་རྫོགས་པར་བྱའོ། །དེ་དག་དེ་ལྟར་རབ་ཏུ་བྱུང་བ་ན་ལྷ་དང་བཅས་པའི་འཇིག་རྟེན་གྱིས་མི་བསྒུལ་བར་འགྱུར་རོ། །ཤཱ་རིའི་བུ། དེ་<line/>
བཞིན་གཤེགས་པས་གནས་འཆར་གཞུག་གོ །ཞེས་གསུང་བའི་འོས་གང་ཞེ་ན། གཞན་མུ་སྟེགས་ཅན་རྣམས་དང༌། གཞན་མུ་སྟེགས་ཅན་གྱི་སྨྲ་བ་ལ་དགའ་བ་<line/>
སུའང་རུང་བ་དག་སྟེ། དེ་དག་དེ་བཞིན་གཤེགས་པས་གནས་འཆར་གཞུག་པའི་འོས་སུ་གསུངས་པ་ཡིན་ནོ། །ཤཱ་རིའི་བུ། གཞན་མུ་སྟེགས་ཅན་གྱི་སྨྲ་བ་གང་ཞེ་<line/>
</page>
<page index="202" id="102A">༄༅། །ན༑ གང་དག་སྲིད་པའི་འདུ་ཤེས་དང༌། བདག་གི་འདུ་ཤེས་དང༌། སེམས་ཅན་གྱི་འདུ་ཤེས་དང༌། སྲོག་གི་འདུ་ཤེས་དང༌། གང་ཟག་གི་འདུ་<line/>
ཤེས་དང༌། དམིགས་པ་ཅན་གྱི་འདུ་ཤེས་དང༌། དམིགས་པ་ཅན་གྱི་བྱ་བ་ལ་བྱིང་བ་དང༌། ལམ་གོལ་བ་འཛིན་པ་དང༌། རང་གི་མཚན་ཉིད་ཀྱིས་སྟོང་པའི་ཆོས་<line/>
རྣམས་ལ་ཡིད་གཉིས་དང༌། ཐེ་ཚོམ་ཟ་བ་དང༌། འཛིན་པ་སྣ་ཚོགས་དང༌། ཡང་དག་པ་མ་ཡིན་པ་ལ་ཆགས་པས་གནས་ཀྱི། དོན་དམ་པ་སྟོང་པ་ཉིད་ལ་ནི། མི་<line/>
འཇུག་པ་སྟེ། ཕྱིན་ཅི་ལོག་ཏུ་གྱུར་པས་དེས་ན་གཞན་མུ་སྟེགས་ཅན་ཞེས་བྱའོ། །ཤཱ་རིའི་བུ། དེ་བས་ན། ཆོས་གོས་ལ་གནས་འཆར་གཞུག་པ་མ་ཡིན་ཞིང༌། ཁ་<line/>
དོག་གི་རིགས་རྣམ་པ་སྣ་ཚོགས་ཀྱི་འོས་ཀྱང་མ་ཡིན་ནོ། །ཤཱ་རིའི་བུ། ཁྱིམ་པའམ་ངུར་སྨྲིག་བགོས་པ་སུའང་རུང༌། འདི་ལྟ་བུའི་དམིགས་པ་ཅན་གྱི་ལྟ་བ་ཡོད་པ་<line/>
དེ་དག་ཐམས་ཅད་ནི། དེ་བཞིན་གཤེགས་པས་གཞན་མུ་སྟེགས་ཅན་དག་ཡིན་ནོ། །ཞེས་གསུངས་སོ། །དེ་དག་ནི། ཆོས་འདུལ་བ་འདི་ལ་རབ་ཏུ་འབྱུང་བར་འདོད་<line/>
ན། གནས་འཆར་གཞུག་པའི་འོས་ཡིན་ནོ། །དེ་ཅིའི་ཕྱིར་ཞེ་ན། ཤཱ་རིའི་བུ། འདི་ལྟར་དམིགས་པའི་ལྟ་བ་ནི། ལོག་པར་ལྟ་བ་ཡིན་པའི་ཕྱིར་རོ། །དེ་ནི། ཆོས་འདུལ་<line/>
</page>
<page index="203" id="102B">བ་འདིས་བྱ་བ་ལ་བྱིང་བ་ཡིན་ནོ། །དེ་ནི། དེ་བཞིན་གཤེགས་པའི་ཆོ་མ་རྐུན་པ་ཆེན་པོ་འཁྲུག་ལོང་བ་ཡིན་ནོ། །ཤཱ་རིའི་བུ། ང་ནི། ལོག་པའི་ལྟ་བ་ཅན་རབ་ཏུ་འབྱུང་བ་<line/>
དང༌། བསྙེན་པར་རྫོགས་པར་བྱ་བའི་ཕྱིར་སྐབས་དབྱེ་བར་མི་མཛད་དོ། །ཤཱ་རིའི་བུ། གང་ཞིག་ཆོས་ཐམས་ཅད་བདག་མེད་དོ། །ཞེས་རྗེས་སུ་མཐུན་པའི་བཟོད་པ་མི་<line/>
བསྐྱེད་པ་དང༌། ཆོས་ཐམས་ཅད་སྟོང་པ་དང༌། བདག་མེད་པ་དང༌། སེམས་ཅན་མེད་པ་དང༌། སྲོག་མེད་པ་དང༌། གང་ཟག་མེད་པའོ། །ཞེས་མ་མོས་ཤིང་མི་འཇུག་པ་དེ་<line/>
ཆོས་འདུལ་བ་འདི་ལ་རབ་ཏུ་འབྱུང་ཞིང་རབ་ཏུ་འབྱུང་ནས་ཆོས་ཐམས་ཅད་བདག་མེད་པ། སེམས་ཅན་མེད་པ། སྲོག་མེད་པ། གང་ཟག་མེད་པ། དོན་དམ་པ་སྟོང་པ་ཉིད་<line/>
ཐོས་ན་མ་མོས་ཤིང་མི་འཇུག་ན། དེ་མི་དབང་བར་དད་པས་བྱིན་པ་ལ་ཡོངས་སུ་ལོངས་སྤྱོད་པར་བྱེད་པས། དེས་སངས་རྒྱས་ལ་བཀུར་སྟི་མ་བྱས་པ་ཡིན། བླ་མར་མ་<line/>
བྱས་པ་ཡིན། རྗེད་པ་མ་བྱས་པ་ཡིན། མཆོད་པ་མ་བྱས་པ་ཡིན། བསྙེན་བཀུར་མ་བྱས་པ་ཡིན་ཏེ། ཆོས་ལ་མ་ཡིན། དགེ་འདུན་ལ་མ་ཡིན་ཞིང༌། དེ་བཞིན་གཤེགས་<line/>
པའི་བསླབ་པ་རྣམས་ཕྱེ་མར་འཐག་པར་བྱེད་པས་དེ་ནི། གཞན་མུ་སྟེགས་ཅན་དགེ་སྦྱོང་ལྟར་བཅོས་པའི་ཆོས་ཀྱི་རྐུན་པོར་གནས་པ་ཡིན་ནོ། །ཤཱ་རིའི་བུ། མ་འོངས་<line/>
</page>
<page index="204" id="103A">༄༅། །པའི་དུས་ན་དགེ་སློང་ལུས་མ་བསྒོམས་པ། ཚུལ་ཁྲིམས་མ་བསྒོམས་པ། སེམས་མ་བསྒོམས་པ། ཤེས་རབ་མ་བསྒོམས་པ་དག་འབྱུང་བར་འགྱུར་<line/>
ཏེ༑ དེ་དག་དེ་བཞིན་གཤེགས་པའི་གསུང་ལ་འཕྱ་བར་འགྱུར། ཅོ་འདྲི་བར་འགྱུར་རོ། །དེ་བཞིན་གཤེགས་པའི་གནས་པ་གང་ལ་དེ་བཞིན་གཤེགས་པ་གུས་པ་དང་<line/>
བཅས་པ། འཛེམ་པ་དང་བཅས་པ། དོན་དམ་པ་སྟོང་པ་ཉིད་ལ་རྟག་པར་རྒྱུན་དུ་དོན་དམ་པ་སྟོང་པ་ཉིད་ཀྱི་གནས་པ་ལ་ཁྱད་དུ་གསོད་པར་འགྱུར་རོ། །དེ་དག་དེའི་ཚེ་<line/>
ཡང་དག་པའི་མཐའི་དེ་བཞིན་གཤེགས་པའི་གནས་པ་སྟོང་པ་ཉིད་དེ་ལ་འཕྱ་བར་འགྱུར། ཅོ་འདྲི་བར་འགྱུར། ཁྱད་དུ་གསོད་པར་འགྱུར་རོ། །ཤཱ་རིའི་བུ། དེའི་ཚེ་སྟོང་<line/>
པ་ཉིད་ལ་མི་གནས་པའི་དགེ་སློང་མང་དུ་འབྱུང་བར་འགྱུར་ཏེ། དེ་དག་དེའི་ཚེ་འཕྱ་བར་འགྱུར། ཅོ་འདྲི་བར་འགྱུར། ཁྱད་དུ་གསོད་པར་འགྱུར། ཤཱ་རིའི་བུ། དེ་བཞིན་<line/>
གཤེགས་པས་སྟོང་པ་ཉིད་ཀྱིས་གནས་པ་གང་ཡིན་པ་དེ་དག་ལ་དེ་ལྟར་ལེགས་སོ། །ཞེས་བྱ་བས་སྤྲོ་བར་མཛད། ཚིག་བཞིན་དུ་མཛད་དོ། །དེའི་ཚེ་འཚོ་བ་དོན་དུ་<line/>
གཉེར་བ་དེ་དག་ནི། ཁ་ཟས་ཁོ་ན་ཀུན་ཏུ་ཚོལ་བ་ན་གང་ཟག་ཏུ་འཛིན་པས་སྐྱེ་བོ་དགའ་བར་བྱ་བར་སེམས་པར་འགྱུར་རོ། །ཤཱ་རིའི་བུ། དེའི་ཚེ་དགེ་སློང་གང་དག་<line/>
</page>
<page index="205" id="103B">སྟོང་པའི་ཆོས་རྣམས་ལ་ཆོས་རྣམས་ནི། སྟོང་པའོ། །ཞེས་རབ་ཏུ་སྟོན་པར་འགྱུར་བ་དང༌། བདག་མེད་པའི་ཆོས་རྣམས་ལ་ཆོས་རྣམས་ནི། བདག་མེད་པ་དང༌། སེམས་ཅན་<line/>
མེད་པ་དང༌། སྲོག་མེད་པ་དང༌། གང་ཟག་མེད་པའི་ཆོས་རྣམས་ལ་ཆོས་རྣམས་ནི། གང་ཟག་མེད་དོ། །ཞེས་སྟོན་པར་འགྱུར་བ་དེ་དག་ཀུན་ཏུ་འཚོ་བ་དེ་དག་གིས་ཤིན་<line/>
ཏུ་ཟིལ་གྱིས་མནན་པར་འགྱུར་རོ། །དེ་ཅིའི་ཕྱིར་ཞེ་ན། ཤཱ་རིའི་བུ། དེ་ནི། སེམས་ཅན་རྣམས་ཀྱི་དགེ་བའི་རྩ་བ་ཀུན་ཏུ་གཅོད་པའི་སྔོན་དུ་འགྲོ་བའི་མཚན་མ་དང་པོ་ནི།<line/>
དེ་ཡིན་ཏེ། བྱིས་པའི་རང་བཞིན་ཅན་དག་ཙནྡན་ཤིང་གི་རིན་ཐང་དུ་ཚོང་བ་བཞིན་དུ་འཇིག་རྟེན་ན་ལེགས་པར་གསུངས་པ་གང་ཡིན་པ་ལེན་པར་མི་བྱེད་དོ། །ཤཱ་རིའི་<line/>
བུ༑ དེ་ལྟ་བས་ན། བཅོམ་ལྡན་འདས་འོད་སྲུང་གིས་མ་འོངས་པའི་དུས་ན་དེ་བཞིན་གཤེགས་པ་ཤཱཀྱ་ཐུབ་པ་ཞེས་བྱ་བ་དེའི་ཉན་ཐོས་རྣམས་འཇིག་རྟེན་གྱི་ཟང་ཟིང་གི་ཕྱིར་<line/>
ཁྱིམ་པ་དང༌། རབ་ཏུ་བྱུང་བ་དག་ལ་དོན་དམ་པ་སྟོང་པ་ཉིད་རབ་ཏུ་སྟོན་པར་འགྱུར་རོ། །དེ་ལ་ཁྱིམ་པ་དང༌། རབ་ཏུ་བྱུང་བ་བྱིས་པ་ཤེས་རབ་འཆལ་བའི་རང་བཞིན་དེ་དག་<line/>
སྨོད་པར་འགྱུར། ཡིད་མི་ཆེས་པར་འགྱུར་ཏེ། དེ་དག་དཔལ་ཆེན་པོ་དབྱུག་པས་སྐྲོད་པར་འགྱུར་རོ། །དེའི་རྒྱུས་ཡང་ངན་སོང་དུ་འདོང་བར་འགྱུར་རོ། །ཞེས་ལུང་བསྟན་<line/>
</page>
<page index="206" id="104A">༄༅། །ཏེ༑ ཤཱ་རིའི་བུ། དེའི་ཚེ་མི་མཐུན་པའི་གཏམ་རྣམས་ལ་ཤིན་ཏུ་གནས་པར་འགྱུར་ཞིང་དེ་ལའང་སྙིང་པོའི་འདུ་ཤེས་སུ་བྱེད་པར་འགྱུར་རོ། །སངས་<line/>
རྒྱས་ཀྱི་གསུང་དོན་དམ་པ་སྤོང་ཞིང་ཐོས་ནས་ཡང་སྐྲག་པར་འགྱུར་རོ། །དེ་ཅིའི་ཕྱིར་ཞེ་ན། འདི་ལྟར་དེའི་ཚེ་བདག་ཏུ་སྨྲ་བ་དང༌། སེམས་ཅན་དུ་སྨྲ་བ་དང༌། གང་ཟག་<line/>
གི་འདུ་ཤེས་ཅན་དུ་གྱུར་པ་དང༌། འདུན་པ་ཞན་པ་དང༌། ལེ་ལོ་དང༌། སྙོམ་ལས་དང༌། རྙེད་པ་ལ་གདུ་བ་དང༌། འདོད་ཆགས་ཆེ་བ་དང༌། ཞེ་སྡང་ཆེ་བ་དང༌། གཏི་མུག་ཆེ་<line/>
བ་དང༌། རྙེད་པ་དང་བཀུར་སྟི་འདོད་པ་དང༌། མཁས་པའི་ང་རྒྱལ་དང༌། བྱིས་པ་དང༌། གཞུང་འབྱེད་པ་དང༌། རྩོད་པ་ཆེས་ཆེར་བྱེད་པ་དང༌། ཕན་ཚུན་དུ་བྱམས་པའི་<line/>
སེམས་མེད་པ་དང༌། དགེ་སྦྱོང་གི་ཆོས་ཀྱིས་སྟོང་པ་དང༌། རྙེད་པ་དང་བཀུར་སྟི་ཁོ་ན་ལ་མངོན་པར་དགའ་བར་གྱུར་པ་དང༌། ལས་ཀྱི་མཐའ་མང་བ་དང༌། བུད་མེད་<line/>
ཀྱི་བློ་གྲོས་བྱེད་པར་གྱུར་པ་དང༌། གཞན་གྱི་སྐྱོན་ཚོལ་བར་གྱུར་པ་དང༌། ཇི་ལྟར་ཡང་བདག་ཉིད་མ་བསླབས་པས་རང་གི་སྐྱོན་འཆབ་པ་དང༌། སྡིག་པ་སྤོང་ཞིང་དགེ་<line/>
བ་སྤྱོམས་པར་གྱུར་པའི་ཕྱིར་རོ། །ད་ལྟར་གྱི་ཡོངས་སུ་དག་པ། སྡིག་པ་བསལ་བ། དགེ་བའི་ཆོས་ཀྱིས་གནས་པ་གང་ཡིན་པ་དེ་དག་ནི། དེའི་ཚེ་བསླབ་པའི་ཚིག་<line/>
</page>
<page index="207" id="104B">རྣམས་སྲོག་གི་ཕྱིར་ཡང་འདས་པར་སྦས་ཏེ་སྟོན་པར་མི་འགྱུར་རོ། །ཤཱ་རིའི་བུ། དེ་ལྟར་མ་སྦས་པའི་ཚུལ་ཁྲིམས་ཅན་རྣམས་ལ་ནི། སྟོང་པ་ཉིད་ཀྱིས་བྱར་ཅི་ཡོད། རང་གི་<line/>
མཚན་ཉིད་ཀྱིས་སྟོང་པའི་ཆོས་རྣམས་ཀྱིས་བྱར་ཅི་ཡོད། དཔེར་ན། རིགས་ཀྱི་བུ་དག་གིས་རོལ་མོའི་གནས་སུ་སྒྱུར་མར་གཏོགས་པ་རྣམ་པ་དུ་མ་དག་ཉེ་བར་བསྟན་པ་ན་དེ་ན་<line/>
བྱིས་པ་ཞུམ་པ། རྨོངས་པ། ཤེས་རབ་འཆལ་པར་གྱུར་པ་གང་ཡིན་པ་དེ་དག་གིས་མཐོང་ནས་དེ་དག་གད་མོ་ཆེན་པོའི་གད་རྒྱངས་དག་རྒོད་པར་འགྱུར་རོ། །དེ་ཅིའི་ཕྱིར་<line/>
ཞེ་ན༑ ཇི་ལྟར་ཡང་བྱིས་པའི་རང་བཞིན་ཉིད་ཡིན་པའི་ཕྱིར་རོ། །མཁས་པ་ཤེས་རབ་རྣོན་པོའི་རང་བཞིན་ཅན་གང་ཡིན་པ་ནི། འདི་སྐད་ཅེས་བླུན་པོ་འདི་དག་དེ་ལ་ཅི་ཞིག་<line/>
ཐེ་ཚོམ་ཟ་ན་གད་མོ་ཆེན་པོའི་གད་རྒྱངས་དག་རྒོད་ཅེས་སྨྲ་བ་དེ་བཞིན་དུ། ཤཱ་རིའི་བུ། དེའི་ཚེ་སྟོང་པ་ཉིད་རབ་ཏུ་སྟོན་པར་འགྱུར་བའི་དགེ་སློང་གང་ཡིན་པ་དེ་དག་ལ་<line/>
འཚོ་བ་དོན་དུ་གཉེར་བ་དེ་དག་འཕྱ་བར་སེམས་པར་འགྱུར་རོ། །དེ་ཅིའི་ཕྱིར་ཞེ་ན། ཇི་ལྟར་ཡང་དེ་ལ་མ་བསླབས་པ་ཉིད་ཡིན་པའི་ཕྱིར་དང༌། དེ་དག་སངས་རྒྱས་ཀྱི་<line/>
གསུང་སྟོང་པ་ཉིད་འདི་ཐོས་ན་སྐྲག་པར་འགྱུར་བའི་ཕྱིར་རོ། །ཤཱ་རིའི་བུ། སྐྱེས་བུ་བླུན་པོ་དེ་དག་ཡུན་ཇི་སྲིད་དུ་ཆུད་ཟོས་པ་ལ་ལྟོས། འདི་ལྟར་བདེ་ལེགས་གང་ཡིན་<line/>
</page>
<page index="208" id="105A">༄༅། །པ་ལ་ནི༑ ཅི་ནས་ཀྱང་བདེ་ལེགས་མ་ཡིན་པའི་འདུ་ཤེས་འབྱུང་ཞིང་འཇིགས་པ་མ་ཡིན་པ་ལ་ནི། འཇིགས་པའི་འདུ་ཤེས་འབྱུང་ངོ༌། །ཤཱ་རིའི་<line/>
བུ༑ དེའི་ཚེ་དགེ་སློང་དག་དགེ་བའི་ཆོས་རྣམས་ལ་ཕན་པ་མ་ཡིན་པའི་འདུ་ཤེས་དང༌། མི་དགེ་བའི་ཆོས་རྣམས་ལ་ཕན་པའི་འདུ་ཤེས་ཕྱིན་ཅི་ལོག་ཏུ་འཛིན་པ་དག་<line/>
འབྱུང་བར་འགྱུར་རོ། །ཤཱ་རིའི་བུ། དགེ་སློང་དེ་དག་ནི། རྙེད་པ་ལ་གདུ་བ་དང༌། འདོད་ཆགས་ཆེ་བ་དང༌། ཞེ་སྡང་ཆེ་བ་དང༌། གཏི་མུག་ཆེ་བ་དང༌། མི་དགེ་བའི་རྩ་<line/>
བ་གསུམ་ཡང་དག་པར་བླངས་ཏེ་འཇུག་པར་འགྱུར་རོ། །ཤཱ་རིའི་བུ། དེ་ལ་ངས་དགེ་སློང་ཚུལ་ཁྲིམས་དང་ལྡན་པ་དག་རྗེས་སུ་བཟུང་བ་ལ་ལྟོས་ནས་ལྷག་པའི་<line/>
ཚུལ་ཁྲིམས་ཀྱི་བསླབ་པའི་གཞི་བཅས་པ་དང༌། སོ་སོ་ཐར་པའི་མདོ་བསྟན་པ་གང་ཡིན་པ་དེ། དེའི་ཚེ་དེ་དག་གིས་འཇིག་རྟེན་གྱི་ཟང་ཟིང་གི་ཆེད་དུ་ཁྱིམ་པ་ལ་<line/>
བརྗོད་པར་འགྱུར་རོ། །གླེགས་བམ་དུ་བྱས་ཏེ་ཁྱིམ་པ་ལ་སྦྱིན་པར་སེམས་སོ། །ཤཱ་རིའི་བུ། དེ་ལ་སྐྱེས་བུ་དམ་པ་མ་ཡིན་པ་དེ་ལྟ་བུ་དག་ལ་ནི། སྟོང་པ་ཉིད་ཀྱིས་<line/>
ཅི་བྱར་ཡོད། རང་གི་མཚན་ཉིད་ཀྱིས་སྟོང་པའི་ཆོས་རྣམས་ཀྱིས་ཅི་བྱར་ཡོད། དེ་ཅིའི་ཕྱིར་ཞེ་ན། ཤཱ་རིའི་བུ། འདི་ལྟར་སྐྱེས་བུ་བླུན་པོ་དེ་དག་ནི། ཆགས་པ་སྤང་<line/>
</page>
<page index="209" id="105B">བའི་ཕྱིར་བརྩོན་པར་མི་ནུས་ན། མ་རིག་པ་སྤང་པའི་ཕྱིར་བརྩོན་པར་བྱ་བ་ལྟ་ཅི་སྨོས་ཏེ། དེ་ནི། གནས་ཡོད་པ་མ་ཡིན་ནོ། །ཤཱ་རིའི་བུ། དེའི་ཚེ་མ་བསླབ་པའི་དགེ་སློང་<line/>
འདུལ་བ་འཛིན་པ་དག་འབྱུང་ངོ༌། །མ་བསླབ་པའི་ཆོས་ཀྱི་གཏམ་དང་ལྡན་པ་དང༌། མ་བསླབ་པའི་དགེ་སློང་མདོ་སྡེ་དང་ལྡན་པ་དག་ཕལ་ཆེར་འབྱུང་ངོ༌། །ཤཱ་རིའི་<line/>
བུ༑ དེའི་ཚེ་མ་བསླབ་པའི་དགེ་སློང་འདུལ་བ་འཛིན་པ་འབྱུང་བ་ནི། གང༌། མ་བསླབ་པའི་ཆོས་ཀྱི་གཏམ་དང་ལྡན་པ་འབྱུང་བ་ནི། གང༌། མ་བསླབ་པའི་དགེ་སློང་མདོ་སྡེ་<line/>
དང་ལྡན་པ་འབྱུང་བ་ནི། གང་ཞེ་ན། ཤཱ་རིའི་བུ། འདི་ལ་བསླབ་པ་ནི། གསུམ་སྟེ། གསུམ་གང་ཞེ་ན། འདི་ལྟ་སྟེ། ལྷག་པའི་ཚུལ་ཁྲིམས་ཀྱི་བསླབ་པ་དང༌། ལྷག་པའི་<line/>
སེམས་ཀྱི་བསླབ་པ་དང༌། ལྷག་པའི་ཤེས་རབ་ཀྱི་བསླབ་པ་སྟེ། ཤཱ་རིའི་བུ། དེ་བཞིན་གཤེགས་པས་གསུངས་པའི་བསླབ་པ་གསུམ་ནི། འདི་དག་ཡིན་ནོ། །དེ་དག་གིས་<line/>
བསླབ་པ་གསུམ་པོ་འདི་དག་ལ་མ་བསླབ་པར་ཐོས་པ་ཙམ་གྱིས་གཞན་ལ་ཁྱད་དུ་གསོད་པར་བྱེད་དེ། དེ་ཉིད་སྐྱེས་བུ་བླུན་པོ་དེ་དག་གི་བར་དུ་གཅོད་པར་འགྱུར་རོ། །<line/>
སྐྱེས་བུ་དེ་དག་ནི། ཆོས་དང་མཐུན་པས་ཐེ་ཚོམ་དྲིས་ནའང་ལན་ཐེབས་པར་མི་འགྱུར་ན། དམིགས་སུ་མེད་པ་སྟོང་པ་ཉིད་ཀྱི་ཆོས་རྣམས་ལ་བརྩོན་འགྲུས་རྩོམ་པ་ལྟ་ཅི་<line/>
</page>
<page index="210" id="106A">༄༅། །སྨོས་ཏེ༑ དེ་ནི། གནས་ཡོད་པ་མ་ཡིན་ནོ། །ཤཱ་རིའི་བུ། དེ་ལ་ཚུལ་ཁྲིམས་རལ་བའི་དགེ་སློང་གང་ཡིན་པ་དེ་དག་འབྱུང་བར་འགྱུར་ཏེ། དེ་དག་ཁྱིམ་པའི་<line/>
ལས་ཀྱི་མཐའ་རྣམས་བྱེད་པར་འགྱུར་རོ། །ཕོ་ཉའི་ལས་ཀྱིས་འཚོ་བར་རྟོག་པར་འགྱུར་རོ། །སྨན་པའི་ཐ་སྙད་ཀྱིས་འཚོ་བར་རྟོག་པར་འགྱུར་རོ། །ཤཱ་རིའི་བུ། ངའི་བསྟན་<line/>
པ་ལ་རབ་ཏུ་འབྱུང་བ་འཚོ་བར་བྱེད་དོ། །དེ་བཞིན་གཤེགས་པ་ལ་སྐྱེ་བ་དང་བཅས་པ་ལ་ཀུན་ཏུ་སྤང་བར་འགྱུར་བ་ལ་ལྟོས། ཤཱ་རིའི་བུ། དེའི་ཚེ་རྒྱལ་པོ་ཆེན་པོ་<line/>
བཞི་དང༌། ལྷ་རྣམས་ཀྱི་དབང་པོ་བརྒྱ་བྱིན་དང༌། མི་མཇེད་ཀྱི་བདག་པོ་ཚངས་པ་དང༌། གཞན་ཡང་ལྷ་སྟོང་ཕྲག་མང་པོ་དག་དེ་ལྟ་བུའི་གསུང་རབ་ལ་རྣམ་པ་དུ་མར་<line/>
གྱེས་པ་མཐོང་ནས་སྨྲེ་སྔགས་ཆེན་པོས་སྨྲེ་སྔགས་འདོན་པར་འགྱུར་རོ། །ཤཱ་རིའི་བུ། ང་ལ་བརྟེན་ནས་ཁྱིམ་པའི་གོ་རེ་ལོང་བྱེད་པར་འགྱུར་བ་གང་ཡིན་པ་དེ་ནི།<line/>
འཚམ་པ་མ་ཡིན་ནོ། །དེ་ཅིའི་ཕྱིར་ཞེ་ན། ཤཱ་རིའི་བུ། ངའི་ཉན་ཐོས་རྣམས་ནི། ལྷའམ། ཀླུའམ། གནོད་སྦྱིན་སུ་ལའང་ཉེ་གནས་ཀྱིས་ཡོངས་སུ་སྤྱོད་པར་བྱེད་པ་མ་<line/>
ཡིན་ནོ༑ ༑ཤཱ་རིའི་བུ། དེ་ལྟ་མོད་ཀྱི། ལྷ་དང༌། ཀླུ་དང༌། གནོད་སྦྱིན་དག་ཁོ་ན་ངའི་ཉན་ཐོས་རྣམས་ལ་ཉེ་གནས་ཀྱིས་ཡོངས་སུ་སྤྱོད་པར་བྱེད་པ་ཡིན་ནོ། །ཤཱ་རིའི་<line/>
</page>
<page index="211" id="106B">བུ༑ སྐྱེས་བུ་བླུན་པོ་ཁྱིམ་པའི་གོ་རེ་ལོང་བྱེད་པ་དེ་དག་དམིགས་སུ་མེད་པ་སྟོང་པ་ཉིད་ཀྱི་ཆོས་རྣམས་ལ་ཀུན་ཏུ་སྟེན་པར་འགྱུར་བ་དང༌། ལྷག་པར་མོས་པར་འགྱུར་བ་དེ་ནི།<line/>
གནས་ཡོད་པ་མ་ཡིན་ཏེ། ཤཱ་རིའི་བུ། དེའི་ཚེ་དགེ་སློང་ཚུལ་ཁྲིམས་འཆལ་པ་དག་སངས་རྒྱས་ཀྱི་གསུང་ཆད་སྐྱོགས་གང་ཙམ་གྱི་ཕྱིར་ཡང་ཁྱིམ་པ་ལ་བརྗོད་པར་འགྱུར་<line/>
རོ༑ ༑ཤཱ་རིའི་བུ། འདི་ཇི་སྙམ་དུ་སེམས། ཅི་ནས་ཀྱང་བདག་ལ་ཆགས་པ་དང༌། ཞེ་སྡང་ཆེ་བ་དང༌། གཏི་མུག་ཆེ་བ་དང༌། འདུ་འཛི་ལ་དགའ་བ་དང༌། སྨྲ་བ་ལ་དགའ་བ་དང༌།<line/>
འཇིག་རྟེན་རྒྱང་ཕན་པ་དང༌། སྤྱོད་པ་ཡོངས་སུ་མ་དག་པ་རྣམས་ཀྱིས་དམིགས་སུ་མེད་པའི་སྟོང་པ་ཉིད་ཀྱི་ཆོས་རྣམས་ཀུན་ཏུ་ཤེས་པའམ། རྣམ་པར་རིག་པའམ། འཇུག་<line/>
པའམ༑ མོས་པའམ། དགེ་སྦྱོང་གི་ཆོས་རྣམས་ལ་ཡང་དག་པར་ཐོབ་པར་བྱ་བའི་ཕྱིར་རབ་ཏུ་སྟོན་པ་ནུས་པ་དེ་ནི། གནས་ཡོད་པ་མ་ཡིན་ནོ། །ཤཱ་རིའི་བུ། དགེ་སློང་<line/>
གང་དག་ཆོས་གོས་ངན་ངོན་ཙམ་གྱིས་ཆོག་ཤེས་པ་དང༌། ཆོས་གོས་ངན་ངོན་ཙམ་གྱིས་ཆོག་ཤེས་པའི་བསྔགས་པ་སྨྲ་བ་དང༌། བསོད་སྙོམས་ངན་ངོན་ཙམ་གྱིས་<line/>
ཆོག་ཤེས་པ་དང༌། བསོད་རྙོམས་ངན་ངོན་ཙམ་གྱིས་ཆོག་ཤེས་པའི་བསྔགས་བ་སྨྲ་བ་དང༌། གནས་མལ་ངན་ངོན་ཙམ་གྱིས་ཆོག་ཤེས་པ་དང༌། གནས་མལ་ངན་ངོན་<line/>
</page>
<page index="212" id="107A">༄༅། །ཙམ་གྱིས་ཆོག་ཤེས་པའི་བསྔགས་པ་སྨྲ་བ་དང༌། ནད་ཀྱི་རྐྱེན་སྨན་དང༌། མཁོ་བའི་ཡོ་བྱད་ངན་ངོན་ཙམ་གྱིས་ཆོག་ཤེས་པ་དང༌། ནད་ཀྱི་རྐྱེན་སྨན་<line/>
དང༌། མཁོ་བའི་ཡོ་བྱད་ངན་ངོན་ཙམ་གྱིས་ཆོག་ཤེས་པའི་བསྔགས་པ་སྨྲ་བ་དང༌། ཚུལ་ཁྲིམས་དང་ལྡན་ཞིང་སྤྱོད་པ་ཡོངས་སུ་དག་པ་དང༌། འདུ་འཛིན་རྣམས་ལ་མི་<line/>
དགའ་བ་དང༌། སྨྲ་བ་ལ་མི་དགའ་བ་དང༌། འཇིག་རྟེན་རྒྱང་ཕན་པའི་གཏམ་ལ་མངོན་པར་མི་བརྩོན་པ་དང༌། ཉིན་དང་མཚན་དུ་མགོ་ལ་མེ་འབར་བ་བཞིན་དུ་སྤོང་བ་ལ་<line/>
བརྩོན་པ་དང༌། འཕགས་པའི་ལམ་སྒོམ་པ་ལ་བརྩོན་པ་དེ་དག་ནི། དམིགས་སུ་མེད་པ་སྟོང་པ་ཉིད་ཀྱི་ཆོས་རྣམས་ལ་ཚེགས་ཆུང་དུས་མཉེས་པར་བྱེད་པ་མ་ཡིན་ན། དེ་<line/>
ལ་མོས་པ་མེད་པ་དང༌། འདུན་པ་མེད་པ་དང༌། དགའ་བ་མེད་པ་གང་ཡིན་པ་དག་ལྟ་ཅི་སྨོས། ཤཱ་རིའི་བུ། དེའི་ཚེ་གནོད་པ་མང་པོ་འབའ་ཞིག་བྱེད་པའི་དགེ་སློང་དག་<line/>
འབྱུང་བར་འགྱུར་བ་ལ་ལྟོས། དེ་དག་ནི། སངས་རྒྱས་ཀྱི་བྱང་ཆུབ་འདི་དག་མི་ཤེས་པས་མི་འཇུག་ཅིང་སྨོད་པར་བྱེད་པས་དེ་དག་ནི། དེ་བཞིན་གཤེགས་པས་ཆོས་<line/>
འདུལ་བ་འདི་ལ་འཁྲུག་ལོང་བ་ཡོངས་སུ་སྤང་བའི་འོས་ཡིན་པར་གསུངས་སོ། །ཤཱ་རིའི་བུ། སྐྱེས་བུ་བླུན་པོ་དེ་དག་འདི་སྙམ་དུ་བདག་ཅག་ད་ནི། དེ་ཁོ་ནའི་<line/>
</page>
<page index="213" id="107B">ཆེད་དུ་རབ་ཏུ་བྱུང་བས་བདག་ཅག་གིས་བསྟན་པ་འདི་ལ་སྤྱོད་ཡུལ་མ་ཡིན་པ་ལ་སྤྱད་པར་མི་བྱའོ་སྙམ་དུ་དེ་བཞིན་གཤེགས་པ་ལ་བྱས་པ་གཙོ་བར་མི་འགྱུར་རོ། །ཤཱ་རིའི་<line/>
བུ༑ དེ་ལྟ་བས་ན། དེ་བཞིན་གཤེགས་པས་མ་འོངས་པའི་དོགས་པ་ལ་བརྟེན་ནས་མདོ་སྡེ་འདི་གསུངས་ཏེ། དེ་ནས་དེ་དག་འདི་ལྟ་བུའི་ཆོས་ཀྱི་རྣམ་གྲངས་འདི་ཐོས་ནས་དགེ་<line/>
སྦྱོང་གི་ཆོས་མ་ཡིན་པ་སྡོམ་པ་ཡོངས་སུ་ཉམས་པར་བྱེད་པ་དག་སྤང་བའི་ཕྱིར་འཇུག་པར་འགྱུར་རོ། །དེ་ཅིའི་ཕྱིར་ཞེ་ན། ཤཱ་རིའི་བུ། འདི་ལྟར་དགེ་སློང་ཚུལ་ཁྲིམས་འཆལ་<line/>
པས་སེ་གོལ་གཏོགས་པ་ཙམ་ཡང་དྲང་སྲོང་གི་རྒྱལ་མཚན་བཅང་བར་མི་བྱ་བའི་ཕྱིར་རོ། །ཤཱ་རིའི་བུ། ཆོས་ཀྱི་རྣམ་གྲངས་འདི་ཐོས་ནས་རབ་ཏུ་དགའ་བ་སྐྱེ་བར་འགྱུར་བ་<line/>
གང་ཡིན་པ་དེ་དག་ནི། སངས་རྒྱས་ཀྱི་བྱང་ཆུབ་ཤིན་ཏུ་ཡོངས་སུ་བཟུང་བ་ཡིན་ནོ། །དེ་ཅིའི་ཕྱིར་ཞེ་ན། ཤཱ་རིའི་བུ། དེ་དག་གི་སངས་རྒྱས་ཀྱི་བྱང་ཆུབ་ནི། འདི་ཡིན་ཏེ། འདི་ལྟ་<line/>
སྟེ༑ ཡང་དག་པའི་མཐའོ། །ཤཱ་རིའི་བུ། དགེ་སྦྱོང་དོན་དུ་གཉེར་བས་ནི། འདི་ལྟ་བུའི་ཆོས་མཉན་པའི་ཕྱིར་དཔག་ཚད་བྱེ་བ་བརྒྱ་སྟོང་དུའང་འགྲོ་བར་མི་བྱའོ། །དེ་ཅིའི་ཕྱིར་ཞེ་<line/>
ན༑ སངས་རྒྱས་བཅོམ་ལྡན་འདས་རྣམས་འཇིག་རྟེན་དུ་འབྱུང་བའང་བརྒྱ་ལམ་ན་ལན་འགའ་ཞིག་ཡིན་ལ། མདོ་སྡེ་འདི་ལྟ་བུའང་བརྒྱ་ལམ་ན་ལན་འགའ་ཞིག་རབ་ཏུ་<line/>
</page>
<page index="214" id="108A">༄༅། །སྟོན་པར་འགྱུར་བའི་ཕྱིར་རོ། །ཤཱ་རིའི་བུ། འདི་ལྟ་བུའི་གཏམ་འདི་ལ་ནི། གསུམ་མི་འདོད་ཅིང་དགའ་བ་སྐྱེ་བར་མི་འགྱུར་ཏེ། གསུམ་གང་ཞེ་ན།<line/>
འདི་ལྟ་སྟེ། ཚུལ་ཁྲིམས་འཆལ་པ་དང༌། མངོན་པའི་ང་རྒྱལ་ཅན་དང༌། ཡོངས་སུ་མ་དག་པའི་ཆོས་སྟོན་པ་སྟེ། ཇི་ལྟར་ཡང་བདག་ཏུ་སྨྲ་བ་ལ་མངོན་པར་ཞེན་པར་<line/>
འགྱུར་བའི་ཕྱིར་རོ། །ཤཱ་རིའི་བུ། སྐྱེས་བུ་བླུན་པོ་དེ་དག་ནི། རྗེས་སུ་མཐུན་པའི་ཆོས་འདི་ལྟ་བུ་འདི་དག་མཉན་པ་ལས་ཤིན་ཏུ་ཡོངས་སུ་ཉམས་པར་འགྱུར་ཞིང་<line/>
དམུས་ལོང་གི་ཕྱོགས་ཡོངས་སུ་རྫོགས་པར་འགྱུར་རོ། །ཤཱ་རིའི་བུ། དེ་ལྟ་བས་ན། མདོ་སྡེ་འདི་ལན་གཉིས་སུའང་ཡོངས་སུ་གཏད་དོ། །དེ་ཅིའི་ཕྱིར་ཞེ་ན། ཤཱ་<line/>
རིའི་བུ༑ འདི་ལྟར་མདོ་སྡེ་འདི་ནི། དེ་བཞིན་གཤེགས་པ་ཡོངས་སུ་མྱ་ངན་ལས་འདས་ནས་དགེ་སློང་ཚུལ་ཁྲིམས་དང་ལྡན་པ་རྣམས་དགའ་བ་དང་མགུ་བར་<line/>
བྱེད་པར་འགྱུར་བའི་ཕྱིར་རོ། །ཤཱ་རིའི་བུ། མདོ་སྡེ་འདི་ནི། ཚུལ་ཁྲིམས་དང་ལྡན་པ་རྣམས་ཀྱིས་ཀུན་ཏུ་བཟུང་ཞིང༌། ཚུལ་ཁྲིམས་འཆལ་པས་ཡོངས་སུ་<line/>
སྤངས་པར་འགྱུར་རོ། །དེ་ཅིའི་ཕྱིར་ཞེ་ན། ཤཱ་རིའི་བུ། འདི་ལྟར་ཡང་དག་པ་ཇི་ལྟ་བ་བཞིན་དུ་བསྟན་ན། བྱིས་པ་རྣམས་སྡུག་བསྔལ་བར་འགྱུར་ཏེ། ཤཱ་རིའི་<line/>
</page>
<page index="215" id="108B">བུ༑ གང་དག་གི་ཡན་ལག་དང༌། གང་དག་གི་རྣམ་པ་དང༌། གང་དག་གི་རྟགས་དང༌། གང་དག་གི་མཚན་མས་ཚུལ་ཁྲིམས་འཆལ་པ་དང་ལྡན་པར་འགྱུར་བའི་རྣམ་པ་<line/>
དང༌། རྟགས་དང༌། མཚན་མ་དེ་དག་དེ་བཞིན་གཤེགས་པས་མདོ་སྡེ་ལས་གསུངས་ཏེ། ཚུལ་ཁྲིམས་འཆལ་པ་ནི། ཚུལ་ཁྲིམས་ཀྱི་གཏམ་ལ་དགའ་བར་མི་འགྱུར།<line/>
མཉམ་པར་མ་བཞག་པ་ནི། མཉམ་པར་བཞག་པའི་གཏམ་ལ་དགའ་བར་མི་འགྱུར། སེར་སྣ་ཅན་ནི། གཏོང་བའི་གཏམ་ལ་དགའ་བར་མི་འགྱུར། མངོན་པའི་ང་<line/>
རྒྱལ་ཅན་ནི། ལྷག་པར་ང་རྒྱལ་མེད་པ་སངས་རྒྱས་ཀྱི་གསུང་ཐོས་ན་གཡང་ས་ཆེན་པོར་ལྟུང་བར་འགྱུར་ཞིང་སྐྲག་པ་ཆེན་པོ་སྐྱེ་བར་འགྱུར་རོ། །ཟང་ཟིང་དང་ཁ་ཟས་<line/>
ལྷུར་ལེན་པ་ནི། ཡོ་བྱད་བསྙུངས་པའི་བསྔགས་པ་སྨྲ་ན་ཡིད་མི་བདེ་བ་ཆེན་པོ་སྐྱེ་བར་འགྱུར་རོ། །གཞན་མུ་སྟེགས་ཅན་གྱི་སྨྲ་བ་ལ་རབ་ཏུ་ཞུགས་པ་དང༌། འཇིག་<line/>
རྟེན་རྒྱང་ཕན་པ་ལྷུར་བྱེད་པ་དང༌། ཚིག་ལྷུར་བྱེད་པ་དང༌། འདུ་འཛི་ལ་མངོན་པར་དགའ་བ་དང༌། སྣ་ཚོགས་སྨྲ་བ་ལ་མངོན་པར་དགའ་བ་ལ་སངས་རྒྱས་ཀྱི་གསུང་<line/>
དོན་དམ་པ་འདི་བསྟན་ན་དད་པར་མི་འགྱུར་ཞིང་ཆོས་བླ་མར་བྱེད་པར་མི་འགྱུར་རོ། །ཤཱ་རིའི་བུ། །དཔེར་ན། མ་ནིང་སྐྱེས་པའི་དབང་པོ་དང་མི་ལྡན་པ་དེ་སྐྱེས་པའི་<line/>
</page>
<page index="216" id="109A">༄༅། །དབང་པོ་དང་ལྡན་པ་རྣམས་ལ་མ་ནིང་གི་འདུ་ཤེས་དེ་ཉིད་ཀྱིས་འདི་དག་ཐམས་ཅད་ཀྱང་འདི་ལྟ་བུའི་རང་བཞིན་དང༌། འདི་ལྟ་བུའི་མཚན་ཉིད་ཡིན་<line/>
ནོ༑ ༑སྙམ་དུ་འདུ་ཤེས་སྐྱེད་པར་འགྱུར་རོ། །ཤཱ་རིའི་བུ། དེ་བཞིན་དུ་དགེ་སློང་འཇིག་རྟེན་རྒྱང་ཕན་པ་དང་བསྲེ་བར་བྱེད་པ་གང་ཡིན་པ་དེའང་ཕྱི་རོལ་པའི་ཚིག་དང༌། ཡི་གེ་<line/>
རྣམས་ལ་མངོན་པར་བརྩོན་པས། དེ་སངས་རྒྱས་ཀྱི་གསུང་དོན་དམ་པ་འདི་ལ་གུས་པ་མེད་ཅིང་གཅེས་པར་མི་བྱེད་པ་ཡིན་ནོ། །སངས་རྒྱས་ཀྱི་གསུང་ཡོངས་སུ་དག་པ་དམིགས་<line/>
སུ་མེད་པ་སྨྲ་བའི་དགེ་སློང་གང་དག་ཡིན་པ་དེ་དག་ལའང་མི་གུས་པ་དང༌། གཅེས་པར་མི་བྱེད་པ་དང༌། དེ་དགེ་སློང་ཚུལ་ཁྲིམས་དང་ལྡན་པ་རྣམས་ལའང་ཁྱད་དུ་གསོད་<line/>
པར་བྱེད་དོ། །དེ་ཅིའི་ཕྱིར་ཞེ་ན། དེ་འཇིག་རྟེན་རྒྱང་ཕན་པའི་རྗེས་སུ་མཐུན་པ་དང༌། གཅེར་བུ་པ་སྨྲ་བའི་ཆོས་ཀྱི་རྗེས་སུ་མཐུན་པ་དང༌། དེ་ལྷག་པར་ཁེངས་པ་དང༌། མགོ་འཕང་<line/>
ཡང་སྟོང་པར་བྱེད་པ་ཡིན་པའི་ཕྱིར་རོ། །དེ་ཅིའི་ཕྱིར་ཞེ་ན། ཇི་ལྟར་ཡང་ཡིད་འབྱུང་བར་བྱ་བའི་ཕྱིར་མངོན་པར་བརྩོན་པ་མ་ཡིན་ཏེ། འདོད་ཆགས་དང་བྲལ་བའི་ཕྱིར་མ་<line/>
ཡིན༑ འགོག་པའི་ཕྱིར་མ་ཡིན། ཉེ་བར་ཞི་བའི་ཕྱིར་མ་ཡིན། ཡང་དག་པར་རྟོགས་པར་བྱ་བའི་ཕྱིར་མ་ཡིན། དགེ་སྦྱོང་གི་ཕྱིར་མ་ཡིན། མྱ་ངན་ལས་འདའ་བའི་ཕྱིར་མ་<line/>
</page>
<page index="217" id="109B">ཡིན་པའི་ཕྱིར་རོ། །དེ་དབང་པོ་ཉམས་པས་སྐྱེས་པ་ཐམས་ཅད་ལ་མ་ནིང་ཡིན་པ་བཞིན་དུ་ཐམས་ཅད་ལ་དབང་པོ་ཉམས་པའི་འདུ་ཤེས་སྐྱེད་པར་འགྱུར་རོ། །ཤཱ་རིའི་བུ། དཔེར་ན། དམུས་<line/>
ལོང་གིས་ནག་པོ་དང༌། དཀར་པོ་དང༌། ཁ་དོག་བཟང་བ་དང༌། ཁ་དོག་ངན་པ་དང༌། སྔོན་པོ་དང༌། སེར་པོ་དང༌། དམར་པོ་ལ་སོགས་པའི་གཟུགས་དང༌། རིང་པོ་དང༌། ཐུང་ངུ་ལ་སོགས་<line/>
པ་མ་མཐོང་ངོ༌། །དེའི་མིག་སྔར་ཕྲ་མོའམ། སྦོམ་པོའམ། རིང་པོའམ། ཐུང་ངུའམ། སྣོང་པོའམ། སེར་པའམ། དམར་པོའམ། དཀར་པོའི་གཟུགས་ཅུང་ཟད་ཀྱངས་ནང་བར་<line/>
མ་གྱུར་པ་དང༌། དེ་འདི་སྙམ་དུ་སྔོན་པོ་དང༌། སེར་པོ་དང༌། དམར་པོ་དང༌། དཀར་པོའི་གཟུགས་ཀྱང་ཡོད་པ་མ་ཡིན་ནོ། །རིང་པོ་དང༌། ཐུང་ངུ་དང༌། ཕྲ་མོ་དང༌། སྦོམ་པོ་རྣམས་<line/>
ཀྱང་ཡོད་པ་མ་ཡིན་ནོ། །སྔོན་པོ་དང༌། སེར་པོ་དང༌། དམར་པོ་དང༌། དཀར་པོ་དང༌། རིང་པོ་དང༌། ཐུང་ངུ་དང༌། ཕྲ་མོ་དང༌། སྦོམ་པོ་རྣམས་ཀྱང་ཡོད་པ་མ་ཡིན་ནོ། །སྔོན་<line/>
པོ་དང༌། སེར་པོ་དང༌། ཉི་མ་དང་ཟླ་བའང་མེད། ཉི་མ་དང་ཟླ་བ་ཡང་དག་པར་མཐོང་བའམ། སྟོན་པའང་མེད་དོ། །ཞེས་ཇི་ལྟར་བདག་གིས་ཕྱིན་ཅི་ལོག་ཏུ་མཐོང་བ་དེ་བཞིན་དུ་<line/>
གཞན་ཐམས་ཅད་ལའང་ལོང་བའི་འདུ་ཤེས་ཁོ་ན་བསྐྱེད་པར་འགྱུར་རོ། །ཤཱ་རིའི་བུ། དེ་བཞིན་དུ་མངོན་པའི་ང་རྒྱལ་ཅན་གྱི་དགེ་སློང་གང་དག་ཡིན་པ་དང༌། ཡང་དགེ་སློང་གཞན་<line/>
</page>
<page index="218" id="110A">༄༅། །མུ་སྟེགས་ཅན་གྱི་སྨྲ་བ་འཛིན་པ་གང་དག་ཡིན་པ་དང༌། ཡང་དགེ་སློང་ཚུལ་ཁྲིམས་འཆལ་པ་གང་དག་ཡིན་པའོ། །དེ་དག་ནི། སངས་རྒྱས་ཀྱི་བྱང་ཆུབ་ཟབ་མོ་<line/>
ལ་སེམས་མི་འཇུག །དད་པར་མི་བྱེད། དམིགས་སུ་མེད་པའི་སྟོང་པ་ཉིད་ཀྱི་ཆོས་རྣམས་ལ་དགའ་བ་འཐོབ་པར་མི་འགྱུར་ཏེ། རྟོག་པར་མི་བྱེད། མི་འཇུག །འཇུག་<line/>
པར་མི་བྱེད། མ་མོས་ཤིང་དེ་དག་འདི་སྐད་ཅེས་ཤེས་ལྡན་དག །ཁྱོད་ཀྱང་སྨྲ་བ་ལ་མངོན་པར་དགའ་བ། ཡང་དག་པའི་ཆོས་རྣམས་ཀྱི་མཐའ་ལ་རབ་ཏུ་ཞུགས་པ་<line/>
ཡིན་ན༑ ཁྱོད་ཀྱིས་ཆོས་དེ་རྣམས་རབ་ཏུ་བསྟན་པར་མི་ནུས་ཤིང༌། ཆོས་གང་དག་གིས་དགེ་སྦྱོང་ངོ༌། །ཞེས་བདེན་པར་ཐ་སྙད་དུ་གདགས་པ་དེ་དག་ནི། ཁྱེད་ཀྱིས་མི་<line/>
ཤེས་མ་མཐོང་ངོ༌། །ཞེས་སྨྲ་སྟེ། དེ་ལྟ་བས་ན། དམུས་ལོང་ལ་དཀར་པོ་དང༌། ནག་པོ་ལ་སོགས་པའི་གཟུགས་མེད་པ་བཞིན་ནོ། །ཤཱ་རིའི་བུ། ཡང་དག་བ་མ་ཡིན་པའི་<line/>
མཐའ་ལ་ཞུགས་པ། དམུས་ལོང་ལྟ་བུ་འཇིག་རྟེན་རྒྱང་པན་པ་ཚོལ་བ། འདུ་འཛི་ལ་དགའ་བ། སྨྲ་བ་ལ་མངོན་པར་དགའ་བ། ཉོན་མོངས་པས་ནོན་པ། ཚུལ་ཁྲིམས་<line/>
འཆལ་པ། སྡིག་པའི་ཆོས་ཅན་དེ་དག་གིས་ནི། དམིགས་སུ་མེད་པའི་སྟོང་པ་ཉིད་ཀྱི་ཆོས་ལ་ཤེས་པའམ། འཇུག་པའམ། མོས་པའམ། རྟོགས་པའམ། དགེ་སྦྱོང་གི་<line/>
</page>
<page index="219" id="110B">ཆོས་ཡང་དག་པར་འཐོབ་པའི་མཐུ་མེད་དེ། དེ་ནི། གནས་ཡོད་པ་མ་ཡིན་ནོ། །ཤཱ་རིའི་བུ། འདི་ཇི་སྙམ་དུ་སེམས། ཇི་ག་ཝ་སེངྒེའི་ང་རོ་སྒྲོག་གམ། སྒྲོག་པར་འགྱུར་རམ། སེངྒེའི་<line/>
རྣམ་པར་རྩེ་བས་རྩེའམ། སེངྒེའི་རྣམ་པར་གནོན་པས་གནོན་ཏམ། གསོལ་པ། བཅོམ་ལྡན་འདས། དེ་ནི། མ་ལགས་སོ། །དེ་ཅིའི་སླད་དུ་ཞེ་ན། བཅོམ་ལྡན་འདས། འདི་ལྟར་སེངྒེ་<line/>
དང༌། ཝ་ནི། ཁ་དོག་གམ། སྟོབས་སམ། ང་རོའམ། རྣམ་པར་གནོན་པས་མི་འདྲ་ལགས་སོ། །བཅོམ་ལྡན་འདས། ཝའི་ངོ་བོ་གང་ལགས་པ་དེ་ནི། ཝ་ལགས་ཏེ། ཝ་ཁོ་ནའི་ང་རོང་<line/>
རོར་འབྱིན་ལགས་སོ། །ཝ་ཁོ་ནའི་སྐད་དུ་སྐད་འབྱིན་ལགས་སོ། །ཝ་ཁོ་ནའི་སྒྲར་སྒྲ་འབྱིན་ལགས་སོ། །བཀའ་སྩལ་པ། ཤཱ་རིའི་བུ། དེ་བཞིན་དུ་ཚུལ་ཁྲིམས་འཆལ་པ་དང༌།<line/>
ཚུལ་ཁྲིམས་ཉམས་པ་དང༌། སྤྱོད་པ་རལ་བ་དང༌། སྤྱོད་པ་ཉམས་པ་དང༌། མངོན་པའི་ང་རྒྱལ་ཅན་དང༌། མངོན་པའི་ང་རྒྱལ་དུ་ལྟུང་བ་དང༌། འདི་ལྟ་བུ་ནི། དམ་པ་ཡིན་ནོ་སྙམ་དུ་<line/>
རློམ་སེམས་པ་དང༌། ཡོངས་སུ་མ་དག་པའི་ཆོས་སྟོན་པ་དང༌། གཅེར་བུ་པའི་སྨྲ་བ་ལ་གཞོལ་བ་དང༌། སྙིང་པོ་མེད་པ་འཛིན་པ་དང༌། སོར་བཞིར་རྟོག་པ་དང༌། འཇིག་རྟེན་གྱི་<line/>
ཟང་ཟིང་གཙོ་བོར་བྱེད་པ་དང༌། སྨྲ་བ་ལ་དགའ་བ་དང༌། འདུ་འཛི་ལས་སྐྱེས་པ་དང༌། འཇིག་རྟེན་རྒྱང་ཕན་པའི་གཏམ་དང་ལྡན་པ་སྟེ། དེ་དག་གིས་སྟོང་པ་ཉིད་ཤེས་པའམ། འཇུག་<line/>
</page>
<page index="220" id="111A">༄༅། །པའམ༑ རྟོགས་པར་མི་ནུས་ཏེ། དེ་ནི། གནས་ཡོད་པ་མ་ཡིན་ནོ། །ཤཱ་རིའི་བུ། གང་དག་དགེ་སློང་གནས་བརྟན། གནས་བརྟན་ཆེན་པོ། །གླང་པོ།<line/>
གླང་པོ་ཆེན་པོ། སེངྒེ། སེངྒེ་ཆེན་པོ། བསམ་གཏན་པ། བསམ་གཏན་པ་ཆེན་པོ། ཚུལ་ཁྲིམས་དང་ལྡན་པ། ལྷག་མཐོང་དང་ལྡན་པ། དམིགས་སུ་མེད་པ། སྟོང་པ་ཉིད་ཀྱི་<line/>
ཆོས་རྣམས་ལ་མོས་པ། ཆོས་རྣམས་ཀྱི་རང་གི་མཚན་ཉིད་སྟོང་པ་དང༌། བདག་མེད་པ་དང༌། སེམས་ཅན་མེད་པ་དང༌། སྲོག་མེད་པ་དང༌། གང་ཟག་མེད་པ་ལ་མོས་པ། འདུ་<line/>
འཛི་ལ་མི་དགའ་བ། འདུ་འཛི་ལ་དགའ་བ་མེད་པ། འདུ་འཛི་ལ་དགའ་བར་སྦྱོར་བའི་རྗེས་སུ་མི་བརྩོན་པ། སྨྲ་བ་ལ་མི་དགའ་བ། སྨྲ་བ་ལ་དགའ་བ་མེད་པ། སྨྲ་བ་ལ་དགའ་<line/>
བར་སྦྱོར་བའི་རྗེས་སུ་མི་བརྩོན་པ། གཉིད་ལ་མི་དགའ་བ། གཉིད་ལ་དགའ་བ་མེད་པ། གཉིད་ལ་དགའ་བར་སྦྱོར་བའི་རྗེས་སུ་མི་བརྩོན་པ། ལས་ལ་མི་དགའ་བ། ལས་<line/>
ལ་དགའ་བ་མེད་པ། ལས་ལ་དགའ་བར་སྦྱོར་བའི་རྗེས་སུ་མི་བརྩོན་པ། ཁྱིམ་པའི་ལས་ཀྱི་མཐའ་བྱེད་དུ་མི་འཇུག་པ། ཕོ་ཉ་མི་བྱེད་པ། སྤྲིང་ཡིག་སྐྱེལ་བ་མི་བྱེད་པ། སྨན་<line/>
པ་མ་ཡིན་པ། སྨན་པའི་ཐ་སྙད་ལ་མངོན་པར་མི་བརྩོན་པ། འཇིག་རྟེན་རྒྱང་ཕན་པའི་གཏམ་ལ་མངོན་པར་མི་བརྩོན་པ། འཇིག་རྟེན་རྒྱང་ཕན་པ་ལ་མི་ལྟོས་པ། འཇིག་<line/>
</page>
<page index="221" id="111B">རྟེན་ལས་འདས་པའི་གཏམ་ཁོ་ན་སྨྲ་བ་དེ་དག་ནི། ཆོས་ཐམས་ཅད་སྟོང་པ་ཡིན་པར་མོས་པས་བྱེད་པ་མེད་ཅིང་མི་བྱེད་པའང་མེད་དོ། །དེ་དག་ནི། ཡང་དག་པའི་མཐས་མགུ་བར་བྱས་<line/>
ནས་ཡང་དག་པའི་སེངྒེའི་སྒྲ་སྒྲོག་པར་བྱེད་ཀྱི། ཝའི་སྒྲ་ནི། མ་ཡིན་ནོ། །ཤཱ་རིའི་བུ། གང་དག་དགེ་སློང་འཇིག་རྟེན་རྒྱང་ཕན་པའི་གཏམ་ལྷུར་ལེན་པ། སངས་རྒྱས་ཀྱི་གསུང་<line/>
སྤངས་ནས་གཞན་མུ་སྟེགས་ཅན་གྱི་གསང་ཚིག་སྨྲ་བ་དེ་དག་ནི། འཁོར་གྱི་ནང་དུ་དོང་ནས་དེ་དག་ཆོས་ཀྱི་སྒྲས་འཁོར་དགའ་བར་བྱེད་དེ། སྐྱེས་བུ་དམ་པ་མ་ཡིན་པ་དེ་ལྟ་བུ་དེ་དག་ནི།<line/>
དགེ་སྦྱོང་རུལ་བ་ཞེས་བྱའོ། །དེ་ཅིའི་ཕྱིར་ཞེ་ན། ཤཱ་རིའི་བུ། འདི་ལྟར་སངས་རྒྱས་ཀྱི་གསུང་ལ་ནི། འཇིག་རྟེན་རྒྱང་ཕན་པ་མེད་པའི་ཕྱིར་རོ། །ཤཱ་རིའི་བུ། དགེ་སློང་འཇིག་རྟེན་རྒྱང་<line/>
ཕན་པ་ལ་མངོན་པར་བརྩོན་པ་གང་ཡིན་པ་དེས་དེའི་ཚེ་ང་ལ་སྟོན་པའོ། །ཞེས་བརྗོད་པར་མི་བྱའོ། །དེ་ཅིའི་ཕྱིར་ཞེ་ན། ཤཱ་རིའི་བུ། འདི་ལྟར་ཤཱཀྱའི་སྲས་ཀྱི་དགེ་སྦྱོང་རྣམས་ནི། གཅེར་<line/>
བུ་པའི་གསང་ཚིག་མི་འཛིན། གཞན་ལའང་མི་འཆད། འཁོར་གྱི་ནང་དུ་དོང་ནས་ཀྱང་རབ་ཏུ་མི་སྟོན་པའི་ཕྱིར་རོ། །ཤཱ་རིའི་བུ། གང་དག་སྟོང་པ་ཉིད་ཀྱི་གཏམ་ལ་མངོན་པར་མི་བརྩོན་<line/>
པ་དེ་དག་ནི། སེངྒེའི་སྒྲ་བསྒྲག་པར་བྱའོ། །ཞེས་ཝའི་སྒྲ་ཁོ་ན་སྒྲོག་པར་བྱེད་དེ། དེ་ལྟ་བས་ན། སྐྱེས་བུ་དམ་པ་མ་ཡིན་པ་དེ་དག་ནི། དོན་དམ་པ་ཀུན་ཏུ་ཤེས་པར་མི་ནུས་སོ། །ཤཱ་རིའི་བུ་<line/>
</page>
<page index="222" id="112A">༄༅། །ཁྱོད་ལ་གོ་བར་བྱའོ། །ཁོང་དུ་ཆུད་པར་བྱའོ། །ཚུལ་ཁྲིམས་ཕུན་སུམ་ཚོགས་པ། ཏིང་ངེ་འཛིན་ཕུན་སུམ་ཚོགས་པ། ཤེས་རབ་ཕུན་སུམ་ཚོགས་པ།<line/>
བརྐམ་ཆགས་མེད་པ། ཆགས་པ་མེད་པ། ཞེན་པ་མེད་པ། ཞེ་སྡང་མེད་པ། གཏི་མུག་མེད་པ། གཡོ་མེད་པ། སྒྱུ་མེད་པ། དྲང་པོའི་རང་བཞིན་ཅན། ཤེས་རབ་ཀྱི་རང་བཞིན་<line/>
ཅན༑ དོན་སྨྲ་བ། ཡང་དག་པར་སྨྲ་བ། གཅིག་པུ་ལ་དགའ་བ། གཉིད་ལ་དགའ་བ་མེད་པ། སྟོང་པ་ཉིད་ཀྱིས་གནས་པ། མཚན་མ་མེད་པས་གནས་པ། སྨོན་པ་མེད་པས་གནས་<line/>
པ༑ མཚན་ཉིད་མེད་པས་གནས་པ། སངས་རྒྱས་ཀྱི་གསུང་ལ་མོས་པ། འཇིག་རྟེན་རྒྱང་ཕན་པའི་གཏམ་ལ་ལྟོས་པ་མེད་པ། ཚུལ་ཁྲིམས་ཐམས་ཅད་རྗེས་སུ་སྲུང་བ། སྡིག་<line/>
པའི་གྲོགས་པོ་ཐམས་ཅད་ཡོངས་སུ་སྤོང་བ། འདུ་འཛི་ཐམས་ཅད་ཡོངས་སུ་སྤོང་བ། བརྩོན་འགྲུས་ཚད་མེད་པ་བརྩམས་པ། དྲན་པ་ཉེ་བར་གནས་པ་དེ་ལྟ་བུ་དེ་དག་གིས་ནི། དམིགས་<line/>
སུ་མེད་པ་སྟོང་པ་ཉིད་ཀྱི་ཆོས་རྣམས་ཀུན་ཏུ་ཤེས་པར་ནུས་སོ། །དེ་ཅིའི་ཕྱིར་ཞེ་ན། ཤཱ་རིའི་བུ། གནས་འདི་ནི། སྐྱེས་བུ་དམ་པའི་ཡིན་གྱི། གནས་འདི་ནི། འཇིག་རྟེན་གྱི་ཟང་<line/>
ཟིང་གཙོ་བོར་བྱེད་པ་དང༌། དགེ་སྦྱོང་འཆལ་པ་དང༌། དགེ་སྦྱོང་མ་ཡིན་པར་དགེ་སྦྱོང་དུ་ཁས་འཆེ་བ་རྣམས་ཀྱི་ནི། མ་ཡིན་ནོ། །ཤཱ་རིའི་བུ། དེ་ལྟ་བས་ན། འདི་ནི། སངས་རྒྱས་<line/>
</page>
<page index="223" id="112B">ཀྱི་ས་ཡིན་ཏེ། འདི་ནི། འཇིག་རྟེན་རྒྱང་ཕན་པ་ལྷུར་ལེན་པས་འཐོབ་པར་མི་ནུས་སོ། །ཆོས་འདི་ནི། ཡོངས་སུ་མ་དག་པའི་ཆོས་དང་ལྡན་པས་འཐོབ་པར་མི་ནུས་སོ། །ཤཱ་རིའི་བུ། ས་འདི་<line/>
ནི༑ ཤེས་པ་དང་ལྡན་པ་ཡིན་གྱི་ཤེས་པ་དང་མི་ལྡན་པའི་མ་ཡིན་ཏེ། གཅེར་བུ་པའི་སྨྲ་པ་དང་འདྲེས་པ་རྣམས་ཀྱི་མ་ཡིན། གང་ཟག་ཏུ་ལྟ་བ་རྣམས་ཀྱི་མ་ཡིན་ནོ། །ཤཱ་རིའི་བུ་།<line/>
གལ་ཏེ་གང་ཟག་བདེན་བར་གྱུར་ན་དོན་དམ་པར་གང་ཟག་ཏུ་སྨྲ་བའི་གང་ཟག་ཏུ་བཏགས་པ་བདེན་པར་འགྱུར་ཞིང༌། གང་ཟག་འདི་ནི། སྔོན་པོའམ། སེར་པོའམ། དམར་པོའམ།<line/>
དཀར་པོའམ། ལུས་ལ་ཀུན་ཏུ་བརྟེན་པའམ། དེ་དང་ཐ་དད་པའི་བདེན་པའི་གནས་འདི་དམིགས་པར་འགྱུར་བ་ཞིག་གོ །སངས་རྒྱས་ཀྱི་སྡེ་སྣོད་ཚུལ་ཁྲིམས་འཆལ་པ་ཚར་གཅོད་<line/>
པ༑ བམ་པོ་བདུན་པ་སྟེ་ཐ་མ། ཤཱ་རིའི་བུ། ཏིལ་རྣམས་ལས་ཏིལ་མར་བཞིན་དུ་ལུས་ཀྱི་ནང་ན་ཡོད་པར་ཀུན་ཏུ་བསྟན་པར་ནི། མི་ནུས་ཏེ། འདི་ནི། བདེན་པ་ཞེས་བྱ་བའི་ཚིག་བླ་དྭགས་<line/>
ཡིན་ནོ༑ ༑ཤཱ་རིའི་བུ༑ འོན་ཏེ་གང་ཟག་ནང་ན་ཡོད་པར་གྱུར་ན། གང་ཟག་ཏུ་སྨྲ་བ་རྣམས་ཀྱིས་གང་ཟག་དེ་ནི། འདི་ཡིན་ནོ། །ཞེས་ཏིལ་རྣམས་ལས་ཏིལ་མར་བཞིན་དུ་ངེས་པར་བསྟན་<line/>
པར་བྱའོ། །ཤཱ་རིའི་བུ། དེ་ལྟ་བས་ན། གང་ཟག་བདེན་པར་གྱུར་ན། དོན་དམ་པར་དམིགས་པར་འགྱུར་བ་ཞིག་ན། འདི་ལྟར་དེ་སྐད་དུ་སྨྲ་བའི་དགེ་སྦྱོང་དུ་ཁས་འཆེ་བ་རྣམས་ཀྱིས་དགེ་སྦྱོང་<line/>
</page>
<page index="224" id="113A">༄༅། །གི་རང་བཞིན་ཡང་མི་དམིགས་ན། དགེ་སྦྱོང་གིས་འཐོབ་པ་ལྟ་ཅི་སྨོས་ཏེ། དེ་ནི། གནས་ཡོད་པ་མ་ཡིན་ནོ། །ཤཱ་རིའི་བུ། ཤེས་པ་འདི་དང༌། མ་དག་<line/>
པའི་འཛིན་པ་འདི་དང༌། བདག་ཏུ་འཛིན་པ་འདི་དང༌། སེམས་ཅན་དུ་འཛིན་པ་འདི་དང༌། སྲོག་ཏུ་འཛིན་པ་འདི་དང༌། གང་ཟག་ཏུ་འཛིན་པ་འདིས་ཐོག་མར་ལྟུང་བ་ཡིན་ཏེ། རྙེད་<line/>
པ་དང་བཀུར་སྟི་ལ་ལྷག་པར་ཆགས་པའང་ཡིན་ནོ། །ཤཱ་རིའི་བུ། གང་འདུ་ཤེས་དག་པ་ལ་འདོད་ཆགས་སམ། ཞེ་སྡང་ངམ། གཏི་མུག་སྐྱེ་བར་འགྱུར་བ་ནི། གནས་མ་<line/>
ཡིན་ཞིང་གོ་སྐབས་མེད་དོ། །རྙེད་པའམ། བཀུར་སྟིས་མཐར་གཏུགས་པར་འགྱུར་བའི་གནས་དེའང་ཡོད་པ་མ་ཡིན་ནོ། །རྙེད་པ་དང་བཀུར་སྟི་སེམས་ལ་ཞེན་ཅིང་གནས་པའང་མ་<line/>
ཡིན་ཞིང་འོག་ཏུ་ལྟུང་བར་ཡང་མི་འགྱུར་རོ། །ཤཱ་རིའི་བུ། བདག་ཏུ་འདུ་ཤེས་པ་དང༌། གང་ཟག་ཏུ་ལྟ་བ་ལ་ནི། འཚོ་བ་མེད་པའི་འཇིགས་པ་ཡོད་དོ། །དེ་འཚོ་བ་མེད་པའི་འཇིགས་<line/>
པས་སྐྲག་ནས་རྙེད་པ་དང༌། བཀུར་སྟི་ལ་ལྷག་པར་ཞེན་པར་འགྱུར་ཞིང༌། དེ་ནི། དེའི་བར་དུ་གཅོད་པར་འགྱུར་རོ། །ཤཱ་རིའི་བུ། ཅི་ནས་ཀྱང་བདག་ཏུ་ལྟ་བ་དང་ལྡན་པ་དང༌།<line/>
སེམས་ཅན་དུ་ལྟ་བ་དང་ལྡན་པ་དང༌། སྲོག་ཏུ་ལྟ་བ་དང་ལྡན་པ་དང༌། གང་ཟག་ཏུ་ལྟ་བ་དང་ལྡན་པ་དང༌། ཤཱ་རིའི་བུ། བསྟན་པ་འདི་ལ་རབ་ཏུ་བྱུང་ནས་རབ་ཏུ་བྱུང་བ་ཡིན་ནོ།།<line/>
</page>
<page index="225" id="113B">ཞེས་ཐ་སྙད་འདོགས་པར་འགྱུར་ཏེ། སྐྱེས་བུ་བླུན་པོ་དེ་དག་ནི། འཕགས་པ་རྣམས་རབ་ཏུ་བྱུང་བའི་ཕྱིར་རབ་ཏུ་བྱུང་བ་མ་ཡིན་ནོ། །དེ་ཅིའི་ཕྱིར་ཞེ་ན། ཤཱ་རིའི་བུ། འདི་ནི།<line/>
གཅེར་བུ་པའི་རབ་ཏུ་བྱུང་བ་ཡིན་ཏེ། འདི་ལྟ་སྟེ། གང་ཟག་ཏུ་ལྟ་བ་རྣམས་དང༌། དམིགས་པའི་ལྟ་བ་ཅན་རྣམས་ཀྱི་རབ་ཏུ་བྱུང་བ་ལ་སྔོན་བསྟན་པ་ཡིན་པའི་ཕྱིར་རོ། །ཤཱ་རིའི་<line/>
བུ༑ དེ་དག་ནི། སྐྱེ་བ་དེ་དང་དེ་དག་ཏུ་དེ་ལྟ་བུའི་ཁ་བྱའི། རབ་ཏུ་བྱུང་བར་འགྱུར་ཏེ། དེའི་དེ་ཉིད་གཅེར་བུ་པའི་སྨྲ་བ་རྣམས་ཀྱི་རབ་ཏུ་བྱུང་བ་ཡིན་པར་བསྟན་གྱི། འཕགས་པ་<line/>
རྣམས་ཀྱི་རབ་ཏུ་བྱུང་བ་ནི། མ་ཡིན་ནོ། །དེ་ཅིའི་ཕྱིར་ཞེ་ན། ཤཱ་རིའི་བུ། འདི་ལྟར་དམན་པའི་སེམས་ནི། རྒྱ་ཆེན་པོ་ལ་མི་འཇོག་ཅིང་མོས་པ་སྐྱེ་བར་མི་འགྱུར་ལ། དོན་དམ་<line/>
པ་བདེན་པའི་ཚུལ་ལ་མི་གནས་པའི་ཕྱིར་རོ། །དེ་ཅིའི་ཕྱིར་ཞེ་ན། ཤཱ་རིའི་བུ། དེ་ནི། ཆོས་ཀྱིས་འཕོངས་པར་འགྱུར་བའི་ལས་ཡིན་ཏེ། སྔོན་སྡིག་པ་མི་དགེ་བའི་ལས་མངོན་<line/>
པར་འདུས་བྱས་པ་དང༌། འཕགས་པའི་ལམ་དང་མི་མཐུན་པར་བྱས་པ་དང༌། དགེ་སློང་ཚུལ་ཁྲིམས་དང་ལྡན་པ་དག་ལ་མ་དད་པར་བྱས་པ་དང༌། གཞན་དག་གི་ཚུལ་ཁྲིམས་ཉམས་<line/>
པའམ༑ སྤྱོད་པ་ཉམས་པའམ། འཚོ་བ་ཉམས་པའི་རྒྱུ་དག་མངོན་སུམ་དུ་མ་མཐོང་བར་གླེང་བ་དང༌། རྣམ་པར་འཚེ་བའི་སེམས་ཀྱིས་མ་དད་པ་མང་དུ་བྱས་པ་དང༌། གཞན་གྱི་བསྔགས་<line/>
</page>
<page index="226" id="114A">༄༅། །པ་མ་ཡིན་པ་བརྗོད་པ་དང༌། དེས་སངས་རྒྱས་ཀྱིས་གསུངས་པའི་མདོ་སྡེའི་ཚིག་དང༌། ཡི་གེ་རྣམས་ལ་མ་བརྟགས་པར་སྨྲད་པའི་ཕྱིར་རོ། །ཤཱ་རིའི་བུ།<line/>
སྡིག་པ་མི་དགེ་བ་དེ་ལྟ་བུ་དེ་དག་གི་ཆོས་ཀྱིས་འཕོངས་པར་འགྱུར་བའི་ལས་བྱས་ཤིང་བསགས་པས་སངས་རྒྱས་ཀྱི་གསུང་དོན་དམ་པ་འདི་ལ་སེམས་མི་འཇུག་ཅིང་མ་ངད་དེ།<line/>
དེའི་རྣམ་པར་སྨིན་པ་གང་ཡིན་པས་འབད་པ་རྩལ་ཏེ་བརྩོན་འགྲུས་བརྩམས་ནའང་དམིགས་པའི་གནས་སྐབས་ཙམ་ཡང་གཟུང་བར་མི་ནུས་ན། འབྲས་བུ་ཐོབ་པ་ལྟ་ཅི་<line/>
སྨོས་ཏེ༑ དེ་ནི། གནས་ཡོད་པ་མ་ཡིན་ནོ། །གང་ཟག་ཏུ་ལྟ་བ་ལ་ཀུན་ཏུ་བརྟེན་པར་འགྱུར་བ་དེ་དག་གི་ལྟ་བ་གང་ཡིན་པ་དེ་ནི། སངས་རྒྱས་ཀྱིས་ཀྱང་དབྲལ་བར་མི་སྤྱོད་ན།<line/>
ཉན་ཐོས་རྣམས་ཀྱིས་ལྟ་ཅི་སྨོས་ཏེ། དེ་ནི། གནས་ཡོད་པ་མ་ཡིན་ནོ། །ཤཱ་རིའི་བུ། གང་དག་གི་བདག་ཏུ་མངོན་པར་ཞེན་ཅིང་ཆགས་པ་དང༌། སེམས་ཅན་དང༌། སྲོག་དང༌། གང་<line/>
ཟག་ཏུ་མངོན་པར་ཞེན་ཅིང་ཆགས་པ་དེ་ལྟ་བུའི་འཛིན་པ་དེ་དག་གིས་རྣམ་པར་ཐར་པའི་སྒོ་རྣམས་ཐོས་ན། སྐྲག་པར་འགྱུར། དངང་བར་འགྱུར། ཀུན་ཏུ་དངང་བར་འགྱུར་རོ། །<line/>
དེ་དག་སྔོན་གྱི་དུས་སུ་སྡིག་པ་མི་དགེ་བའི་ཆོས་ཀྱིས་འཕོངས་པར་འགྱུར་བའི་ལས་དང་ལྡན་པས་དེ་དག་འདི་ལྟ་བུའི་བདག་ཏུ་འཛིན་པ་དང༌། སེམས་ཅན་དང༌། སྲོག་དང༌།<line/>
</page>
<page index="227" id="114B">གང་ཟག་ཏུ་འཛིན་པ་དེར་གདོན་མི་ཟ་བར་འགྲོ་བར་འགྱུར་ཏེ། དེ་དག་ལ་སངས་རྒྱས་བྱེ་བ་ཕྲག་བརྒྱ་སྟོང་གིས་ཆོ་འཕྲུལ་གསུམ་གྱིས་ཆོས་བསྟན་ཀྱང་དེ་དག་གིས་ཆོས་ཀུན་ཤེས་པར་མི་<line/>
ནུས་སོ༑ ༑ཤཱ་རིའི་བུ། ལྕགས་ཀྱི་མཚོན་རྣོན་པོས་ལྕེ་ཀུན་ཏུ་བཅད་ཅིང་གཏུབས་པ་ནི། བླའི། ཚུལ་ཁྲིམས་ཉམས་པའམ། ལྟ་བ་ཉམས་པའམ། སྤྱོད་པ་ཉམས་པའམ། འཚོ་<line/>
བ་ཉམས་པའི་རྒྱུ་མངོན་སུམ་དུ་མ་མཐོང་བར་གླེང་བ་དང༌། སངས་རྒྱས་ཀྱི་གསུངས་པའི་མདོ་སྡེའི་ཚིག་དང༌། ཡི་གེ་རྣམས་ལ་མ་བརྟགས་པར་སྨོད་པར་བྱེད་པ་ནི། དེ་ལྟ་མ་<line/>
ཡིན་ནོ༑ ༑ཤཱ་རིའི་བུ། མ་འོངས་པའི་དུས་ན་དགེ་སློང་དག་སོ་སོ་ཐར་པའི་སྡོམ་པས་མ་བསྡམས་པ་དག་འབྱུང་བར་འགྱུར་ཏེ། དེ་དག་ཚུལ་ཁྲིམས་ཀྱིས་རྒྱགས་པ་སྐྱེད་པར་བྱེད་<line/>
དེ༑ བདག་ནི། ཚུལ་ཁྲིམས་དང་ལྡན་གྱི། འདི་དག་ནི། དེ་བཞིན་དུ་མ་ཡིན་ཏེ། སྤྱོད་པ་གཞན་ཡིན་ནོ། །ཞེས་དེ་དག་ཕན་ཚུན་དུ་ཟིལ་གྱིས་གནོན་པར་འགྱུར་རོ། །ཤཱ་རིའི་བུ། དགེ་<line/>
སློང་དག་ཕལ་ཆེར་བ་དག་ནི། ཚུལ་ཁྲིམས་དང་ལྡན་གྱི། འདི་ནི། དེ་ལྟར་ཚུལ་ཁྲིམས་དང་ལྡན་པ་མ་ཡིན་ནོ། །བདག་ནི། མང་དུ་ཐོས་པ་ཡིན་ཏེ། འདི་ནི། དེ་ལྟར་མང་དུ་ཐོས་<line/>
པ་མ་ཡིན་ནོ། །ཞེས་ཚུལ་ཁྲིམས་ལ་གཙོ་བོར་བྱེད་པར་འགྱུར་རོ། །ཤཱ་རིའི་བུ། དགེ་སློང་དེ་དག་ནི། ཕལ་ཆེར་དགོན་གནས་སུ་འབྱུང་བར་འགྱུར་ཏེ། ཚུལ་ཁྲིམས་སྲུང་བར་བྱེད་པ།<line/>
</page>
<page index="228" id="115A">༄༅། །ཚུལ་ཁྲིམས་ཀྱི་ཕུང་པོ་ལ་གུས་པར་བྱེད་པ། མང་དུ་ཆུབ་པར་བྱེད་པ་ཕལ་ཆེར་སངས་རྒྱས་ཀྱི་གསུང་ཀུན་ཏུ་ཆུབ་པར་བྱས་ནས་ཁྲོ་བ་དང༌། བརྣབ་<line/>
སེམས་ཆེ་བ་དང༌། ཆགས་པ་དང༌། གཏུམ་པ་དང༌། རྨོངས་པ་དག་ཏུ་འགྱུར་རོ། །དེ་དག་གིས་ལྟ་བ་ཉམས་པའམ། ཚུལ་ཁྲིམས་ཉམས་པའམ། སྤྱོད་པ་ཉམས་པའམ།<line/>
འཚོ་བ་ཉམས་པའི་རྐྱེན་འགའ་ཁོ་ན་ཞིག་ལ་བརྟེན་ནས་འཐབ་ཁྲོལ་ཆེན་པོ་བདོ་བར་འགྱུར་རོ། །ཤཱ་རིའི་བུ། དེར་འཐབ་རྩོད་བྱུང་བ་དེ་ལ། ཤཱ་རིའི་བུ། ཡང་འཐབ་རྩོད་ཉེ་བར་ཞི་<line/>
བར་བྱེད་པའི་གཟུ་བོའི་དགེ་སློང་གང་ཡིན་པ་དེ་དག་འབྱུང་སྟེ། དེ་དག་ཀྱང་དེའི་ཚེ་ཕན་ཚུན་གྱི་ཕྱོགས་སུ་ལྟུང་བར་འགྱུར་རོ། །ཤཱ་རིའི་བུ། དེ་ལ་ཕན་ཚུན་ནས་མནར་སེམས་<line/>
ལ་ཞུགས་པས་དེ་དག་རེག་པར་གནས་པར་མི་འགྱུར་རོ། །རྣལ་འབྱོར་སྤྱོད་པ་རྣམས་ཀྱང་རེག་པར་གནས་པར་མི་འགྱུར་རོ། །ཁྱིམ་ན་གནས་པ་དང༌། རབ་ཏུ་བྱུང་བ་རྣམས་<line/>
ཀྱང་རེག་པར་གནས་པར་མི་འགྱུར་རོ། །ཤཱ་རིའི་བུ། དེ་ལ་དགེ་སློང་ལོར་མ་ལོན་པ་དང༌། གསར་བུ་དང༌། རྒན་པོ་དང༌། གནས་བརྟན་རྣམས་ལ་གཅེས་པར་མི་བྱེད་པ་དང༌།<line/>
མ་གུས་པར་འགྱུར་རོ། །དེ་ཅིའི་ཕྱིར་ཞེ་ན། འདི་ལྟར་ཡང་མ་བསླབ་པ་རྣམས་ཀྱིས་རབ་ཏུ་ཕྱུང་ཞིང་བསྙེན་པར་རྫོགས་པར་བྱས་པའི་ཕྱིར་རོ། །དགེ་སློང་གུས་པ་མེད་པ་དང༌།<line/>
</page>
<page index="229" id="115B">གཅེས་པར་མི་བྱེད་པ་དེ་དག་ནི། ལོ་གྲངས་ཀྱི་མཐས་རྒན་པོར་གཏོགས་པ། ལོ་བཅུ་པ་རྣམས་སམ། ལོ་བཅོ་ལྔ་པ་རྣམས་སམ། ལོ་ཉི་ཤུ་པ་རྣམས་སམ། ལོ་ལྔ་བཅུའི་བར་དག་དང་ཡང་<line/>
ངེས་པར་འདྲ་བར་འགྱུར་ཏེ། དེ་དག་གི་འཁོར་དེའང་དེ་ཁོ་ན་དང་འདྲ་བར་སྤྱོད་པ་མེད་པར་འགྱུར་རོ། །ཤཱ་རིའི་བུ། དེའི་ཚེ་ལྷག་པར་ཡང་ཆགས་པར་འགྱུར། ལྷག་པར་ཡང་ཞེ་སྡང་<line/>
བར་འགྱུར། ལྷག་པར་ཡང་གཏི་མུག་པར་འགྱུར་རོ། །ཤཱ་རིའི་བུ། སྐྱེས་བུ་བླུན་པོ་དེ་དག་སངས་རྒྱས་ཀྱིས་གསུངས་པའི་མདོ་སྡེའི་ཆིག་རྣམས་ལ་མ་བརྟགས་པར་མི་མོས་ཤིང་<line/>
མངོན་པར་མ་དད་པ་ན་མི་མཐུན་པ་ལ་རྩོད་པར་འགྱུར་རོ། །ཤཱ་རིའི་བུ། དེ་ལྟར་ཕན་ཚུན་གུས་པ་མེད་པ་དང༌། ཕན་ཚུན་སྨོད་པས་ངའི་ཆོས་འདུལ་བ་འདི་ནུབ་པར་འགྱུར་རོ། །ཤཱ་རིའི་<line/>
བུ༑ སྐྱེས་བུ་བླུན་པོ་དེ་དག་ལས་ཕལ་ཆེར་གྱིས་ཆོས་ཀྱིས་འཕོངས་པར་འགྱུར་བའི་ལས་མངོན་པར་འདུ་བྱེད་པར་འགྱུར་རོ། །ཆོས་ཀྱིས་འཕོགས་པའི་ལས་མངོན་པར་འདུས་བྱས་<line/>
ནས་ངན་འགྲོ་རྣམས་སུ་ལྟུང་བར་འགྱུར་རོ། །ཤཱ་རིའི་བུ། ཁྱོད་ལ་གོ་བར་བྱའོ། །ཁོང་དུ་ཆུད་པར་བྱའོ། །དགྲ་བཅོམ་པ་དང༌། ཉོན་མོངས་པ་ཟད་པ་དང༌། ནད་པ་བསྐྱོད་མི་ནུས་པ་མ་གཏོགས་<line/>
པར་དོན་དུ་གཉེར་བའི་རིགས་ཀྱི་བུས་དེའི་ཚེ་མཚན་གཅིག་ཙམ་ཡང་ཚོགས་ཀྱི་གནས་སུ་གནས་པར་མི་བྱའོ། །ཤཱ་རིའི་བུ། འདི་ལྟར་དེའི་ཚེ་སྡིག་པ་ཅན་རྣམས་ཀྱི་ཆགས་པ་དང༌། ཞེ་སྡང་<line/>
</page>
<page index="230" id="116A">༄༅། །དང༌། གཏི་མུག་དང༌། འཚོ་བ་མེད་པ་རྣམས་ཀྱི་འཇིགས་པ་འབྱུང་བར་འགྱུར་རོ། །ཤཱ་རིའི་བུ། དོན་དུ་གཉེར་བའི་རིགས་ཀྱི་བུས་རི་དྭགས་འཆི་བ་བཞིན་དུ་ཁས་<line/>
བླངས་ཏེ་དགོན་པར་འགྲོ་བར་བྱའོ། །ཤཱ་རིའི་བུ། ཁྱོད་ལ་གོ་བར་བྱའོ། །ཁོང་དུ་ཆུད་པར་བྱའོ། །ངའི་ཆོས་འདུལ་བ་འདི་ནི། རིང་དུ་མི་གནས་པར་འགྱུར་རོ། །ཤཱ་རིའི་བུ། འདི་ལྟར་<line/>
སེམས་ཅན་རྣམས་ཀྱི་དགེ་བའི་རྩ་བ་ཡོངས་སུ་ཟད་ནས་ནི། ངན་སོང་གི་ལུས་མངོན་དུ་འབྱུང་བས། ཤཱ་རིའི་བུ། དགེ་སློང་རྣལ་འབྱོར་སྤྱོད་པས་འདི་ལྟ་བུའི་སེམས་བསྐྱེད་<line/>
པར་བྱ་སྟེ། དགེ་སྦྱོང་གི་འབྲོག་དགོན་པ་རྣམ་པར་འགྱེས་པའི་ཆོས་རྙིང་པ་དེ་འདྲ་བ་ནི། བལྟའོ། །ཀྱེ་མའོ་བདག་གིས་བརྩོན་འགྲུས་ནི། མྱུར་དུ་བརྩམ་མོ། །དགྲ་བཅོམ་པ་<line/>
ཉིད་ནི༑ མྱུར་དུ་ཐོབ་པར་བྱའོ། །ཞེས་སེམས་བསྐྱེད་པར་བྱའོ། །ཤཱ་རིའི་བུ། འདི་ལྟར་ངའི་བསྟན་པ་ནི། ཉེས་པར་ཐོབ་པར་མི་འགྱུར་ལ། ངའི་ཉན་ཐོས་རྣམས་ནི། ཆོས་གོས་དང༌།<line/>
བསོད་སྙོམས་ཀྱིས་དུབ་པར་མི་འགྱུར་བར༑ ཤཱ་རིའི་བུ། སངས་རྒྱས་ཀྱི་ས་ལ་མངོན་པར་བརྩོན་པར་གྱིས་ཤིག །འཇིག་རྟེན་གྱི་ཟང་ཟིང་ལ་གཅེས་པར་མ་བྱེད་ཅིག །ཤཱ་<line/>
རིའི་བུ། ལྟོས་ཤིག །ང་ནི། འདི་སྐད་ཅེས་རྣལ་འབྱོར་སྤྱོད་པའི་དགེ་སློང་རྣམས་ལ་ནི། ལྷ་བྱེ་བ་སྟོང་ཕྲག་དག་བདེ་བ་ཐམས་ཅད་ཀྱིས་སྟོབ་པས་བརྩོན་པར་གནས་ཏེ། ཤཱ་རིའི་བུ།<line/>
</page>
<page index="231" id="116B">མིས་ནི༑ དེ་ལྟ་བུའི་མཆོད་པ་དང་བསྙེན་བཀུར་བྱ་བར་མི་ནུས་སོ། །ཞེས་གསུང་ངོ༌། །ལྷ་དང༌། ཀླུ་དང༌། གནོད་སྦྱིན་གང་དག་གིས་སྦྱར་བའི་འཚོ་བའི་ཡོ་བྱད་རྣམས་ལ་མ་ཆགས་པར་<line/>
བྱའོ༑ ༑དེ་བཞིན་གཤེགས་པའི་གསུང་ནི། བདེན་པ་གསུང་བ་ཡིན་ཏེ། ཚུལ་འཆོས་པ་ཉིད་མ་ཡིན། ཁ་གསག་མཛད་པ་ཉིད་མ་ཡིན་པས། དོན་དམ་པ་སྟོང་པ་ཉིད་རབ་ཏུ་བསྟན་<line/>
པའི་དོན་དམ་པ་སྟོང་པ་ཉིད་ལ་མངོན་པར་བརྩོན་པར་གྱིས་ཤིག །འབྲོག་དགོན་པ་ཆེན་པོ་དེ་ནི། འདི་ལྟ་སྟེ། དམིགས་པ་ཡིན་ནོ། །ཤཱ་རིའི་བུ། གང་ཞིག་དེ་བཞིན་གཤེགས་པའི་<line/>
ཕྱིར་རབ་ཏུ་བྱུང་ནས་ཆོས་དེ་ལའང་བརྩོན་འགྲུས་ཀྱིས་གནས་ན། འདོད་པ་ཆུང་བའི་ལྷ་རྣམས་དང༌། འདོད་པ་ཆུང་བའི་མི་རྣམས་དང༌། འདོད་པ་ཆུང་བའི་སེམས་ཅན་ཐམས་ཅད་<line/>
ལས་དགེ་སློང་རྣལ་འབྱོར་སྤྱོད་པ་དེའི་ལྷུང་བཟེད་དང་ཆོས་གོས་འབྱུང་བར་འགྱུར་རོ། །དེ་ཅིའི་ཕྱིར་ཞེ་ན། འདི་ལྟར་དེ་བཞིན་གཤེགས་པའི་བསོད་ནམས་ཀྱི་ཕུང་པོ་ནི། དཔག་ཏུ་<line/>
མེད་པ་ཡིན་ཏེ། ཤཱ་རིའི་བུ། དེ་བཞིན་གཤེགས་པ་ཡོངས་སུ་མྱ་ངན་ལས་འདས་པའི་སྨིན་མཚམས་ན་མངའ་བའི་སྐྱེས་བུ་ཆེན་པོའི་མཛོད་སྤུའི་མཚན་གང་ཡིན་པ་དེའི་བྱེ་བ་བརྒྱ་<line/>
སྟོང་གི་ཆ་ཤས་ཙམ་ལའང་མི་འཇུག་ན། སྐུ་རྫོགས་པ་དང༌། ཉན་ཐོས་ལ་བཀུར་སྟིར་བྱས་པ་ལྟ་ག་ལ་ཞིག །ཤཱ་རིའི་བུ། འཇིག་རྟེན་ལྷ་དང་བཅས་པ་ངའི་བསྟན་པ་ལ་རབ་ཏུ་བྱུང་<line/>
</page>
<page index="232" id="117A">༄༅། །པར་གྱུར་ཅིང༌། དེའང་ཆོས་ལ་སྒོམ་པར་གྱུར་ན། ཤཱ་རིའི་བུ། འཇིག་རྟེན་ལྷ་དང་བཅས་པས་ཀྱང་མཚན་གཅིག་གི་བཅུ་དྲུག་གི་ཆ་ཙམ་དུའང་མི་ཆོག་སྟེ། ཤཱ་<line/>
རིའི་བུ༑ དེ་ལྟར་དེ་བཞིན་གཤེགས་པའི་བསོད་ནམས་ནི། དཔག་ཏུ་མེད་པ་ཡིན་ནོ། །ཤཱ་རིའི་བུ། དགེ་སློང་གང་ཞིག་ཆོས་གོས་ངན་ངོན་གྱིས་ཆོག་ཤེས་པ་དང༌། ཆོས་གོས་ངན་ངོན་<line/>
གྱིས་ཆོག་ཤེས་པའི་བསྔགས་པ་བརྗོད་པ་དང༌། བསོད་སྙོམས་དང༌། གནས་མལ་དང༌། ནད་ཀྱི་རྐྱེན་སྨན་དང༌། མཁོ་བའི་ཡོ་བྱད་ངན་ངོན་རྣམས་ཀྱིས་ཆོག་ཤེས་པ་དང༌། བསོད་<line/>
སྙོམས་དང༌། གནས་མལ་དང༌། ནད་ཀྱི་རྐྱེན་སྨན་དང༌། མཁོ་བའི་ཡོ་བྱད་ངན་ངོན་རྣམས་ཀྱིས་ཆོག་ཤེས་པའི་བསྔགས་པ་བརྗོད་པ་དེས་ནི། འདི་ལྟར་འདོད་པར་བྱ་སྟེ། ཆོས་<line/>
གོས་ཀྱི་ཆེད་དུ་མི་དགེ་བའི་འཚོ་བ་གང་ཡིན་པ་ལ་མི་སྤྱོད་པ་ཡིན་ནོ། །བསོད་སྙོམས་དང༌། གནས་མལ་དང༌། ནད་ཀྱི་རྐྱེན་སྨན་དང༌། མཁོ་བའི་ཡོ་བྱད་རྣམས་ཀྱི་ཆེད་དུ་མི་<line/>
དགེ་བའི་འཚོ་བ་ལ་མི་སྤྱོད་པ་ཡིན་ནོ། །ཤཱ་རིའི་བུ། གལ་ཏེ་དགེ་སློང་ཕྱག་དར་ཁྲོད་པས་ཕྱག་དར་ཁྲོད་པ་བླངས་ན་འདི་སྙམ་དུ། བདག་གི་ཕྱག་དར་ཁྲོད་པ་འདི་ནི། གྲང་བ་ན་<line/>
གྲང་བ་བསལ་བའི་ཕྱིར་དང༌། དྲོ་བ་ན་དྲོ་བ་བསལ་བའི་ཕྱིར་དང༌། སྦྲང་བུ་དང༌། ཤ་སྦྲང་དང༌། སྡིག་སྦྲུལ་དང༌། རླུང་དང༌། ཚ་བའི་རེག་པ་རྣམས་སྤང་བའི་ཕྱིར་དང༌། ཕལ་བའི་<line/>
</page>
<page index="233" id="117B">གནས་པས་གནས་པར་བྱ་བའི་ཕྱིར་དང༌། ངན་ངོན་གྱིས་ཡོངས་སུ་དུབ་པ་བསལ་བའི་ཕྱིར་དང༌། འཕགས་པ་རྣམས་ཀྱིས་བསྔགས་པ་ཡིན་པར་བྱ་བའི་ཕྱིར་དང༌། ངོ་ཚ་བའི་གནས་<line/>
སྦ་བར་བྱ་བའི་ཕྱིར་དང༌། འཕགས་པའི་ལམ་བསྒོམ་པའི་ཕྱིར་ཡིན་པས་བདག་གིས་ཕྱག་དར་ཁྲོད་པའི་རྣམ་སྦྱར་འདི་དག་བགོས་ནས་རེ་ཞིག་སོ་སོའི་སྐྱེ་བོའི་ཕྱག་དར་<line/>
ཁྲོད་པ་གང་ཡིན་པ་དེ་ལྟ་བུ་ནི། མཚན་གཅིག་ཀྱང་ལུས་ལ་མི་གཙང་བའི་བརྩོན་འགྲུས་བདག་གིས་བརྩམ་མོ་སྙམ་དུ་སེམས་བསྐྱེད་པར་བྱའོ། །དེས་ཕྱག་དར་ཁྲོད་པ་<line/>
དེ་ལེགས་པར་བཀྲུ་ཞིང་ལེགས་པར་བཤལ་བར་བྱའོ། །གལ་ཏེ་ཕྱག་དར་ཁྲོད་པ་དེ་ལ་ཀུན་ཏུ་འདོད་ཆགས་སྐྱེ་ཞིང་མངོན་པར་ཞེན་པར་གྱུར་ན། དེས་ཕྱག་དར་ཁྲོད་པ་<line/>
དེའང་སྤང་བར་བྱའོ། །ཤཱ་རིའི་བུ། ངས་དེ་ལྟ་བུའི་དགེ་སློང་ལ་ནི། ཕྱག་དར་ཁྲོད་པ་དེའང་རྗེས་སུ་མ་གནང་ན། ཡོ་བྱད་གཞན་ལྟ་ཅི་སྨོས། དེ་ཅིའི་ཕྱིར་ཞེ་ན། དགེ་སྦྱོང་<line/>
གི་ཆོས་མ་ཡིན་པའི་ཕྱིར་རོ། །ཤཱ་རིའི་བུ། འདི་ལྟར་དེའི་གནས་སྐབས་དེ་ནི། དགེ་སྦྱོང་གི་ཆོས་མ་ཡིན་ཏེ། འདི་ལྟར་དགེ་སྦྱོང་གི་ཆོས་མ་ཡིན་པ་དེ་ནི། དེ་ལ་འོས་པ་མ་ཡིན་<line/>
ན༑ ཡོ་བྱད་གཞན་ལྟ་ཅི་སྨོས། ཤཱ་རིའི་བུ། དེའི་ཚེ་ལྕགས་གླེབས་པ་འབར་བའི་ལུས་གཡོགས་པ་ནི། བླའི། དགེ་སློང་ཕྱག་དར་ཁྲོད་པ་རྣམས་ཀྱིས་ཕྱག་དར་ཁྲོད་ལ་<line/>
</page>
<page index="234" id="118A">༄༅། །ལོངས་སྤྱོད་པར་བྱེད་པ་ནི། དེ་ལྟ་མ་ཡིན་ནོ། །ཤཱ་རིའི་བུ། དེ་གང་ཁོ་ན་ལ་སྲེད་པ་སྐྱེ་ཞིང་ཀུན་ཏུ་འདོད་ཆགས་པར་འགྱུར་ན། དེས་ཡང་འདི་སྙམ་དུ་<line/>
ཕྱག་དར་ཁྲོད་པ་བགོ་བར་བྱ་སྟེ། བདག་གི་ཆོས་གོས་འདི་ནི། གྲང་པ་བསྐྱབ་པའི་ཕྱིར་དང་ཞེས་བྱ་བ་ནས་གང་ཡང་འཕགས་པའི་ལམ་གོམས་པར་བྱ་བའི་ཕྱིར་དང་ཞེས་བྱ་བའི་<line/>
པར་དུ་སྦྱར་ཏེ། བདག་གིས་ཆོས་གོས་འདི་བགོས་ནས་རྒྱུན་དུ་ཞུགས་པའི་འབྲས་བུ་ཐོབ་པར་བྱའོ། །ལན་གཅིག་ཕྱིར་འོང་བའི་འབྲས་བུ་དང༌། ཕྱིར་མི་འོང་བའི་འབྲས་བུ་དང༌།<line/>
དགྲ་བཅོམ་པ་ཉིད་ཐོབ་པར་བྱའོ། །གང་ཡང་ཆོས་གོས་འདི་ལ་བརྟེན་ཏེ་དགེ་སྦྱོང་གི་ཆོས་ཡོངས་སུ་རྫོགས་པར་མ་བྱས་པ་དེ་སྲིད་དུ་ཆོས་གོས་གཉིས་པ་ཤོས་མི་བཙལ་ལོ། །<line/>
ཞེས་བསམ་པར་བྱ་སྟེ། འདི་ལྟར་ལྷག་པའི་བསམ་པ་ཕུན་སུམ་ཚོགས་པ་དང་ལྡན་པའི་དགེ་སློང་ལ་ནི། ཤཱ་རིའི་བུ། ངས་ཕྱག་དར་ཁྲོད་ཀྱི་ཆོས་གོས་རྗེས་སུ་གནང་<line/>
ངོ༌། །ཤཱ་རིའི་བུ། དེ་ལ་དགེ་སློང་བསོད་སྙོམས་པས་གྲོང་དུ་བསོད་སྙོམས་ཀྱི་ཕྱིར་འཇུག་པ་ན། ཆོས་ཐམས་ཅད་ལ་དྲན་པ་མེད་པ་ཡིད་ལ་བྱ་བ་བསྐྱེད་པར་བྱ་ཞིང༌།<line/>
སེམས་མ་གཡང་བར་ཏིང་ངེ་འཛིན་གྱི་གོ་ཆ་བགོས་ནས་གྲོང་དུ་བསོད་སྙོམས་ཀྱི་ཕྱིར་འཇུག་པར་བྱའོ། །དེས་གྲོང་དུ་བསོད་སྙོམས་སྤྱད་ནས་མ་ཆགས་པའི་སེམས་ཀྱིས་གྲོང་<line/>
</page>
<page index="235" id="118B">ནས་བྱུང་སྟེ་སྐྱིལ་མོ་ཀྲུང་བཅས་པའི་མདུན་དུ་བསོད་སྙོམས་བཞག་ནས་མི་གཙང་བའི་འདུ་ཤེས་དང༌། མི་འཕྲོད་པའི་འདུ་ཤེས་དང༌། བཤང་གཅིའི་འདུ་ཤེས་དང༌། སྦུན་པའི་<line/>
འདུ་ཤེས་དང༌། སྐྱུག་པའི་འདུ་ཤེས་དང༌། གཙང་མ་མ་ཡིན་པའི་འདུ་ཤེས་དང༌། རྨ་གླན་པའི་འདུ་ཤེས་དང༌། སྨད་པའི་འདུ་ཤེས་དང༌། མི་མཐུན་པའི་འདུ་ཤེས་དང༌། བུའི་<line/>
ཤ་ལྟ་བུའི་འདུ་ཤེས་དང༌། རླུགས་པའི་འདུ་ཤེས་དང༌། རུལ་པ་དང༌། རྒྱུ་མཐུན་པའི་འདུ་ཤེས་དང༌། དྲི་མི་ཞིམ་པའི་འདུ་ཤེས་དང༌། ལྕི་བའི་འདུ་ཤེས་དང༌། འདུན་པ་མེད་<line/>
པའི་འདུ་ཤེས་དེ་ལྟ་བུ་དག་བསྐྱེད་པར་བྱ་ཞིང་དེ་ལྟ་བུའི་ཡིད་ལ་བྱེད་པའི་འདུ་ཤེས་དང་ལྡན་པས་ཁ་ཟས་ལ་བཟའ་བར་བྱའོ། །མ་ཆགས་པ་དང༌། མ་ཞེན་པ་དང༌། མི་སྡང་བ་<line/>
དང༌། མ་རྨོངས་པ་དང༌། མི་སྲིད་པ་དང༌། ལྷག་པར་མ་ཞེན་པ་དང༌། ཉེས་དམིགས་སུ་ལྟ་བ་དང༌། འབྱུང་བའི་ཤེས་པས་ཇི་སྲིད་ཅིག་ཁོ་ནང་ལུས་གནས་པར་བྱ་བའི་ཕྱིར་<line/>
དང༌། འཚོ་བར་བྱ་བའི་ཕྱིར་དང༌། བྲུ་བ་ལས་བཟློག་པའི་ཕྱིར་དང༌། ཚངས་པར་སྤྱད་པ་རྗེས་སུ་གཟུང་བའི་ཕྱིར་དང༌། ཚོར་བ་རྙིང་བ་རྣམས་བཟློག་པའི་ཕྱིར་དང༌། ཚོར་བ་<line/>
གསར་པ་རྣམས་མི་བསྐྱེད་པའི་ཕྱིར་དང༌། སྟོབས་དང༌། བདེ་བ་དང༌། ཁ་ན་མ་ཐོ་བ་མེད་པས་བདེ་བར་གནས་པ་དང༌། སྲེག་རྗེས་སུ་གཟུང་བའི་ཕྱིར་བདག་འཚོ་བ་ཡིན་གྱི།<line/>
</page>
<page index="236" id="119A">༄༅། །བདག་བརྩོན་འགྲུས་རྩོམ་པ་ལ་གནས་ཤིང་ལུས་ཀྱི་སྟོབས་དང་མཐུ་མི་ཉམས་པར་བྱ་བའི་ཕྱིར་ཁ་ཟས་འདི་ཟོས་ནས་རྒྱུན་དུ་ཞུགས་པའི་<line/>
འབྲས་བུ་ཐོབ་པར་བྱའོ། །ལན་གཅིག་ཕྱིར་འོང་བའི་འབྲས་བུ་དང༌། ཕྱིར་མི་འོང་བའི་འབྲས་བུ་དང༌། དགྲ་བཅོམ་པ་ཉིད་ཐོབ་པར་བྱའོ་སྙམ་ན། ཤཱ་རིའི་བུ། ངས་དེ་<line/>
ལྟ་བུའི་དགེ་སློང་ལ་དད་པས་བྱིན་པའི་བསོད་སྙོམས་རྗེས་སུ་གནང་ངོ༌། །ཤཱ་རིའི་བུ། གལ་ཏེ་ཡང་དགེ་སློང་བསོད་སྙོམས་ལ་ལོངས་སྤྱོད་པ་ན། ཆགས་པ་དང༌། ཞེན་པ་<line/>
དང༌། རོ་མྱང་བ་དང༌། ཆུམས་པ་དང༌། ལྷག་པར་ཞེན་པ་དང༌། སྲེད་པ་དང༌། ཉེས་དམིགས་སུ་མི་ལྟ་བ་དང༌། འབྱུང་བར་མི་ཤེས་པས་བདག་གི་བསོད་སྙོམས་ཀྱི་ཁ་<line/>
ཟས་འདི་ལ་ཟོས་ཤིང་ལོངས་སྤྱོད་ནས་འཕགས་པའི་ལམ་གོམས་པར་བྱ་བའི་ཕྱིར་མངོན་པར་བརྩོན་པར་བྱའོ། །རྒྱུན་དུ་ཞུགས་པའི་འབྲས་བུ་དང༌། ལན་གཅིག་ཕྱིར་<line/>
འོང་བའི་འབྲས་བུ་དང༌། ཕྱིར་མི་འོང་བའི་འབྲས་བུ་དང༌། དགྲ་བཅོམ་པ་ཉིད་ཐོབ་པར་བྱའོ་སྙམ་ན། ཤཱ་རིའི་བུ། དེ་ལྟ་བུའི་དགེ་སློང་ལ་ནི། ངས་དད་པས་བྱིན་པའི་<line/>
ཆུ་ཕོར་བུ་གང་ཙམ་ཡང་རྗེས་སུ་མ་གནང་ན་བསོད་སྙོམས་ལྟ་ཅི་སྨོས། ཤཱ་རིའི་བུ། བཀྲེས་པས་རང་གི་བརླའི་ཤའམ་དཔུང་བའི་ཤ་ཟོས་པ་ནི། བླའི། ཉེས་དམིགས་སུ་<line/>
</page>
<page index="237" id="119B">མི་ལྟ་བ་དང༌། འབྱུང་བར་མི་ཤེས་པས་དད་པས་བྱིན་པ་ལ་ལོངས་སྤྱོད་པར་བྱེད་པ་ནི། དེ་ལྟ་མ་ཡིན་ནོ། །དེ་ཅིའི་ཕྱིར་ཞེ་ན། ཤཱ་རིའི་བུ། ངས་ལྡན་པ་རྣམས་དང༌། གྲོལ་བ་རྣམས་ལ་དད་<line/>
པས་བྱིན་པ་རྗེས་སུ་གནང་སྟེ། དེ་དག་ལས་གཞན་པ་ལ་ནི། མ་ཡིན་ནོ། །ཤཱ་རིའི་བུ། ཇི་ཙམ་ཞིག་གིས་ལྡན་པ་ཡིན། ཇི་ཙམ་ཞིག་གིས་གྲོལ་བ་ཡིན་ཞེ་ན། མཐོང་བའི་ཆོས་འདི་<line/>
ཉིད་ལ་ལེན་པ་མེད་པར་ཡོངས་སུ་མྱ་ངན་ལས་འདས་པ་སྟེ། དེ་ལྟ་བུ་ནི། ལྡན་པ་ཡིན་ནོ། །མི་དགེ་བའི་ཆོས་སྤང་བའི་ཕྱིར་དང༌། དགེ་བའི་ཆོས་མངོན་སུམ་དུ་བྱ་བའི་ཕྱིར་སྤོང་བ་<line/>
དང༌། འཕགས་པའི་ལམ་གོམས་པར་བྱ་བ་ལ་མགོ་ལ་མེ་འབར་བ་ལྟ་བུར་བྱེད་པ་དེ་ལྟ་བུ་ནི། ལྡན་པ་ཡིན་ནོ། །སྟོང་པའི་ཆོས་རྣམས་ལ་མོས་པ་དང༌། རྣམ་པར་ཐར་པའི་སྒོ་<line/>
སྟོང་པ་ཉིད་དང༌། མཚན་མ་མེད་པ་དང༌། སྨོན་པ་མེད་པ་ལ་མོས་པ་སྟེ། དེ་ལྟ་བུ་ནི། གྲོལ་བ་ཡིན་ནོ། །དགེ་བ་ཅི་ཡིན་ཞེས་ཚོལ་ཞིང་འདྲི་བའི་རང་བཞིན་ཅན་གོ་ཆ་ཆེན་པོ་བགོས་<line/>
ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་དོན་དུ་གཉེར་བ་ན་ཡང་དག་པའི་བྱང་ཆུབ་ཀྱི་ཡན་ལག་རྣམས་ལ་མངོན་པར་བརྩོན་པ་ཡིན་ཏེ། གང་དག་ལམ་ལ་ཞུགས་<line/>
པ་དེ་དག་འདི་སྙམ་དུ་རྒྱུན་དུ་ཞུགས་པའི་འབྲས་བུ་ཐོབ་པར་བྱའོ་ཞེས་བྱ་བ་ནས་དགྲ་བཅོམ་པ་ཉིད་ཀྱི་བར་དུ་ཐོབ་པར་བྱའོ་སྙམ་དུ་དེའི་བྱ་བ་ལ་གནས་པ་ཡིན་ཏེ། དགེ་བའི་ཆོས་<line/>
</page>
<page index="238" id="120A">༄༅། །རྣམས་ལ་གང་དག་ཁོང་དུ་ཆུད་པར་བྱ་བའི་ཕྱིར་ལྷག་པའི་བསམ་པས་གནས་པ་དེ་ལྟ་བུ་ནི། བདེན་པ་ཡིན་ནོ། །ངན་སོང་གསུམ་ལས་གྲོལ་བ་ནི། རྒྱུན་<line/>
དུ་ཞུགས་པ་ཞེས་བྱའོ། །འདོད་པའི་ཁམས་དང་ལྡན་པ་ནི། ལན་གཅིག་ཕྱིར་འོང་བ་དང༌། ཕྱིར་མི་འོང་བའོ། །འཇིགས་པ་ཐམས་ཅད་ལས་གྲོལ་བ་ནི། དགྲ་བཅོམ་པ་བྱ་བ་<line/>
བྱས་པ་ཡིན་ནོ། །ཤཱ་རིའི་བུ། གང་དག་ཡང་བསླབ་པ་གསུམ་པོ་དག་ལ་བསླབ་པ་དེ་དག་ནི། ལྡན་པ་ཞེས་བྱ་སྟེ། དེ་དག་ཀྱང་དད་པས་བྱིན་པ་འཐོབ་པ་ཡིན་ནོ། །འདི་དག་<line/>
ཙམ་གྱིས་ལྡན་པ་ཡིན་ཞིང༌། འདི་དག་ཙམ་གྱིས་གྲོལ་བ་ཡིན་ཏེ། དེ་ལྟ་བུའི་བདེན་པ་དང༌། དེ་ལྟ་བུའི་གྲོལ་བ་གང་ཡིན་པ་དེ་དག་ལ་ངས་དད་པས་བྱིན་པ་རྗེས་སུ་གནང་ངོ༌། །སོ་སོར་<line/>
ཐར་པའི་སྡོམ་པས་ཡང་དག་པར་བསྡམས་ཤིང་ཚུལ་ཁྲིམས་ཀྱི་ཕུང་པོ་ལ་རབ་ཏུ་གནས་པ་དེ་དག་གིས་ཤིན་ཏུ་ལོངས་སྤྱད་པ་ཡིན་ཏེ། སོ་སོར་ཐར་པའི་སྡོམ་པས་ཤིན་ཏུ་བསྡམས་<line/>
པ་གང་ཡིན་པ་དག་ནི། གྱ་གྱུ་མི་བྱེད་པ་ཡིན་ནོ། །དེ་དག་ནི། མང་དུ་ཐོས་པ་ལ་མངོན་པར་བརྩོན་པ་ཡིན་ཏེ། དེ་བཞིན་གཤེགས་པས་གསུངས་པའི་ཆོས་གང་དག་ཡིན་པ་འདི་ལྟ་<line/>
སྟེ༑ མདོའི་སྡེ་དང༌། དབྱངས་ཀྱིས་བསྙད་པའི་སྡེ་དང༌། ལུང་བསྟན་པའི་སྡེ་དང༌། ཚིགས་སུ་བཅད་པའི་སྡེ་དང༌། ཆེད་དུ་བརྗོད་པའི་སྡེ་དང༌། གླེང་གཞིའི་སྡེ་དང༌། རྟོགས་པ་བརྗོད་<line/>
</page>
<page index="239" id="120B">པའི་སྡེ་དང༌། དེ་ལྟ་བུ་བྱུང་བའི་སྡེ་དང༌། སྐྱེས་པའི་རབས་ཀྱི་སྡེ་དང༌། རྨད་དུ་བྱུང་བའི་ཆོས་ཀྱི་སྡེ་དང༌། གཏན་ལ་ཕབ་པར་བསྟན་པའི་སྡེ་རྣམས་དང༌། སོ་སོར་ཐར་པའི་སྡོམ་པས་ཡང་དག་<line/>
པར་བསྡམས་པ། ཚུལ་ཁྲིམས་ཀྱི་ཕུང་པོ་མ་རལ་ཞིང་ཉམས་པ་མེད་པ། ཀློག་པ་དང༌། འདོན་པ་ལ་མངོན་པར་བརྩོན་པ་དག་ཡིན་ཏེ། དེ་དག་ལ་ངས་དད་པས་བྱིན་པ་རྗེས་སུ་<line/>
གནང་ངོ༌། །ཤཱ་རིའི་བུ། ལུས་ཀྱིས་མངོན་སུམ་དུ་བྱས་ནས་ངེས་པའི་གཏམ་སྨྲ་བ་ཡིན་ཏེ། ཇི་ཙམ་དུ་སོ་སོའི་སྐྱེ་བོ་ནི། ཚུལ་ཁྲིམས་ལ་གཙོ་བོར་བྱེད་པས་གཞན་མུ་སྟེགས་<line/>
ཅན་གྱི་སྨྲ་བ་དང་འདྲེས་པའི་ལུས་ཅན་ཡིན་ནོ། །དེ་ལྟར་ནང་གི་ཕུན་སུམ་ཚོགས་པ་དང་ལྡན་པ་ནི། རྙེད་པ་དང་བཀུར་སྟི་ལ་མ་ཞེན་ཅིང༌། གཞན་གྱི་དྲིང་ལ་སངས་རྒྱས་ཀྱི་བྱང་<line/>
ཆུབ་མི་སྒྲོག་པས་རྣམ་པར་ངེས་པ་ལ་མཁས་པ། ཐོས་པ་སྙིང་པོར་བྱེད་པ། གང་དུ་སྲོག་གི་ཕྱིར་ཡང་རྫུན་གྱི་ཚིག་མི་སྨྲ་ཞིང་མི་མཐུན་པའི་གཏམ་རྣམས་ལས་ཕྱིར་ལོག་པ་<line/>
ཡིན་ནོ༑ ༑བདག་དང་གཞན་གྱི་དོན་བྱ་བ་དང༌། དད་པའི་གཏམ་སྨྲ་ནུས་པ། དོན་དམ་པ་སྟོང་པ་ཉིད་ཁོ་ན་རབ་ཏུ་སྟོན་ཅིང་གནས་པའང་དེས་གནས་པ་ཡིན་ནོ། །ཤཱ་རིའི་བུ། དགེ་<line/>
སློབ་དེ་ལྟ་བུ་ནི། ཆོས་ཀྱི་སྦྱིན་པ་རྣམ་པར་གཏན་ལ་དབབ་པར་ནུས་པས་ངས་ཆོས་སྟོན་པར་རྗེས་སུ་གནང་ངོ༌། །གང་ཞིག་སངས་རྒྱས་ཀྱིས་གསུངས་པའི་མདོ་སྡེ་ལས་ཚུལ་ཁྲིམས་<line/>
</page>
<page index="240" id="121A">༄༅། །ཀྱི་ཕུང་པོ་དང༌། ཏིང་ངེ་འཛིན་གྱི་ཕུང་པོ་དང༌། ཤེས་རབ་ཀྱི་ཕུང་པོ་སྟོན་པར་བྱེད་པ་ནི། བཅུའི་གཏམ་དང་རྗེས་སུ་མཐུན་པར་བྱེད་པ་ཡིན་ནོ། །ཤཱ་<line/>
རིའི་བུ༑ རིགས་ཀྱི་བུ་རང་གི་དོན་གཉེར་བ་བདག་ལ་ཕན་པར་འདོད་པ། བདག་ལ་དགའ་བ། ཆོས་འདོད་པ། བདག་དང་གཞན་ལ་ཕན་པར་སེམས་པའམ། བདག་ཉིད་<line/>
ལ་ཕན་པར་སེམས་པས་ཐམས་ཅད་མཁྱེན་པ། ཐུགས་རྗེ་ཆེན་པོ་དང་ལྡན་པ། སེམས་ཅན་ཐམས་ཅད་ལ་བུ་བཞིན་དུ་བྱམས་པའི་སངས་རྒྱས་ལ་བརྟེན་ཏེ་རབ་ཏུ་བྱུང་ནས་<line/>
ཚུལ་ཁྲིམས་ཀྱི་ཕུང་པོ་ཉམས་པར་བྱ་བའི་ཕྱིར་ངེས་པའི་གཏམ་མི་སྨྲ་བ་ཡིན་ནོ། །དེ་ཅིའི་ཕྱིར་ཞེ་ན། ཤཱ་རིའི་བུ། དེ་བཞིན་གཤེགས་པ་དགྲ་བཅོམ་པས་གསུངས་པ་ནི།<line/>
འདི་ཡིན་ཏེ། དེ་བདག་ཉིད་གཡེང་བ་མ་དུལ་བས་གཞན་དུལ་བར་འགྱུར་བ་དང༌། བདག་ཉིད་མ་ཞི་བས་གཞན་ཞི་བར་འགྱུར་བ་དང༌། བདག་ཉིད་ཡོངས་སུ་མྱ་ངན་ལས་<line/>
མ་འདས་པས་གཞན་མྱ་ངན་ལས་འདའ་བར་འགྱུར་བ་དེ་ནི། གནས་ཡོད་པ་མ་ཡིན་ནོ། །དེ་དེ་ལྟར་གཡེང་བའི་རང་བཞིན་ཞི་བས་གཞན་དུལ་བར་འགྱུར་བ་དེ་ནི། གནས་<line/>
ཡོད་དོ༑ ༑བདག་ཉིད་ཞི་བས་གཞན་ཞི་བར་འགྱུར་བ་དང༌། བདག་ཉིད་ཡོངས་སུ་མྱ་ངན་ལས་འདས་པས་གཞན་ཡོངས་སུ་མྱ་ངན་ལས་འདས་པར་འགྱུར་བ་དེ་ནི། གནས་<line/>
</page>
<page index="241" id="121B">ཡོད་དོ༑ ༑ཤཱ་རིའི་བུ། དེ་ལྟ་བས་ན། ཁྱོད་ལ་གོ་བར་བྱའོ། །ཁོང་དུ་ཆུད་པར་བྱའོ། །དེ་བཞིན་གཤེགས་པ་ལ་སྐུར་པ་འདེབས་པ་ནི། ལྕི་བ་ཡིན་པས། ཤཱ་རིའི་བུ། བདེན་པའི་ཚིག་<line/>
གིས་ཆོས་བསྟན་པར་བྱའི། རྫུན་པའི་ཚིག་གིས་ནི། མ་ཡིན་ནོ། །ཤཱ་རིའི་བུ། དགེ་སློང་ཚུལ་ཁྲིམས་དང་ལྡན་པའི་ཆོས་ཀྱི་སྦྱིན་པ་ནི། སྣ་མའི་མེ་ཏོག་གི་ཕྲེང་བའམ། གསེར་གྱི་ཕྲེང་<line/>
བ་བཞིན་ནོ། །ཤཱ་རིའི་བུ། ཡང་དག་ཕུལ་གྱི་གནས་ནི། འདི་ཡིན་ཏེ། འདི་ལྟ་སྟེ། ཆོས་ཀྱི་གཏམ་རྣམ་པར་གཏན་ལ་དབབ་པ་གུས་པར་བྱས་ཏེ་སྟོན་པ་ཡིན་ནོ།། ཤཱ་རིའི་བུ། ཚུལ་<line/>
ཁྲིམས་འཆལ་བ་རྣམས་དང༌། གཞན་མུ་སྟེགས་ཅན་གྱི་སྨྲ་བ་དང་འདྲེས་པ་རྣམས་ལ་ངས་གནས་འདི་རྗེས་སུ་མ་གནང་སྟེ། བརྫུན་དུ་སྨྲ་བ་རྣམས་ལ་མ་ཡིན། འཇིག་རྟེན་གྱི་<line/>
ཟང་ཟིང་གཙོ་བོར་བྱེད་པ་རྣམས་ལ་མ་ཡིན། རྙེད་པ་དང་བཀུར་སྟི་ལ་ཆུམས་པ་རྣམས་ལ་མ་ཡིན། མ་མོས་པ་རྣམས་ལ་མ་ཡིན། རྩོད་པ་ལ་ཞུགས་པ་རྣམས་ལ་མ་ཡིན་གྱི། ཤཱ་<line/>
རིའི་བུ༑ དྲང་པོ་སྡོམ་པ་ལ་གནས་པ་རྣམས་ལ་ངས་གནས་འདི་རྗེས་སུ་གནང་ངོ༌། །ཤཱ་རིའི་བུ། ཁྱོད་ལ་གོ་བར་བྱའོ། །ཁོང་དུ་ཆུད་པར་བྱའོ། །ཤཱ་རིའི་བུ། ཚུལ་ཁྲིམས་འཆལ་བས་<line/>
ཉམས་པར་བྱ་བའི་ཕྱིར་ཞུགས་པ་ནི། བླའི། བསྟན་པ་འདི་ལ་དྲང་སྲོང་གི་རྒྱལ་མཚན་བགོས་ནས་དད་པས་བྱིན་པ་ལ་ལོངས་སྤྱོད་པར་བྱེད་ཅིང་སྡིག་པ་འཆབ་པར་བྱེད་པ་ནི། མ་ཡིན་<line/>
</page>
<page index="242" id="122A">༄༅། །ནོ༑ ༑དེ་ཅིའི་ཕྱིར་ཞེ་ན། ཤཱ་རིའི་བུ། ཅི་ནས་ཀྱང་ཅུང་ཟད་ཙམ་གྱི་ཆེད་དུ་བདག་ཉིད་དམྱལ་བར་མངོན་པར་འདུ་བྱེད་པའི་ཕྱིར་རོ། །དེ་སྐད་ཅེས་བཀའ་སྩལ་པ་<line/>
དང༌། ཚེ་དང་ལྡན་པ་ཀུན་དགའ་བོས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། དེའི་ཚེ་དགེ་བའི་ཆོས་རྣམས་ལ་དགེ་སློང་རྣམས་ཀྱི་འདུན་པ་ཇི་ལྟ་བུ་དག་<line/>
འབྱུང་ལགས། བཀའ་སྩལ་པ། ཀུན་དགའ་བོ། གནས་འདི་མ་ཞུ་ཞིག །ཞོག་ཅིག །དེ་ཅིའི་ཕྱིར་ཞེ་ན། ཀུན་དགའ་བོ། འདི་ལྟར་དེ་བཞིན་གཤེགས་པའི་ཡེ་ཤེས་གང་ཡིན་པ་<line/>
དེ་ལ་དེའི་ཚེ་དགེ་སློང་རྣམས་ཀྱིས་འདི་ལྟར་དེ་བཞིན་གཤེགས་པའི་ཡེ་ཤེས་ནི། འདི་ལྟར་དཔག་ཏུ་མེད་པ་ཡིན་ནོ། །ཞེས་རྟོག་པར་མི་འགྱུར་རོ། །ཀུན་དགའ་བོ། འདུས་བྱས་<line/>
གང་ལ་དེ་བཞིན་གཤེགས་པའི་ཡེ་ཤེས་འཇུག་པ་དེ་ནི། རང་སངས་རྒྱས་ཐམས་ཅད་ཀྱིས་སམ། དགྲ་བཅོམ་པ་ཐམས་ཅད་ཀྱིས་ཀྱང་བསམ་པའམ། ཤེས་པར་མི་ནུས་སོ། །<line/>
ཀུན་དགའ་བོ། དེ་བཞིན་གཤེགས་པས་མངོན་པར་མཁྱེན་པའི་ཆོས་གང་ཡིན་པ་དེ། གལ་ཏེ་དེ་བཞིན་གཤེགས་པས་རབ་ཏུ་བསྟན་ན་ཁྱེད་ཅག་ཀྱང་མོས་པར་འགྱུར་ན། དེ་<line/>
བཞིན་གཤེགས་པས་གསུངས་པའི་ཡོན་ཏན་ལ་གང་དག་གིས་རྟོག་པར་མི་འགྱུར་བ་ལྟ་ཅི་སྨོས། ཀུན་དགའ་བོ། དེ་བཞིན་གཤེགས་པས་གསུངས་པའི་མདོ་སྡེ་དེ་ལྟ་བུ་དེ་<line/>
</page>
<page index="243" id="122B">ལ་དེའི་ཚེ་དགེ་སློང་དག་དད་པར་མི་འགྱུར་ན། གང་ཡང་དེ་བཞིན་གཤེགས་པས་སྐྱེས་བུ་བླུན་པོ་དེ་དག་གི་འགྲོ་བ་དེ་དག་ནི། འདིར་འགྱུར་རོ། །ཞེས་འགྲོ་བ་ཐམས་ཅད་ལུང་བསྟན་པ་ལྟ་<line/>
ཅི་སྨོས༑ དེ་ཅིའི་ཕྱིར་ཞེ་ན། ཀུན་དགའ་བོ། གང་གི་ཕྱིར་བདེན་པའི་ཡོན་ཏན་འདི་དག་གསུང་བ་ནི། དེ་ལྟར་འགྱུར་བའི་ཕྱིར་རོ། །ཀུན་དགའ་བོ། ད་ལྟར་གྱི་དགེ་སློང་ལེ་ལོ་ཅན་གང་ཡིན་<line/>
པ་དེ་དག་ཐམས་ཅད་ནི། དེའི་ཚེ་བརྩོན་འགྲུས་རྩོམ་ན། ཚུལ་ཁྲིམས་མཐུ་ཅན་མ་ཡིན། སྤྱོད་པ་མཐུ་ཅན་མ་ཡིན། སྤྱོད་ལམ་དང་བརྩོན་འགྲུས་མཐུ་ཅན་མ་ཡིན། ཤེས་རབ་མཐུ་ཅན་<line/>
མ་ཡིན་ནོ། །ཀུན་དགའ་བོ། གལ་ཏེ་དེ་བཞིན་གཤེགས་པས་སྐྱེས་བུ་བླུན་པོ་དེ་དག་གི་སྤྱོད་པ་ཐམས་ཅད་ལུང་བསྟན་ན། དེ་དག་དེ་བཞིན་གཤེགས་པའི་གསུང་ལ་མ་དད་པས་ལྷག་<line/>
པར་ཡང་ལས་ཤིན་ཏུ་དྲག་པོ་མངོན་པར་འདུ་བྱེད་པར་འགྱུར་ཞིང༌། ཀུན་དགའ་བོ། ཁྱེད་ཀྱང་ཡིད་མི་བདེ་བ་ཆེན་པོ་སྐྱེ་བར་འགྱུར་རོ། །ཀུན་དགའ་བོ། གང་ཡང་ཁྱེད་ཀྱིས་ཀྱང་འདི་<line/>
དག་གཞལ་བར་མི་ནུས་ཏེ། ཇི་ཙམ་དུ་སྐྱེས་བུ་དམ་པ་མ་ཡིན་པ་སྡིག་པ་འདོད་པ་དེ་དག་དེའི་ཚེ་འབྱུང་ཞིང༌། གང་ཡང་དེའི་ཚེ་སངས་རྒྱས་ཀྱི་གསུང་མི་ཚོལ་བར་འགྱུར་རོ། །ཀུན་དགའ་<line/>
བོ༑ འདི་ཇི་སྙམ་དུ་སེམས། གདིང་བ་དང༌། གཡོགས་པར་བཤམས་པའི་ཁྲི་གང་ཡིན་པ་དེ་ལ་ཕག་གི་ཕྲུག་གུ་འདུག་ཏུ་བཅུག་ན། ཇི་ག་དེ་དེ་ལ་འདུག་པར་འགྱུར་རམ། དགའ་<line/>
</page>
<page index="244" id="123A">༄༅། །བ་འཐོབ་པར་འགྱུར་རམ། མངོན་པར་དགའ་བ་སྐྱེ་བར་འགྱུར་རམ། གསོལ་པ། བཅོམ་ལྡན་འདས། དེ་ནི་མི་འགྱུར་ལགས་སོ། །བཀའ་སྩལ་པ།<line/>
ཀུན་དགའ་བོ། དེ་བཞིན་དུ་སངས་རྒྱས་ཀྱི་བྱང་ཆུབ་འདི་ནི། མཁས་པས་རིག་པར་བྱ་བ་ཡིན་ནོ། །གང་དག་སངས་རྒྱས་ཀྱི་བྱང་ཆུབ་དེ་ལ་འཇུག་པར་མི་འོས་པ་དེ་དག་དེའི་ཚེ་<line/>
རབ་ཏུ་བྱུང་ནས་དགེ་སྦྱོང་ཡིན་ནོ། །ཞེས་ཁས་འཆེ་བར་འགྱུར་རོ། །དེ་དག་འདི་ལྟ་བུའི་ཡང་དག་པ་ཇི་ལྟ་བ་བཞིན་དུ་བསྐུལ་བ་ནི། མི་བཟོད་པ་དང༌། འདི་ལྟ་བུའི་ཡང་དག་པ་<line/>
ཇི་ལྟ་བ་བཞིན་དུ་རྗེས་སུ་བསྟན་པ་ན་རོ་མྱང་བར་མི་བྱེད་པས། ཆོས་འདུལ་བ་འདི་ལས་ཕག་གི་ཕྲུག་གུ་ཁྲི་ཆེན་པོ་ལས་ལྷུང་བ་བཞིན་དུ་ཐལ་མོ་བརྡབས་པས་གཡང་ས་<line/>
ཆེན་པོར་ལྷུང་བར་འགྱུར་རོ། །དེ་ཅིའི་ཕྱིར་ཞེ་ན། ཀུན་དགའ་བོ། དམན་པ་རྣམས་སེམས་རྒྱ་ཆེན་པོ་ལ་མི་འཇོག་གོ །ཀུན་དགའ་བོ། དེ་བཞིན་དུ་བླ་ན་མེད་པ་ཡང་དག་པར་<line/>
རྫོགས་པའི་བྱང་ཆུབ་ཟབ་མོ་འདིའང་གདུལ་དཀའ་བ་རྣམས་དང༌། དགང་དཀའ་བ་རྣམས་དང༌། གསོ་དཀའ་བ་རྣམས་དང༌། ཤེས་རབ་འཆལ་བ་རྣམས་དང༌། ཚུལ་ཁྲིམས་<line/>
འཆལ་བ་རྣམས་དང༌། ཉེས་པར་བླགས་པ་རྣམས་དང༌། ཉེས་པར་སྨྲས་པ་རྣམས་དང༌། ཉེས་པར་ཁོང་དུ་ཆུད་པ་རྣམས་དང༌། ཉེས་པར་རྗེས་སུ་རྟོགས་པ་རྣམས་དང༌།<line/>
</page>
<page index="245" id="123B">འཇིག་རྟེན་གྱི་ཟང་ཟིང་གཙོ་བོར་བྱེད་པ་རྣམས་དང༌། ཟས་དང་བགོ་བ་ལྷུར་ལེན་པ་རྣམས་དང༌། ཚུལ་ཁྲིམས་རལ་བ་རྣམས་དང༌། སྡོམ་པ་ཞིག་པ་རྣམས་དང༌། བགོ་བ་ཞིག་པ་རྣམས་<line/>
དང༌། སྤྱིའུ་ཆུགས་སུ་ལྷུང་བ་རྣམས་དང༌། ལམ་གོལ་བས་འཚོ་བ་རྣམས་དང༌། དམན་པ་རྣམས་དང༌། ལེ་ལོ་ཅན་རྣམས་དང༌། བརྩོན་འགྲུས་ཞན་པ་རྣམས་དང༌། སྤྱི་རྟོལ་<line/>
ཅན་རྣམས་དང༌། གཅེར་བུ་རྣམས་དང༌། མུ་ཅོར་སྨྲ་བ་རྣམས་དང༌། ཉེས་པར་བཟུང་བ་རྣམས་དང༌། ལེགས་པར་གནས་པ་མ་ཡིན་པ་རྣམས་དང༌། ཁྱིམ་པའི་ལས་ཀྱི་<line/>
མཐའ་ཡོངས་སུ་མ་དག་པ་རྣམས་དང༌། དགེ་སྦྱོང་གཏུམ་པོ་རྣམས་དང༌། དགེ་སྦྱོང་ཁྱིམ་ན་གནས་པ་རྣམས་དང༌། དགེ་སྦྱོང་རུལ་བ་རྣམས་དང༌། ལམ་གོལ་བ་ན་གནས་<line/>
པ་རྣམས་དང༌། དགེ་སྦྱོང་མ་ཡིན་པར་དགེ་སྦྱོང་དུ་ཁས་འཆེ་བ་རྣམས་དང༌། ཚངས་པར་སྤྱོད་པ་མ་ཡིན་པར་ཚངས་པར་སྤྱོད་པར་ཁས་འཆེ་བ་རྣམས་དང༌། བདུད་ཀྱིས་<line/>
ཟིན་པ་རྣམས་དང༌། སྨྲ་བ་ལ་དགའ་བ་རྣམས་དང༌། འདུ་འཛི་ལ་དགའ་བ་རྣམས་དང༌། གཞན་མུ་སྟེགས་ཀྱི་སྨྲ་བ་དང་འདྲེས་པ་རྣམས་དང༌། དེ་ལ་ཆེད་ཆེར་བྱེད་པ་རྣམས་<line/>
དང༌། འདུ་འཛི་ལ་གཙོར་བྱེད་པ་རྣམས་དང༌། ཚིག་ལྷུར་ལེན་པ་རྣམས་དང༌། འཇིག་རྟེན་རྒྱང་ཕན་པ་རྣམས་དང༌། བདུད་ཀྱི་རྩོད་པ་དང་ཉོན་མོངས་པས་ནོན་པ་ཐམས་ཅད་<line/>
</page>
<page index="246" id="124A">༄༅། །དང༌། བདག་ཏུ་འདུ་ཤེས་པས་ཕྱིན་ཅི་ལོག་པ་རྣམས་ཀྱིས་ཆོས་ཀྱི་རྣམ་གྲངས་འདི་ཀུན་ཏུ་ཤེས་པའམ། འཇུག་པའམ། མོས་པའམ། ཁོང་<line/>
དུ་ཆུད་པར་མི་ནུས་ཏེ། དེ་ནི། གནས་ཡོད་པ་མ་ཡིན་ནོ། །དེ་ཅིའི་ཕྱིར་ཞེ་ན། ཀུན་དགའ་བོ། འདི་ལྟར་སྐྱེས་བུ་དམ་པ་མ་ཡིན་པ་དེ་དག་ནི། དམན་པ་ཡིན་ལ། སངས་<line/>
རྒྱས་ཀྱི་བྱང་ཆུབ་འདི་ནི། རྒྱ་ཆེན་པོ་ཡིན་པའི་ཕྱིར་རོ། །ཀུན་དགའ་བོ། དཔེར་ན། འཇིག་རྟེན་གྱི་ཁམས་བྱེ་བ་སྟོང་པས་ལྷག་པ་བས་ཀྱང་སྐྱེས་བུ་གཏི་མུག་དེ་རྣམས་ཀྱི་<line/>
དགེ་སྦྱོང་གི་ཚུལ་ཁྲིམས་དེ་ལྟར་ཐག་རིང་ན། དགེ་སྦྱོང་གིས་འཐོབ་པར་འགྱུར་བ་ལྟ་ཅི་སྨོས། རྗེས་སུ་མཐུན་པའི་བཟོད་པ་ལྟ་ཅི་སྨོས། མྱ་ངན་ལས་འདས་པ་ལྟ་ཅི་སྨོས།<line/>
ཀུན་དགའ་བོ། ཇི་ཙམ་དུ་དགེ་སློང་ཡོན་ཏན་མ་ཡིན་པ་དང་ལྡན་པ་རྣམས་དང༌། ཇི་ཙམ་དུ་ཡོན་ཏན་མེད་པ་རྣམས་དང༌། ཇི་ཙམ་དུ་དམན་པ་རྣམས་དང༌། ཇི་ཙམ་དུ་ཤིན་ཏུ་དམན་<line/>
པ་རྣམས་དང༌། ཇི་ཙམ་དུ་ལེ་ལོ་ཅན་རྣམས་དང༌། ཇི་ཙམ་དུ་བརྐམ་ཆགས་པ་རྣམས་དང༌། ཇི་ཙམ་དུ་ཁྲོ་བ་རྣམས་དང༌། ཇི་ཙམ་དུ་མ་དད་པ་རྣམས་དང༌། ཇི་ཙམ་དུ་གནོད་སེམས་<line/>
མང་བ་རྣམས་དང༌། ཇི་ཙམ་དུ་འཁུ་བ་རྣམས་དང༌། ཇི་ཙམ་དུ་ཉེས་པ་འཕེལ་བ་རྣམས་འབྱུང་བར་འགྱུར་བ་དེའི་ཚེ་ཇི་ཙམ་དུ་འདི་གསུངས་ཀྱང་ཁྱེད་ཀྱིས་ཤེས་པར་སླ་བ་མ་ཡིན་<line/>
</page>
<page index="247" id="124B">ནོ༑ ༑ཤཱ་རིའི་བུ། དཔེར་ན། སྐྱེས་བུ་ཞིག་རང་གི་འབྲས་ཀྱི་ཞིང་ལ་མེ་གཏོང་བ་དང༌། ཁ་ཟས་གཡོས་ཟིན་པ་ལ་དུག་འདེབས་པ་དང༌། མེ་འདེ་བར་འདོད་ནས་རང་གི་ཁྱིམ་སྲེག་པར་<line/>
བྱེད་ན༑ ཇི་ག་དེའི་དེ་འོས་པར་འགྱུར་རམ། གསོལ་པ། བཅོམ་ལྡན་འདས། དེ་ནི། འོས་པ་མ་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། ཀུན་དགའ་བོ། དེ་བཞིན་དུ་<line/>
སྐྱེས་བུ་དམ་པ་མ་ཡིན་པ་འདིའང་ངའི་སངས་རྒྱས་ཀྱི་བྱང་ཆུབ་འདི་ལ་བརྟེན་ཏེ་རབ་ཏུ་འབྱུང་བས་ཉེ་བར་འཚོ་བར་འགྱུར་ཡང་དེ་བཞིན་གཤེགས་པའི་ཡོན་ཏན་རྣམས་ལ་ནི། རྟོག་<line/>
པར་མི་འགྱུར། མངོན་པར་དད་པར་མི་འགྱུར། མོས་པར་མི་འགྱུར་ཞིང༌། དེ་བཞིན་གཤེགས་པས་གསུངས་པའི་མདོ་སྡེ་འདི་ལྟ་བུ་འདི་དག་ཡང་དག་པ་ཇི་ལྟ་བ་བཞིན་དུ་བསྐུལ་<line/>
བ་ན། བདག་ཉིད་རྨ་དང་བཅས་པར་ཤེས་ནས་སྨོད་པར་འགྱུར་ཏེ། གང་ཁོ་ནས་འཚོ་བར་བྱེད་པ་དེ་ཁོ་ནས་སྨོད་པར་འགྱུར་རོ། །ཀུན་དགའ་བོ། དེ་ལྟར་ཤེས་རབ་འཆལ་པ་རྣམས་<line/>
ཀྱིས་ཛམྦུའི་གླིང་གང་བར་འགྱུར་ན། ཀུན་དགའ་བོ། སྐྱེས་བུ་གཏི་མུག་དེ་དག་གི་སྤྱོད་ལམ་ཡོངས་སུ་བཙལ་བ་དེས་ཁྱོད་ལ་ཅི་བྱ། གསོལ་པ། བཅོམ་ལྡན་འདས། ཆོས་ཀྱི་རྣམ་<line/>
གྲངས་འདིའི་མིང་ཅི་ལགས། ཇི་ལྟར་གཟུང་བར་བགྱི་ལགས། བཀའ་སྩལ་པ། ཀུན་དགའ་བོ། དེ་ལྟ་བས་ན། ཁྱོད་ཀྱིས་ཆོས་ཀྱི་རྣམ་གྲངས་འདི་སངས་རྒྱས་ཀྱི་སྡེ་སྣོད་ཅེས་<line/>
</page>
<page index="248" id="125A">༄༅། །བྱ་བར་ཡང་ཟུངས་ཤིག །གཞི་བརྩམས་པ་ཞེས་བྱ་བར་ཡང་ཟུངས་ཤིག། འདི་ནི། ཆོས་རབ་ཏུ་རྣམ་པར་འབྱེད་པ་ཞེས་བྱ་བར་ཡང་ཟུངས་ཤིག །<line/>
ཚུལ་ཁྲིམས་འཆལ་པ་ཚར་གཅོད་པ་ཞེས་བྱ་བར་ཡང་ཟུངས་ཤིག །ཀུན་དགའ་བོ། ཡང་གང་ཞིག་ཆོས་ཀྱིར་ནམ་གྲངས་འདི་འཛིན་པར་གྱུར་ན། དེ་བསོད་ནམས་ཀྱི་ཕུང་པོ་<line/>
དཔག་ཏུ་མེད་པ་དང་ལྡན་པར་འགྱུར་རོ། །དེ་ཅིའི་ཕྱིར་ཞེ་ན། ཀུན་དགའ་བོ་།ཚུལ་ཁྲིམས་འཆལ་པས་ནི། འདི་ལྟ་བུའི་ཆོས་ཀྱིས་རྣམ་གྲངས་འདི་འཆང་བའམ། གཞན་ལ་<line/>
བསྒྲག་པའམ། ཐོས་ནས་ཀྱང་དད་པར་བྱ་བའི་མཐུ་མེད་ན། དགའ་བ་འཐོབ་པར་འགྱུར་བ་ལྟ་ཅི་སྨོས་ཏེ། དེ་ནི། གནས་མེད་པའི་ཕྱིར་རོ། །དེ་ཅིའི་ཕྱིར་ཞེ་ན། ཀུན་དགའ་བོ།<line/>
རྒྱལ་པོའམ། རྒྱལ་པོའི་བློན་པོའམ། གྲོང་མིའམ། ཡུལ་མི་ལ་ཆོམ་རྐུན་པས་འདི་ལྟ་བུའི་ནོར་འཕྲོག་པ་ནི། བདག་ཡིན་ནོ། །ཞེས་བདག་ཉིད་སྟོན་པར་མི་བྱེད་དོ། །ཀུན་<line/>
དགའ་བོ། དེ་བཞིན་དུ་དགེ་སློང་ཚུལ་ཁྲིམས་འཆལ་པ་དགེ་སྦྱོང་གི་ཀུན་ནས་ཉོན་མོངས་པ་གང་ཡང་རུང་བས་ཉོན་མོངས་པས་ནི། མདོ་སྡེ་འདི་ལྟ་བུ་འདི་བཅང་བའམ།<line/>
གཞན་ལ་བསྒྲག་པའམ། ཐོས་ནས་ཀྱང་དད་པར་བྱ་བར་མི་ནུས་ན། དགའ་བ་འཐོབ་པར་འགྱུར་བ་ལྟ་ཅི་སྨོས་ཏེ། དེ་ནི། གནས་ཡོད་པ་མ་ཡིན་ནོ། །ཀུན་དགའ་བོ།<line/>
</page>
<page index="249" id="125B">ཇི་སྲིད་དུ་དགེ་སློང་ཚུལ་ཁྲིམས་འཆལ་པ་ལ་འདི་ལྟ་བུའི་མདོ་སྡེ་འདིས་བསྐུལ་བར་འགྱུར་བ་དེ་སྲིད་དུ་དགེ་སློང་ཚུལ་ཁྲིམས་འཆལ་བ་རྣམས་ཡང་དག་པར་ཚར་གཅད་པ་དང༌། ངོ་ཚ་<line/>
ཤེས་པ་དང༌། དྲང་པོ་རྣམས་ཀྱིས་ཀུན་ཏུ་བཟུང་བར་འགྱུར་རོ། །ཆོས་ཀྱི་རྣམ་གྲངས་འདི་བསྟན་པ་ན་ལྷ་སྟོང་ཕྲག་དགུ་བཅུ་ཆོས་རྣམས་ལ་ཆོས་ཀྱི་མིག་རྡུལ་མེད་ལ་དྲི་མ་དང་བྲལ་ཞིང་རྣམ་པར་<line/>
དག་པར་གྱུར་ཏོ། །བདུད་སྡིག་ཅན་འཁོར་དང་བཅས་པ་དང༌། ལྷའི་འཁོར་གྱི་མདུན་དུ་ས་ཆེན་པོའང་རྣམ་པ་བཅུ་དྲུག་ཏུ་རྒྱ་ཆེར་གཡོས་པར་གྱུར་ཏོ། །སྨྲེ་སྔགས་ཆེན་པོའང་འདོན་པར་<line/>
འགྱུར་ཏེ། དགེ་སྦྱོང་གཽ་ཏ་མས་ནི། གང་ཡང་བདག་གིས་དེ་བཞིན་གཤེགས་པ་ཡོངས་སུ་མྱ་ངན་ལས་འདས་ན། དགེ་སྦྱོང་གི་ཕྱོགས་ལ་གཙེ་བར་བྱ་སྟེ། ཚུལ་ཁྲིམས་དང་<line/>
ལྡན་པའི་ཕྱོགས་ནི། ཐག་བསྲིང་ངོ༌། །ཚུལ་ཁྲིམས་འཆལ་བའི་ཕྱོགས་ནི། ཀུན་ཏུ་གཟུང་བར་བྱའོ། །དེ་ནས་ཚུལ་ཁྲིམས་འཆལ་བ་རྣམས་ཀྱིས་སངས་རྒྱས་ཀྱི་གསུང་འདི་ལ་<line/>
འཛིན་པར་མི་འགྱུར་བ་དང༌། ཀུན་ཏུ་བཟུང་བ་དེ་རྣམས་ཀྱི་རྗེས་སུ་སྒྲུབ་པ་མང་པོ་རྨོངས་པར་བྱ་ཞིང༌། དེ་དག་གིས་མདོ་སྡེ་འདི་ཐོས་ནས་དེ་བཞིན་གཤེགས་པའི་གསུང་འདི་ལ་<line/>
རིགས་པ་མེད་པས་འདི་ནི། སངས་རྒྱས་ཀྱི་གསུང་མ་ཡིན་ནོ། །ཞེས་སྤྲོ་བ་སྐྱེ་བར་མི་འགྱུར་བར་བྱའོ་སྙམ་དུ་དེ་ལྟ་བུའི་སེམས་བསྐྱེད་པའི་བསམ་པ་ཤེས་ནས་དགེ་སྦྱོང་གཽ་ཏ་མས་མ་<line/>
</page>
<page index="250" id="126A">༄༅། །འོངས་པ་དེ་ཉིད་ཉན་ཐོས་རྣམས་ལ་ཡང་དག་པར་རྟོགས་པར་བྱས་ཏེ་མ་འོངས་པའི་སྐྱབས་བྱས་ཤིང༌། མཁས་པ་རྣམས་སྤྲོ་བར་བྱས། གསལ་བར་བྱས་<line/>
ནས་བསྟན་ཏེ་ལྷ་དང་བཅས་པའི་འཇིག་རྟེན་འདི་ལ་རབ་ཏུ་བཤད་ཀྱི། མ་འོངས་པ་ན་ཚོལ་བར་མི་འགྱུར་བ་དེ་ལྟར་འབད་པར་བྱའོ་སྙམ་ནས། དེ་ནས་བདུད་སྡིག་ཅན་དེ་ཉིད་དུ་མི་སྣང་<line/>
བར་གྱུར་ཏོ། །དེ་ནས་བཅོམ་ལྡན་འདས་ཀྱིས་དོན་འདི་ཉིད་རྒྱས་པར་བྱ་བའི་ཕྱིར་ལྷག་པར་ཡང་ཚིགས་སུ་བཅད་པ་འདི་དག་གསུངས་སོ། །དེ་དག་ཕན་ཚུན་རྩོད་པ་ཡིས། མྱ་ངན་<line/>
འདས་པ་མཐོང་མི་འགྱུར། །ཇི་སྲིད་དགེ་སློང་ཁྱིམ་པ་ལ། །ཇི་ལྟར་དེ་སྲིད་སྨྲ་བ་ན། །དེ་སྲིད་དུ་ནི་འདྲེན་པའི་ཆོས། །ཁྱད་པར་དག་ཀྱང་མེད་པར་འགྱུར། །བདག་གི་ཡ་མཚན་ཤེས་<line/>
ཀྱིས་ཤེས། །དགེ་སློང་ཁྱིམ་པ་སྨྲ་བ་ནི། །སངས་རྒྱས་རྣམས་ཀྱིས་བྱང་ཆུབ་ཤེས། །བདག་གིས་དང་པོའི་འབྲས་ཐོབ་ཅེས། །དགེ་སློང་ཇི་སྐད་སྨྲ་བ་བཞིན། །དེ་ཉིད་བདེན་གྱི་གཞན་<line/>
ནི་མིན༑ ༑མཐོང་བའི་ཆོས་ལ་བདག་དད་དེ། །དེ་དང་བདག་ཏུ་མཉམ་མོ་ཞེས། །དགེ་སློང་ཁྱིམ་པ་དེ་དག་ནི། །མཐོང་བའི་ཆོས་ལ་རློམ་སེམས་བྱེད། །དེ་དང་དེར་ནི་གསུང་རབ་ལ། །ཕན་<line/>
ཚུན་ཡོད་དོ་མེད་དོ་ཞེས། །ཇི་ལྟར་གཞན་ཡང་སྤྱོད་འགྱུར་བ། །དམ་པའི་ཆོས་ལ་གནས་མ་ཡིན། །སངས་རྒྱས་བྱང་ཆུབ་གཞིག་པའི་ཕྱིར། །སྡིག་པའི་རང་བཞིན་སྐྱེས་པ་ཡིན། །<line/>
</page>
<page index="251" id="126B">བདག་ནི་སྟེན་ཅིག་དེ་མ་སྟེན། །ལམ་སྟོན་པ་ནི་བདག་ཡིན་ཏེ། །ཇི་ལྟར་བདག་བཞིན་ཁྱོད་ཀྱང་ནི། །མྱུར་དུ་ཐོབ་པར་འགྱུར་རོ་ཞེས། །དེ་བཞིན་ཕན་ཚུན་སྒྲ་དག་ཀྱང༌། །རྣམ་པ་ཀུན་ཏུ་སྒྲོག་<line/>
པར་འགྱུར། །ཐམས་ཅད་མཐུན་པར་གྱུར་ནས་ནི། །བསྟན་པ་འདི་ནི་འཇིག་པར་འགྱུར། །ཇི་ལྟར་ཆོམ་རྐུན་མི་བཟད་པས། །འདི་ན་གྲོང་ཁྱེར་འཇོམས་པ་དང༌། །ཡུལ་འཁོར་དང་<line/>
ནི་ལྗོངས་རྣམས་དང༌། །གྲོང་རྡལ་དུ་མ་ཕུང་བ་ལྟར། །དེ་བཞིན་དགེ་སློང་དེ་དག་ཀྱང༌། །ཞན་ཅིང་རྨོངས་པ་ཚིག་འཆལ་དང༌། །བློ་ངན་ཤིན་ཏུ་ཤེས་རབ་འཆལ། །དེ་བཞིན་གང་ཟག་<line/>
ལ་བརྟེན་པ། །ང་ནི་མྱ་ངན་འདས་འོག་ཏུ། །བསྟན་པ་འདི་ལ་སྐྱོན་གསུངས་གང༌། །ཟག་བཅས་ལྷག་པའི་ང་རྒྱལ་ཅན། །དེ་དག་དགྲ་བཅོམ་ཉིད་དུ་སྨྲ། །དེ་ཡི་ཚེ་ན་འདུས་པ་ཡི། །དགེ་<line/>
སློང་མང་པོ་ཚོགས་པ་ན། །དེ་ན་ཤེས་རབ་ཆེན་པོ་ནི། །གཅིག་ཀྱང་ཤིན་ཏུ་རྙེད་པར་དཀའ། །ཡང་དག་ཇི་བཞིན་གནས་པ་ཡི། །དགེ་སློང་གང་དག་དེར་བྱུང་ན། །འདི་ནི་ཅི་ཡང་མི་<line/>
ཤེས་ཞེས། །དེ་ལ་མི་སྙན་རྗོད་པར་བྱེད། །གང་ཚེ་ཆོས་རྒྱལ་བྱང་ཆུབ་ལ། །སྨོད་པར་འགྱུར་བ་དེ་ཡི་ཚེ། །ཡང་དང་ཡང་དུ་ལྷ་རྣམས་ནི། །ཡིད་མི་བདེ་བས་ཆོ་ངེས་འདེབས། །དེ་<line/>
ན་ལྷ་གཞོན་གང་ཡིན་པ། །དེང་དུ་ཤཱཀྱ་སེངྒེ་འདིའི། །ཆོས་ཀྱི་དམ་པ་ཉམས་གྱུར་ཅེས། །ས་ལ་རབ་ཏུ་ལྷུང་བར་འགྱུར། །ཀྱེ་མ་སངས་རྒྱས་ཀྱེ་མའོ་ཆོས། །ཀྱེ་མའོ་དགེ་འདུན་ལེགས་<line/>
</page>
<page index="252" id="127A">༄༅། །བསྟན་དང༌། །སངས་རྒྱས་སྲས་པོ་དཔའ་བོ་ཞེས། །དེ་ཡི་ཚེ་ན་སྨྲ་བར་འགྱུར། །ཉི་མའི་གཉེན་གྱིས་གསུངས་པ་ཡི། །ཆོས་ཀྱང་མཉན་དུ་མེད་པ་དང༌། །<line/>
འཐོམས་ཤིང་རྨོངས་པར་འགྱུར་བས་ན། །འདི་ཡི་འགྲོ་བ་འགག་པར་འགྱུར། །དེ་ནས་གཞན་ཡང་ས་ཡི་ལྷ། །སྒྲོན་མ་འདི་ནི་ཞི་གྱུར་ཅེས། །དེ་སྐད་ཀྱི་ནི་གཏམ་སྨྲ་ཞིང༌། །ཆོ་ངེ་<line/>
མི་བཟད་འདེབས་པར་འགྱུར། །བདག་གིས་མ་ཐོས་མ་མཐོང་བར། །བྱང་ཆུབ་འདི་ནི་ནུབ་བོ་ཞེས། །ཕྱི་ནས་ལྷ་ཡི་ཚོགས་དག་ནི། །ཡིད་ལ་གཅགས་པར་མི་འགྱུར་གྲང༌། །གང་<line/>
ཞིག་བསྐལ་པ་གྲངས་མེད་པར། །སྡུག་བསྔལ་མི་བཟད་ཁྱད་བསད་ནས། །བདག་ཉིད་དོན་དམ་གཙོ་བོ་ཡི། །སངས་རྒྱས་ཉིད་དུ་གྱུར་ཅིག་ཅེས། །ཐུབ་པ་སྲོག་ཆགས་<line/>
མགོན་པོ་ཡི། །ཤཱཀྱ་སེངྒེས་འདི་ལྟ་བུའི། །ལེགས་པར་བསྟན་པ་དག་གི་ཆོས། །དེ་ནི་འདི་ལྟར་ཉམས་པར་འགྱུར། །འཁྲུག་པར་བྱེད་དང་གཏུམ་པོ་དང༌། །སྡིག་པ་བྱེད་<line/>
དང་བདུད་ཀྱིས་ཟིན། །བདུད་ཀྱི་ཕོ་ཉ་གསོ་དཀའ་དང༌། །གདུལ་དཀའ་བ་དག་འབྱུང་བ་དང༌། །སྒྱུ་དང་གཡོ་དང་གྱ་གྱུ་དང༌། །བརྩོན་འགྲུས་ཞན་ཅིང་བློ་ཆུང་དང༌། །འཁྲུགས་<line/>
དང་ཁྲོ་བས་ནོན་པ་དང༌། །གཏུམ་པོས་བསྟན་པ་ཕུང་བར་བྱེད། །བདག་ཉིད་ཆེན་པོས་དགོན་གནས་དང༌། །གནས་གསུམ་ཞལ་གྱིས་བཞེས་མོད་ཀྱི། །དེ་དག་བསམ་<line/>
</page>
<page index="253" id="127B">གཏན་མི་སྒོམ་ན། །འཐོབ་པ་འབྱུང་བར་ག་ལ་འགྱུར། །ཐོབ་པ་མེད་པར་ཐོབ་སྨྲ་ཞིང༌། །འཆི་བ་མྱ་ངན་འདས་སྨྲས་ནས། །དད་པས་མཆོད་རྟེན་བྱེད་བཅུག་པ། །དེ་དག་ངན་<line/>
འགྲོར་འགྲོ་བར་འགྱུར། །འདི་འདྲའི་རྨོངས་པས་རྒས་པ་དག །ཕན་ཚུན་གུས་པ་མེད་པ་ཡིས། །བསྐལ་པ་བྱེ་བར་རྙེད་དཀའ་བའི། །བྱང་ཆུབ་ཉམས་པར་བྱེད་པར་འགྱུར། །དེ་<line/>
ནས་གཞན་ཡང་ས་ཡི་ལྷ། །ཤཱཀྱ་སེངྒེ་སྐྱོབ་པ་ཡི། །དམ་ཆོས་འཁྲུག་པར་གྱུར་ཏོ་ཞེས། །འཇིགས་སུ་རུང་བའི་སྨྲེ་སྔགས་འདོན། །ས་ལྷ་ཆོ་ངེས་འདེབས་ཐོས་ནས། །གོང་<line/>
མའི་ལྷ་རྣམས་སྐྱོ་བར་འགྱུར། །རྒྱལ་པོ་ཆེན་པོ་བཞི་པོ་ཡང༌། །དེ་ཡི་ཚེ་ན་འོང་བར་འགྱུར། །ལྕང་ལོ་ཅན་གྱི་ཕོ་བྲང་ནས། །གནོད་སྦྱིན་ཚོགས་དག་ལྷགས་ནས་ནི། །ཀུན་<line/>
དགའ་སྨྲེ་ཞིང་ངུ་གདོང་གིས། །འཇིགས་སུ་རུང་བ་སྨྲ་བར་འགྱུར། །རིན་ཆེན་སྣ་ཚོགས་ཀུན་མཛེས་པས། །གྲོང་ཁྱེར་ཤིན་ཏུ་བརྒྱན་པ་དག །དེ་ཚེ་ཕྱག་དར་ཁྲོད་ལྟ་བུར། །<line/>
ཐམས་ཅད་ཁ་དོག་ཉམས་པར་འགྱུར། །གྲོང་ཁྱེར་གཙོ་བོ་དེ་དག་ན། །དེ་རྣམས་དགའ་བ་མི་རྙེད་ཅིང༌། །སྙིང་རྗེའི་ང་རོ་སྨྲེ་སྔགས་ཀྱིས། །དེ་དང་དེར་ནི་ཀུན་ཏུ་འདོང༌། །དེ་ཚེ་དེ་དག་<line/>
བརྡ་སྤྲོད་པ། །ཕན་ཚུན་ནུས་པ་མེད་ནས་ནི། །ང་ནི་གང་དུ་གཏམ་གྱུར་པ། །དེར་ནི་ལྷ་རྣམས་འདོང་བར་འགྱུར། །མཐོང་ནས་ཀྱང་ནི་ལྷུང་བ་དང༌། །ཤིན་ཏུ་འཇིགས་པ་འབྱུང་བར་<line/>
</page>
<page index="254" id="128A">༄༅། །འགྱུར༑ ༑ཛམྦུའི་གླིང་དུ་ཕྱིན་པ་དང༌། །འཇིགས་པ་ཆེན་པོ་འདི་མཐོང་འགྱུར། །རྣམ་པར་ཉམས་པས་རྒྱལ་སྲས་རྣམས། །བདག་ཉིད་སོ་སོར་གདུང་<line/>
བར་བྱེད། །ཞག་བདུན་དུ་ནི་གྲོང་ཁྱེར་དང༌། །གྲོང་རྡལ་མྱ་ངན་གདུངས་པར་འགྱུར། །ཞག་བདུན་དུ་ནི་ལྷ་རྣམས་ཀྱང༌། །ཀྱེ་མ་སངས་རྒྱས་ཀྱེ་དཔའ་བོ། །མངོན་སུམ་<line/>
དུ་ནི་མཐོང་ངོ་ཞེས། །ཡང་དང་ཡང་དུ་ཆོ་ངེས་འདེབས། །མྱ་ངན་འདས་གཞན་གང་ཡིན་པ། །དེ་དག་རྣམས་ཀྱང་མཐོང་མི་འགྱུར། །མཉན་ཡོད་བཞུགས་པར་གང་དག་<line/>
ཀྱང༌། །བསྙེན་བཀུར་བྱེད་དུ་ལྷགས་པ་དག །གང་དུ་དེ་བཞིན་གཤེགས་པ་ཡིས། །བདག་ཅག་རྣམས་ལ་མངོན་སུམ་དུ། །བདེན་པ་བཞི་དག་གསུངས་པ་ཡི། །དེ་ཚེ་<line/>
སྟོན་པའི་གདན་འདི་ཡིན། །དེ་དག་ས་གནས་དེ་ལ་ནི། །ཡང་དང་ཡང་དུ་ཆོ་ངེས་འདེབས། །གཞན་དག་ཀྱང་ནི་བལྟས་པ་ན། །ཕན་ཚུན་གུས་པ་མེད་པ་དང༌། །སྡིག་པའི་<line/>
ལས་ནི་འདིར་སྤྱད་པས། །མི་དགེའི་འགྲོ་བར་འགྲོ་བར་འགྱུར། །ཀྱེ་མ་ལྷ་ཡི་གཞལ་མེད་ཁང༌། །མཐོ་རིས་དག་ཀྱང་སྟོང་པར་རྒྱུ། །ཛམྦུའི་གླིང་ན་གང་གནས་པ། །ཐམས་<line/>
ཅད་མགོན་ནི་མེད་པར་འགྱུར། །འཆག་ས་ཡི་ནི་གནས་འདི་ཡང༌། །ཐམས་ཅད་འཁྲུགས་ཤིང་སྟོངས་པར་འགྱུར། །དེ་ཡི་ཚེ་ན་འཛམ་གླིང་ཡང༌། །ཉམས་དགར་<line/>
</page>
<page index="255" id="128B">འགྱུར་བ་མ་ཡིན་ནོ། །ལྗོན་ཤིང་དྲུང་ནི་འདི་དག་དང༌། །རི་བོ་དང་ནི་དེ་བཞིན་ཕུག །འཇིག་རྟེན་རྒྱུ་དང་མི་རྒྱུ་ཀུན། །འཇིགས་པའི་སྒྲ་ནི་འབྱིན་པར་འགྱུར། །དེ་ནས་སུམ་ཅུ་རྩ་གསུམ་ལྷ།།<line/>
ལག་པ་བསྒྲེངས་ནས་མྱ་ངན་བྱེད། །སོ་སོའི་གཞལ་མེད་ཁང་རྣམས་ན། །ཇི་ལྟར་ཕན་ཚུན་ཆོ་ངེས་འདེབས། །ང་ཡི་གྲགས་པ་ལྷ་དག་གི །གནས་སུ་ལྷག་པར་གྲགས་པ་དག །རྒྱལ་<line/>
བའི་དབང་པོ་གང་ཞིག་གི །ཆོས་སྟོན་པ་དང་བདག་ཏུ་བྲལ། །ལྷ་རྣམས་བདུད་རྩི་མི་ཟ་ཞིང༌། །དབྱངས་ཀྱི་སྒྲ་ཡང་མི་འབྱིན་ལ། །སུམ་ཅུ་རྣམས་སུ་ཟླ་དྲུག་ཏུ། །རྩེད་མོ་དགའ་བ་མེད་<line/>
པར་འགྱུར། །ལྷ་རྣམས་སྐྱབས་ནི་མེད་དོ་ཞེས། །ལྷ་མིན་ཐོས་ནས་འཇིགས་མེད་པས། །སུམ་ཅུ་རྩ་གསུམ་འདི་དག་དང༌། །གཡུལ་ནི་ལྷན་ཅིག་འགྱེད་པར་འགྱུར། །ཛམྦུའི་གླིང་གི་རྒྱལ་<line/>
པོ་དག །ཀུན་ཏུ་མཆོད་རྟེན་འཇིག་པ་ན། །དེ་ཚེ་ལྷ་དང་ལྷ་མ་ཡིན། །གཡུལ་འགྱེད་པ་དག་འབྱུང་བར་འགྱུར། །དེ་ན་དགེ་སློང་ཕལ་ཆེར་ཡང༌། །དེ་ཡི་རྒྱུས་ན་ངན་འགྲོར་འདོང༌། །དགེ་སློང་མ་<line/>
ཡང་ཕལ་ཆེར་ནི། །དེ་ཡི་ཚེ་ན་ངན་འགྲོར་འདོང༌། །ཁྱིམ་པ་ངང་ཚུལ་ངན་པ་དང༌། །བུད་མེད་སྡིག་ཅན་གང་ཡིན་དང༌། །ལེགས་སོ་སྒྲ་འབྱིན་དེ་དག་ཀྱང༌། །འདིར་ནི་ངན་འགྲོར་འདོང་བར་<line/>
འགྱུར༑ ༑འཇིག་རྟེན་གཡོ་དང་མི་གཡོ་དང༌། །གྲོང་རྡལ་གཞན་དུ་རྒྱུག་པ་དང༌། །དེ་བཞིན་རི་དྲུང་རྒྱུག་པ་དག །དེ་ཡི་ཚེན་འབྱུང་བར་འགྱུར། །རྣམ་པར་རྒྱུག་པའི་སེམས་ཅན་རྣམས། །<line/>
</page>
<page index="256" id="129A">༄༅། །ཚེ་ཡང་ཐུང་བར་འགྱུར་བ་ཡིན། །དེ་ཚེ་ཆོམ་རྐུན་ཤིན་ཏུ་མང༌། །དགོན་པ་དག་ཀྱང་འཇིགས་པ་ཆེ། །ལོ་ཐོག་སྐྲུན་པར་བྱེད་པ་དང༌། །ཟ་བ་ལ་སོགས་གནོད་པ་<line/>
འབྱུང༌། །མུ་གེའི་བསྐལ་པ་བྱུང་བ་དེར། །གང་ཞིག་འཆི་བའི་དུས་བྱས་ནས། །སྡུག་བསྔལ་ཆེན་པོ་འབྱུང་བ་ཡི། །ཕྱིར་ཡང་འགྲོ་བ་ཐོབ་པར་འགྱུར། །མཆོད་རྟེན་ཕྱོགས་བཞི་<line/>
དགེ་འདུན་ལ། །བསྔོས་པར་གྱུར་པ་གང་ཡིན་པ། །དེ་ཚེ་དེ་ལ་དགེ་སློང་དག །ཕན་ཚུན་ནས་ནི་སྤྱོད་པར་བྱེད། །དེ་ལྟར་ང་ནི་འདས་འོག་ཏུ། །དགེ་འདུན་སྣ་ཚོགས་འབྱུང་<line/>
བར་འགྱུར། །ཁྱེད་དེར་འབྱུང་བར་མི་འགྱུར་བར། །བརྩམ་པ་དག་ནི་མྱུར་དུ་གྱིས། །བྱིས་པ་ཀུན་ལ་ཤེས་པ་མེད། །བྱིས་པ་ཀུན་ལ་མཁས་པ་མེད། །བྱིས་པ་དེ་དག་ལས་<line/>
བྱས་ནས། །མྱུར་དུ་ངན་འགྲོར་འགྲོ་བར་འགྱུར། །འདོན་དང་འཆད་ལ་བརྩོན་པ་ཡིས། །ཤེས་རབ་ཐོབ་པར་གྱུར་པ་དང༌། །ཤེས་རབ་ཀྱིས་ནི་སེམས་ཅན་སྐྱོབ། །མྱུར་དུ་བཟང་<line/>
འགྲོར་འགྲོ་བར་འགྱུར། །འདི་ལྟར་འཇིག་རྟེན་ཤེས་རབ་གང༌། །ཇི་བཞིན་རྟག་ཏུ་དེ་སློབས་ཤིག །ཆགས་པ་ཐམས་ཅད་བཀག་ནས་ནི། །མྱུར་དུ་བཟང་འགྲོར་འགྲོ་བར་གྱིས། །<line/>
ང་ནི་རེ་ཞིག་གསུང་སྤྱོད་ཀྱི། །འཕགས་ལམ་དགེ་བ་བརྒྱད་ཡན་ལག །དགེ་བའི་བརྩོན་འགྲུས་བརྩམ་པར་གྱིས། །མྱུར་དུ་བསམ་གཏན་ཚུལ་བཞིན་གྱིས། །བསྐལ་པ་འདི་<line/>
</page>
<page index="257" id="129B">ནི་འདས་པ་དང༌། །བསྐལ་པ་དྲུག་ཅུ་ཚང་བར་ཡང༌། །སངས་རྒྱས་སྒྲ་ནི་མི་འབྱུང་ན། །འཐོབ་པར་འགྱུར་བ་ག་ལ་ཞིག །ཕན་ཚུན་དག་ནས་འདུས་ན་ཡང༌། །བཀྲེས་པས་<line/>
ཡོངས་སུ་གདུངས་པ་ཡིས། །མ་ཡི་ཤ་དང་བུ་ཡི་ཤ་།ཕན་ཚུན་དག་ཏུ་ཟ་བར་འགྱུར། །དེ་ན་བཤེས་པའི་སྦྱིན་པ་པོ། །ནམ་ཡང་ཁྱིམ་དུ་འོང་མི་འགྱུར། །དེ་ལྟར་དེ་ཡི་ཁྱིམ་དེར་ནི།།<line/>
འཇིགས་པ་མི་བཟད་འབྱུང་བར་འགྱུར། །དེ་སྐད་ཐོས་ཤིང་མཐོང་བ་ན། །འཁོར་བ་གནོད་པ་ཅན་འདི་དང༌། །བུད་མེད་ལྟ་བུའི་འདོད་རྩ་དང༌། །སྲེད་པ་འདི་ནི་སུ་ཞིག་སྐྱེད། །<line/>
སྡུག་བསྔལ་རྩ་བ་མི་བཟད་འདིར། །བུད་མེད་རྩ་བ་ཡིན་པར་དགོངས། །སྡུག་བསྔལ་རྩ་བ་ཉེར་ལེན་ཏེ། །དེ་བས་སྡུག་བསྔལ་ཡོངས་སུ་སྤང༌། །གང་ཞིག་སྐྱེས་པར་གྱུར་<line/>
པས་ན༑ ༑རྣམ་སྨིན་འབྲས་བུ་ལྷན་ཅིག་ཏུ། །གང་དག་མཚུངས་པར་མི་ཕྲད་པ། །ངན་འགྲོར་འགྲོ་བར་མི་འགྱུར་རོ། །ཟག་མེད་ཆོས་ནི་གང་ཡིན་དང༌། །སྟོང་པ་དང་ནི་<line/>
གསོབ་དང་གསོག །སྙིང་པོ་མེད་པར་རྣམ་ཤེས་པར། །དེ་དག་མྱུར་དུ་རྟོགས་པར་གྱིས། །སེམས་མེད་སེམས་ཡོད་འདུ་ཤེས་དང༌། །འཇིགས་པ་ཆེན་པོ་འབྱུང་འགྱུར་བས།<line/>
དེ་ལ་དེ་དག་ཅི་བྱར་ཡོད། །དེ་དག་དེ་ན་དཔྱོད་པ་དང༌། །གཅིག་པུ་གནས་ཤིང་སེམས་པ་ཡིས། །གང་དུ་ཇི་ལྟར་འགྱུར་ཞིག་ཅེས། །མི་བཟད་ཆོ་ངེས་འདེབས་པར་འགྱུར། །ཕུང་པོ་<line/>
</page>
<page index="258" id="130A">༄༅། །པོ་མེད་ལ་ཕུང་བློ་དང༌། །བདག་མེད་བདག་གི་འདུ་ཤེས་ཀྱིས། །དེ་དག་རང་གི་མཚན་ཐོས་ནས། །སྡུག་བསྔལ་གྱིས་ནི་སྐྲག་པར་འགྱུར། །ཇི་ལྟར་སངས་<line/>
རྒྱས་བསྟན་པ་ཡི། །ཕུང་པོའི་དོན་ནི་མ་ཤེས་པར། །མཐར་ཕྱིན་རྟོགས་པར་འགྱུར་སྙམ་པའི། །འཇིག་དང་བཅས་ལ་བདེ་བར་ལྟ། །འདས་པའི་ཕུང་པོ་གང་ཡིན་དང༌། །མ་འོངས་<line/>
པ་དང་ད་ལྟར་བྱུང༌། །དེ་བཞིན་དུས་གསུམ་གང་ཡིན་པ། །ངས་ནི་འདིར་མཚུངས་སྟོང་བར་བསྟན། །འདས་པའི་སངས་རྒྱས་གང་ཡིན་པ། །རྒྱལ་བ་ཐམས་ཅད་བྱུང་བ་ཡང༌། །དེ་དག་<line/>
མཚན་ཉིད་སྟོང་པ་ཡི། །ཆོས་རྣམས་ཐམས་ཅད་སྟོན་པར་མཛད། །མ་འོངས་པ་ཡི་སྟོན་པ་གང༌། །དེ་བཞིན་གཤེགས་པ་འབྱུང་དེ་དག །རང་གི་མཚན་ཉིད་སྟོང་པ་ཡི། །འདྲེན་པ་<line/>
ཆོས་ནི་སྟོན་པར་མཛད། །ད་ལྟར་ཁྱོད་སྟོན་ང་དང་ནི། །སྟོན་པ་གང་དག་རྣམས་བཞུགས་ཀུན། །རང་གི་མཚན་ཉིད་སྟོང་པ་ཡི། །ཆོས་ནི་རྣམ་པར་འཆད་པར་མཛད། །ཇི་ལྟར་<line/>
སངས་རྒྱས་ཀྱིས་བཤད་པའི། །ཕུང་པོ་འདི་དག་མ་ཤེས་པས། །འདི་ལྟར་བདག་དང་སེམས་ཅན་ཞེས། །འཛིན་པ་བཟང་འགྲོར་མི་འགྲོ་འོ། །རིམས་དྲག་འཇིགས་སུ་རུང་བ་དང༌། །<line/>
འདི་འདྲ་མི་བཟད་འབྱུང་འགྱུར་པ། །དེར་ཁྱོད་འབྱུང་བར་མི་འགྱུར་བ། །མྱུར་དུ་བརྩོན་འགྲུས་བསྐྱེད་པར་གྱིས། །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ནས་ཚེ་དང་ལྡན་པ་<line/>
</page>
<page index="259" id="130B">ཤཱ་རིའི་བུ་དང༌། ཚེ་དང་ལྡན་པ་ཀུན་དགའ་བོ་དང༌། ལྷ་དང༌། མི་དང༌། ལྷ་མ་ཡིན་དང༌། དྲི་ཟར་བཅས་པའི་འཇིག་རྟེན་ཡི་རང་སྟེ་བཅོམ་ལྡན་འདས་ཀྱིས་གསུངས་པ་ལ་མངོན་པར་<line/>
བསྟོད་དོ། །མདོ་སྡེ་རབ་ཏུ་རྣམ་པར་འབྱེད་པ་ཞེས་བྱ་བ་དང༌། རྣམ་པར་འཐག་པ་ཐེག་པ་ཆེན་པོའི་མདོ་ཞེས་བྱ་བ་དང༌། སངས་རྒྱས་ཀྱི་སྡེ་སྣོད་ཅེས་བྱ་བ་དང༌། ཚུལ་ཁྲིམས་འཆལ་བ་<line/>
ཚར་གཅོད་པ་ཞེས་བྱ་བ་རྫོགས་སོ།། །།རྒྱ་གར་གྱི་མཁན་པོ་དྷརྨ་ཤྲཱི་པྲ་བྷ་དང༌། ལོ་ཙཱ་བ་དགེ་སློང་དཔལ་གྱི་ལྷུན་པོས་ཕོ་བྲང་ལྡན་དཀར་དུ་བསྒྱུར་ཅིང་ཞུས་ཏེ་<line/>
གཏན་ལ་ཕབ་པ། <line/>
</page>
</pageset>
<copyright>Copyright &#169; 2012 by the Asian Classics Input Project. All rights reserved.</copyright>
</text>
