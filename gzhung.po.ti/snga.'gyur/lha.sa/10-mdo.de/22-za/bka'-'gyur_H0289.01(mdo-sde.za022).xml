<?xml-stylesheet href="../tibxml.css" type="text/css" version="1.0" encoding="UTF-8"?>
<text>
<info>
<location organization="acip" collection="k_lha_sa" volume="68" index="22"/>
<offset page="339" line="13" col="1"/>
<range start="1" end="691"/>
<title>འཕགས་པ་དམ་པའི་ཆོས་དྲན་པ་ཉེ་བར་གཞག་པ། </title>
<section>མདོ་སྡེ། </section>
<volume>ཟ</volume>
<status asof="31Jan2012">not checked</status>
</info>
<pageset>
<page index="1" id="171A">།།རྒྱ་གར་སྐད་དུ། ཨཱཪྻ་སདྡྷརྨ་སྨྲྀ་ཏྱུ་པ་སྠཱ་ན། བོད་སྐད་དུ། འཕགས་པ་དམ་པའི་ཆོས་དྲན་པ་ཉེ་བར་<line/>
གཞག་པ། བམ་པོ་དང་པོ། སངས་རྒྱས་དང༌། བྱང་ཆུབ་སེམས་དཔའ་དང༌། རང་སངས་རྒྱས་དང༌། འཕགས་པ་ཉན་ཐོས་ཐམས་ཅད་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་<line/>
དུས་གཅིག་ན། བཅོམ་ལྡན་འདས་རྒྱལ་པོའི་ཁབ་ན་ལ་ཏིའི་གྲོང་གི་བྲམ་ཟེའི་གྲོང་ན་བཞུགས་སོ། །དེའི་ཚེ་ན་ཚེ་དང་ལྡན་པ་ཤཱ་རདྭ་ཏིའི་བུ་དགེ་སློང་རབ་ཏུ་མང་པོ་དག་དང་ལྷན་ཅིག་<line/>
ཏུ་སྔ་དྲོའི་དུས་ཀྱི་ཚེ་རྒྱལ་པོའི་ཁབ་ཏུ་བསོད་སྙོམས་ཀྱི་ཕྱིར་དོང་ངོ༌། །དེའི་ཚེ་དགེ་སློང་རབ་ཏུ་མང་པོ་དག་བསོད་སྙོམས་ཀྱི་ཕྱིར་རྒྱུ་བ་ན་གཞན་མུ་སྟེགས་ཅན་སྤྱོད་པ་པ་ཀུན་ཏུ་རྒྱུ་བ་དག་<line/>
</page>
<page index="2" id="171B">ག་ལ་བ་དེར་དོང་སྟེ། གཞན་མུ་སྟེགས་ཅན་སྤྱོད་པ་པ་ཀུན་ཏུ་རྒྱུ་བ་དག་དང་ལྷན་ཅིག་ཏུ་ཡང་དག་པར་དགའ་བར་འགྱུར་བ་དང༌། ཡང་དག་པར་མགུ་བར་འགྱུར་བའི་ཆོས་ཀྱི་གཏམ་བྱས་ནས་<line/>
གཞན་མུ་སྟེགས་ཅན་སྤྱོད་པ་པ་ཀུན་ཏུ་རྒྱུ་བ་དག་གིས་དྲིས་པ། ཀྱེ་ཤཱཀྱ་པ་དག །ཁྱེད་ཅག་གི་དགེ་སྦྱོང་གཽ་ཏ་མ་ལུས་ཀྱི་ཆད་པ་མི་དགེ་བ་མི་འདོད་པ་མི་སྡུག་པ་ཡིད་དུ་མི་འོང་བ་སྟོན་ཅིང༌།<line/>
གཞན་དག་གི་ལའང་རྗེས་སུ་ཡིད་རང་བར་མི་བྱེད་པ་བདེན་ནམ། ངེད་ཅག་ཀྱང་ལུས་ཀྱི་ཆད་པ་མི་འདོད་པ་མི་སྡུག་པ་ཡིད་དུ་མི་འོང་བ་སྟོན་ཅིང༌། གཞན་དག་གི་ལའང་རྗེས་སུ་ཡི་རང་<line/>
བར་མི་བྱེད་དོ། །ཀྱེ་ཁྱེད་ཅག་གི་དགེ་སྦྱོང་གཽ་ཏ་མ་ངག་གི་ཆད་པ་མི་འདོད་པ་མི་སྡུག་པ་ཡིད་དུ་མི་འོང་བ་སྟོན་ཅིང༌། གཞན་དག་གི་ལའང་རྗེས་སུ་ཡི་རང་བར་མི་བྱེད། ངེད་ཅག་ཀྱང་ངག་<line/>
གི་ཆད་པ་མི་འདོད་པ་མི་སྡུག་པ་ཡིད་དུ་མི་འོང་བ་སྟོན་ཅིང༌། གཞན་དག་གི་ལའང་རྗེས་སུ་ཡི་རང་བར་མི་བྱེད་དོ། །ཁྱེད་ཅག་གི་དགེ་སྦྱོང་གཽ་ཏ་མ་ཡིད་ཀྱི་ཆད་པ་མི་འདོད་པ་ཡིད་དུ་མི་འོང་བ་<line/>
སྟོན་ཅིང༌། གཞན་དག་གི་ལའང་རྗེས་སུ་ཡི་རང་བར་མི་བྱེད། ངེད་ཀྱང་ཡིད་ཀྱི་ཆད་པ་མི་འདོད་པ་མི་སྡུག་པ་ཡིད་དུ་མི་འོང་བ་སྟོན་ཅིང༌། གཞན་དག་གི་ལའང་རྗེས་སུ་ཡི་རང་བར་མི་བྱེད་ན།<line/>
ཁྱེད་ཀྱི་དགེ་སྦྱོང་གཽ་ཏ་མའི་ཆོས་འདུལ་བ་དང༌། ངེད་ཀྱི་ཐ་དད་དུ་བྱ་བ་ཅི་ཡོད། བསམ་པ་ནི་ཅི་ཡོད། ཁྱད་པར་ནི་ཅི་ཡོད། གང་གིས་ན་དགེ་སྦྱོང་གཽ་ཏ་མའི་ཆོས་འདུལ་བ་ནི་ངེད་ཀྱི་ལས་ཁྱད་པར་དུ་<line/>
</page>
<page index="3" id="172A">༄༅། །འཕགས། དགེ་སྦྱོང་གཽ་ཏ་མ་དེ་ནི་ཐམས་ཅད་མཁྱེན་པ་ཡིན་ནོ་ཞེས་བདག་ཉིད་སྒྲོགས། གཞན་མུ་སྟེགས་ཅན་སྤྱོད་པ་པ་ཀུན་ཏུ་རྒྱུ་བ་དག་གིས་དེ་སྐད་དྲིས་པ་<line/>
དང༌། དགེ་སློང་གསར་དུ་རབ་ཏུ་བྱུང་བ་དག་ཚེ་དང་ལྡན་པ་ཤ་རདྭ་ཏིའི་བུ་དང་བྲལ་བས་རྗེས་སུ་ཡི་རང་བར་ཡང་མི་བྱེད། ལན་ཡང་མ་བཏབ་བོ། །དེ་ནས་དགེ་སློང་རབ་ཏུ་མང་པོ་ཚེ་དང་ལྡན་པ་<line/>
ཤ་རདྭ་ཏིའི་བུ་དང་བྲལ་བ་དག་བསོད་སྙོམས་ཀྱི་བྱ་བ་བྱས་ནས་ན་ལ་ཏིའི་གྲོང་ག་ལ་བ་དེར་དོང་སྟེ་ཕྱིན་ནས། དགེ་སློང་རབ་ཏུ་མང་པོ་དག་ཟས་ཀྱི་བྱ་བ་བྱས་ནས་འཁོད་དོ། །དེ་ནས་ཚེ་དང་ལྡན་པ་<line/>
ཤ་རདྭ་ཏིའི་བུ་ཕྱི་ཞིག་ན་བསོད་སྙོམས་བླངས་ཏེ་ན་ལ་ཏིའི་གྲོང་ག་ལ་བ་དེར་སོང་ངོ༌། །དེ་ནས་དགེ་སློང་རབ་ཏུ་མང་པོ་ཚེ་དང་ལྡན་པ་ཤ་རདྭ་ཏིའི་བུ་ག་ལ་བ་དེར་དོང་སྟེ་ཕྱིན་ནས་དགེ་སློང་རབ་<line/>
ཏུ་མང་པོ་དག་གིས་ཚེ་དང་ལྡན་པ་ཤ་རདྭ་ཏིའི་བུ་ལ་བསྙད་དོ། །དེ་ནས་ཚེ་དང་ལྡན་པ་ཤ་རདྭ་ཏིའི་བུས་དགེ་སློང་རབ་ཏུ་མང་པོ་དག་ལ་འདི་སྐད་ཅེས་སྨྲས་སོ། །གལ་ཏེ་བདག་ཚེ་དང་ལྡན་པ་<line/>
ཁྱེད་དང་ལྷན་ཅིག་རྒྱལ་པོའི་ཁབ་ཀྱི་ལམ་སྲང་དང༌། བཞི་མདོ་དང༌། སུམ་མདོ་གཅིག་ཏུ་རིམ་གྱིས་དོང་བ་ལས། གཞན་མུ་སྟེགས་ཅན་སྤྱོད་པ་པ་ཀུན་ཏུ་རྒྱུ་བ་རྣམས་དང་ཕྲད་པར་<line/>
གྱུར་ན་ནི། དེས་ན་བདག་གིས་གཞན་མུ་སྟེགས་ཅན་སྤྱོད་པ་པ་ཀུན་ཏུ་རྒྱུ་བ་དེ་དག་ཆོས་དང་མཐུན་པས་ཚར་བཅད་ཟིན་པ་ཞིག་ན། ཀྱེ་མ་བདག་ཀྱང་ལམ་སྲང་དང༌། བཞི་མདོ་དང༌།<line/>
</page>
<page index="4" id="172B">སུམ་མདོ་གཞན་ནས་བསོད་སྙོམས་ལ་རྒྱུ་རྒྱུ་ནས་འདིར་ཕྱིན་ཏེ་གང་ཚེ་དང་ལྡན་པ་དག་གཞན་མུ་སྟེགས་ཅན་སྤྱོད་པ་པ་ཀུན་ཏུ་རྒྱུ་བ་རྣམས་དང་ལྷན་ཅིག་གཏམ་བྱས་པའི་དྲི་བའི་ཚུལ་དེ་ནི་<line/>
བདག་གིས་ཚོར་ཡང་མ་ཚོར་རོ། །ཚེ་དང་ལྡན་པ་དག །བཅོམ་ལྡན་འདས་ཀུན་ཏུ་སྤྱན་མངའ་བ། ཐམས་ཅད་མངོན་སུམ་པ། ལས་དང༌། འབྲས་བུ་རྣམ་པར་སྨིན་པ་མཁྱེན་པ་དེ་ཧ་ཅང་མི་རིང་བ་<line/>
ཞིག་ན་མུ་སྟེགས་ཀྱི་ལྟ་བ་ཅན་ཐམས་ཅད་ཟིལ་གྱིས་མནན་ནས་ཉན་ཐོས་དང༌། དགེ་བསྙེན་དང༌། ལྷ་དང༌། མི་རྣམས་ལ་ལས་དང༌། འབྲས་བུ་རྣམ་པར་སྨིན་པའི་ཆོས་སྟོན་གྱི། ཁྱེད་དེ་ལ་ཞུས་<line/>
ཤིག་དང༌། དེའང་ལས་དང༌། རྣམ་པར་སྨིན་པ་ཐམས་ཅད་སྟོན་པར་མཛད་དེ། གང་ལྷ་དང་བཅས་པ། བདུད་དང་བཅས་པ། ཚངས་པ་དང་བཅས་པ། དགེ་སྦྱོང་དང༌། བྲམ་ཟེར་བཅས་པའི་སྐྱེ་དགུ་<line/>
དག་གི་མ་མཐོང་བ་དེ་ཁྱེད་ལ་སྟོན་པར་མཛད་ཅིང༌། གང་བདག་ཅག་གི་མངོན་སུམ་དུ་མ་གྱུར་པ་དེའང་ཁྱོད་ལ་བཅོམ་ལྡན་འདས་ཤིན་ཏུ་མངོན་སུམ་དུ་གྱུར་པ། ལས་དང༌། འབྲས་བུ་རྣམ་<line/>
པར་སྨིན་པ་མཁྱེན་པར་མཛད་དོ། །དེ་ནས་དགེ་སློང་རབ་ཏུ་མང་པོ་དག་བཅོམ་ལྡན་འདས་ག་ལ་བ་དེར་དོང་ངོ༌། །དེ་ནས་དགེ་སློང་དེ་དག་གི་བཅོམ་ལྡན་འདས་ཉིན་མོའི་གནས་པས་བཞུགས་<line/>
པས། རི་རབ་ལྟར་རང་གི་འོད་ཀྱི་དྲ་བས་མངོན་པར་འབར་བ། ཉིན་མོའི་ཉི་མ་ལྟར་སྣང་བས་རབ་ཏུ་གསལ་བ། མཚན་མོའི་ཟླ་བ་ལྟར་ཞི་བས་རབ་ཏུ་སིམ་པར་མཛད་པ། མཚོ་ལྟར་ཤིན་<line/>
</page>
<page index="5" id="173A">༄༅། །ཏུ་གསལ་བ། རྒྱ་མཚོ་ལྟར་ཟབ་པ། རི་རབ་ལྟར་མི་གཡོ་བ། སེང་གེ་ལྟར་དཔའ་བ། ཕ་མ་ལྟར་འབྱུང་པོ་ཐམས་ཅད་ཀྱི་སྐྱབས་སུ་གྱུར་པ་ཐུགས་རྗེ་ཆེན་<line/>
པོས་བརླན་པའི་ཐུགས་སེམས་ཅན་ཐམས་ཅད་ཀྱི་གཉེན་གཅིག་པར་གྱུར་པ། བྱམས་པ་དང༌། སྙིང་རྗེ་དང༌། དགའ་བ་དང༌། བཏང་སྙོམས་ཀྱི་རྟེན་དུ་གྱུར་པ། བྱང་ཆུབ་ཀྱི་ཕྱོགས་<line/>
ཀྱི་ཆོས་ཆེན་པོ་སུམ་ཅུ་རྩ་བདུན་གྱིས་སྐུ་བརྒྱན་པ། རབ་ཏུ་དང་བས་ལུས་ཅན་ཐམས་ཅད་ཀྱི་མིག་མགུ་བར་མཛད་པ། ཟླ་བ་དང༌། ཉི་མའི་འོད་ཟིལ་གྱིས་གནོན་པ། ཤཱ་ཀྱའི་རྒྱལ་པོའི་<line/>
སྲས་ཀུན་ཏུ་སྤྱན་མངའ་བ། སྤྱན་དྲི་མ་གསུམ་དང་བྲལ་བ། བདེན་པ་གཉིས་གསུང་བ། སྡུག་བསྔལ་གཉིས་མཁྱེན་པ། བསྒོམ་པ་གཉིས་བསྒོམས་ཤིང་མངོན་སུམ་དུ་མཛད་<line/>
པ༑ ལམ་གྱི་འབྲས་བུ་མངོན་དུ་མཛད་པ། འགོག་པའི་དེ་ཉིད་མཁྱེན་པ། ཁམས་གསུམ་མངོན་སུམ་དུ་མཛད་པའི་སྤྱན་མངའ་བ། ཁམས་གསུམ་གཞན་ཡང་དག་པར་སྟོན་<line/>
པ༑ ཁམས་བཅོ་བརྒྱད་ཀྱི་དེ་ཉིད་མཁྱེན་པ། མོས་པ་ཡིད་ལ་བྱེད་པའི་དེ་ཉིད་མཁྱེན་པ། ཡོན་ཏན་གྱི་ཀླུང་རང་གི་ཡོན་ཏན་བཅོ་བརྒྱད་དག་དང་ལྡན་པ། སྲིད་པའི་འཆིང་བ་ལས་<line/>
རྣམ་པར་གྲོལ་བ། སྟོབས་བཅུ་དང་ལྡན་པ། བསྙེངས་པ་མི་མངའ་བ་བཞིས་མི་བསྙེངས་པ། ཐུགས་རྗེ་ཆེན་པོ་དང་ལྡན་པ། དྲན་པ་ཉེ་བར་གཞག་པ་གསུམ་དང་རྟག་ཏུ་ལྡན་པ་<line/>
</page>
<page index="6" id="173B">དེ་མཐོང་ངོ༌། །དེ་ནས་དགེ་སློང་རབ་ཏུ་མང་པོ་དག་ཆོས་གོས་ཕྲག་པ་གཅིག་ལ་གཟར་ནས་པུས་མོ་གཡས་པའི་ལྷ་ང་ས་ལ་བཙུགས་ཏེ། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་<line/>
བཙལ་ནས་དུལ་བས་མགོ་བཏུད་དེ་ཕྱོགས་གཅིག་ཏུ་འཁོད་དོ། །དེ་ནས་དགེ་སློང་རབ་ཏུ་མང་པོ་དག་གིས་དགེ་སློང་གཅིག་ཅིག་བསྒོ་བ་དང༌། བཅོམ་ལྡན་འདས་ག་ལ་བ་དེར་ཤིན་ཏུ་ཉེ་བར་<line/>
ཕྱིན་ནས། ཡང་དེ་བཞིན་དུ་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ཏེ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། འདིར་བདག་སྔ་དྲོའི་དུས་སུ་ལྷུང་<line/>
བཟེད་དང༌། ཆོས་གོས་འཚལ་ནས་རྒྱལ་པོའི་ཁབ་ཏུ་བསོད་སྙོམས་ལ་མཆི་མཆི་ན་ཞེས་བྱ་བ་སྔ་མ་བཞིན་ཏེ། གཞན་མུ་སྟེགས་ཅན་སྤྱོད་པ་པ་ཀུན་ཏུ་རྒྱུ་བ་རྣམས་དང་ལྷན་ཅིག་ལུས་ཀྱི་ཆད་པ་དང༌།<line/>
ངག་གི་ཆད་པ་དང༌། ཡིད་ཀྱི་ཆད་པ་སྔོན་དུ་འགྲོ་བའི་གཏམ་འདྲི་བའི་བར་སྔ་མ་བཞིན་ཏེ། དེ་དག་བཅོམ་ལྡན་འདས་ལ་གསོལ་ཏོ། །དེ་ནས་བཅོམ་ལྡན་འདས་ཀྱིས་དེའི་ཚེ་དགེ་སློང་དེ་དག་<line/>
དང༌། ན་ལ་ཏིའི་གྲོང་གི་བྲམ་ཟེ་ལ་སོགས་པ་ལ་འདི་སྐད་ཅེས་བཀའ་སྩལ་ཏོ། །དགེ་སློང་དག །ཁྱེད་ཅག་ལ་ཆོས་བཤད་པར་བྱ་བ། འདི་ལྟ་སྟེ། དམ་པའི་ཆོས་དྲན་པ་ཉེ་བར་གཞག་པ་ཞེས་བྱ་<line/>
བའི་ཆོས་ཀྱི་རྣམ་གྲངས་ཐོག་མར་དགེ་བ། བར་དུ་དགེ་བ། ཐ་མར་དགེ་བ། དོན་བཟང་པོ། ཚིག་འབྲུ་བཟང་པོ། མ་འདྲེས་པ། ཡོངས་སུ་རྫོགས་པ། ཡོངས་སུ་དག་པ། ཡོངས་སུ་བྱང་བ། ཚངས་<line/>
</page>
<page index="7" id="174A">༄༅། །པར་སྤྱོད་པ། ཡང་དག་པར་རབ་ཏུ་བསྟན་པ་བྱ་ཡི། དེ་ལེགས་པར་རབ་ཏུ་ཉོན་ལ་ཡིད་ལ་ཟུངས་ཤིག་དང་བཤད་པར་བྱའོ། །བཅོམ་ལྡན་འདས། དེ་ལྟར་འཆལ་<line/>
ལོ་ཞེས་གསོལ་ཏོ། དགེ་སློང་དེ་དག་བཅོམ་ལྡན་འདས་ལ་ཉན་པ་དང་བཅོམ་ལྡན་འདས་ཀྱིས་དེ་དག་ལ་འདི་སྐད་ཅེས་བཀའ་སྩལ་ཏོ། །དགེ་སློང་དག །དམ་པའི་ཆོས་དྲན་པ་ཉེ་བར་<line/>
གཞག་པ་ཞེས་བྱ་བའི་ཆོས་ཀྱི་རྣམ་གྲངས་དེ་གང་ཡིན་ཞེ་ན། འདི་ལྟ་སྟེ། ཆོས་ལའང་ཆོས་ཉིད་དུ། ཆོས་མ་ཡིན་པ་ལའང་ཆོས་མ་ཡིན་པ་ཉིད་དུ་མཐོང་བའི་དྲན་པ་རྟག་ཏུ་ཉེ་<line/>
བར་གནས་པར་འགྱུར་ཞིང་འདི་ལ་ཐེ་ཚོམ་ཡང་མི་སྐྱེ། ཆོས་ཉན་པ་ལ་མངོན་པར་དགའ་བར་ཡང་འགྱུར། རྒན་རབས་ལའང་རིམ་གྲོ་བྱེད་དོ། །དེ་ནི་ལུས་ཀྱི་ལས་དང༌། ངག་<line/>
གི་ལས་དང༌། ཡིད་ཀྱི་ལས་གསུམ་གྱི་ལས་ཀྱི་འབྲས་བུ་དང༌། འཆི་བ་དང༌། སྐྱེ་བའི་རྣམ་པར་སྨིན་པ་ཤེས་པར་འགྱུར་ཏེ། ལྟ་བ་མ་ལོག་པ་ཡིན་ཞིང་གཞན་གྱིས་ཁ་མི་ཕྱིན་པར་འགྱུར་<line/>
རོ༑ ༑དགེ་སློང་དག །དེ་ལ་ལུས་ཀྱི་ཆད་པ་རྣམ་པ་གསུམ་སྟེ། སྲོག་གཅོད་པ་དང༌། མ་བྱིན་པར་ལེན་པ་དང༌། འདོད་པས་ལོག་པར་གཡེམ་པའོ། །དེ་ལ་སྲོག་གཅོད་པ་ཇི་ལྟ་བུ་ཡིན་<line/>
ཞེ་ན༑ སེམས་ཅན་ཕ་རོལ་ལ་སེམས་ཅན་དུ་འདུ་ཤེས་ཤིང་བསམས་བཞིན་དུ་སྲོག་ཆགས་བསད་དེ་སྲོག་དང་བྲལ་བར་བྱས་པ་ཡིན་ནོ། །དེའང་རྣམ་པ་གསུམ་སྟེ། ཆེན་པོ་དང༌།<line/>
</page>
<page index="8" id="174B">འབྲིང་དང༌། ཐ་མའོ། །དེ་ལ་ཆེན་པོ་ནི་དགྲ་བཅོམ་པ་ལ་སོགས་པ་བསད་པ་སྟེ་མནར་མེད་པར་འགྲོའོ། །འབྲིང་ནི་ལམ་ལ་གནས་པ་བསད་པའོ། །ཐ་མ་ནི་དུད་འགྲོ་དང༌། ཚུལ་ཁྲིམས་<line/>
འཆལ་པ་སྤྱད་པ་བསད་པའོ། །ཡང་རྣམ་པ་གསུམ་སྟེ། འདས་པ་དང༌། མ་འོངས་པ་དང༌། ད་ལྟར་བྱུང་བའིའོ། །ཡང་རྣམ་པ་གསུམ་སྟེ། འདོད་ཆགས་ཀྱིས་བྱས་པ་དང༌། ཞེ་སྡང་གིས་བྱས་<line/>
པ་དང༌། གཏི་མུག་གིས་བྱས་པའོ། །དེ་ལ་འདོད་ཆགས་ཀྱིས་བྱས་པ་ནི་རི་དྭགས་ལ་སོགས་པ་ལའོ། །ཞེ་སྡང་གིས་བྱས་པ་ནི་སྤྲུལ་དང༌། ནེའུ་ལེ་ལ་སོགས་པ་ལའོ། །གཏི་མུག་གིས་བྱས་<line/>
པ་ནི་མཆོད་སྦྱིན་ལ་སོགས་པ་ལའོ། །ཡང་རྣམ་པ་གསུམ་སྟེ། རང་གིས་བྱས་པ་དང༌། གཞན་གྱིས་བཅོལ་བ་དང༌། གཉི་གས་བྱས་པའོ། །རྒྱུ་ལྔས་སྲོག་གཅོད་པ་བྱས་ཀྱང་ཁ་ན་མ་ཐོ་བས་<line/>
གོས་པར་མི་འགྱུར་ཏེ། འདི་ལྟ་སྟེ། ལམ་དུ་འགྲོ་བར་ཞུགས་པ་མི་ཤེས་པས་སྲོག་ཆགས་ཕྲ་མོ་དང༌། གྲོག་སྦུར་ལ་སོགས་པ་སྲོག་དང་བྲལ་བར་བྱེད་པ་དང༌། གཞན་ལ་མཚོན་ཆ་གཟས་<line/>
པ་ལས་བསམས་པ་དང་མི་ལྡན་པར་གཞན་ལ་ཕོག་སྟེ་དེ་སྲོག་དང་བྲལ་བ་དང༌། ནད་པ་ལ་སྨན་པ་ཕན་པར་འདོད་པས་ཉེས་པར་མཐོང་སྟེ། སྨན་བྱིན་པ་ལས་དེ་ཤི་བ་དང༌། དེ་བཞིན་དུ་<line/>
མས་བུ་འདུལ་བར་བྱ་བའི་ཕྱིར་བརྡེག་པ་ལས་དེ་སྲོག་དང་བྲལ་བ་དང༌། མེ་འབར་བའི་ནང་དུ་སྲོག་ཆགས་མི་འདོད་བཞིན་དུ་ལྷུང་བ་སྟེ་རྒྱུ་རྣམ་པ་དེ་ལྔས་སྲོག་བཅད་པར་གྱུར་ཀྱང་<line/>
</page>
<page index="9" id="175A">༄༅། །གོས་པར་མི་འགྱུར་རོ། །ཡང་སྲོག་གཅོད་པ་རྣམ་པ་གསུམ་སྟེ། གཞན་ལ་བསྒོ་བ་དང༌། བདག་ཉིད་བྱེད་པ་དང༌། གཉི་གས་བྱེད་པའོ། །གཞན་ཡང༌། མ་བྱིན་པར་<line/>
ལེན་པར་རྫོགས་པ་ཇི་ལྟ་བུ་ཡིན་ཞེ་ན། རྣལ་འབྱོར་སྤྱོད་པ་ཆོས་ལ་ཆོས་ཀྱི་རྗེས་སུ་ལྟ་ཞིང་གནས་པ་དེས་ཐོས་པ་ལས་བྱུང་བའི་ཤེས་པའམ། ལྷའི་མིག་གིས་མཐོང་སྟེ་ཕ་རོལ་<line/>
གྱིས་ཡོངས་སུ་བཟུང་བ་ལ་བདག་གིར་བྱ་བའི་བསམ་པས་རྐུ་བར་བྱེད་པ་འདི་ནི་མ་བྱིན་པར་ལེན་པ་རྫོགས་པ་ཡིན་ནོ། །འབྲས་བུ་ཆུང་བ་ཇི་ལྟ་བུ་ཡིན་ཞེ་ན། འདི་ལྟ་སྟེ། རྒྱལ་<line/>
པོའི་ཆད་པས་ཉེན་པ་དང༌། བླ་མའི་དོན་དང༌། ཕ་མ་ནད་པ་དང༌། རང་སངས་རྒྱས་དང༌། དགྲ་བཅོམ་པ་དང༌། ཕྱིར་མི་འོང་བ་དང༌། རྒྱུན་དུ་ཞུགས་པ་ལ་སོགས་པ་དང༌། ནད་པ་<line/>
དང༌། ལྟོགས་པ་དེ་དག་གི་དོན་དུ་མ་བྱིན་པར་བླངས་པ་འདི་ནི་འབྲས་བུ་ཆུང་བ་ཡིན་ནོ། །མ་བྱིན་པར་ལེན་པའི་སྡོམ་པ་མ་བླངས་པས་མ་བྱིན་པར་ལེན་པ་འདི་ནི་རྣམ་པར་སྨིན་པ་<line/>
ཆུང་བ་ཡིན་ནོ། །གཞན་ཡང༌། འབྲས་བུ་ཆུང་བར་འགྱུར་བ་ནི་མ་བྱིན་པར་ལེན་པ་བྱས་ནས་སེམས་ཀྱིས་འཆགས་པར་བྱེད། འགྱོད་ལ་ཕྱིར་ཞིང་མི་བྱེད། ཕ་རོལ་ཡང་མ་བྱིན་<line/>
པར་ལེན་པ་ལས་ཕྱིར་ཟློག་པར་བྱེད། སྡོམ་པའི་ལུང་ཡང་འབོགས་པར་བྱེད། ལམ་ལའང་འཇོག་པར་བྱེད། མ་བྱིན་པར་ལེན་པ་སྤོང་བ་དག་ལ་འཇོག་པར་བྱེད་ཅིང་ལས་ཀྱི་ཉེར་<line/>
</page>
<page index="10" id="175B">བསྡོགས་དང༌། ལས་ཀྱི་མཇུག་མི་བྱེད་པའོ། །མ་བྱིན་པར་ལེན་པའི་ལས་ཀྱི་ཉེར་བསྡོགས་ཇི་ལྟ་བུ་ཡིན་ཞེ་ན། འདི་ལ་མ་བྱིན་པར་ལེན་པ་པོས་ཕ་རོལ་ལ་གཡོ་སྒྱུ་བྱེད་ཅིང་གསང་ཐབས་<line/>
སུ་སྨྲ་བ་དང༌། འཇལ་ལུགས་ལ་གཡོ་བྱེད་པ་དང༌། མི་རིགས་པའི་ལས་ལྷག་མར་སྤྱོད་པ་རྣམ་པ་འདི་དག་ནི་ལས་ཀྱི་ཉེར་བསྡོགས་པ་ཡིན་ནོ། །ལས་ཇི་ལྟ་བུ་ཡིན་ཞེ་ན། གང་གི་ཚེ་ཕ་<line/>
རོལ་གྱིས་ཡོངས་སུ་བཟུང་བའི་རྫས་ཀྱི་རྣམ་པ་མ་བྱིན་པར་ལེན་པ་འདི་ནི་ལས་ཡིན་ནོ། །ལས་ཀྱི་མཇུག་ཇི་ལྟ་བུ་ཡིན་ཞེ་ན། འདི་ལ་བྱས་ནས་རྗེས་སུ་ཡི་རང་བར་བྱེད་ཅིང་གོམས་པར་<line/>
བྱེད་ལ་མང་དུ་བྱས་ཏེ་རྗེས་སུ་ཡི་རང་བ་ཀུན་ཏུ་འཆབ་པར་བྱེད། ཚུལ་ཁྲིམས་དང་ལྡན་པ་གཞན་མ་བྱིན་པར་ལེན་པ་ལ་རབ་ཏུ་འཇོག་པར་བྱེད་པ་འདི་ནི་ལས་ཀྱི་མཇུག་ཡིན་ནོ། །<line/>
རྣམ་པ་འདི་གསུམ་གྱིས་མ་བྱིན་པར་ལེན་པའི་ལས་ཀྱི་ཉེར་བསྡོགས་དང༌། མཇུག་དང་བྲལ་བ་མ་བྱིན་པ་ལེན་པའི་ཆད་པའི་འབྲས་བུ་ཆུང་བར་འགྱུར་ཏེ། མྱོང་བར་འགྱུར་བར་ངེས་<line/>
པ་མ་ཡིན་ནོ། །གཞན་ཡང༌། འདོད་པས་ལོག་པར་གཡེམ་པ་ཇི་ལྟ་བུ་ཡིན་ཞེ་ན། རྣལ་འབྱོར་སྤྱོད་པ་ཆོས་ལ་ཆོས་ཀྱི་རྗེས་སུ་ལྟ་བས་མཐོང་སྟེ་འདི་ལ་འདོད་པས་ལོག་པར་གཡེམ་པ་<line/>
ཀུན་ཏུ་སྤྱོད་པ་ན་རང་གི་ཆུང་མའམ། གཞན་གྱི་ཆུང་མ་དག་གི་སྐྱེ་གནས་མ་ཡིན་པར་འཇུག་པར་བྱེད། གཞན་བྱེད་པ་ལའང་རྗེས་སུ་ཡི་རང་བར་བྱེད། མི་བྱེད་པའང་ཐབས་ཀྱིས་བྱེད་དུ་<line/>
</page>
<page index="11" id="176A">༄༅། །འཇུག་པ་འདི་ནི་འདོད་པས་ལོག་པར་གཡེམ་པ་ཞེས་བྱའོ། །འདོད་པས་ལོག་པར་གཡེམ་པའི་འབྲས་བུ་ཆུང་བར་འགྱུར་བ་ཇི་ལྟ་བུ་ཡིན་ཞེ་ན། འདི་ལ་<line/>
བྱས་ནས་འགྱོད་ཅིང་འཆགས་ཏེ། རྗེས་སུ་ཡི་རང་བར་མི་བྱེད། གཞན་འདོད་པས་ལོག་པར་གཡེམ་པའང་ཕྱིར་ཟློག་པར་བྱེད། ལམ་ལ་འཇོག་པར་བྱེད། ལས་ཀྱི་ཉེར་བསྡོགས་<line/>
དང༌། ལས་ཀྱི་མཇུག་དང་བྲལ་བའི་སེམས་ཡིན་ཞིང་ཚུལ་ཁྲིམས་དང་ལྡན་པ་ཡིན་ཏེ། འདི་ནི་འདོད་པས་ལོག་པར་གཡེམ་པའི་འབྲས་བུ་ཆུང་བར་འགྱུར་ཞིང་མྱོང་བར་འགྱུར་<line/>
བར་མ་ངེས་པ་ཡིན་ནོ། །ལུས་ཀྱི་ཆད་པ་རྣམ་པ་གསུམ་པོ་དེ་དག་ནི་འབྲས་བུ་ཆུང་བ་དང་འབྲས་བུ་ཞན་པར་འགྱུར་རོ། །དེ་དག་ནི་ངའི་ཉན་ཐོས་སམ། ང་ལས་ཐོས་ནས་ལས་དང༌། འབྲས་<line/>
བུ་རྣམ་པར་སྨིན་པ་ཤེས་ཤིང་གཞན་གྱིས་ཁ་དྲང་དུ་མི་རུང་བ། གཞན་ལ་རག་མ་ལུས་པར་མ་གཏོགས་པ། གཞན་མུ་སྟེགས་ཅན་སྤྱོད་པ་པ་ཀུན་ཏུ་རྒྱུ་བ་རྣམས་སམ། ལྷ་དང་བཅས་པའི་<line/>
འཇིག་རྟེན་ནམ། བདུད་དང་བཅས་པའམ། ཚངས་པ་དང་བཅས་པའམ། དགེ་སྦྱོང་དང་བྲམ་ཟེར་བཅས་པའི་སྐྱེ་དགུའམ། ལྷ་དང༌། མི་དང༌། ལྷ་མ་ཡིན་དུ་བཅས་པས་རྟོགས་པའི་ཡུལ་<line/>
མ་ཡིན་ནོ། །གཞན་ཡང༌། ངག་གི་ཆད་པ་ལྕི་བ་ཇི་ལྟ་བུ་ཡིན་ཞེ་ན། རྣལ་འབྱོར་སྤྱོད་པ་ཆོས་དང༌། ལས་དང༌། རྣམ་པར་སྨིན་པ་ཤེས་པ་ཡིན་ཏེ། ངག་གི་ཆད་པ་རྣམ་པ་བཞི་ལ། འདི་ལྟ་སྟེ།<line/>
</page>
<page index="12" id="176B">རྫུན་དང༌། ཕྲ་མ་དང༌། ཚིག་རྩུབ་པོ་དང༌། ཚིག་ཀྱལ་པ་དང་བཞིའོ། །དེ་ལ་རྫུན་གང་ཞེ་ན། བདག་ཉིད་ལ་བདག་ཉིད་སླུ་ཞིང་གཞན་ཡང་སླུ་བ་ཡིན་ཏེ། སྨྲས་པའི་ཚེ་རྒྱལ་པོའམ། བློན་པོ་[?] །<line/>
མངོན་སུམ་དུ་གཞན་དག་ལ་གནོད་པ་དམ། འཕྲོག་པར་བྱེད་པ་ལོག་པས་བསྐྱེད་པའི་རྫུན་གྱི་སྐྱོན་རབ་ཏུ་འཇུག་པ་འདི་ནི་བརྫུན་དུ་སྨྲ་བ་ངག་གི་ཆད་པ་རྫོགས་པ་ཡིན་ཏེ། སེམས་ཅན་དམྱལ་<line/>
དམྱོང་བར་འགྱུར་བ་ཡིན་ནོ། །གཞན་ཡང༌། ངག་གི་ཆད་པ་ཕྲ་མ་ཞེས་བྱ་བ་ནི་དོན་གཅིག་ལ་མཐུན་པར་ཞུགས་པ་རྣམས་ལ་དབྱེན་བྱ་བའི་བསམ་པས་ཚིག་རྗོད་པར་བྱེད་པ་འདི་ནི་ཕྲ་མའི་<line/>
ངག་གི་ཆད་པ་ཡིན་ནོ། །ཕྲ་མའི་འབྲས་བུ་ཆུང་བ་ཇི་ལྟ་བུ་ཡིན་ཞེ་ན། བདག་གཏི་མུག་གིས་ངན་པ་བྱས་སོ་ཞེས་འཆགས་པར་བྱེད། གཞན་ཕྲ་མ་ལ་མངོན་པར་དགའ་བ་ཟློག་པར་བྱེད།<line/>
ལམ་ལ་ཡང་དག་པར་འཇོག་པར་བྱེད། ཡང་ལས་ཀྱི་ཉེར་བསྡོགས་དང༌། ལས་ཀྱི་མཇུག་མི་བྱེད་པ་ཡིན་ནོ། །ལས་ཀྱི་ཉེར་བསྔོགས་ཇི་ན། །ཕྲ་མའི་ལས་ཀྱི་ལམ་དང་ཡང་དག་པར་རབ་ཏུ་<line/>
བ་ཉོན་མོངས་པ་རྒྱགས་པ་ལ་མངོན་པར་ཞུགས་པའི་ཚིག་གཞན་དུ་བརྟགས་ནས་གཞན་ལ་སྨྲ་བ་འདི་ནི་ལས་ཀྱི་ཉེར་བསྔོགས་ཡིན་ན། །ཕྲ་མའི་ལས་ཀྱི་ལམ་དང་ཡང་དག་པར་རབ་ཏུ་<line/>
ལྡན་པ་ཇི་ལྟ་བུ་ཡིན་ཞེ་ན། འདི་ལ་སྡང་བའི་སེམས་ཀྱིས་ཡང་དང༌། ཡང་དུ་གཞན་འབྱེད་ལ་རྗེས་སུ་ཡི་རང་བཞིང་ཀུན་དགའ་བར་བྱེད་པ་འདི་ནི་ཕྲ་མའི་ལས་ཀྱི་ལམ་དང་ཡང་དག་པར་ལྡན་<line/>
</page>
<page index="13" id="177A">༄༅། །པ་ཡིན་ནོ། །ལས་ཀྱི་མཇུག་དང་བཅས་པ་ཇི་ལྟ་བུ་ཡིན་ཞེ་ན། འདི་ལ་ཕྲ་མ་བྱས་ནས་རྗེས་སུ་ཡི་རང་བར་བྱེད། ཕྱིར་ཞིང་བྱེད་བྱེད་པ་ལ་རྗེས་སུ་ཡི་རང་བར་<line/>
བྱེད༑ ཡིད་ཀྱིས་ཀུན་ཏུ་རྟོག་པར་བྱེད། དེ་ཉིད་ལ་མངོན་པར་དགའ་བར་བྱེད། ངང་ཚུལ་གཞན་དུ་མི་བྱེད་པ་ཡིན། སྡང་བའི་སེམས་ཡིན། གཞན་དག་གིས་བཙལ་ཅིང་ཡིད་ཆེས་<line/>
པའི་གནས་སུ་མི་འགྱུར་བ་ཡིན། སྨོད་པ་ཡིན། ངོ་ཚ་བར་མི་བྱེད་ཅིང་ཁྲེལ་མེད་ལ་བདག་ཉིད་ལ་སྨོད་པར་མི་བྱེད་པ་འདི་ནི་ཕྲ་མའི་ཆད་པ་ཡིན་ནོ། །གཞན་ཡང༌། ཚིག་རྩུབ་པོའི་ཆད་<line/>
པ་ཇི་ལྟ་བུ་ཡིན་ཞེ་ན། རྣལ་འབྱོར་སྤྱོད་པ་ཆོས་དང༌། ལས་དང༌། ཀུན་འབྱུང་བ་མཐོང་བ་དེས་ཐོས་པ་ལས་བྱུང་བའི་ཤེས་པས་མཐོང་སྟེ། འདི་ནི་ཚིག་རྩུབ་པོས་བདག་གདུང་བར་བྱེད་<line/>
ཅིང་ཡིད་དུ་མི་འོང་བ་རྣ་བར་ཐོས་ལ་གླགས་སྐྱེད་པར་བྱེད། དེ་གཞན་ལ་གནས་ཏེ་མཁྱུད་པ་དང༌། འཆགས་པ་དང༌། དགོད་པ་དང༌། ཁྲོ་བའི་བསམ་པས་རྣམ་པར་སྨིན་པ་དུ་མ་<line/>
རྣམ་པ་དུ་མའོ། །དེ་ལ་ཚིག་རྩུབ་པོ་ཆེན་པོས་ནི་སེམས་ཅན་དམྱལ་བའི་ཚོར་བ་མྱོང་བར་འགྱུར། ཚིག་རྩུབ་པོ་འཆགས་པ་ནི་མྱོང་བར་འགྱུར་བར་མ་ངེས་པ་ཡིན་ཏེ་འདི་དག་ནི་ངག་<line/>
གི་ཆད་པ་གསུམ་པ་ཡིན་ནོ། །ལས་ཀྱི་ཉེར་བསྡོགས་དང༌། ལས་ཀྱི་མཇུག་དང༌། ཡང་དག་པར་ལྡན་པ་ཞེས་བྱ་བ་ནི་སྔ་མ་བཞིན་ནོ། །གཞན་ཡང༌། ངག་གི་ཆད་པ་བཞི་པ་ཇི་ལྟ་བུ་ཡིན་<line/>
</page>
<page index="14" id="177B">ཞེ་ན༑ རྣལ་འབྱོར་སྤྱོད་པ་ལས་དང་ཆོས་དང༌། རྣམ་པར་སྨིན་པའི་རྣམ་པ་དུ་མ་ཤེས་པ་ཡིན་ཏེ། ཚིག་ཁྱལ་པ་ཞེས་བྱ་བ་སྔ་ཕྱི་འབྲེལ་པ་མེད་པའི་ཚིག་ཀྱལ་པ་སྔ་མ་དང་ཕྱི་མར་མི་སྦྱོར་བ་<line/>
ཡིན་ཏེ། མྱོང་བར་འགྱུར་བར་མ་ངེས་ཤིང་ཁ་ན་མ་ཐོ་བ་མི་མང་བ་ཡིན་པ་འདི་ནི་ངག་གི་ཆད་པ་བཞི་པ་ཡིན་ནོ། །གཞན་ཡང༌། ཡིད་ཀྱི་ཆད་པ་ཇི་ལྟ་བུ་ཡིན། རྣམ་པ་ནི་དུ་ཞིག་ཡོད་ཅེ་ན།<line/>
རྣལ་འབྱོར་སྤྱོད་པ་ལས་དང༌། ཆོས་དང༌། རྣམ་པར་སྨིན་པ་ལ་རྗེས་སུ་ལྟ་བ་དེས་ཐོས་པ་ལས་བྱུང་བའི་ཤེས་པས་ཡིད་ཀྱི་ཆད་པ་རྣམ་པ་གསུམ་མཐོང་སྟེ། འདི་ལྟ་སྟེ། བརྣབ་སེམས་ནི་<line/>
གཞན་གྱི་འབྱོར་པ་མཐོང་ནས་ཤིན་ཏུ་རྟོག་པར་བྱེད། སེམས་ཀྱིས་འདོད་པར་བྱེད། རྫས་འདི་ནི་བདག་གིར་བྱའོ་སྙམ་སྟེ། བརྣབ་སེམས་འདི་ནི་ཡིད་ཀྱི་ཆད་པ་དང་པོ་ཡིན་ནོ། །གཞན་<line/>
ཡང༌། ཡིད་ཀྱི་ཆད་པར་འགྱུར་བ་ནི་ཕ་རོལ་གྱི་ཕུན་སུམ་ཚོགས་པ་མཐོང་ནས་ཡིད་རབ་ཏུ་སྡང་བ་གནོད་སེམས་ཏེ། ཡིད་ཀྱི་ཆད་པ་གཉིས་པ་ཡིན་ནོ། །གཞན་ཡང༌། ཡིད་ཀྱི་ཆད་པ་གསུམ་<line/>
པ་ནི་ལོག་པར་ལྟ་བས་ཕྱིན་ཅི་ལོག་ཏུ་མཐོང་བ་ལོག་པར་ལྟ་བའི་ཆད་པའོ། །དེའང་རྣམ་པ་གཉིས་ཏེ། ཡོད་པ་འཇིག་པ་དང༌། ལོག་པར་ཤེས་པའོ། །དེ་ལ་ཡོད་པ་འཇིག་པ་ནི། འདི་<line/>
ལྟར་སྦྱིན་པ་མེད། སྦྱིན་སྲེག་མེད། མཆོད་སྦྱིན་མེད། ལེགས་པར་བྱས་པ་དང༌། ཉེས་པར་བྱས་པ་དག་གི་ལས་ཀྱི་འབྲས་བུ་རྣམ་པར་སྨིན་པ་མེད་དོ་ཞེས་བྱ་བ་རྒྱ་ཆེར་སྦྱོར་རོ། །ལོག་པར་<line/>
</page>
<page index="15" id="178A">༄༅། །ཤེས་པ་ཞེས་བྱ་བ་ནི། བདེ་བ་དང༌། སྡུག་བསྔལ་གང་ཡིན་པ་དེ་ནི་ལྷས་བྱས་ཀྱི། ལས་ཀྱི་འབྲས་བུས་ནི་མ་བྱས་སོ་ཞེས་ཟེར་བ་སྟེ། འདི་ནི་ལོག་པར་ལྟ་བ་རྣམ་<line/>
པ་གཉིས་པ་ཡིན་ནོ། །གཞན་ཡང༌། ཇི་ལྟར་ན་ལུས་དང༌། ངག་དང༌། ཡིད་རྣམ་པ་གསུམ་གྱི་ཆད་པ་རྣམ་པ་བཅུ་ཀུན་ཏུ་བསྟེན་ཅིང་བསྒོམས་ཏེ་མང་དུ་བྱས་ན་ཚེ་འདི་ཉིད་ལ་ལས་ཀྱི་འབྲས་བུ་མྱོང་<line/>
བར་འགྱུར་བར་ངེས་པ་དང༌། ཤི་ནས་གཞན་དུ་སྐྱེས་ན་དེའི་རྒྱུ་ཅན་གྱི་ལས་ཀྱི་འབྲས་བུ་གང་ཡིན་པ་དང༌། རྒྱུ་མཐུན་པའི་འབྲས་བུ་ཇི་ལྟ་བུ་ཡིན་པ་དང༌། ཡང་འཇིག་རྟེན་འདིར་སྐྱེས་<line/>
ནའང་དེ་དག་ཅི་འདྲ་བར་འགྱུར་ཞེ་ན། རྣལ་འབྱོར་སྤྱོད་པ་ལས་དང༌། ཆོས་དང༌། རྣམ་པར་སྨིན་པ་ལ་རྗེས་སུ་ལྟ་བ་དེས་ཐོས་པ་ལས་བྱུང་བའི་ཤེས་པའམ་ལྷའི་མིག་གིས་མཐོང་སྟེ། ལུས་<line/>
ཀྱི་སྲོག་གཅོད་པ་དང་པོའོ། །སྲོག་གཅོད་པ་ཀུན་ཏུ་བསྟེན་ཅིང་བསྒོམས་ཏེ་མང་དུ་བྱས་པས་སེམས་ཅན་དམྱལ་བ་དང༌། དུད་འགྲོ་དང༌། ཡི་དྭགས་ཀྱི་ཡུལ་རྣམས་སུ་སྐྱེ་བར་བྱེད་དོ། །གལ་<line/>
ཏེ་མི་དག་དང་སྐལ་བ་མཉམ་པར་མིའི་ནང་དུ་སྐྱེས་ན་དེ་ཚེ་ཐུང་བ་ཡིན་ནོ། །གལ་ཏེ་རྔོན་པ་ལྟ་བུ་ལ་ཆགས་པས་སྲོག་གཅོད་པ་བྱས་ན། སྲོག་གཅོད་པ་བྱས་དེ་ཉམས་པར་འགྱུར་ཏེ། དེ་རི་<line/>
དྭགས་དང༌། ཕག་དང༌། སྲེག་པ་དང༌། ཁྱིམ་བྱ་དང༌། གོང་མ་སྲེག་དང༌། ཉ་ལ་སོགས་པར་གྱུར་པ་ན། རྒྱའམ། མཆིལ་པས་གསོད་དོ། །འཁོར་བ་ན་ལས་དེ་ལྟ་བུའི་རྒྱུས་འབྲེལ་པ་<line/>
</page>
<page index="16" id="178B">གལ་ཏེའང་མི་རྣམས་དང་སྐལ་བ་མཉམ་པར་མིའི་ནང་དུ་སྐྱེས་ན་དེ་ཚེ་ཐུང་བར་འགྱུར་ཞིང༌། མཁས་པ་རྣམས་ཀྱི་ཡུལ་དུ་སྐྱེ་བར་མི་འགྱུར་ལ་མཚོན་མང་པོས་འཁྲུག་པའི་ཡུལ་དུ་མྱུར་བ་ཉིད་དུ་<line/>
གསོད་དོ། །སྲོག་གཅོད་པ་ཆུང་དུ་དང༌། འབྲིང་དང༌། ཆེན་པོའི་ཚིགས་སུ་བཅད་པ། ཁ་ཅིག་མངལ་དང་དེ་བཞིན་གཞན། །བཙས་པའི་ཁྱིམ་དང་གཞན་དག་ནི། །གོག་པ་ཙམ་དང་དེ་བཞིན་དུ། །<line/>
གཞན་དག་ཡོངས་སུ་རྒྱུག་ན་འཆི། །དེ་ལྟར་སྲོག་གཅོད་པ་ནི་ད་ལྟར་གྱི་ཚེ་ལ་རྣམ་པར་སྨིན་པས་དབང་དུ་བྱས་པའི་ལས་ཡིན་ནོ། །གཞན་ཡང༌། མ་བྱིན་པར་ལེན་པ་ཀུན་ཏུ་བསྟེན་ཅིང་བསྒོམས་ཏེ་<line/>
མང་དུ་བྱས་པའི་རྣམ་པར་སྨིན་པ་རྣམ་པ་གསུམ་པོ། འདི་ལྟ་སྟེ། སེམས་ཅན་དམྱལ་བ་མྱོང་བ་དང༌། ཚེ་འདི་དང་རྒྱུ་མཐུན་པའི་འབྲས་བུ་ཇི་ལྟ་བུ་ཡིན་ཞེ་ན། རྣལ་འབྱོར་སྤྱོད་པ་ལས་དང༌། ཆོས་དང༌།<line/>
རྣམ་པར་སྨིན་པ་ལ་རྗེས་སུ་ལྟ་བ་དེས་ཐོས་པ་ལས་བྱུང་བའི་ཤེས་པས་མཐོང་སྟེ། དེ་ལ་མ་བྱིན་པར་ལེན་པ་ཀུན་ཏུ་བསྟེན་ཅིང་བསྒོམས་ཏེ་མང་དུ་བྱས་པས་སེམས་ཅན་དམྱལ་བ་དང༌། དུད་འགྲོ་<line/>
དང༑ ཡི་དྭགས་རྣམས་ཀྱི་ཡུལ་དུ་སྐྱེ་བར་འགྱུར་རོ། །གལ་ཏེ་མི་རྣམས་དང་སྐལ་བ་མཉམ་པར་མིའི་ནང་དུ་སྐྱེས་ནའང་དབུལ་བར་འགྱུར་ཏེ། ལོངས་སྤྱོད་བསྒྲུབས་པ་གང་དག་ཡོད་པ་དེ་དག་<line/>
རྒྱལ་པོའི་ཆད་པ་དང༌། ཆུ་དང༌། མེ་དང༌། མཚོན་དང༌། ཆོམ་རྐུན་གྱི་འཇིགས་པ་དག་གིས་བསགས་བསགས་པ་དག་ལ་ཆུད་ཟ་བར་འགྱུར། ནམ་ཡང་བདེ་བར་མི་འགྱུར་ཏེ། འདི་ནི་མ་བྱིན་<line/>
</page>
<page index="17" id="179A">༄༅། །པར་ལེན་པའི་ཆད་པའི་འབྲས་བུ་རྣམ་པ་གསུམ་པ་ཡིན་ནོ། །གཞན་ཡང༌། ནང་གི་འདོད་པས་ལོག་པར་གཡེམ་པ་ཀུན་ཏུ་བསྟན་ཅིང་བསྒོམས་ཏེ་མང་དུ་བྱས་པའི་འབྲས་<line/>
བུ་རྣམ་པ་གསུམ་པ་ཇི་ལྟ་བུ་ཡིན་ཞེ་ན། རྣལ་འབྱོར་སྤྱོད་པ་ལས་དང༌། ཆོས་དང༌། རྣམ་པར་སྨིན་པ་ལ་རྗེས་སུ་ལྟ་བ་དེས་ཐོས་པ་ལས་བྱུང་བའི་ཤེས་པའམ། ལྷའི་མིག་གིས་མཐོང་སྟེ། འདོད་པས་<line/>
ལོག་པར་གཡེམ་པ་ཀུན་ཏུ་བསྟེན་ཅིང་བསྒོམས་ཏེ་མང་དུ་བྱས་པས་སེམས་ཅན་དམྱལ་བ་དང༌། དུད་འགྲོ་དང༌། ཡི་དྭགས་རྣམས་ཀྱི་ཡུལ་དུ་སྐྱེའོ། །གལ་ཏེ་མིར་སྐྱེས་ནའང་རྒྱུ་མཐུན་པའི་<line/>
འབྲས་བུ་དེའི་ཆུང་མ་གུས་པ་མེད་པར་འགྱུར། མཚན་གཉིས་པར་འགྱུར། འཇིག་རྟེན་པས་བརྙེས་པར་འགྱུར་རོ། །འདི་ནི་ལུས་ཀྱི་ཆད་པ་རྣམ་པ་གསུམ་པའི་རྣམ་པར་སྨིན་པའི་འབྲས་བུ་<line/>
རྣམ་པ་གསུམ་ཡིན་ཏེ། གཞན་མུ་སྟེགས་ཅན་སྤྱོད་པ་པ་ཀུན་ཏུ་རྒྱུ་བ་རྣམས་ཀྱི་ལུས་ཀྱི་ཆད་པ་མི་འདོད་པ་ནས་རྒྱས་པར་ལས་ཀྱི་རྣམ་པར་སྨིན་པའི་བར་ནི་དེ་ལྟ་བུ་མ་ཡིན་<line/>
ནོ༑ ༑དེ་ཅིའི་ཕྱིར་ཞེ་ན། གཏི་མུག་དང་འགྲོགས་པ་བསྒོམས་པའི་སེམས་དང་ལྡན་པ་གཞན་གྱིས་ནི་ངའི་ལས་དང༌། ཆོས་དང༌། རྣམ་པར་སྨིན་པའི་གང་ཡིན་པ་འདི་མི་མཐོང་གི། འདི་ལྟར་<line/>
ངའི་ཉན་ཐོས་དང༌། ངའི་རྣལ་འབྱོར་སྤྱོད་པ་དག་གིས་རྗེས་སུ་མཐོང་ངོ༌། །གཞན་ཡང༌། ཚིག་དང༌། ངག་གི་ཆད་པ་ཇི་ལྟ་བུ་ཡིན། རྣམ་པ་ནི་དུ་ཡོད་ཅེ་ན། རྣལ་འབྱོར་སྤྱོད་པ་ཆོས་ལ་ཆོས་ཀྱི་རྗེས་སུ་ལྟ་བ་དེས་<line/>
</page>
<page index="18" id="179B">ཐོས་པ་ལས་བྱུང་བའི་ཤེས་པས་ངག་གི་ཆད་པར་མ་པ་བཞི་མཐོང་སྟེ། འདི་ལྟ་སྟེ། རྫུན་དང༌། ཕྲ་མ་དང༌། ཚིག་རྩུབ་པོ་དང༌། ཚིག་ཁྱལ་པའོ། །དེ་ལ་རྫུན་ཀུན་ཏུ་བསྟེན་ཅིང་བསྒོམས་ཏེ་མང་དུ་བྱས་པས་<line/>
སེམས་ཅན་དམྱལ་བ་དང༌། དུད་འགྲོ་དང༌། ཡི་དྭགས་ཀྱི་སྐྱེ་གནས་རྣམས་སུ་སྐྱེའོ། །གལ་ཏེ་མི་རྣམས་དང་སྐལ་བ་མཉམ་པར་མིའི་ནང་དུ་སྐྱེས་ནའང་སེམས་ཅན་ཐམས་ཅད་ཀྱིས་ཚིག་བཟུང་བར་<line/>
མི་འགྱུར་ཏེ། རྒྱལ་པོའི་ཕོ་བྲང་འཁོར་དང༌། ཁྱིམ་བདག་གི་འཁོར་དང༌། རྒྱལ་རིགས་ཀྱི་འཁོར་དང༌། རང་གི་བུ་དང༌། ཆུང་མས་ཀྱང་ཚིག་བཟུང་བར་མི་འགྱུར། དེའི་ཁ་ནས་དྲི་མ་ནམ་པ་འབྱུང་<line/>
སོ་དང༌། ཁ་དང༌། མདོག་དང༌། པགས་པ་མི་སྡུག་པར་འགྱུར། འཇིག་རྟེན་པ་ཀུན་གྱིས་ཀྱང་ལོག་པའི་མངོན་པར་སྤྱོད་པས་མངོན་པར་སྦྱོར་བར་འགྱུར། རྟག་ཏུ་འཇིགས་པར་ཡང་འགྱུར། དེའི་<line/>
མཛའ་བཤེས་དང༌། གཉེན་དང༌། སྐྱེ་བོ་སྙིང་དུ་སྡུག་པ་དག་བསྟེན་པར་མི་འགྱུར། བྱེད་པ་བརྩམས་པ་ཐམས་ཅད་འབྲས་བུ་མེད་པར་འགྱུར། དོན་མེད་པ་ཐམས་ཅད་སྤྱོད་པར་འགྱུར་ཏེ། འདི་<line/>
ནི་རྫུན་གྱི་ལས་ཀྱི་འབྲས་བུ་མི་འདོད་པ། མི་སྡུག་པ། ཡིད་དུ་མི་འོང་བ་ཡིན་ནོ། །གཞན་ཡང༌། ངག་གི་ཆད་པ་གཉིས་པ་ཀུན་ཏུ་བསྟེན་ཅིང་བསྒོམས་ཏེ་མང་དུ་བྱས་པའི་འབྲས་བུ་ཇི་ལྟ་བུ་ཡིན་ཞེ་<line/>
ན༑ རྣལ་འབྱོར་སྤྱོད་པ་ཆོས་ལ་ཆོས་ཀྱི་རྗེས་སུ་ལྟ་བ་དེས་ཐོས་པ་ལས་བྱུང་བའི་ཤེས་པའམ། ལྷའི་མིག་གིས་མཐོང་སྟེ། ཕྲ་མ་ཀུན་ཏུ་བསྟེན་ཅིང་བསྒོམས་ཏེ་མང་དུ་བྱས་པས་སེམས་ཅན་<line/>
</page>
<page index="19" id="180A">༄༅། །དམྱལ་བ་དང༌། དུད་འགྲོ་དང༌། ཡི་དྭགས་རྣམས་ཀྱི་ཡུལ་དུ་སྐྱེའོ། །གལ་ཏེ་མི་རྣམས་ནི་བསྐལ་པ་མཉམ་པར་མིའི་ནང་དུ་སྐྱེས་ནའང་དེ་ལྐུགས་པར་འགྱུར། འོན་<line/>
པར་འགྱུར། དེའི་ཁ་ནས་དྲི་མ་ནམ་པ་འབྱུང༌། དེའི་ཚིག་ལ་སུའང་ཡིད་མི་ཆེས་ཤིང་དེ་སྐྱེ་བོ་ཀུན་གྱི་བཞད་གད་པར་འགྱུར། གདོང་གི་མདོག་མི་སྡུག་པར་འགྱུར། གནས་གཅིག་ལ་<line/>
མངོན་པར་དགའ་བར་མི་འགྱུར། སེམས་གཡོ་བར་འགྱུར། སེམས་འཐས་པར་འགྱུར་ཏེ་འདི་ནི་ཕྲ་མའི་ཆད་པ་ཡིན་ནོ། །ཚིག་རྩུབ་པོ་ཀུན་ཏུ་བསྟེན་ཅིང་བསྒོམས་ཏེ་མང་དུ་བྱས་པའི་<line/>
ཆད་པ་ཇི་ལྟ་བུ་ཡིན་ཞེ་ན། དེས་ཐོས་པ་ལས་བྱུང་བའི་ཤེས་པའམ། ལྷའི་མིག་གིས་མཐོང་སྟེ། ཚིག་རྩུབ་པོ་ཀུན་ཏུ་བསྟེན་ཅིང་བསྒོམས་ཏེ་མང་དུ་བྱས་པས་སེམས་ཅན་དམྱལ་བ་དང༌།<line/>
དུད་འགྲོ་དང༌། ཡི་དྭགས་རྣམས་ཀྱི་ཡུལ་དུ་སྐྱེའོ། །གལ་ཏེ་མི་རྣམས་དང་སྐལ་བ་མཉམ་པར་མིའི་ནང་དུ་སྐྱེས་ནའང་སུ་ལས་ཀྱང་དབུགས་ཕྱིན་པ་མི་འཐོབ། སྐྱེ་བོ་ཀུན་གྱིས་ཀྱང་<line/>
རྟག་ཏུ་མངོན་པར་གཙེ་བར་འགྱུར་ཏེ། སུས་ཀྱང་དབུགས་འབྱིན་པར་འགྱུར། བུ་དང༌། ཆུང་མ་ལས་དགའ་བའི་ཚིག་གཅིག་ཙམ་ཡང་མི་འཐོབ། རི་དྭགས་ལྟར་རྟག་ཏུ་སྐྱེ་བོ་ཀུན་གྱིས་<line/>
འཇིགས་པར་འགྱུར། དགེ་བའི་བཤེས་གཉེན་དང་སྤྱོད་པར་མི་འགྱུར། སྡིག་པའི་གྲོགས་པོར་འགྱུར་ཏེ། རྣམ་པ་གསུམ་པོ་འདི་ནི་ཚིག་རྩུབ་པོའི་འབྲས་བུ་ཡིན་ནོ། །གཞན་ཡང༌།<line/>
</page>
<page index="20" id="180B">ཚིག་ཀྱལ་པ་ཀུན་ཏུ་བསྟེན་ཅིང་བསྒོམས་ཏེ་མང་དུ་བྱས་པའི་ཆད་པ་ཇི་ལྟ་བུ་ཡིན་ཞེ་ན། རྣལ་འབྱོར་སྤྱོད་པ་ནང་གི་ཆོས་ལ་ཆོས་ཀྱི་རྗེས་སུ་ལྟ་བ་དེ་ཐོས་པ་ལས་བྱུང་བའི་ཤེས་པའམ། ལྷའི་མིག་<line/>
གིས་མཐོང་སྟེ། ཚིག་ཀྱལ་བ་ཀུན་ཏུ་བསྟེན་ཅིང་བསྒོམས་ཏེ་མང་དུ་བྱས་པས་སེམས་ཅན་དམྱལ་བ་དང༌། དུད་འགྲོ་དང༌། ཡི་དྭགས་རྣམས་ཀྱི་ཡུལ་དུ་འགྲོའོ། །གལ་ཏེ་མི་རྣམས་དང་སྐལ་བ་<line/>
མཉམ་པར་མིའི་ནང་དུ་སྐྱེས་ནའང་སྐྱེ་བོ་ཀུན་མི་དགའ་ཞིང་ཡང་བར་འགྱུར། རྒྱལ་པོའི་ཕོ་བྲང་དང༌། མཛའ་བཤེས་དང༌། གཉེན་དག་གི་ཁྱིམ་དུའང་སྨྱོན་ཐབས་མཁན་ལྟ་བུར་འགྱུར་ཏེ།<line/>
དེ་ནི་ཚིག་ཀྱལ་པའི་ཆད་པ་ཡིན་ནོ། །གཞན་ཡང༌། ཡིད་ཀྱི་མི་དགེ་བ་རྣམ་པ་གསུམ་པོ་ཀུན་ཏུ་བསྟེན་ཅིང་བསྒོམས་ཏེ་མང་དུ་བྱས་པའི་ཆད་པ་ཇི་ལྟ་བུ་ཡིན་ཞེ་ན། རྣལ་འབྱོར་སྤྱོད་པ་ནང་གི་ཆོས་ལ་<line/>
ཆོས་ཀྱི་རྗེས་སུ་ལྟ་བ་དེས་ཐོས་པ་ལས་བྱུང་བའི་ཤེས་པའམ། ལྷའི་མིག་གིས་མཐོང་སྟེ། བརྣབ་སེམས་ཀུན་ཏུ་བསྟེན་ཅིང་བསྒོམས་ཏེ་མང་དུ་བྱས་པས་སེམས་ཅན་དམྱལ་བ་དང༌། དུད་འགྲོ་དང་<line/>
ཡི་དྭགས་རྣམས་ཀྱི་ཡུལ་དུ་སྐྱེའོ། །གལ་ཏེ་མི་རྣམས་དང་སྐལ་བ་མཉམ་པར་མིའི་ནང་དུ་སྐྱེས་ན་དེའི་རྫས་བསགས་བསགས་པ་དག་རྒྱལ་པོ་དང༌། ཆུ་དང༌། མེའི་གནོད་པས་འཕྲོགས་<line/>
པར་འགྱུར། རྟག་ཏུ་དབུལ་པར་ཡང་འགྱུར་རོ། །གཞན་ཡང༌། གནོད་སེམས་ཀུན་ཏུ་བསྟེན་ཅིང་བསྒོམས་ཏེ་མང་དུ་བྱས་པས་ཡིད་ཀྱི་ཆད་པ་ཇི་ལྟ་བུ་ཡིན་ཞེ་ན། རྣལ་འབྱོར་སྤྱོད་པ་ནང་གི་ཆོས་<line/>
</page>
<page index="21" id="181A">༄༅། །ལ་ཆོས་ཀྱི་རྗེས་སུ་ལྟ་ཞིའ་གནས་པ་དེས་ཐོས་པ་ལས་བྱུང་བའི་ཤེས་པའམ། ལྷའི་མིག་གིས་མཐོང་སྟེ། གནོད་སེམས་ཀུན་ཏུ་བསྟེན་ཅིང་བསྒོམས་ཏེ་མང་དུ་<line/>
བྱས་པས་སེམས་ཅན་དམྱལ་བ་དང༌། དུད་འགྲོའི་སྐྱེ་གནས་དང༌། ཡི་དྭགས་རྣམས་ཀྱི་ཡུལ་དུ་སྐྱེའོ། །གལ་ཏེ་མི་རྣམས་དང་སྐལ་བ་མཉམ་པར་མིའི་ནང་དུ་སྐྱེས་ནའང་རི་གྲགས་པའང་<line/>
ཀླ་ཀློ་རྟག་ཏུ་མཚོན་གྱིས་འཁྲུག་ཅིང་རྟག་ཏུ་འཇིགས་པ་རྣམས་སུ་སྐྱེ་བར་འགྱུར། རྟག་ཏུ་གཡངས་རྣམས་སུ་ལྷུང་བར་འགྱུར། དེའི་སེམས་ནམ་ཡང་བདེ་བར་གནས་པར་མི་འགྱུར་ཞིང༌། གནོད་<line/>
པ་དག་གིས་རྟག་ཏུ་གནོད་པར་འགྱུར་རོ། །གཞན་ཡང་ལོག་པར་ལྟ་བ་ཀུན་ཏུ་བསྟེན་ཅིང་བསྒོམས་ཏེ་མང་དུ་བྱས་པའི་ཡིད་ཀྱི་ཆད་པ་ཇི་ལྟ་བུ་ཡིན་ཞེ་ན། རྣལ་འབྱོར་སྤྱོད་པ་ནང་གི་ཆོས་ལ་ཆོས་<line/>
ཀྱི་རྗེས་སུ་ལྟ་ཞིང་གནས་པ་དེས་ཐོས་པ་ལས་བྱུང་བའི་ཤེས་པའམ། ལྷའི་མིག་གིས་མཐོང་སྟེ། ལོག་པར་ལྟ་བ་ཀུན་ཏུ་བསྟེན་ཅིང་བསྒོམས་ཏེ་མང་དུ་བྱས་པས་སེམས་ཅན་དམྱལ་བ་མནར་<line/>
མེད་པ་ལ་སོགས་པར་སྡུག་བསྔལ་གྱི་ཚོར་བ་ཐམས་ཅད་མྱོང་བར་སྐྱེ། དུད་འགྲོའི་སྐྱེ་གནས་སུ་ཚ་བྱེ་བ་བརྒྱ་ཕྲག་དུ་མར་འཕོ་ཞིང་སྐྱེ། དེ་བཞིན་དུ་ཡི་དྭགས་ཀྱི་ཡུལ་དུའང་སྐྱེའོ། །གལ་ཏེ་<line/>
བརྒྱ་ལ་མི་རྣམས་དང་སྐལ་བ་མཉམ་པར་མིའི་ནང་དུ་སྐྱེས་ནའང་དེ་ཇི་སྐད་བཤད་པའི་མི་དགེ་བའི་ལས་ཀྱི་ལམ་གྱི་སྐྱོན་སྟོང་དུ་བསྒྱུར་བ་ཐམས་ཅད་དེ་ལ་འབྱུང་ངོ༌། །གཞན་ཡང༌། རྣམ་<line/>
</page>
<page index="22" id="181B">པ་གཞན་གང་གི་ན་མི་དགེ་བ་བཅུའི་ཆོས་དག་ཤིན་ཏུ་ཕྲ་བ་རྗེས་སུ་སེམས་ནའང་འཁོར་བ་ན་སེམས་ཅན་དམྱལ་བ་དང༌། ཡི་དྭགས་དང༌། དུད་འགྲོ་རྣམས་སུ་འཁྱམ་པ། རྣལ་འབྱོར་སྤྱོད་པ་ནང་གི་<line/>
ཆོས་ལ་ཆོས་ཀྱི་རྗེས་སུ་ལྟ་ཞིང་གནས་པ་དེས་ཐོས་པ་ལས་བྱུང་བའི་ཤེས་པའམ། ལྷའི་མིག་གིས་མཐོང་སྟེ། སྲོག་གཅོད་པ་ཇི་ལྟར་ཀུན་ཏུ་བསྟེན། ཇི་ལྟར་བསྒོམས། ཇི་ལྟར་མང་དུ་བྱེད་<line/>
ཅེ་ན༑ འདི་ལ་སྲོག་གཅོད་པ་གྲོགས་པོ་ངན་པའམ། སློབ་མའམ། དེའི་གྲོགས་ལ་ཀུན་ཏུ་བསྟེན་པར་བྱེད། དེ་དང་ལྷན་ཅིག་ཀུན་ཏུ་དགའ་བར་བྱེད། རྩེ་བར་བྱེད། ཡོངས་སུ་སྤྱོད་པར་<line/>
བྱེད༑ ཀུན་ཏུ་གནས་པར་བྱེད། དེ་ལའང་ཡིད་ཆེས་པའི་གནས་སུ་བྱེད། ཐམས་ཅད་ཡོན་ཏན་དུ་ལྟ་བར་བྱེད། དེའི་ཚུལ་གྱིས་རྗེས་སུ་འཇུག་པར་བྱེད། མི་དགེ་བའི་བཤེས་གཉེན་ནམ།<line/>
སློབ་མ་དེས་མི་སྲོག་གཅོད་པའི་ཚུལ་ཅན་དེ་སྲོག་གཅོད་པའི་རྒྱུ་བྱེད་པ་གཏམ་སྣ་ཚོགས་ལམ་མ་ཡིན་པར་གྱུར་པ་དང༌། སྲོག་གཅོད་པ་ལ་རབ་ཏུ་འཇོག་པར་བྱེད་དེ། དེ་བཞིན་དུ་མཆོད་སྦྱིན་<line/>
གྱི་གཏམ་མམ། དེ་བཞིན་དུ་རི་དྭགས་ཀྱི་གཏམ་མམ། དེ་བཞིན་དུ་རོ་ལ་ཆགས་པ་རབ་ཏུ་ཉེས་པའི་གཏམ་མམ། དེ་བཞིན་དུ་དགྲ་བཅོ་མི་མཛའ་བ་དང་འབྲེལ་པ་ལ་ལན་ལྡོན་པའི་གཏམ་མམ། དེ་<line/>
བཞིན་དུ་དེའི་རྫས་ལ་ཆགས་པའི་གཏམ་མམ། དེ་བཞིན་དུ་ཉོན་མོངས་པ་ལ་རབ་ཏུ་སྤྲོ་བ་རྫས་ལ་ཆགས་པ་དང༌། གྲགས་པའི་ལས་ཀྱི་གཏམ་རྣམས་ལ་རབ་ཏུ་འཇོག་པར་བྱེད། དེའང་དེ་ལ་ཡིད་<line/>
</page>
<page index="23" id="182A">༄༅། །ཆེས་པའི་གནས་སུ་རྗེས་སུ་འཇུག་པ་ན། སྲོག་གཅོད་པ་ཀུན་ཏུ་བསྟེན་པར་བྱེད་དོ། །དེ་ལྟར་སྲོག་གཅོད་པ་བསྟེན་པ་ནི། སེམས་ཅན་དམྱལ་བར་འགྲོ་།ཡི་<line/>
དྭགས་ཀྱི་འཇིག་རྟེན་དུ་འགྲོ་།དུད་འགྲོའི་འཇིག་རྟེན་དུ་འགྲོ་སྟེ། མི་འདོད་པ། མི་སྡུག་པ། ཡིད་དུ་མི་འོང་བ་སྐྱེ་བོ་མཁས་པ་ཀུན་གྱིས་སྨད་པར་འགྱུར་རོ། །མིར་སྐྱེས་ནའང་ཚེ་ཐུང་བའི་རྒྱུར་<line/>
འགྱུར་རོ། །དེ་ལྟར་ན་བཤེས་གཉེན་ངན་པའི་ས་བོན་ཅན་གྱི་སྲོག་གཅོད་པ་དེ་ནི་སྲོག་གཅོད་པ་ཀུན་ཏུ་བསྟེན་པར་བྱེད་དོ། །མི་ངན་པ་གོམས་པར་བྱེད་པ་ཇི་ལྟ་བུ་ཡིན་པ་དང༌། མི་ངན་པ་སྲོག་<line/>
གཅོད་པ་བསྟེན་པ་ཞེས་བྱ་བ་སྔ་མ་བཞིན་སྦྱར་ཏེ། སྲོག་གཅོད་པ་བྱས་ནས་ཡིད་ཀྱིས་དགའ་བར་བྱེད། མགུ་བར་བྱེད། ཡིད་ཀྱིས་ཀུན་ཏུ་རྟོག་པར་བྱེད། ཡོན་ཏན་དུ་ལྟ་བའི་བློ་ཅན་དུ་<line/>
བྱེད༑ སྲོག་གཅོད་པ་ཉིད་ལ་ཀུན་ཏུ་རྟོག་པར་བྱེད། རྣམ་པ་མང་པོས་གཞན་གྱི་སྲོག་འཕྲོག་པར་བྱེད། དེ་ལ་སྐྱོན་དུ་མི་འགྲང༌། དེ་ལ་སྨོད་པར་མི་བྱེད། དེ་ལ་དགའ་བ་དང་བྲལ་བར་<line/>
མི་བྱེད། ཕྱིར་ཞིང་དེའི་ངང་ཚུལ་དུ་བྱེད། སྲོག་མི་གཅོད་པའི་ཚུལ་ཅན་གཞན་དག་ཀྱང་སྲོག་གཅོད་པ་དེ་ལ་རབ་ཏུ་འཇོག་པར་བྱེད། གཏམ་རྒྱུད་དང་བཅས་པ་སྣ་ཚོགས་དག་གིས་སྔ་མ་<line/>
བཞིན་དུ་སྦྱར་ཏེ། དེ་ལྟར་སྲོག་གཅོད་པ་གོམས་པར་བྱེད་དོ། །མང་དུ་བྱེད་པ་ཇི་ལྟ་བུ་ཡིན་ཞེ་ན། འདི་ན་གང་སྲོག་གཅོད་པ་བྱས་ནས་གོམས་པར་བྱེད་པ་སྔ་མ་བཞིན་དུ་སྦྱར་ཏེ། འདི་<line/>
</page>
<page index="24" id="182B">ལ་སྲོག་གཅོད་པ་བྱེད་པ་ན། དེ་ལ་གོམས་པ་དང༌། སྡིག་པའི་གྲོགས་པོ་དང་ཕྲད་པས་རྒྱ་འདྲེ་བར་བྱེད། དེ་ལ་དུག་མདའ་བྱེད། ཁྱི་གསོག་པར་བྱེད། སྲོག་གཅོད་པའི་བྱ་སྡུད་པར་བྱེད་<line/>
གཏུམ་པོ་དང་བསྟེན་པར་བྱེད། འཐབ་མོ་ལ་དགའ་སྟེ། ཡ་ལད་དང༌། མཚོན་ཆ་དང༌། རལ་གྲི་དང༌། མདའ་བོ་ཆེ་དང༌། སྟེའུ་ཀ་དང༌། འཁོར་ལོ་དང༌། གོ་མཚོན་ལ་སོགས་པའི་ངང་ཚུལ་<line/>
ཅན་ཡིན། སྲོག་གཅོད་པར་བྱེད་པའི་རྒྱུ་གཞན་གང་ཡིན་པ་དེ་ཐམས་ཅད་ཀྱང་ཡོངས་སུ་འཛིན་པར་བྱེད་དོ། །མི་དེ་ལྟ་བུ་དེ་ནི་སྲོག་གཅོད་པ་མང་དུ་བྱེད་པ་ཡིན་ནོ། །རྒྱུ་དེ་དང༌། གཞི་དེ་དང༌། རྐྱེན་དེས་<line/>
སེམས་ཅན་དམྱལ་བ་དང༌། དུད་འགྲོ་དང༌། ཡི་དྭགས་རྣམས་ཀྱི་ཡུལ་དུ་སྐྱེ་སྟེ། གནོད་པ་མི་བཟད་པས་མངོན་པར་གནོད་དོ། །སྲོག་གཅོད་པ་ཐ་མ་དང༌། འབྲིང་དང༌། ཆེན་པོས་རྣམ་པར་སྨིན་<line/>
པ་ཐ་མ་དང༌། འབྲིང་དང༌། ཆེན་པོ་ཉེ་བར་སྤྱོད་པར་འགྱུར་རོ། །ལས་བྱས་ལ་བསགས་པས་ནི་ལས་ཀྱི་རྣམ་པར་སྨིན་པ་མྱོང་བར་མི་འགྱུར་བ་མེད་དེ། དེ་ལྟར་ན་བདག་ཉིད་ཀྱིས་བྱས་པའི་ལས་ནི་<line/>
བདག་ཉིད་ཀྱིས་ཉེ་བར་སྤྱོད་པར་འགྱུར་རོ། །དེ་ལྟ་བས་ན་གལ་ཏེ་འཁོར་བ་ལ་ཡིད་བྱུང་ན་སྡིག་པ་སྤང་ནས་དགེ་བ་ཀུན་ཏུ་སྤྱད་པར་བྱ་སྟེ། འདི་ནི་སྲོག་གཅོད་པ་ཀུན་ཏུ་བསྟེན་ཅིང་མང་དུ་བྱེད་<line/>
པ་ཡིན་ནོ། །ཇི་ལྟར་ན་མ་བྱིན་པར་ལེན་པ་ཀུན་ཏུ་བསྟེན་ཅིང་སྒོམ་སྟེ་མང་དུ་བྱེད་པ་ཡིན། ཀུན་ཏུ་བསྟེན་ཅིང་བསྒོམས་ཏེ་མང་དུ་བྱས་པས། སེམས་ཅན་དམྱལ་བ་ཇི་ལྟར་མྱོང་བར་འགྱུར་ཞེ་ན། འདི་<line/>
</page>
<page index="25" id="183A">༄༅། །ལ་ཚུལ་ཁྲིམས་འཆལ་པའི་མི་ངོ་བོ་ཉིད་ཀྱིས་མ་བྱིན་པར་ལེན་པའི་ངང་ཚུལ་ཅན་ཡིན་ཏེ། གྲོགས་པོ་ངན་པའམ། སློབ་མ་དང་འབྲེལ་པས་མ་བྱིན་པར་ལེན་པ་<line/>
ཐ་མ་དང༌། འབྲིང་དང༌། ཆེན་པོ་ཀུན་ཏུ་སྤྱོད་དོ། །དེ་ལ་ཐ་མ་ནི་རྒྱལ་པོའི་ཆད་པས་སྐྲག་ནས་གཞན་གྱི་ལེན་པ་ཡིན་ཏེ་སྔ་མ་བཞིན་ནོ། །འབྲིང་ནི་དངོས་པོ་ཆུང་དུ་ཡིན་ཏེ། ཞིང་བཟང་པོ་ལ་<line/>
བརྐུས་པ་མ་ཡིན་པ་འདི་ནི་མ་བྱིན་པར་ལེན་པ་འབྲིང་ཡིན་ནོ། །སངས་རྒྱས་དང༌། ཆོས་དང༌། དགེ་འདུན་དག་ལས་ནི་ཆུང་དུ་ཞིག་བླངས་ནའང་ཆེན་པོར་འགྱུར་ཏེ། སངས་རྒྱས་དང༌། ཆོས་<line/>
དང༑ དགེ་འདུན་གྱི་མ་བྱིན་བར་བླངས་པ་དེ་དག་ལས་ཀྱང་རིས་སུ་མཐུན་པར་སླར་ཕུལ་ན། སངས་རྒྱས་དང༌། ཆོས་ཀྱི་ནི་དག་པར་འགྱུར་ལ། དགེ་འདུན་གྱི་བརྐུས་པ་ནི་ཚོར་བ་མ་མྱོང་བར་<line/>
དག་པར་འགྱུར་བ་མེད་དེ། ཞིང་ལྕི་བའི་ཕྱིར་གལ་ཏེ་ཞལ་དུ་འདུ་བའི་སྒོ་ཞིག་ན་ནི་དེ་སེམས་ཅན་དམྱལ་བ་ཆེན་པོར་ལྷུང་ལ། གལ་ཏེ་ཞལ་དུ་འདུ་བའི་སྒོ་མ་ཡིན་ན་ནི་དེའི་ནང་གི་བར་<line/>
མནར་མེད་འཁོར་མུན་ནག་ཆེན་པོ་ལ་སོགས་པར་སྐྱེ་བར་འགྱུར་རོ། །གལ་ཏེ་མ་བྱིན་པར་ལེན་པ་ཆུང་དུ་ཞིག་བླངས་ནས་ཀྱང་ཀུན་ཏུ་བསྟེན་ཅིང་སེམས་ལ་དགའ་བར་བྱེད་དེ། གོམས་<line/>
པར་བྱེད་ལ་མང་དུ་བྱེད་ན། མ་བྱིན་པར་ལེན་པ་ཆུང་དུ་དེས་ཀྱང་སེམས་ཅན་དམྱལ་བ་དང༌། དུད་འགྲོ་དང༌། ཡི་དྭགས་ཀྱི་ནང་དུ་སྐྱེ་བར་འགྱུར་རོ། །གལ་ཏེ་འཆགས་པར་བྱེད་ཅིང་<line/>
</page>
<page index="26" id="183B">རྗེས་སུ་ཡ་རང་བར་མི་བྱེད་ལ་འགྱོད་ན་དེ་མྱོང་བར་འགྱུར་བར་མ་ངེས་པ་ཡིན་ནོ། །གལ་ཏེ་མ་བྱིན་པར་ལེན་པའི་ངང་ཚུལ་ཅན་ཞིག་དེ་ཐབས་དུ་མར་མ་བྱིན་པར་ལེན་པ་ཀུན་ཏུ་སྤྱོད་ན། འདི་<line/>
ནི་མ་བྱིན་པར་ལེན་པ་ཀུན་ཏུ་བསྟེན་པ་ཡིན་ནོ། །གོམས་པར་བྱེད་པ་ཇི་ལྟ་བུ་ཡིན་ཞེ་ན། འདི་ལ་མ་བྱིན་པར་ལེན་པའི་རྫས་ཐོབ་ནས་མགུ་བར་འགྱུར་ཞིང་ཆོམ་རྐུན་ལ་མངོན་པར་དགའ་བར་<line/>
བྱེད་དོ། །དེ་རྫས་དེ་ཐོབ་ནས་བཟའ་བ་དང༌། བགོ་བ་བྱས་ཤིང་དགའ་བར་འགྱུར་ཏེ། ཡོན་ཏན་དུ་བཟུང་ནས་གཞན་དག་ཀྱང་མ་བྱིན་པར་ལེན་པ་ལ་རབ་ཏུ་འཇོག་པར་བྱེད། ཡང་དག་པར་<line/>
འཇུག་པར་བྱེད། ཡང་དག་པར་འཛིན་དུ་བཅུག་ཅིང་བྱེད་དུ་འཇུག་པ་དེ་ལྟ་བུ་ནི་མ་བྱིན་པར་ལེན་པ་གོམས་པར་བྱད་པ་ཡིན་ནོ། །མ་བྱིན་པར་ལེན་པ་མང་དུ་བྱེད་པ་ཇི་ལྟ་བུ་ཡིན་ཞེ་ན། འདི་<line/>
ལ་མ་བྱིན་པར་ལེན་པ་བྱས་ནས། མལ་ཆ་དང༌། བཟའ་བ་དང༌། བཅའ་བ་དང༌། གོས་དང༌། རྒྱན་དང༌། བཏུང་བ་དང༌། སྨད་འཚོང་བ་དང༌། རྒྱན་པོ་མང་པོ་དག་ལ་མངོན་པར་དགའ་བར་བྱེད་<line/>
དོ༑ ༑དེ་སེམས་ཀྱིས་མངོན་པར་དགའ་བར་བྱེད་དེ། བདེ་བ་ཐམས་ཅད་ཀྱི་ནང་ན། འདི་ལྟ་སྟེ། མ་བྱིན་པར་ལེན་པ་ཞེས་བྱ་བ་འདི་ནི་ལེགས་པར་བྱས་པ་ཡིན་ནོ། །རྒྱུ་དེས་བདག་མལ་ཆ་དང༌།<line/>
བཟའ་བ་དང༌། བཅའ་བ་དང༌། གོས་དང༌། རྒྱན་དང༌། བཏུང་བ་དང༌། སྨད་འཚོང་བ་དང༌། རྒྱན་པོ་མང་པོ་དག་གིས་མཆོག་ཏུ་བདེ་བ་མྱོང་ངོ༌། །མ་བྱིན་པར་ལེན་པ་དེ་བདག་གིས་ཀུན་ཏུ་སྤྱད་པར་<line/>
</page>
<page index="27" id="184A">༄༅། །བྱ་སྟེ༑ དེ་བདག་ལ་བདེ་བ་རབ་ཏུ་མང་པོ་དག་ཏུ་འགྱུར་རོ་སྙམ་ན་སྔ་མ་བཞིན་དུ་སྦྱར་ཏེ། འདི་ནི་མ་བྱིན་པར་ལེན་པ་མང་དུ་བྱེད་པ་ཡིན་ཏེ། དེ་ནི་སེམས་ཅན་<line/>
དམྱལ་བ་རྣམས་སུ་མྱོང་བར་འགྱུར་བར་ངེས་པ་ཡིན་ནོ། །འདོད་པས་ལོག་པར་གཡེམ་པ་ཀུན་ཏུ་བསྟེན་ཅིང་བསྒོམས་ཏེ། མང་དུ་བྱེད་པ་ཇི་ལྟ་བུ་ཡིན་ཞེ་ན། འདི་ལ་ཚུལ་བཞིན་མ་<line/>
ཡིན་པ་ཡིད་ལ་བྱེད་པས་ཟིལ་གྱིས་ནོན་པ་ནི་འདོད་ཆགས་དང་བཅས་པའི་རིས་མཐུན་པ་གཞན། འདི་ལྟ་སྟེ། བྱེའུ་མཆིལ་པ་དང༌། ངུར་པ་དང༌། གོང་མ་སྲེག་དང༌། ནེ་ཙོ་དང༌། རྨ་<line/>
བྱ་དང༌། སྲེག་པ་དང༌། ཉ་དང༌། སྲོག་ཆགས་དུད་ཀ་དག་ནི་ལྷ་མ་ཡིན་གྱི་རིས་དག་ནས་ཤི་འཕོས་ནས་འདིར་སྐྱེས་པ་ཡིན་ཏེ། འདོད་ཆགས་ཤ་ས་ཆེ་བའི་གྲོགས་པོ་ངན་པ་དང་ལྷན་<line/>
ཅིག་ཡན་ལག་མ་ཡིན་པར་སྤྱོད་པ་ཡིན་ནོ། །དེ་ཚུལ་བཞིན་མ་ཡིན་པ་ཉིས་གྱུར་གྱིས་མངོན་པར་ཞེན་ལ་དེ་འདོད་ཆགས་ཚིམ་པ་མེད་པ་དང་བཅས་པའི་སེམས་ཀྱིས་ཚུལ་བཞིན་མ་ཡིན་པ་<line/>
ཀུན་ཏུ་སྤྱོད་དེ། གང་དྲི་ཟ་དེར་ཉེ་བར་འགྱུར་ཞིང་གང་གིས་དེར་སྐྱེ་བར་འགྱུར་བ་ཚུལ་བཞིན་མ་ཡིན་པ་དེ་ནི་སྐྱེ་གནས་ཀྱི་ཞིང་ལ་སྐྱོན་ཡོད་པའི་ཕྱིར་དེར་སྐྱེ་བར་མི་འགྱུར་རོ། །རྒྱུ་དེས་ན་ཚུལ་<line/>
བཞིན་མ་ཡིན་པ་དང་བཅས་པའི་འདོད་པས་ལོག་པར་སྤྱོད་པ་ཞི་ངན་པ་ཡིན་ནོ། །མི་དེ་རེག་བྱའི་འདོད་ཆགས་ཤས་ཆེ་བས་དེ་དང༌། དེ་ཉིད་ལ་མངོན་པར་དགའ་སྟེ། དེ་ནི་འདི་ལྟར་འདོད་<line/>
</page>
<page index="28" id="184B">པས་ལོག་པར་གཡེམ་པ་འདི་ཡང་དང༌། ཡང་དུ་བསྟེན་ཅིང་རེག་བྱ་ངན་པ་ལ་མངོན་པར་དགའ་བ་ཡིན་ཏེ། འདི་ལྟར་འདི་ནི་འདོད་པས་ལོག་པར་གཡེམ་པ་ཀུན་ཏུ་བསྟེན་པ་ཡིན་ནོ། །འདོད་པས་ལོག་<line/>
པར་གཡེམ་པ་གོམས་པར་བྱེད་པ་ཇི་ལྟ་བུ་ཡིན་ཞེ་ན། འདི་ལས་འདོད་པས་ལོག་པར་གཡེམ་པ་ཡང་དང༌། ཡང་དུ་བསྟེན་ཅིང་ཡིད་ཀྱིས་ཡང་དག་པར་རྟོག་པར་བྱེད། དེའི་ཡིད་ལ་མངོན་པར་དགའ་<line/>
བ་གཞན་སྤངས་ཏེ། དེ་འདོད་པས་ལོག་པར་གཡེམ་པ་འདི་ཉིད་གོམས་པར་བྱས་ནས། ཡང་ཡུལ་བདེ་བ་དེ་གོམས་པར་བྱེད་པ་ཡིན་ནོ། །མང་དུ་བྱེད་པ་ཇི་ལྟ་བུ་ཡིན་ཞེ་ན། འདི་ལ་ཚུལ་བཞིན་མ་<line/>
ཡིན་པ་ཡིད་ལ་བྱེད་པས་བརླན་པའི་བྱིས་པ་སོ་སོའི་སྐྱེ་བོ་ནི། འདི་ལྟར་འདོད་པས་ལོག་པར་གཡེམ་པ་ནི་མཆོག་ཏུ་བཟང་བ་ཡིན་ལ་འདོད་པས་ལོག་པར་མི་གཡེམ་པ་ནི་མ་ཡིན་ཞེས་ཡོན་ཏན་མཆོག་<line/>
དང་འདྲ་བར་ཡང་དག་པར་འཛིན་པར་བྱེད་དོ། །དེ་གཞན་ཤིན་ཏུ་མང་པོ་དག་ཀྱང་འདོད་པས་ལོག་པར་གཡེམ་པ་ལ་མངོན་པར་འཇུག་ཅིང་བྱེད་དུ་འཇུག་སྟེ། འདི་ནི་འདོད་པས་ལོག་པར་གཡེམ་པ་<line/>
མང་དུ་བྱེད་པ་ཡིན་ནོ། །ལུས་ཀྱི་རྣམ་པ་གསུམ་པོ་འདི་དག་ནི་བྱིས་པ་སོ་སོའི་སྐྱེ་བོ་རྣམས་ཀྱི་མི་དགེ་བ་ཡིན་ནོ། །ངག་གི་ནི་རྣམ་པ་བཞི་སྟེ། རྫུན་དང༌། ཚིག་རྫུབ་པོ་དང༌། ཕྲ་མ་དང༌། ཚིག་ཀྱལ་པ་<line/>
བའོ༑ ༑དེ་ལ་བརྫུན་གང་ཞེ་ན། འདི་ལྟ་སྟེ། བདག་ཉིད་ལ་བདག་ཉིད་སླུ་ཞིང་གཞན་ཡང་སླུ་བར་བྱེད་པ་ཡིན་ཏེ། རྫུན་དུ་སྨྲ་བ་འདི་ནི་བདག་དང༌། གཞན་སླུ་བར་བྱེད་པ་ཡིན་ནོ། །དེའང་རྒྱུ་ལྔ་དང་ལྡན་<line/>
</page>
<page index="29" id="185A">༄༅། །པ་ཡིན་ཏེ། འདི་ལྟ་སྟེ། འདོད་ཆགས་དང༌། ཞེ་སྡང་དང༌། འཇིགས་པ་དང༌། རྙེད་པ་དང༌། ཆོས་ལོག་པའི་འདུལ་བ་ཡོངས་སུ་སྡུད་པའོ། །རྫུན་དུ་སྨྲ་བ་ཇི་ལྟ་བུ་གང་ཞེ་<line/>
ན༑ འདི་ལ་རྒྱལ་པོའི་ཕོ་བྲང་འཁོར་ན་འདུག་ཀྱང་རུང༌། ཁྱིམ་བདག་གི་འཁོར་གྱི་ནང་ན་འདུག་ཀྱང་རུང༌། ཉེ་དུའི་ནང་ན་འདུག་ཀྱང་རུང་སྟེ། མཛའ་བ་ཤེས་དང༌། མཛའ་བ་ཤེས་མ་ཡིན་<line/>
པ་དག་སྨྲ་བ་ན། མཛའ་བ་ཤེས་ཀྱི་ཕྱིར་ནི་འདོད་ཆགས་ཀྱིས་རྫུན་སྨྲ་ལ། མཛའ་བ་ཤེས་མ་ཡིན་པའི་ཕྱིར་ནི་ཞེ་སྡང་གིས་ཀྱང་རྫུན་སྨྲའོ། །རྙེད་པའི་ཕྱིར་ཡང་རྫུན་སྨྲ་སྟེ། ནོར་ལ་ཆགས་པ་དེ་<line/>
རྫུན་སྨྲའོ། །ཆོས་ལོག་པའི་ཚིག་ཡོངས་སུ་སྡུད་པས་ཀྱང་རྫུན་སྨྲ་སྟེ། འདི་ལ་བྲམ་ཟེ་རྣམས་ཡོན་ཏན་གྱི་ཕྱིར་དང༌། ནོར་འཕྲོག་པའི་ཕྱིར་དང༌། རང་གི་སྲོག་ལ་གནོད་པ་དང༌། བག་མ་ལེན་<line/>
པ་དག་གི་ཕྱིར་རྫུན་སྨྲས་ཀྱང་མི་གོས་སོ་ཞེས་ཟེར་རོ། །དེ་ནི་ཆོས་ལོག་པའི་ཚིག་ཡོངས་སུ་སྡུད་པའི་རྫུན་སྨྲ་བ་ཡིན་ཏེ། མི་གཏི་མུག་པ་ལོག་པར་ལྟ་བའི་ཚིག་ཡོངས་སུ་སྡུད་པ་འདི་ནི་སེམས་<line/>
ཅན་དམྱལ་བ་མི་བཟད་པར་འགྱུར་རོ། །སེམས་ཅན་དམྱལ་བ་འགྲུབ་པར་འགྱུར་བའི་ས་བོན་དང་ནི། འདི་ལྟ་སྟེ། རྫུན་སྨྲ་བ་ཡིན་པས་རང་གི་སྲོག་གི་ཕྱིར་རམ། གཞན་གྱི་སྲོག་གི་ཕྱིར་རྫུན་ཅུང་ཟད་ཀྱང་སྨྲ་བར་<line/>
མི་བྱ་བ་འདི་ནི་མཆོག་ཡིན་ནོ། །འཇིགས་པས་ཀྱང་རྫུན་སྨྲ་སྟེ། གང་བདག་གིས་རྫུན་འདི་མ་སྨྲས་ན་དེ་བདག་གི་སྲོག་ལ་དམན་པ་དོན་མེད་པ་ཆེན་པོ་འཐོབ་པར་འགྱུར་རོ་སྙམ་ནས་དེ་གང་ལས་<line/>
</page>
<page index="30" id="185B">འཇིགས་པར་འགྱུར་བ་དེའི་དོན་དུ་རྫུན་སྨྲ་བ་ཡིན་ཏེ། རྒྱུ་ལྔ་པོ་འདི་དག་གིས་བྱིས་པ་དག་རྫུན་སྨྲ་བ་སྨྲ་སྟེ། གཏི་མུག་ནི་ཐམས་ཅད་ལ་གནས་པ་ཡིན་ནོ། །འདིར་ཚིགས་སུ་བཅད་པ། འཇིག་རྟེན་ཕ་<line/>
རོལ་ཁྱད་གསོད་ཅིང༌། །ཆོས་གཅིག་ལས་ནི་འདའ་བྱེད་པ། །བརྫུན་དུ་སྨྲ་བའི་ལུས་ཅན་གྱིས། །སྡིག་པ་མི་བྱ་ཅི་ཡང་མེད། །མི་ཡི་ལུས་སུ་སྐྱེས་མ་ཐག །ཁ་ནས་སྟ་རེ་ལྟ་བུ་ཡི། །ཚིག་འབྱུང་ངན་པར་<line/>
བརྗོད་སྨྲ་བ། །དེ་ཡིས་བདག་ཉིད་གཅོད་པར་བྱེད། །བདེན་པར་སྨྲ་ཞིང་འཁྲུག་མི་བྱ། །བསླངས་ན་ཆུང་ཡང་སྦྱིན་པར་བྱ། །གནས་འདི་གསུམ་དང་ལྡན་པ་ནི། །ལྷ་རྣམས་དག་གི་དྲུང་དུ་འགྲོ། །དེ་ལྟ་<line/>
བས་ན་རྒྱུ་ཐམས་ཅད་དང༌། རྐྱེན་ཐམས་ཅད་ཀྱིས་བརྫུན་དུ་སྨྲ་བར་མི་བྱ་ཞིང་གཞན་རྫུན་སྨྲ་བ་ན་རྗེས་སུ་ཡི་རང་བར་མི་བྱ། རྫུན་སྨྲ་བ་དང་ལྷན་ཅིག་འབེལ་བའི་གཏམ་ཟེར་དུ་མི་འགྲོ་།མི་གནས།<line/>
འདུག་པར་མི་བྱའོ། །གཞན་དུ་ན་འདིའང་རྫུན་སྨྲ་བ་མངོན་དུ་ཟེར་བ་ཡིན་ནོ་ཞེས་སྐྱེ་བོ་གཞན་དག་གིས་བསམས་པར་འགྱུར་ཏེ། དེ་ལྟར་ན་ལས་དྲི་མ་ཅན་ལ་མངོན་པར་དགའ་བའི་མི་རྣམས་དང་<line/>
འགྲོགས་པས་ལས་དྲི་མ་ཅན་དུ་གཞན་དག་སེམས་སོ། །དེ་ལྟ་བས་ན་སྡིག་པའི་གྲོགས་པོ་དང་འགྲོགས་པར་མི་བྱ་སྟེ། འདི་ལྟ་སྟེ། སྡིག་པའི་གྲོགས་པོ་དང་འགྲོགས་པ་ནི་འཁོར་བའི་འཆིང་བ་<line/>
སེམས་ཅན་དམྱལ་བ་དང༌། ཡི་དྭགས་དང༌། བདུད་འགྲོ་རྣམས་ཀྱི་གནས་ཡིན་ལ། དགེ་བའི་བཤེས་གཉེན་དང་འགྲོགས་པ་འདི་ནི་ཐར་པ་མཆོག་ཡིན་ཏེ། འདི་དག་ནི་བརྫུན་དུ་སྨྲ་བ་མདོར་<line/>
</page>
<page index="31" id="186A">༄༅། །བཤད་པ་ཡིན་ནོ། །གཞན་ཡང་ཕྲ་མ་ཇི་ལྟ་བུ་ཡིན། རྣམ་པ་དུ་ཡོད་ཅེ་ན། རྣལ་འབྱོར་སྤྱོད་པ་ནང་གི་ཆོས་ལ་ཆོས་ཀྱི་རྗེས་སུ་ལྟ་ཞིང༌། གནས་པ་དེས་ཐོས་པ་ལས་<line/>
བྱུང་བའི་ཤེས་པའམ། ལྷའི་མིག་གིས་མཐོང་སྟེ་ཕྲ་མ་ཞེས་བྱ་བ་ནི་མཐུན་ཞིང་འབྱོར་བ་དག་ལ་དབྱེ་བའི་བསམ་པས་ཚིག་བརྗོད་པ་ནི་ཕྲ་མ་ཡིན་ནོ། །དེ་རྣམ་པ་གཉིས་ཏེ། ཕ་རོལ་དང་སྦྱོར་བ་<line/>
དང༑ མི་སྦྱོར་བའོ། །དེ་ལ་ཁྱོད་ཀྱིས་མི་གཉིས་དང་དབྱེ་བའི་སྦྱོར་བ་གྱིས་ཤིག་ཅེས་དགྲའམ། དགྲ་ཆུང་དུ་གཞན་དག་གིས་སྦྱོར་བ་བྱེད་པ་དང༌། བདག་ཉིད་ཀྱིས་འབྱེད་པར་འདོད་པའོ། །<line/>
གཞན་ཡང༌། ཚིག་རྩུབ་པོ་ཇི་ལྟ་བུ་ཡིན། རྣམ་པ་དུ་ཡོད་ཅེ་ན། རྣལ་འབྱོར་སྤྱོད་པ་ནང་གི་ཆོས་ལ་ཆོས་ཀྱི་རྗེས་སུ་ལྟ་ཞིང་གནས་པ་དེས་ཐོས་པ་ལས་བྱུང་བའི་ཤེས་པའམ། ལྷའི་མིག་གིས་<line/>
མཐོང་སྟེ། ཚིག་རྩུབ་པོ་ཞེས་བྱ་བ་ནི་བདག་དང༌། གཞན་ལ་གནོད་པ་བྱེད་པ། ཁྲོ་བོའི་རྒྱུ་མཐུན་པར་གྱུར་པ། ཡིད་དུ་མི་འོང་བ། མི་སྦུག་པ། མི་དགའ་བའི་ཚིག་བརྗོད་པ་ཉན་པ་དང༌། མི་<line/>
མཐུན་པ། འདོད་ཆགས་དང༌། ཞེ་སྡང་དང༌། གཏི་མུག་དང་བཅས་པ། བྱིས་པ་སོ་སོའི་སྐྱེ་བོ་ཐམས་ཅད་དང་ལྷན་ཅིག་སྤྱོད་པའི་ཚིག་སྨྲ་བ་འདི་ནི་ཚིག་རྩུབ་པོ་ཞེས་བྱ་སྟེ། རྣམ་པ་དུམ་།<line/>
དམིགས་པ་དུ་མ། རྒྱུ་དུ་མ། སེམས་ཀྱི་ཀུན་ནས་ལྡང་བ་དུ་མ། རྣམ་པར་སྨིན་པ་དུ་མ། བདེ་འགྲོར་འགྲོ་བ་རྣམ་པར་འཇིག་པ་དུ་མ། སྐྱེ་བོ་ཐམས་ཅད་མི་དགའ་བར་བྱེད་པ། འཇིག་རྟེན་ལྡང་<line/>
</page>
<page index="32" id="186B">བའི་རྒྱུར་གྱུར་པ། མཐུན་པར་གྱུར་པ་རྣམ་པར་འཇིག་པར་བྱེད་པ། ཡིད་མི་ཆེས་པའི་གནས་སུ་གྱུར་པ། ཡིད་གཅུགས་པ་མ་ཡིན་པ། ལྕེ་དུག་ལྟ་བུར་གྱུར་པའི་ཚིག་རྩུབ་པོ་དག་གི་དྲི་མ་ནི་ཚངས་<line/>
པ་མཚུངས་པར་སྤྱོད་པས་རྣམ་པར་སྤངས་པ་ཡིན་ནོ། །འདིར་ཚིགས་སུ་བཅད་པ། བརྟན་པས་ཚིག་རྩུབ་སྤང་བྱ་ཞིང༌། །རྟག་ཏུ་ཡང་དག་ཚིག་སྨོས་ཤིག །ཚིག་སྙན་མངོན་པར་དགའ་བའི་མི།།<line/>
མྱ་ངན་འདས་ལ་ཉེ་བར་གནས། །ཚིག་ནི་རྟག་ཏུ་སྨྲ་བྱ་ཞིང༌། །དྲི་མ་ཡོད་པ་རྣམ་པར་སྤང༌། །ཚིག་གི་དྲི་མས་ཟིལ་ནོན་པ། །མི་གང་དེ་ནི་དམྱལ་བར་འགྲོ་།ཚིག་གི་དྲི་མས་ཟིལ་ནོན་པ། །གང་ཡིན་དེ་<line/>
ལ་བདེ་བ་མེད། །སེང་གེ་སྦྲུལ་ནི་འཕགས་མིན་ལྟར། །དེ་དག་ལ་ནི་མཐོ་རིས་མེད། །གང་དག་ཚིག་རྩུབ་མི་སྨྲ་ཞིང༌། །གང་དག་གཡོ་ནི་རྣམ་སྤངས་པ། །དེ་དག་ཐམས་ཅད་དགའ་བསྐྱེད་ཅིང༌། །བདེ་<line/>
བ་དག་དང་དབུགས་འབྱིན་ཅིང༌། །སྐྱེ་བོ་དེ་ནི་འཇིག་རྟེན་འདི། །དགའ་ཞིང་ཕ་རོལ་མཐོ་རིས་འགྲོ། །དེ་འདྲ་བ་ཡི་མི་དག་ནི། །མཁས་པ་དེ་ལ་ཕྱག་བྱར་འོས། །བདེན་ཚིག་རྟག་ཏུ་ཞི་བ་དང༌། །གཡོ་<line/>
སྒྱུ་མེད་ཅིང་དྲང་པོའི་སེམས། །གཞན་ལ་གནོད་པའི་བྱེད་དང་བྲལ། །དེ་ནི་ཆོས་ཀྱི་རྒྱལ་མཚན་དགའ། །ལག་པ་བརྡབས་པའི་སྒ་ལྟ་བུར། །མི་ནི་ཆུང་བར་གྱུར་པ་ཡིན། །གང་དག་དེ་ཐོབ་ཆོས་<line/>
མི་ཤེས། །མི་ནི་རྨོངས་པ་དག་གིས་བསླུས། །གང་དག་བདག་སྡུག་མི་འགྱུར་དང༌། །གང་དག་བདེ་བ་མི་འདོད་པ། །དེ་ནི་སྡིག་གི་ལས་བྱེད་ཅིང༌། །སྲིད་པའི་རྒྱུ་ཡིས་རྣམ་པར་བསླུས། །གང་<line/>
</page>
<page index="33" id="187A">༄༅། །དུ་ལས་ཀྱི་རྗེས་འགྲོ་བ། །ནོར་དང་བུ་དང་ཆུང་མ་དང༌། །མཛའ་བཤེས་ཉེ་དུ་གཉེན་འདབ་དང༌། །དེར་ནི་འགྲོ་བར་མི་ནུས་སོ། །ལེགས་པར་བྱས་དང་ཉེས་པར་<line/>
བྱས༑ ༑དེ་དག་འགྲོ་བའི་རྗེས་སུ་འགྲོ། །མཁའ་ལ་བྱ་དག་གནས་པ་ཡིན། །དེ་གྲིབ་ལྷན་ཅིག་འགྲོ་བ་བཞིན། །ཇི་ལྟར་ལམ་རྒྱགས་ཉུང་བ་དག །ལམ་ཞུགས་སྡུག་བསྔལ་འགྲོ་བ་ལྟར། །དེ་<line/>
བཞིན་ལས་བཟང་མ་བྱས་པའི། །སེམས་ཅན་དག་ནི་ངན་འགྲོར་འགོར། །ཇི་ལྟར་ལམ་རྒྱགས་མང་བདོག་པ། །ལམ་ཞུགས་བདེ་བར་འགྲོ་བ་ལྟར། །དེ་བཞིན་ལས་བཟང་བྱས་པ་ཡི། །སེམས་<line/>
ཅན་དག་ནི་བདེ་འགྲོར་འགྲོ། །ཡུན་རིང་ཡུལ་གཞན་གནས་པ་ཡི། །མི་དག་བདེ་བར་འོངས་པ་དང༌། །གཉེན་དང་སྡུག་པ་མཛའ་བཤེས་དག །འདིར་འོངས་མངོན་པར་དགའ་བ་ལྟར། །དེ་བཞིན་<line/>
བསོད་ནམས་བྱས་པའི་མི། །འཇིག་རྟེན་འདི་ནས་ཕར་འགྲོ་བ། །བསོད་ནམས་ཉིད་ཀྱིས་མངོན་དགའ་སྟེ། །གཉེན་སྡུག་དག་ནི་འོངས་པ་བཞིན། །དེ་ལྟ་བས་ན་ཚེ་ཕྱི་མའི། །བསོད་ནམས་དག་<line/>
ནི་བྱ་ཞིང་བསགས། །བསོད་ནམས་འཇིག་རྟེན་ཕ་རོལ་ཏུ། །སྲོག་ཆགས་རྣམས་ནི་དྲན་གནས་ཡིན། །སྤྱོད་པ་མཐུན་པར་གང་སྤྱོད་པའི། །བསོད་ནམས་དག་ལ་ལྷ་བསྟོད་ཅིང༌། །དེ་དག་འདིར་<line/>
ནི་མངོན་དགའ་ལ། །ཕ་རོལ་མཐོ་རིས་དགའ་བར་འགྱུར། །གནས་འདི་གཞན་གྱིས་མཐོང་བ་ཡི། །མཁས་པ་དག་གིས་ཚུལ་ཁྲིམས་བསྲུངས། །འཕགས་པ་མཐོང་པ་ཕུན་སུམ་ཚོགས། །<line/>
</page>
<page index="34" id="187B">འཇིག་རྟེན་འདི་ནི་ཞི་བ་བསྟེན། །གཞན་ཡང༌། རྣལ་འབྱོར་སྤྱོད་པ་ནང་གི་ཆོས་ལ་ཆོས་ཀྱི་རྗེས་སུ་ལྟ་ཞིང་གནས་པ་དེ་མི་དགེ་བའི་ལས་ཀྱི་ལམ་གྱི་ཚིག་བཞི་པའི་ཚིག་ཀྱལ་པ་ལ་རྟོག་པར་བྱེད། དེ་ལ་<line/>
ཚིག་ཀྱལ་པ་རྣམ་པ་དུ་ཡོད་ཅེ་ན། ཚིག་འབྱུང་བ་སྔ་ཕྱི་འབྲེལ་པ་མེད་པའི་ཚིག་ཀྱལ་པ་དང༌། སེམས་འཇུག་པ་ཡང་བས་སྔ་ཕྱི་འབྲེལ་པ་མེད་པའི་ཚིག་བརྗོད་པའི་ཚིག་ཀྱལ་པའོ། །རྒྱགས་པ་དང༌།<line/>
བཅས་པ་དང༌། རྒྱགས་པ་མེད་པའི་དུས་ཀྱིས་བསླང་བའང་བྱེད་པའི་རྒྱུའི་ངོ་བོ་སྐྱེད་པ་དེ་ཚེ་འདི་ལ་ཡིད་གཅུགས་པའི་གནས་སུ་མི་འགྱུར་ཞིང་ཚེ་འདིའི་ལས་ཀྱི་ལམ་སྐྱེད་པ་འཇིག་རྟེན་པ་ཀུན་གྱིས་<line/>
སྨད་པའི་གནས་ཀྱི་རྒྱུ། དོན་མེད་པར་སྨྲ་བ་ནི་ཚིག་ཀྱལ་པ་སྟེ། ཚིག་གི་དྲི་མ་བཞི་པ་འདི་ནི་མི་དགེ་བའི་ལས་ཀྱི་ལམ་བསྐྱེད་པ་དང༌། སྐྱེ་བར་བྱེད་པ་སྨྲ་བར་མི་བྱ་ཞིང་རྗེས་སུ་ཡི་རང་བར་མི་བྱ་<line/>
བ་ལ་གཞན་གྱི་ཚིག་ཀྱལ་པ་སྨྲ་བ་དེ་ལ་གནས་པར་མི་བྱའོ། །ཡིད་ཀྱི་མི་དགེ་བའི་ལས་ཀྱི་ལམ་ནི་བརྣབ་སེམས་དང༌། གནོད་སེམས་དང༌། ལོག་པར་ལྟ་བའོ། །དེ་ལ་བརྣབ་སེམས་ནི་<line/>
གཞན་གྱིས་ཡོངས་སུ་བཟུང་བའི་ནོར་རྫས་དང༌། ནོར་རྫས་ཀྱི་རྣམ་པ་ལ་ངག་དང༌། ཡིད་ཀྱིས་ཤིན་ཏུ་རྟོག་པར་བྱེད་དེ། འདི་ནི་བདག་གིར་བྱའོ་སྙམ་པ་ཡང་དག་པ་མ་ཡིན་པའི་ཚུལ་བཞིན་<line/>
ཡིད་ལ་བྱེད་ཅིང༌། དེ་གཞན་གྱི་ཕུན་སུམ་ཚོགས་པ་ལ་འཕྲལ་ལ་སེམས་ལྡང་སྟེ། དོན་ལ་འཆུམས་པ་རྒྱུ་མེད་པ་ཡིན་ནོ། །དེ་ནི་བརྣབ་སེམས་ཡིད་ཀྱི་མི་དགེ་བའི་ལས་ཀྱི་ལམ་ཡིན་ཏེ། མི་<line/>
</page>
<page index="35" id="188A">༄༅། །འདོད་པ། མི་སྡུག་པ། ཡིད་དུ་མི་འོང་བའི་རྣམ་པར་སྨིན་པ། ཡིད་མ་ཞི་བ། མ་སྦྱངས་པའི་བྱིས་པ་སྐྱེ་བོ་བརྣབ་སེམས་ཀྱིས་རབ་ཏུ་བསླུས་པ་དེ་གཞན་གྱི་ཕུན་<line/>
སུམ་ཚོགས་པ་ལ་འཕྲལ་ལ་ཡིད་ཀྱིས་ཤིན་ཏུ་རྟོག་པར་བྱེད། རོ་མྱོང་བར་བྱེད། ཡང་དང༌། ཡང་དུ་བྱེད། ཡོངས་སུ་སྒྱུར་བར་བྱེད། རྟག་ཏུ་འདོད་པར་བྱེད། རྟག་ཏུ་དགའ་བར་བྱེད་<line/>
ཅིང་གཞན་གྱི་ནོར་རྫས་ཕུན་སུམ་ཚོགས་པ་མཐོང་ན་སྡུག་བསྔལ་བ་ཡིན་ནོ། །འདི་ནི་བརྣབ་སེམས་ཞེས་བྱ་སྟེ། ཡིད་ཀྱི་མི་དགེ་བའི་ལས་ཀྱི་ལམ་གྱི་དྲི་མ་ཆེན་པོ་ཡིན་ནོ། །གཞན་ཡང་<line/>
སེམས་ལས་བྱུང་བ་གནོད་སེམས་མི་དགེ་བའི་ལས་ཀྱི་ལམ་ལ་སོགས་པ་ཇི་ལྟ་བུ་ཡིན་ཞེ་ན། རྣལ་འབྱོར་སྤྱོད་པ་ནང་གི་ཆོས་ལ་ཆོས་ཀྱི་རྗེས་སུ་ལྟ་ཞིང་གནས་པ་དེས། ཐོས་པ་ལས་བྱུང་<line/>
བའི་ཤེས་པའམ། ལྷའི་མིག་གིས་མཐོང་སྟེ། གཞན་དག་གིས་སྒྱུ་མ་ཡིན་པ་ཡིད་ཀྱི་ཉེས་པའི་གནོད་སེམས་དང༌། གཞན་དག་གི་ཕུན་སུམ་ཚོགས་པའམ། ཕུན་སུམ་ཚོགས་པ་མ་ཡིན་པ་མཐོང་<line/>
ནས༑ སྒྱུ་མ་ཡིན་པ་ཇི་ལྟར་འདོད་པ་བཞིན་བྱས་པ་ཡིད་ཀྱི་ཉེས་པ་མི་བཟད་པ་ཆེན་པོ་སྐྱེ་བར་འགྱུར་ཏེ། གནོད་སེམས་དེ་ནི་སེམས་ཅན་དམྱལ་བ་མྱོང་བར་འགྱུར། དགེ་བའི་ཆོས་ཀྱི་ལོ་<line/>
ཏོག་ཏུ་གྱུར་པ་རྣམས་ཀྱི་སེར་བ། ཡང་དག་པའི་ཤེས་རབ་ཀྱི་མིག་གི་མི་མཐུན་པར་གྱུར་པ་མུན་ནག་སྙིང་ལ་གནས་པའི་མེ་དེ་ཚུལ་ཁྲིམས་ཐམས་ཅད་སྲེག་པར་བྱེད་པ། མདོག་ངན་པའི་<line/>
</page>
<page index="36" id="188B">རྒྱུ༑ ཆོས་ཀྱི་སྟེགས་གཅོད་པར་བྱེད་པ། འཇིག་རྟེན་འདི་དང༌། འཇིག་རྟེན་ཕ་རོལ་གྱི་དགྲ་ནང་དུ་ཞུགས་པ། སེམས་རྩེ་གཅིག་པ་ཉད་འཇིག་པར་བྱེད་པ། བྱམས་པ་དང་མི་མཐུན་ཞིང༌། འཕགས་<line/>
པའི་བདེན་པ་བཞི་པོ་སྡུག་བསྔལ་དང༌། ཀུན་འབྱུང་དང༌། ལམ་དང༌། འགོག་པ་རྣམས་འཇིག་པར་བྱེད་པ་ཡིན་ནོ། །གནོད་སེམས་ཞེས་བྱ་བ་སེམས་ཅན་དམྱལ་བའི་ཕོ་ཉ་མཆོག་ཡིན་ཏེ། དེ་<line/>
སྐྱེས་བུ་དམ་པ་དང༌། འཕགས་པ་ཉན་ཐོས་དང༌། ཐོས་པ་དོན་དུ་གཉེར་བ་རྣམས་ཀྱིས་སྤོང་བར་འགྱུར་རོ། །གཞན་ཡང༌། ལོག་པར་ལྟ་བ་དམ་པའི་ཆོས་ཀྱི་མི་མཐུན་པར་གྱུར་པ་དེ་ལྟ་བ་ངན་པ་<line/>
ཐམས་ཅད་ཀྱི་མུན་གནག་སྙིང་ལ་ཡང་དག་པར་སྐྱེ་བར་འགྱུར་བ་ཇི་ལྟ་བུ་ཡིན་ཞེ་ན། རྣལ་འབྱོར་སྤྱོད་པ་ནང་གི་ཆོས་ལ་ཆོས་ཀྱི་རྗེས་སུ་ལྟ་ཞིང་གནས་པ་དེས་ཐོས་པ་ལས་བྱུང་བའི་ཤེས་པའམ།<line/>
ལྷའི་མིག་གིས་མཐོང་སྟེ། ཐོག་མ་མེད་པའི་དུས་ནས་ཞུགས་ཤིང་སྐྱེས་པ། སེམས་ཅན་དམྱལ་བ་དང༌། ཡི་དྭགས་དང༌། དུད་འགྲོའི་འགྲོ་བའི་རྒྱུ་བསྐྱེད་པ། མུན་པ་མུན་ནག་ཏུ་གྱུར་པ། ལྟ་བ་<line/>
ངན་པ་ལ་མངོན་པར་དགའ་བ། ཡང་དག་པའི་ལམ་གྱི་མི་མཐུན་པར་གྱུར་པ། མཚོན་དང༌། མེ་དང༌། དུག་དང༌། གཡངས་ལྟ་བུ། སྐྱེ་བོ་ཐམས་ཅད་རྣམ་པར་འཇིག་པར་བྱེད་པ། ཕྱིན་ཅི་ལོག་<line/>
ཏུ་ལྟ་ཞིང་ལོག་པར་ལྟ་བ་ཡིན་ནོ། །དེའང་རྣམ་པ་གཉིས་ཏེ། རྐྱེན་ཡོད་པ་དང༌། ལས་དང༌། འབྲས་བུ་ལ་སྐུར་བ་འདེབས་པའོ། །དེ་ལ་རྐྱེན་ཡོད་པ་ནི་བདེ་བ་དང༌། སྡུག་བསྔལ་གང་ཡིན་པ་དེ་དག་<line/>
</page>
<page index="37" id="189A">༄༅། །ནི་དེ་དག་ཉིད་ཀྱིས་བྱས་ཀྱི། ལས་དང༌། འབྲས་བུས་བྱས་པ་ནི་མ་ཡིན་ནོ་ཞེས་ཟེར་རོ། །ལས་དང་འབྲས་བུ་ལ་སྐུར་བ་འདེབས་པ་ནི། སྦྱིན་པ་མེད་དོ་ཞེས་བྱ་བ་<line/>
ལ་སོགས་པ་སྟེ། དེ་ལྟར་དེ་དག་ལོག་པར་ལྟ་བ་མི་དགེ་བ་བཅུའི་ལས་ཀྱི་ལམ་འདི་དག་ཐམས་ཅད་དོན་ཐམས་ཅད་མེད་པར་བྱེད་པའི་རྩ་བ་ཡིན་ནོ།། །།འཕགས་པ་དམ་<line/>
པའི་ཆོས་དྲན་པ་ཉེ་བར་གཞག་པ། བམ་པོ་གཉིས་པ། གཞན་ཡང༌། མི་དགེ་བ་བཅུའི་ལས་ཀྱི་ལམ་འདི་དག་བཟློག་ནས། ཟག་པ་དང་བཅས་པ་དང༌། ཟག་པ་མེད་པ་དག་གི་ལས་བྱེད་པར་<line/>
འགྱུར་བ་ཇི་ལྟ་བུ་ཡིན་ཞེ་ན། རྣལ་འབྱོར་སྤྱོད་པ་ནང་གི་ཆོས་ལ་ཆོས་ཀྱི་རྗེས་སུ་ལྟ་ཞིང་གནས་པ་དེས་ཐོས་པ་ལས་བྱུང་བའི་ཤེས་པའམ། ལྷའི་མིག་གིས་མཐོང་སྟེ། འདི་ནི་རེ་ཞིག་འཁོར་<line/>
བའི་འཆིང་བ། ཆོས་ཟད་པར་བྱེད་པ། འདི་ལྟ་སྟེ། འཆིང་བའི་རྒྱུ་མི་དགེ་བའོ། །ཐར་པའི་རྒྱུའི་དངོས་པོ་ནི་དགེ་བ་ཡིན་ཏེ། དེ་ལ་སྲོག་གཅོད་པ་སྤངས་པས་འཁོར་བར་གཏོགས་པའི་སེམས་<line/>
ཅན་རྣམས་ལ་མི་འཇིགས་པ་སྦྱིན་པར་འགྱུར་ཏེ། དེའི་ཚེ་འདི་ཉིད་ལ་བསྔགས་པར་འགྱུར། དེ་བཞིན་གྱི་མདོག་དང༌། དབང་པོ་རྣམས་གསལ་བར་འགྱུར། ཚེ་རིང་པོར་འགྱུར་བའི་ལས་<line/>
བྱེད་པར་འགྱུར། གང་སྲིན་པོ་དང༌། ཤ་ཟ་དང༌། གྲུལ་བུམ་གྱི་རིགས་དང༌། གཞན་ཡང་སེམས་ཅན་འཚེ་བར་བྱེད་པ་དེ་དག་ཀྱང་ཉིན་མཚན་དུ་སྲུང་བར་བྱེད། ཕྱི་བཞིན་དུ་ལྷ་དག་<line/>
</page>
<page index="38" id="189B">ཀྱང་མངོན་པར་སྲུང་བར་བྱེད་ལ། ལུས་དང་བྲལ་ནས་ཀྱང་བདེ་འགྲོ་མཐོ་རིས་ལྷའི་འཇིག་རྟེན་དུ་སྐྱེ་བར་འགྱུར་ཏེ། གལ་ཏེ་རྣམ་པར་སྨིན་པའི་འབྲས་བུ་མྱོང་བར་འདོད་ནའང༌། ཇི་ལྟར་བརྩོན་འགྲུས་<line/>
བརྩམས་པ་བཞིན་མྱོང་བར་འགྱུར་རོ། །གལ་ཏེ་བྱང་ཆུབ་ཀྱི་ལམ་ཐ་མ་དང༌། འབྲིང་དང༌། ཆེན་པོ་རྣམས་ཀྱི་སོ་སོ་ཡང་དག་པར་མྱོང་བར་འདོད་ན། དེ་རྣམ་པ་གསུམ་པོ་འདིར་འགྱུར་ཏེ། གལ་ཏེ་<line/>
ཉན་ཐོས་ཀྱི་བྱང་ཆུབ་ཏུ་ཡོངས་སུ་བསྔོ་ན། དེ་དགྲ་བཅོམ་པར་གྱུར་ནས། ཡོངས་སུ་མྱ་ངན་ལས་འདའོ། །གལ་ཏེ་བྱང་ཆུབ་འབྲིང་དུ་ཡོངས་སུ་བསྔོ་ན། དེ་རང་སངས་རྒྱས་སུ་འགྱུར་རོ། །གལ་ཏེ་བླ་ན་<line/>
མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོ་ན། དེ་ཡང་དག་པར་རྫོགས་པའི་སངས་རྒྱས་སུ་འགྱུར་ཏེ། རིག་པ་དང༌། ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་<line/>
པ༑ སྐྱེས་བུ་འདུལ་བའི་ཁ་ལོ་སྒྱུར་བ། བླ་ན་མེད་པ། ལྷ་དང༌། མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་སུ་འགྱུར་རོ། །ཆོས་ཐམས་ཅད་ཀྱི་རྩ་བ་ནི་སྲོག་ཡིན་ཏེ། གང་སྲོག་དེ་མངོན་པར་<line/>
སྲུང་བ་དེས་ནི་བདེ་བ་ཐམས་ཅད་སྦྱིན་པར་འགྱུར་ལ། སྦྱིན་པ་རྣམས་ཀྱི་ནང་ན་མཆོག་ནི་འདི་ཡིན་ཏེ། འདི་ལྟ་སྟེ། སེམས་ལས་བྱུང་བ་སོ་སོར་བསྒོམས་པ་སྲོག་བྱིན་པའོ། །ཚུལ་ཁྲིམས་ཀྱི་<line/>
ནང་ན་མཐོ་རིས་སུ་སྐྱེ་བའི་མཆོག་ནི་འདི་ཡིན་ཏེ། འདི་ལྟ་སྟེ། སྲོག་བྱིན་པའི་ཚུལ་ཁྲིམས་སོ། །གལ་ཏེ་ཡུལ་གྱི་བདེ་བ་ཀུན་ནས་ཉོན་མོངས་པ་སྲེད་པའི་རྒྱུར་གྱུར་པར་ཡོངས་སུ་བསྔོ་ན། དེ་<line/>
</page>
<page index="39" id="190A">༄༅། །ཚངས་པའམ། བདུད་དམ། བརྒྱ་བྱིན་དུ་འགྱུར། གལ་ཏེ་མིའི་བདག་ཉིད་ཆེན་པོར་ཡོངས་སུ་བསྔོ་ན། དེ་འཁོར་ལོས་བསྒྱུར་བའི་རྒྱལ་པོ་རིན་པོ་ཆེ་སྣ་བདུན་དང་ལྡན་པ།<line/>
གླིང་བཞི་ལ་སྤྱོད་པར་འགྱུར། གལ་ཏེ་ལྷ་མ་ཡིན་གྱི་བདག་ཉིད་ཆེན་པོར་ཡོངས་སུ་བསྔོ་ན། དེ་ལྷ་མ་ཡིན་གྱི་རྒྱལ་སྲིད་བྱེད་པར་འགྱུར། གལ་ཏེ་གནོད་སྦྱིན་གྱི་བདག་ཉིད་ཆེན་པོར་ཡོངས་སུ་<line/>
བསྔོ་ན། དེ་གནོད་སྦྱིན་གྱི་རྒྱལ་སྲིད་བྱེད་པར་འགྱུར་རོ། །སྙིང་རྗེ་ཆེན་པོ་འདི་ནི་དམ་པའི་ཆོས་ཀྱི་ས་བོན་དུ་གྱུར་པ། འཁོར་བའི་སྐྱབས་སུ་གྱུར་པ། འཁོར་བའི་མུན་གནག་ཏུ་ཞུགས་པ་རྣམས་<line/>
ཀྱི་སྒྲོན་མར་གྱུར་པ་ཡིན་ཏེ། འདི་ལྟ་སྟེ། སྲོག་གཅོད་པ་སྤོང་བ་ཞེས་བྱའོ། །སྲོག་གཅོད་པ་སྤངས་པ་བྱམས་པ་བསྒོམས་པར་འགྱུར་ཞིང༌། སྙིང་རྗེའི་རྒྱུད་ལ་གནས་པ་ཡིན་ཏེ། བསམས་ནས་<line/>
སྲོག་གཅོད་པ་སྤངས་ན་གཙང་ཞིང་དགའ་བར་འགྱུར། གང་གི་ཚེ་ཕ་རོལ་ཡང་དག་པར་བསྲུང་བར་མ་ནུས་པ་དེའི་ཚེ་བཏང་སྙོམས་སུ་འགྱུར་ཞིང༌། དེ་ཚངས་པའི་གནས་བཞི་ལ་གནས་<line/>
པའི་རྒྱུད་དུ་འགྱུར། སྲོག་གཅོད་པ་སྤངས་པའི་དགེ་བའི་རྩ་བའི་སྙིང་པོ་ནི་བསམ་གྱིས་མི་ཁྱབ་སྟེ། རྣམ་པ་གང་དང༌། གང་གིས་ཇི་ལྟ་ཇི་ལྟར་ཡོངས་སུ་བསྔོ་བ་དེ་ལྟ་དེ་ལྟར་ཡོངས་སུ་འགྲུབ་བོ། །<line/>
དཔེར་ན། གསེར་མགར་མཁས་པ་དེ་ནི་གསེར་བཟང་པོ་བླངས་ནས། ཇི་ལྟ་ཇི་ལྟར་འདོད་པ་དེ་ལྟ་དེ་ལྟར་གསེར་དེ་ལ་བྱེད་དེ། དེ་ལས་རྒྱན་ཏམ། དེ་ལས་བུམ་པའམ། དེ་ལས་མིའི་གཟུགས་<line/>
</page>
<page index="40" id="190B">སམ༑ དེ་ལས་སངས་རྒྱས་ཀྱིས་གཟུགས་བྱེད་དོ། །དེ་བཞིན་དུ་སྲོག་གཅོད་པ་ཡང་དག་པར་བསྲུངས་ཏེ། མ་ཉམས་ཤིང་མ་རལ་ལ། མ་ཞིག་ན་ཇི་ལྟ་ཇི་ལྟར་ཡོངས་སུ་བསྔོ་བ་དེ་ལྟ་དེ་ལྟར་ཡོངས་སུ་<line/>
འགྲུབ་བོ། །དེ་ལྟ་བས་ན་སྲོག་གཅོད་པ་སྤངས་པའི་སེམས་ཅན་གང་ཡིན་པ་དེ་ནི་མྱ་ངན་ལས་འདས་པ་དང༌། ཉེ་བར་གནས་ཤིང༌། དེ་དགེ་བའི་བཤེས་གཉེན་དང་ཡང་དག་པར་སྤྱོད། སེམས་<line/>
ཅན་དེ་བདག་དང༌། གཞན་ལ་ཕན་པའི་སྐལ་པ་དང་ལྡན་ཞིང༌། དེ་སེམས་ཅན་དམྱལ་བ་དང༌། དུད་འགྲོ་དང༌། ཡི་དྭགས་རྣམས་ཀྱི་འགྲོ་བ་ལ་བསོད་ནམས་ཀྱི་ཞིང་དུ་གྱུར་པ་ཡིན། དེས་འཁོར་བ་ན་<line/>
ཆོས་དང་ལྡན་པའི་ཆོས་ཀྱི་རྗེས་སུ་འཇུག་པ། ཆོས་དང་ལྡན་པའི་ཀུན་རྟོག་པ་རྣམས་འགྲུབ་པར་འགྱུར་ཞིང༌། གྲུབ་པའང་བརྟན་པར་འགྱུར་ལ། རྒྱལ་པོ་དང༌། ཆོམ་རྐུན་དང༌། ཆུ་དང༌། མེས་<line/>
འཇིགས་པ་དང༌། ཐུན་མོང་མ་ཡིན་པར་འགྱུར་ཏེ། བདག་ཉིད་ཉེ་བར་སྤྱོད་པར་འགྱུར་རོ། །ཆོས་དང་ལྡན་པའི་འགྲན་ཟླ་གཞན་དག་གིས་མི་ནོན་པར་མཐོང་སྟེ། དེ་ལྟ་བས་ན་སྲོག་གཅོད་པ་སྤང་<line/>
བར་བྱའོ། །དེ་ནས་གཞན་ཡང༌། མ་བྱིན་པར་ལེན་པ་སྤངས་པས་ལེགས་པར་བྱས་པ། མཐོང་བ་ཇི་ལྟ་བུ་ཡིན་ཞེ་ན། རྣལ་འབྱོར་སྤྱོད་པ་ནང་གི་ཆོས་ལ་ཆོས་ཀྱི་རྗེས་སུ་ལྟ་ཞིང་གནས་པ་དེས་ཐོས་པ་<line/>
ལས་བྱུང་བའི་ཤེས་པའང༌། ལྷའི་མིག་གིས་མཐོང་སྟེ། མ་བྱིན་པར་ལེན་པ་སྤངས་པ་ཡིན། གཞན་གྱིས་ཡོངས་སུ་བཟུང་བའི་ཆགས་པ་ཆེན་པོའི་དྲ་བ་ལས་གྲོལ་བར་གྱུར། ཚེ་འདི་ཉིད་ལ་<line/>
</page>
<page index="41" id="191A">༄༅། །དེ་དབུགས་འབྱུང་བར་འགྱུར། རྒྱལ་པོའམ། བློན་པོའི་ཡིད་བརྟན་པར་འགྱུར། རྒྱལ་པོའི་འཁོར་དང༌། ཁྱིམ་བདག་གི་འཁོར་དང༌། རྒྱལ་རིགས་ཀྱི་འཁོར་<line/>
དང༑ དགེ་སྦྱོང་གི་འཁོར་དང༌། བྲམ་ཟེའི་འཁོར་དུ་ཡིད་བརྟན་པ་དང༌། དགའ་བ་དང༌། སྡུག་པ་དང༌། ཡིད་དུ་འོང་ཞིང་ཚིག་ཡོངས་སུ་གཟུང་བར་འོས་པར་འགྱུར། དེའི་ལོངས་སྤྱོད་གང་<line/>
ཡིན་པ་དེ་དག་རྟག་ཅིང་གཞན་ལ་གནོད་པ་མེད་པར་འགྱུར་ལ། རྒྱལ་པོ་དང༌། ཆུ་དང༌། ཆོམ་རྐུན་དང༌། མེའི་འཇིགས་པ་མེད་པར་འགྱུར། མ་བསམས་པར་དེ་དག་འཕྲལ་ལ་འབྱུང་བར་<line/>
འགྱུར་ལ། བྱུང་ནས་ཀྱང་ཞིང་དང༌། ཚུལ་ཁྲིམས་དང་ལྡན་པ་དང༌། ལམ་བཟང་པོ་ལ་ཞུགས་པ་དང༌། འཇིག་རྟེན་པ་རྣམས་ལ་ཡང་དག་པར་ཉེ་བར་སྦྱོར་བར་འགྱུར། ལུས་དང་བྲལ་ནས་ཀྱང་<line/>
བདེ་འགྲོ་མཐོ་རིས་ཀྱི་ལྷའི་འཇིག་རྟེན་རྣམས་སུ་སྐྱེ་བར་འགྱུར་རོ། །གལ་ཏེ་ངེས་པར་འབྱུང་བའི་ལམ་གྱིས་ཡོངས་སུ་བསྔོ་ན། ངེས་པར་འབྱུང་བར་འགྱུར་ལ་སྔ་མ་བཞིན་དུ་ཚངས་པའམ་།<line/>
བདུད་དམ། བརྒྱ་བྱིན་ནམ། འཁོར་ལོས་བསྒྱུར་བའི་རྒྱལ་པོ་གླིང་བཞི་ལ་དབང་བ། རིན་པོ་ཆེ་སྣ་བདུན་དང་ལྡན་པར་འགྱུར་ཏེ། འདི་ལྟར་ཚུལ་ཁྲིམས་ལ་མངོན་པར་དགའ་བ་དེ་བྱང་<line/>
ཆུབ་རྣམས་འཐོབ་པར་འགྱུར་རོ། །དེ་ནས་གཞན་ཡང༌། འདོད་པས་ལོག་པར་གཡེམ་པ་སྤངས་པའི་འབྲས་བུ་ཇི་ལྟ་བུ་ཡིན་ཞེ་ན། རྣལ་འབྱོར་སྤྱོད་པ་ནང་གི་ཆོས་ལ་ཆོས་ཀྱི་རྗེས་སུ་ལྟ་ཞིང་<line/>
</page>
<page index="42" id="191B">གནས་པ་དེས་ཐོས་པ་ལས་བྱུང་བའི་ཤེས་པའམ། ལྷའི་མིག་གིས་མཐོང་སྟེ། འདོད་པས་ལོག་པར་གཡེམ་པ་སྤངས་པ་ནི་དགེ་བའི་ལས་ཀྱི་ལམ་བཟང་པོ་སྤྱོད་ཅིང༌། ཚེ་འདི་ཉིད་ལ་དེ་སྤངས་<line/>
པར་འགྱུར། ཡིད་ཆེས་པའི་གནས་སུའང་འགྱུར། བུད་མེད་ཀྱི་ནང་ན་འདུག་ཀྱང་དོགས་པ་མེད་པར་འགྱུར། དེ་རྒྱལ་པོའམ། བློན་པོའི་ཡིད་བརྟན་པར་འགྱུར། དེའི་ཆུང་མ་ནམ་ཡང་གཞན་<line/>
གྱིས་འཕྲོག་པར་མི་འགྱུར་ཞིང་རྟག་ཏུ་དེའི་རིམ་གྲོ་བྱེད་པར་བརྩོན་པར་འགྱུར་ལ་བསམ་པ་དང་མཐུན་པར་ཡང་འགྱུར། ཉམ་ཐག་པར་གྱུར་པ་ནའང་ཁྱད་དུ་གསོད་པར་མི་འགྱུར་ཞིང་ཚུལ་<line/>
དང་མི་མཐུན་པར་མི་འགྱུར་ལ་གཅིག་ལ་གཅིག་གནོད་པ་བྱེད་པ་ལ་མངོན་པར་དགའ་བར་མི་འགྱུར། དེའི་ཆུང་མ་དེ་ལ་བརྙས་པ་བྱེད་པར་མི་འགྱུར་ཞིང་འཇིག་རྟེན་ཐམས་ཅད་ལ་མ་དང་སྲིད་<line/>
མོ་ལྟ་བུར་ཀུན་ཏུ་སྤྱོད་པར་འགྱུར་ལ་དེའི་ཆུང་མ་འཇིག་རྟེན་ལ་ཁྲོ་བ་མེད་པར་འགྱུར་ཏེ། སྔ་མ་བཞིན་དུ་ལུས་དང་བྲལ་ནས་བདེ་འགྲོ་མཐོ་རིས་ཀྱི་ལྷའི་འཇིག་རྟེན་དུ་སྐྱེ་བར་འགྱུར་རོ། །གང་གི་<line/>
ཚེ་ལྷ་དག་ལས་འཆི་བར་འགྱུར་བ་དེའི་ཚེ། ལྷའི་བུ་གཞན་ཞིག་དེར་སྐྱེ་བར་འགྱུར་རོ། །གང་གིས་འདོད་པས་ལོག་པར་གཡེམ་པ་བྱས་པར་གྱུར་ན་དེའི་ཚེ་མ་འཕོས་པར་ལྷ་གཞན་ཞིག་ལྷའི་བུ་<line/>
མོ་དེ་དག་གི་ནང་དུ་སྐྱེ་བར་འགྱུར་ལ་དེའང་དེ་དང་མངོན་སུམ་དུ་འགྱུར་ཏེ། དེ་དང་ལྷ་གཞན་དག་དང་ལྷན་ཅིག་ཏུ་རྒོད་པར་བྱེད། འཛུམ་པར་བྱེད། དགའ་མགུར་སྤྱོད་པར་བྱེད་དོ། །དེ་འཆི་བ་ན།<line/>
</page>
<page index="43" id="192A">༄༅། །དེའི་ཆུང་མས་མཐོང་ནས་གཞན་དུ་འགྲོ་བར་བྱེད་དེ། ཕྲག་དོག་གི་ཞགས་པས་ཡོངས་སུ་བཟུང་བ་དག་སེམས་ཅན་དམྱལ་བ་རྣམས་སུ་སྐྱེ་བར་འགྱུར་རོ། །<line/>
འདོད་པས་ལོག་པར་གཡེམ་པ་སྤྱོད་པ་ཀུན་ཏུ་བསྟེན་ཅིང་བསྒོམས་ཏེ་མང་དུ་བྱས་པ་འདི་ནི་བར་ཆད་ཆེན་པོ་ཡིན་ནོ། །དེ་ལྟ་བས་ན་འདོད་པས་ལོག་པར་གཡེམ་པ་སྤོང་བ་གང་ཡིན་<line/>
པ་དེ་ནི་དགེ་བའི་ལས་ཀྱི་ལམ་ཆེན་པོ་ཡང་དག་པར་འཛིན་ཅིང་མྱ་ངན་ལས་འདས་པའི་སྐལ་བ་དང་ལྡན་པར་འགྱུར་རོ། །དེ་ནས་གཞན་ཡང་དགེ་བའི་ཕྱོགས་ཐམས་ཅད་དང་མི་མཐུན་<line/>
པར་གྱུར་པའི་རྫུན་སྤངས་པས་དགེ་བའི་ཕྱོགས་ཆེན་པོ་ཡང་དག་པར་འཛིན་པ་ཚེ་འདི་ལ་འབྲས་བུ་རྣམ་པར་སྨིན་པ་ཇི་ལྟ་བུ་ཡིན་ཞེ་ན། རྣལ་འབྱོར་སྤྱོད་པ་ནང་གི་ཆོས་ལ་ཆོས་ཀྱི་རྗེས་སུ་<line/>
ལྟ་ཞིང་གནས་པ་དེས་ཐོས་པ་ལས་བྱུང་བའི་ཤེས་པའམ། ལྷའི་མིག་གིས་མཐོང་སྟེ། རྫུན་སྨྲ་བ་སྤངས་པ་དེ་ནི་སྐྱེ་བོ་ཀུན་གྱི་མིག་དང་རྣ་བའི་ལྐོག་ཏུ་གྱུར་ཀྱང་ཡིད་ཆེས་པའི་གནས་<line/>
ཆེན་པོར་འགྱུར་ཞིང་ནོར་རྫས་མེད་ནའང་སྐྱེ་བོ་ཀུན་དང་རྒྱལ་པོས་ཇི་ལྟར་འདོད་པ་བཞིན་མཆོད་པར་འགྱུར་ཏེ། ཇི་ལྟར་ནམ་མཁའ་ལ་གཟའ་དང༌། རྒྱུ་སྐར་གྱི་དབུས་ན་ཟླ་བ་རབ་ཏུ་<line/>
གསལ་བ་དེ་ལྟར་འཇིག་རྟེན་ཐམས་ཅད་ཀྱི་ནང་ན་བདེན་པར་སྨྲ་བ་དེ་རབ་ཏུ་གསལ་ལོ། །རིན་པོ་ཆེ་ཐམས་ཅད་ཀྱི་ནང་ན་བདེན་པ་རིན་པོ་ཆེ་མཆོག་ཏུ་བཟང་ངོ༌། །འཁོར་བ་ཐམས་ཅད་<line/>
</page>
<page index="44" id="192B">ལས་སྒྲོལ་བའི་ནང་ན་བདེན་པར་སྒྲོལ་བ་ཁྱད་པར་དུ་འཕགས་སོ། །ངན་འགྲོ་ཐམས་ཅད་ལས་ཕྱིར་ཟློག་པའི་ནང་ན་བདེན་པས་ཕྱིར་ཟློག་གོ །སྒྲོན་མ་ཐམས་ཅད་ཀྱི་ནང་ན་བདེན་པ་སྒྲོན་མ་ཡིན་<line/>
ནོ༑ ༑ལམ་སྟོན་པ་ཐམས་ཅད་ཀྱི་ནང་ན་བདེན་པ་ལམ་སྟོན་པ་ཡིན་ནོ། །འདུ་བྱེད་ཀྱི་རྫས་འབྱུང་བ་ཐམས་ཅད་ཀྱི་ནང་ན་བདེན་པའི་རྫས་གཞན་གྱི་ནད་འཕྲོག་པ་ཡིན་ནོ། །རྩལ་ཐམས་ཅད་ཀྱི་<line/>
ནང་ན་བདེན་པ་རྩལ་ཡིན་ནོ། །སྐྱོབ་པ་ཐམས་ཅད་ཀྱི་ནང་ན་བདེན་པ་སྐྱོབ་པ་ཡིན་ནོ། །མཛའ་བཤེས་ཐམས་ཅད་ཀྱི་ནང་ན་བདེན་པ་མཛའ་བཤེས་ཁྱད་པར་དུ་འཕགས་པ་ཡིན་ནོ། །གང་བདེན་པའི་ནོར་ཀུན་<line/>
ཏུ་འཛིན་པ་དེ་ནི་ནམ་ཡང་འཁོར་བའི་ངན་འགྲོ་ལོག་པར་ལྟུང་བ་དབུལ་བར་མི་འགྱུར་ཞིང༌། ལྷ་རྣམས་དང་ཉེ་བར་འགྱུར་ལ། གང་དང༌། གང་དུ་སྐྱེ་བ་དེ་དང༌། དེར་སྐྱེ་བའི་རིགས་ཆེ་ཞིང༌། གཟུགས་བཟང་པོར་འགྱུར་<line/>
ཏེ༑ སྐྱེ་བོ་ཐམས་ཅད་ལ་སྡུག་པ་དང༌། དགའ་བ་དང༌། ཡིད་དུ་འོང་བ་དང༌། ཚིག་ཡིད་ཆེས་པར་འགྱུར། དེ་གནོད་སྦྱིན་དང༌། ཤ་ཟ་དག་གིས་མི་མཐོང་ལ་གཙེ་བར་མི་ནུས་ཤིང༌། ཡུལ་<line/>
གཞན་དུ་ཕྱིན་ནའང་མལ་ཆ་དང༌། ན་བའི་གསོས་སྨན་གྱི་རྐྱེན་མང་པོ་ཕུན་སུམ་ཚོགས་པར་འགྱུར། དེས་འདོད་པ་གང་དག་ཡིད་ལ་བསམས་པ་དེ་དག་ཀྱང་དེ་ལས་འགྲུབ་པར་འགྱུར་ཏེ། དེ་<line/>
མིའི༑ བདེ་བ་མཆོག་མྱོང་ནས་གལ་ཏེ་འཆི་བའི་དུས་བྱེད་པ་ན། དེ་ལུས་དང་བྲལ་ནས་བདེ་འགྲོ་མཐོ་རིས་ལྷ་རྣམས་ཀྱི་འཇིག་རྟེན་དུ་ཚེ་རིང་བ་དང༌། ཤིན་ཏུ་རྫུ་འཕྲུལ་ཆེ་བ་དང༌། ཤིན་ཏུ་གནས་<line/>
</page>
<page index="45" id="193A">༄༅། །མཐོ་བར་སྐྱེ་བར་འགྱུར་རོ། །སྔ་མ་བཞིན་དུ་གལ་ཏེ་རྣམ་པར་བྱང་བ་ཟག་པ་མེད་པའི་ལམ་གྱིས་ཡོངས་སུ་བསྔོ་བར་བྱེད་ན། མྱ་ངན་ལས་འདས་པའི་མཐར་<line/>
འགྱུར་རོ། །དེ་ནས་གཞན་ཡང༌། དགེ་བའི་ལས་ཀྱི་ལམ་ལ་སྤྱོད་པ། ཕྲ་མ་སྤངས་པས་ཚེ་འདི་དང༌། ཕ་རོལ་གྱི་ལས་ཀྱི་འབྲས་བུ་རྣམ་པར་སྨིན་པར་ཇི་ལྟར་འགྱུར་ཞེ་ན། རྣལ་འབྱོར་སྤྱོད་པ་<line/>
ནང་གི་ཆོས་ལ་ཆོས་ཀྱི་རྗེས་སུ་ལྟ་ཞིང་གནས་པ་དེས། ཐོས་པ་ལས་བྱུང་བའི་ཤེས་པའམ། ལྷའི་མིག་གིས་མཐོང་སྟེ། ཕྲ་མ་སྤངས་པས་ཚེ་འདི་ལ་ལས་ཀྱི་འབྲས་བུ་རྣམ་པར་སྨིན་པ་མྱོང་<line/>
བར་འགྱུར་བ་ནི་མཛའ་བཤེས་དང༌། གཉེན་འདབ་དང༌། རྩ་ལག་དང༌། ཆུང་མ་དང༌། བྲན་ཕོ་དང༌། བྲན་མོ་དང༌། ལས་བྱེད་པ་དང༌། ཞོ་ཤས་འཚོ་བ་བརྟན་པར་འགྱུར། གཞན་གྱི་ཁ་དྲང་དུ་<line/>
མི་རུང་ཞིང་བཤེས་པ་དང༌། རྒྱལ་པོའི་ཕོ་བྲང་འཁོར་དང༌། སྤུན་མི་མཐུན་པ་དག་གིས་དབྱེ་བར་མི་ནུས་སོ། །གལ་ཏེ་ནོར་དང་བྲལ་བར་འགྱུར་ཏེ། ནོར་དང་བྲལ་བར་གྱུར་ནའང་མི་<line/>
གཏོང་ཞིང་མུ་གེ་དང༌། འབྲོག་དགོན་པ་དང༌། རི་དང༌། གཡང་ས་དང༌། གནས་སྐབས་མི་མཐུན་པར་ཆུད་ནའང་མི་གཏོང་སྟེ། ནམ་ཡང་འབྲལ་བར་མི་འགྱུར་ལ་གང་དག་དེའི་སྐྱོན་སྨྲན་དེ་དག་དེ་<line/>
ལ་ཐབས་ཀུན་གྱི་ཉན་པར་མི་བྱེད་དོ། །དེ་རྒྱལ་པོའི་ཕོ་བྲང་འཁོར་དུ་བརྟན་པར་འགྱུར་ཞིང་ཆུ་དང༌། མཚོན་ཆ་དང༌། མི་འཛའ་བའི་འཇིགས་པ་མེད་པར་འགྱུར་ཏེ། དྲི་མ་ཆེན་པོ་ཕྲ་མ་སྤངས་<line/>
</page>
<page index="46" id="193B">པའི་ཡོན་ཏན་ནི་དེ་དག་ཡིན་ནོ། །ལུས་དང་བྲལ་ནས་ཤི་བའི་འོག་ཏུའང་བདེ་འགྲོ་མཐོ་རིས་ལྷའི་འཇིག་རྟེན་དུ་སྐྱེ་བར་འགྱུར་ཏེ། དེ་དེར་ཡང་ལྷའི་རིས་མཐུན་པའི་ལྷ་མོའི་ཚོགས་མང་པོ་རྟག་<line/>
ཏུ་རྗེས་སུ་ཆགས་པ་རྣམས་ཀྱིས་ཡོངས་སུ་བསྐོར་ཅིང་མེ་ཏོག་ཕྲེང་དང༌། ཕྱེ་མ་དང༌། བྱུག་པ་དང༌། རྒྱན་ཐོགས་པ་རྣམས་ཀྱིས་རྟག་ཏུ་དགའ་བའི་མཆོག་བྱེད་པར་འགྱུར་རོ། །སྔ་མ་བཞིན་དུ་གལ་<line/>
ཏེ་ཕྲ་མ་སྤངས་པ་རྣམ་པར་བྱང་བ་ཟག་པ་མེད་པར་ཡོངས་སུ་བསྔོ་ན། དེ་ཟག་པ་མེད་པའི་བསམ་གཏན་གྱི་ལམ་ཡོངས་སུ་མྱ་ངན་ལས་འདས་པ་ཐོབ་པར་འགྱུར་རོ། །དེ་ནས་གཞན་ཡང༌། མི་དགེ་<line/>
བའི་ལས་ཀྱི་ལམ་འཇིག་རྟེན་ཐམས་ཅད་སྐྱོ་བར་བྱེད་པའི་ཚིག་རྩུབ་བོ་སྤངས་པའི་འབྲས་བུ་རྣམ་པར་སྨིན་པ་ཇི་ལྟར་འཐོབ་པར་འགྱུར་ཞེ་ན། རྣལ་འབྱོར་སྤྱོད་པ་ནང་གི་ཆོས་ལ་ཆོས་ཀྱི་རྗེས་སུ་ལྟ་<line/>
ཞིང་གནས་པ་དེས་ཐོས་པ་ལས་བྱུང་བའི་ཤེས་པའམ་ལྷའི་མིག་གིས་མཐོང་སྟེ། ཚིག་རྩུབ་བོ་སྤངས་པ་དེ་ནི་དགེ་བ་མཐོང་བར་འགྱུར། དྲང་པོའི་རང་བཞིན་དང༌། དབུགས་དབྱུང་བའི་གནས་<line/>
དང༑ འཇིག་རྟེན་ཀུན་གྱིས་རྟོགས་པ་དང༌། ཚིག་འཇམ་ཞིང་དེས་ལ་སྙན་པ་དང༌། གཞན་ལ་རྣམ་པར་འཚེ་བར་མི་བྱེད་ཅིང༌། སྐྱེ་བོ་ཐམས་ཅད་ཀྱི་དབུགས་འབྱུང་བ་བྱེད་པར་འགྱུར། དེ་རྒྱང་རིང་<line/>
པོ་ནས་མཐོང་ནས་སྐྱེ་བོ་ཀུན་ཉེ་བར་འགྲོ་བར་བྱེད། མཛའ་བཤེས་ཀྱང་མང་བར་འགྱུར། ནོར་རྫས་མེད་ནའང་སྐྱེ་བོ་ཀུན་དེའི་བྲན་དང་འདྲ་བར་འགྱུར་རོ། །གལ་ཏེ་དེ་ལས་གཞན་ཞིག་གིས་ཉོན་<line/>
</page>
<page index="47" id="194A">༄༅། །མོངས་པ་བྱུང་ནའང་དེ་དག་གིས་དེ་ནམ་ཡང་གཏོང་བར་མི་བྱེད་ཅིང༌། དེའི་དོན་ཐམས་ཅད་ཉོན་མོངས་པ་མེད་པར་ཉེ་བར་སྒྲུབ་ལ་དེ་ལ་མི་མཛའ་བ་དང༌། རྒྱལ་པོ་དང༌།<line/>
ཆུ་དང༌། མེ་དང༌། མཚོན་གྱིས་འཇིགས་པ་མེད་པར་འགྱུར་རོ། །ལུས་དང་བྲལ་ནས་ཀྱང་བདེ་འགྲོ་མཐོ་རིས་ཀྱི་ལྷ་རྣམས་ཀྱི་འཇིག་རྟེན་དུ་སྐྱེ་བར་འགྱུར་ཏེ། དེར་སྐྱེས་ནས་ཀྱང་ཚིག་གི་རྒྱུ་<line/>
འཇམ་པ་དང༌། ཕན་པ་དང༌། སྙན་པ་དང་ལྡན་པར་འགྱུར་ཞིང་རྫུ་འཕྲུལ་ཆེ་བ་དང༌། མཐུ་ཆེ་བར་འགྱུར་རོ། །སྔ་མ་བཞིན་དུ་གལ་ཏེ་ངེས་པར་འབྱུང་བའི་བསམ་གཏན་བདེ་བའི་གནས་<line/>
ཟག་པ་མེད་པར་ཡོངས་སུ་བསྔོ་ན་དེ་བྱང་ཆུབ་གསུམ་འཐོབ་པར་འགྱུར་རོ། །དེ་ནས་གཞན་ཡང༌། མི་དགེ་བའི་ལས་ཀྱི་ལམ་ཚིག་ཀྱལ་པ་སྤངས་པས་ཚེ་འདི་ལ་ཇི་ལྟར་འཐོབ་པར་འབྱུང་བ་<line/>
དང༑ ཕྱི་མ་ལ་གང་དུ་སྐྱེ་བར་འགྱུར་ཞེ་ན། རྣལ་འབྱོར་སྤྱོད་པ་ནང་གི་ཆོས་ལ་ཆོས་ཀྱི་རྗེས་སུ་ལྟ་ཞིང་གནས་པ་དེས་ཐོས་པ་ལས་བྱུང་བའི་ཤེས་པའམ། ལྷའི་མིག་གིས་མཐོང་སྟེ། ཚིག་<line/>
ཀྱལ་པ་སྤངས་པ་ནི་འཇིག་རྟེན་ན་རིགས་བཙུན་པར་འགྱུར་ཞིང་དེ་བཀུར་བར་ཡང་འགྱུར། ཚིག་སྔ་ཕྱི་འབྲེལ་བར་འགྱུར་ཞིང་ཚིག་ལ་སྐྱེ་བོ་ཐམས་ཅད་མངོན་པར་དགའ་བར་འགྱུར། དེ་ལ་<line/>
སྐྱོན་གྱིས་སུའང་རྣམ་པར་འཚེ་བར་མི་བྱེད་ལ་ཚིག་ཤིན་ཏུ་འབྲེལ་ཅིང་འཇིག་རྟེན་ན་བཙུན་པར་འགྱུར་ཏེ། དལ་བ་དང༌། སྙན་པ་དང༌། ཁོང་དུ་ཆུད་པ་དང༌། ཆོས་དང་ལྡན་པ་དང༌། འཇམ་<line/>
</page>
<page index="48" id="194B">པ་དང༌། ཟབ་མོའི་རྒྱུའི་ཚུལ་དག་ཆོས་ཉིད་དང་མི་འགལ་བའི་གཏམ་སྨྲ་བ་འཇིག་རྟེན་ན་བླ་མ་དང་འདྲ་བར་ལྟ་ཞིང་ནོར་རྫས་བརྟན་པར་ཡང་འགྱུར། ལོག་པར་སྤངས་པའང་སྐྱེ་བོ་ཕ་རོལ་དག་གིས་<line/>
ཡོན་ཏན་དུ་འཛིན་པར་འགྱུར་ཞིང༌། དེའི་ཡོན་ཏན་དེས་སྐྱེ་བོ་དག་གཟུང་བར་འགྱུར་རོ། །ལུས་དང་བྲལ་ནས་ཀྱང་བདེ་འགྲོ་མཐོ་རིས་ལྷ་རྣམས་ཀྱི་འཇིག་རྟེན་དུ་སྐྱེ་བར་འགྱུར་ཏེ། དེར་སྐྱེས་ནས་ཀྱང་<line/>
ལྷའི་བུ་ཐམས་ཅད་སེམས་པར་འགྱུར་ཞིང༌། རྫུ་འཕྲུལ་ཆེ་བ་དང༌། ལྷའི་བདེ་བ་དབེ་[?] མེད་པ་ལ་སྤྱོད་པར་འགྱུར་རོ། །སྔ་མ་བཞིན་དུ་གལ་ཏེ་རྣམ་པར་བྱང་བ་ཟག་པ་མེད་པའི་བསམ་གཏན་<line/>
གྱི་བདེ་བར་ཡོངས་སུ་བསྔོ་ན། དེ་བྱང་ཆུབ་གསུམ་འཐོབ་པར་འགྱུར་རོ། །དེ་ལྟར་ལུས་ཀྱི་རྣམ་པ་གསུམ་དང༌། ངག་གི་རྣམ་པ་བཞི་མི་དགེ་བ་ཡོངས་སུ་སྤངས་ན་མཐར་མྱ་ངན་ལས་འདས་<line/>
པར་འགྱུར་རོ། །དེ་ནི་དགེ་བའི་ལས་ཀྱི་རྒྱུ་ཡིན་ལ་འཇིག་རྟེན་ནའང་བསྔགས་པར་འགྱུར་ཞིང་ལྷ་རྣམས་ཀྱི་ནང་དུའང་སྐྱེ་བར་འགྱུར་རོ། །དེ་ལུས་དང༌། ངག་གི་ལས་ཡང་དག་པར་གྱུར་པའི་<line/>
ལས་ཀྱི་འབྲས་བུ་རྣམ་པར་སྨིན་པའི་རྒྱུ་ནི་རྣལ་འབྱོར་སྤྱོད་པ་ནང་གི་ཆོས་ལ་ཆོས་ཀྱི་རྗེས་སུ་ལྟ་བ་ནང་གི་ཡང་དག་པར་གྱུར་པ་རྗེས་སུ་མཐོང་ངོ༌། །དེ་ནས་གཞན་ཡང༌། ཡིད་ཀྱི་ལས་ཇི་ལྟར་<line/>
དགེ་བར་འགྱུར་ཞེ་ན། རྣལ་འབྱོར་སྤྱོད་པ་ནང་གི་ཆོས་ལ་ཆོས་ཀྱི་རྗེས་སུ་ལྟ་ཞིང་གནས་པ་དེས་ཐོས་པ་ལས་བྱུང་བའི་ཤེས་པའམ། ལྷའི་མིག་གིས་མཐོང་སྟེ། ཡིད་ཀྱི་མི་དགེ་བ་དེ་རྣམ་པ་<line/>
</page>
<page index="49" id="195A">༄༅། །གསུམ་པོ་དེ་དག་ཟློག་པས་དགེ་བའི་འབྲས་བུ་ཚེ་འདི་ལ་བདེ་བ་གནས་པ་མྱོང་བར་འགྱུར་ཞིང་ལུས་དང་བྲལ་ནས་ཀྱང་བདེ་འགྲོ་མཐོ་རིས་ལྷ་རྣམས་ཀྱི་<line/>
འཇིག་རྟེན་དུ་སྐྱེ་བར་འགྱུར། གལ་ཏེ་འཁོར་བ་ལ་ཡིད་བྱུང་ན་དེ་རྒྱུ་དེས་ཕུང་པོ་ལྷག་མ་མེད་པའི་མྱ་ངན་ལས་འདས་པའི་དབྱིངས་སུ་འཇུག་པ་འགྱུར་རོ། །ཡིད་ཀྱི་ལས་ནི་རྣམ་པ་<line/>
གསུམ་སྟེ། བརྣབ་སེམས་དང༌། གནོད་སེམས་དང༌། ལོག་པར་ལྟ་བའོ། །དེ་ནས་གཞན་ཡང༌། བརྣབ་སེམས་སྤངས་པས་དགེ་བའི་ལས་ཀྱི་འབྲས་བུ་རྣམ་པར་སྨིན་པ་ཇི་ལྟ་བུ་ཞིག་འབྱུང་ཞེ་<line/>
ན༑ རྣལ་འབྱོར་སྤྱོད་པ་ནང་གི་ཆོས་ལ་ཆོས་ཀྱི་རྗེས་སུ་ལྟ་ཞིང་གནས་པ་དེས་ཐོས་པ་ལས་བྱུང་བའི་ཤེས་པའམ། ལྷའི་མིག་གིས་མཐོང་སྟེ། བརྣབ་སེམས་སྤངས་པ་ནི་རྒྱལ་པོའམ་།<line/>
རྒྱལ་པོའི་བློན་པོའི་ནོར་རྫས་ཀྱི་རྣམ་པ་མང་པོ་ཐམས་ཅད་གང་ལའང་ཡིད་ཀྱིས་དབྲོག་པའི་དོན་དུ་སེམས་པར་མི་བྱེད་པ་ཡིན་ནོ། །དེའི་ནོར་རྫས་གཞིག་ཏུ་ཚོར་ནའང་གཞན་གྱིས་རྙེད་ཅིང་དེ་<line/>
ལ་སྐྱེ་བོ་དེ་དང༌། གཙོ་བོར་གྱུར་པ་ཞིག་ནའང་སླར་སྦྱིན་པར་བྱེད་དེ། ནོར་དང་རྟག་ཏུ་ལྡན་ཞིང་གཞན་དག་གིས་མི་ཐུབ་པར་འགྱུར་རོ། །ལུས་དང་བྲལ་ནས་ཀྱང་བདེ་འགྲོ་མཐོ་རིས་ལྷ་རྣམས་<line/>
ཀྱི་འཇིག་རྟེན་དུ་སྐྱེ་བར་འགྱུར་ལ་དེར་སྐྱེས་ནས་ཀྱང་ལྷ་དང༌། ལྷ་མ་ཡིན་དུ་གཡུལ་འགྱེད་པའི་ཚེ་ལྷ་མ་ཡིན་གང་གིས་ཀྱང་ཡོངས་སུ་ཐུབ་པར་མི་འགྱུར་ཞིང་རྡེག་པར་མི་འགྱུར་ལ། རྣམ་པར་<line/>
</page>
<page index="50" id="195B">ཐེ་འཚམ་པར་མི་འགྱུར་རོ། །དེ་དག་ལས་རྣམ་པར་ཕྱེ་བར་མི་འགྱུར་ཏེ། ལྷའི་བུ་ཐམས་ཅད་ལ་འདོད་པ་དང༌། སྡུག་པ་དང༌། ཡིད་དུ་འོང་བར་འགྱུར་ཞིང༌། སྒྲ་དང༌། རེག་བྱ་དང༌། རོ་དང༌། གཟུགས་<line/>
དང༑ དྲི་སྡུག་པ་དཔེ་མེད་པ་ཉེ་བར་སྤྱོད་པར་འགྱུར་རོ། །སྔ་མ་བཞིན་དུ་གལ་ཏེ་ངེས་པར་འབྱུང་བ་ཟག་པ་མེད་པའི་བསམ་གཏན་གྱི་འབྲས་བུའི་ལམ་དུ་ཡོངས་སུ་བསྔོ་ན། དེ་བྱང་ཆུབ་གསུམ་འཐོབ་<line/>
པར་འགྱུར་རོ། །དེ་ནས་གཞན་ཡང༌། གནོད་སེམས་མི་དགེ་བའི་ལས་ཀྱི་ལམ་སྤངས་པས་དགེ་བའི་ལས་ཀྱི་འབྲས་བུ་ཇི་ལྟར་འཐོབ་པར་འགྱུར་ཞེ་ན། རྣལ་འབྱོར་སྤྱོད་པ་ནང་གི་ཆོས་ལ་ཆོས་ཀྱི་<line/>
རྗེས་སུ་ལྟ་ཞིང་གནས་པ་དེས་ཐོས་པ་ལས་བྱུང་བའི་ཤེས་པའམ། ལྷའི་མིག་གིས་མཐོང་སྟེ། གནོད་སེམས་སྤངས་པས་ཚེ་འདི་ཉིད་ལ་འབྱོར་པ་དང༌། བདེ་བར་གནས་པར་འགྱུར་ལ། སྐྱེ་བོ་<line/>
ཐམས་ཅད་དགའ་བ་དང༌། ཡིད་དུ་འོང་བར་འགྱུར། ཕ་རོལ་གྱིས་འཇིགས་ཤིང་ཉམ་ང་བ་མི་བཟད་པ་ཆེན་པོ་དང༌། རྣམ་པར་གཙེ་བར་མི་ནུས་ཤིང༌། རྒྱལ་པོའི་འཁོར་གྱི་འཇིགས་པ་དང༌།<line/>
ཆོམ་རྐུན་དང༌། གཡང་སའི་འཇིགས་པ་དང༌། མེའི་འཇིགས་པ་དང༌། གནོད་པའི་འཇིགས་པ་དང༌། གཡོའི་འཇིགས་པ་དང༌། ཆུའི་འཇིགས་པ་དང༌། འཇིགས་པ་དུ་མཉམ་ང་བ་དག་དང་བྲལ་<line/>
ཞིང་འཇིགས་པ་དང་ཉམ་ང་བ་དག་ལས་ཀུན་ཏུ་ཐར་ཏེ། སྐྱེ་བོ་ཐམས་ཅད་ཀྱི་སྡུག་པ་དང༌། མཆོག་ཏུ་དགའ་བར་འགྱུར། སྡིག་པའི་སྐྱེ་བོ་དང༌། དགེ་བའི་སྐྱེ་བོ་ལ་བུ་དང༌། སྤུན་དང་འདྲ་བར་སྡུག་པར་<line/>
</page>
<page index="51" id="196A">༄༅། །འགྱུར་རོ། །ལུས་དང་བྲལ་ནས་ཀྱང་བདེ་འགྲོ་མཐོ་རིས་ལྷ་རྣམས་ཀྱི་འཇིག་རྟེན་དུ་སྐྱེ་བར་འགྱུར་ཏེ། དེར་ཡང་རྫུ་འཕྲུལ་ཆེ་བ་དང༌། མཐུ་ཆེ་བར་འགྱུར།<line/>
གཟུགས་དང༌། སྒྲ་དང༌། རེག་བྱ་འདོད་པ་ཐམས་ཅད་འབྱོར་བ་ལ་གནས་པར་འགྱུར་ཞིང་དགའ་བའི་ཚལ་དང༌། ཡོངས་སུ་འདུ་བ་དང༌། རྣམ་པར་མཛེས་པ་དང༌། ཤིང་རྟ་སྣ་ཚོགས་<line/>
ཀྱི་ཚལ་ཆེན་པོ་རྣམས་སུ་ལྷའི་བུ་མོའི་ཚོགས་ཀྱིས་ཡོངས་སུ་བསྐོར་བར་འགྱུར། དེའི་ལུས་དང༌། ངག་དང༌། ཡིད་ལ་ལྷ་གང་གིས་ཀྱང་རྣམ་པར་གཙེ་བར་མི་ནུས་ཤིང༌། དེ་ལ་ལྷ་འབུམ་སྙེད་<line/>
དག་གིས་དགའ་བ་བསྐྱེད་པར་འགྱུར་ལ། ལྷའི་རྒྱལ་པོ་བརྒྱ་བྱིན་གྱི་འདོད་པ་དང་སྡུག་པ་དང༌། དགའ་བ་དང༌། ཡིད་དུ་འོང་བར་འགྱུར། ལྷ་དང༌། ལྷ་མ་ཡིན་གྱི་གཡུལ་འགྱེད་པའི་ཉོན་མོངས་<line/>
པ་དག་ཀྱང་མེད་ཅིང་འཁྲུག་པ་དག་དང་འབྲལ་བར་འགྱུར་རོ། །གལ་ཏེ་ངེས་པར་འབྱུང་བ་འཇིག་རྟེན་ལས་འདས་པའི་ལམ་ཉོན་མོངས་པ་མེད་པར་ཡོངས་སུ་བསྔོ་ན་དེ་ལྷའི་འཇིག་རྟེན་<line/>
དེ་ནས་ཤི་ནས་འཁོར་ལོས་བསྒྱུར་བའི་རྒྱལ་པོའི་གླིང་བཞི་ལ་དབང་བ་རིན་པོ་ཆེ་སྣ་བདུན་ལ་ཉེ་བར་སྤྱོད་པ་རྣམ་པ་དུ་མར་འགྱུར་ཏེ། འདི་ལྟ་སྟེ། བུད་མེད་རིན་པོ་ཆེ་ནི་དེའི་བུད་མེད་ཀྱི་<line/>
ལུས་ལས་ཙན་དན་དང་སྤོས་འབྱུང་ཞིང་ཁ་ནས་ཨུཏྤ་ལའི་དྲི་འབྱུང༌། བྱ་ཀ་ལིངྐ་ལྟར་རེག་ན་བདེ་བར་འགྱུར་ཏེ། བྱ་ཀ་ལིངྐ་ཞེས་བྱ་བ་ནི་རྒྱ་མཚོའི་གླིང་ལ་གནས་པའི་བྱ་ཡིན་ནོ། །དེ་<line/>
</page>
<page index="52" id="196B">ལྟར་འདིའི་མ་ཐུས་གང་ལ་རེག་པ་ཉིད་ཀྱི་ལུས་ཀྱི་ཉོན་མོངས་པ་མེད་པར་འགྱུར་ཞིང༌། གླིང་དེ་ན་གནས་པའི་སྐྱེ་བོ་བཀྲེས་པ་དང༌། སྐོམ་པ་དང་མྱ་ངན་དང་བྲལ་བར་འགྱུར། བུད་མེད་དེ་ལྟ་བུ་དེ་འཁོད་<line/>
ལོས་བསྒྱུར་བའི་རྒྱལ་པོས་མཐོང་ནས་གྲང་བའི་དུས་སུ་ནི་དྲོ་བར་བྱེད་ཅིང་དྲོ་བའི་དུས་སུ་ནི་བསིལ་པར་བྱེད་དེ། དེ་ལ་མི་གཞན་གང་གིས་ཀྱང་རེག་པར་བྱ་བར་མི་ནུས་སོ། །དེ་གནོད་སེམས་སྤངས་<line/>
པའི་མཐུས་དགེ་བའི་ལས་ཀྱི་རྗེས་སུ་ཞུགས་པ་དགེ་བ་ཐམས་ཅད་ཡང་དག་པར་རྟོག་པའི་མི་དེ་དག་ཐམས་ཅད་ཀྱིས་མ་དང༌། སྲིང་མོ་ལྟར་མཐོང་ངོ༌། །དེའང་རྒྱལ་པོའི་ཡིད་དུ་འོང་ཞིང་དེ་ལ་གུས་<line/>
པར་བྱེད་པ་དེའི་སྙིང་དུ་སྡུག་པ་དང༌། རྟག་ཏུ་བདེ་བའི་རྗེས་སུ་འཇུག་པར་འགྱུར་རོ། །བུད་མེད་ཀྱི་སྐྱོན་རྣམ་པ་ལྔ་སྤངས་པ་ཡིན་ཏེ། འདི་ལྟ་སྟེ། སྐྱེས་པ་གཞན་ལ་སེམས་པ་དང༌། སེར་སྣ་དང༌།<line/>
མི་རིགས་པར་ཆགས་པ་དང༌། མི་རིགས་པའི་གནས་ལ་རྗེས་སུ་དགའ་བ་དང༌། ཁྱིམ་ཐབ་ཀྱི་སྲོག་གཅོད་པར་འཛིན་པའོ། །བུད་མེད་རིན་པོ་ཆེའི་ཡོན་ཏན་ལྔ་དང་ལྡན་པར་འགྱུར་ཏེ། འདི་ལྟ་སྟེ།<line/>
བསམ་པ་དང་མཐུན་པར་འགྱུར་བ་དང༌། བུ་མང་པོ་བཙའ་བར་འགྱུར་བ་དང༌། རིགས་མཐུན་པར་འགྱུར་བ་དང༌། སྲིད་མཐོ་བར་འགྱུར་བ་དང༌། ཁྱིམ་ཐབ་བུད་མེད་གཞན་ལ་སེམས་ན་ཕྲག་དོག་<line/>
མི་བྱེད་པའོ། །གཞན་ཡང་བུད་མེད་ཆེན་མོའི་ཡོན་ཏན་གསུམ་དང་ལྡན་པར་འགྱུར་ཏེ། འདི་ལྟ་སྟེ། ཚིག་ཅལ་ཅོལ་མེད་པར་འགྱུར་བ་དང༌། ལོག་པར་ལྟ་བ་མེད་པར་འགྱུར་བ་དང༌། ཁྱིམ་ཐ་བ་<line/>
</page>
<page index="53" id="197A">༄༅། །མེད་ཀྱང་སྒྲ་དང༌། དྲི་དང༌། རོ་དང༌། རེག་བྱ་དག་གིས་དབང་དུ་མི་འགྱུར་བའོ། །དེ་རྒྱུ་དེས་ལུས་དང་བྲལ་ནས་བདེ་འགྲོ་མཐོ་རིས་ཀྱི་ལྷ་རྣམས་ཀྱི་འཇིག་རྟེན་དུ་སྐྱེ་བར་<line/>
འགྱུར་ཏེ། དེ་ལྟར་འཁོར་ལོས་བསྒྱུར་བའི་རྒྱལ་པོ་བུད་མེད་རིན་པོ་ཆེ་ལ་ཉེ་བར་སྤྱོད་པར་འགྱུར་རོ། །དེ་ནས་གཞན་ཡང༌། གནོད་སེམས་ཀྱི་དྲི་མ་ཆེན་པོ་སྤངས་པས་དགེ་བའི་ལས་ཀྱི་རྣམ་པར་<line/>
སྨིན་པས་འཁོར་ལོས་བསྒྱུར་བའི་རྒྱལ་པོར་ཇི་ལྟ་འགྱུར་ཞེ་ན། རྣལ་འབྱོར་སྤྱོད་པ་ནང་གི་ཆོས་ལ་ཆོས་ཀྱི་རྗེས་སུ་ལྟ་ཞིང་གནས་པ་དེས་ཐོས་པ་ལས་བྱུང་བའི་ཤེས་པའམ། ལྷའི་མིག་གིས་<line/>
མཐོང་སྟེ། གཞན་གྱི་མི་དགེ་བའི་ལས་ཀྱི་རྒྱུ་མཐུན་པ་གནོད་སེམས་ཆེན་པོ་སྤངས་པས། རིན་པོ་ཆེ་གཉིས་པ་ནོར་བུ་རིན་པོ་ཆེ་ལ་ཉེ་བར་སྤྱོད་པར་འགྱུར་ཏེ། དེའི་ཡོན་ཏན་བརྒྱད་དང་ལྡན་པ་<line/>
ཡིན་ནོ། །འདི་ལྟ་སྟེ། མཚན་མོ་རབ་ཏུ་གསལ་བ་ཡིན་ཏེ། ཇི་ལྟར་སྟོན་ཀའི་ཟླ་བ་ཉ་བ་ནི། སྟོན་ཀ་འོད་གསལ་བར་འགྱུར་བ་དེ་ལྟར་ནོར་བུའང་མཚན་མོའི་མུན་པ་མུན་ནག་དག་ལ་དཔག་<line/>
ཚད་བརྒྱར་འོད་བྱུང་ཞིང་ཉིན་པར་ཚ་བས་གདུངས་པ་རྣམས་ལ་ནི་འོད་བསིལ་བ་འབྱུང་སྟེ། ཚ་བ་སེལ་བར་བྱེད་པ་འདི་ནི་ནོར་བུ་དེའི་ཡོན་ཏན་གཅིག་ཡིན་ནོ། །གཞན་ཡང༌། ཡོན་ཏན་གཉིས་<line/>
པ་ནི་གང་གིས་ཚེ་ལམ་དུ་ཞུགས་པ་ལ་ཆུ་དང་བྲལ་བ་དེའི་ཚེ། སྐོམ་པས་གདུངས་པ་རྣམས་ལ་ཆུ་ཆེན་པོ་ཡན་ལག་བརྒྱད་དང༌། ལྡན་པ་རབ་ཏུ་འབྱུང་བར་འགྱུར་ལ་དེས་སྐོམ་པ་དེ་དག་ཐམས་ཅད་<line/>
</page>
<page index="54" id="197B">སེལ་བར་འགྱུར་ཏེ། འདི་ནི་ནོར་བུ་དེའི་ཡོན་ཏན་གཉིས་པ་ཡིན་ནོ། །གཞན་ཡང༌། ནོར་བུ་དེའི་ཡོན་ཏན་གསུམ་པ་ནི་གང་འཁོར་ལོས་བསྒྱུར་བའི་རྒྱལ་པོས་བསམས་པ་ནོར་བུ་དེ་ལས་འབྱུང་སྟེ།<line/>
འདི་ནི་ནོར་བུ་དེའི་ཡོན་ཏན་གསུམ་པ་ཡིན་ནོ། །གཞན་ཡང༌། ནོར་བུ་དེའི་ཡོན་ཏན་བཞི་པ་ནི་ཡན་ལག་བརྒྱད་པར་འགྱུར་ཏེ། དེའི་ཆ་ར་རེས་འོད་ཀྱི་ཁ་དོག་སྣ་ཚོགས་གཏོང་སྟེ། སྔོན་<line/>
པོ་དང༌། སེར་པོ་དང༌། དཀར་པོ་དང༌། དམར་པོ་དང༌། བཙོད་ཀའི་ཁ་དོག་ལྟ་བུའོ། །གཞན་ཡང༌། ནོར་བུ་དེའི་ཡོན་ཏན་ལྔ་པ་ནི་ནོར་བུ་དེ་གང་ན་འདུག་པ་དཔག་ཚད་བརྒྱར་ཉེ་བ་དག་<line/>
གི་ནད་མེད་པར་འགྱུར། རྟག་ཏུ་ཡིད་མཉམ་པར་གཞག་པ་དང༌། དེའི་འདོད་པ་ཐམས་ཅད་ལས་ཇི་ལྟ་བ་བཞིན་དུ་འབྲས་བུ་མེད་པར་མི་འགྱུར་རོ། །གཞན་ཡང༌། ནོར་བུ་དེའི་ཡོན་ཏན་དྲུག་པ་ནི་<line/>
ཀླུང་ན་པས་ཆར་མི་བཟད་པ་མངོན་པར་དབབ་པར་མི་ནུས་སོ། །གཞན་ཡང༌། ནོར་བུ་དེའི་ཡོན་ཏན་བདུན་པ་ནི་མྱ་ངམ་དང༌། གཡང་ས་དང༌། དགོན་པ་དང༌། ཤིང་ལྗོན་པ་དང༌། ཡུལ་དང་བྲལ་བ་<line/>
རྣམས་ཤིང་ལྗོན་པ་དང༌། མཚེའུ་དང༌། ཚལ་དང༌། པདྨ་དང༌། ནགས་ཚལ་དང༌། ནེའུ་གསིང་ཕུན་སུམ་ཚོགས་པར་འགྱུར་རོ། །གཞན་ཡང༌། ནོར་བུ་དེའི་ཡོན་ཏན་བརྒྱད་པ་ནི་མི་གང་ཡང་དུས་མ་<line/>
པར་འཆི་བར་མི་འགྱུར་ཞིང༌། དུད་འགྲོའི་འགྲོ་བར་མི་འགྱུར་ཏེ། དུད་འགྲོའི་འགྲོ་བ་དག་གིས་ཀྱང་གནོད་པར་མི་འགྱུར་རོ། །མི་མཐུན་པས་ཡང་མི་མཐུན་པ་ལ་གནོད་པར་མི་འགྱུར་ཏེ། འདི་ལྟ་<line/>
</page>
<page index="55" id="198A">༄༅། །སྟེ༑ ནེའུ་ལེ་དང༌། སྦྲུལ་ལྟ་བུ་སྟེ་ཡོན་ཏན་ཆེན་པོ་བརྒྱད་པོ་དེ་དག་དང་ལྡན་ནོ། །འཁོར་ལོས་བསྒྱུར་བའི་རྒྱལ་པོ་དེའི་གནོད་སེམས་སྤངས་པ་དགེ་བའི་ལས་ཀྱི་<line/>
རྣམ་པར་སྨིན་པར་འགྱུར་བ་དེ་ནི་དེའི་བུའང་སྟོང་ཐམ་པར་འབྱུང་སྟེ། དཔའ་ཞིང་རྟུལ་ཕོད་ལ་ཡན་ལག་མཆོག་གི་གཟུགས་དང་ལྡན་པ། ཕ་རོལ་གྱི་སྡེ་མངོན་པར་འཇོམས་པ། བསམ་པའི་<line/>
རྗེས་སུ་འཇུག་པ། ཆོས་དང་ལྡན་ཞིང་ཆོས་ཀྱི་རྗེས་སུ་འཇུག་པ། རིགས་མཐུན་པ། འཁོར་གྱི་སྐྱེ་བོ་ཐམས་ཅད་དགའ་ཞིང་རང་བཞིན་གྱིས་རྗེས་སུ་ཆགས་པ་དག་ཡིན་ནོ། །དེ་ནས་གཞན་<line/>
ཡང༌། གནོད་སེམས་སྤངས་པས་གསུམ་པ་འཇིག་རྟེན་དུ་འཁོར་ལོ་རིན་པོ་ཆེ་ཇི་ལྟར་འབྱུང་ཞེ་ན། རྣལ་འབྱོར་སྤྱོད་པ་ནང་གི་ཆོས་ལ་ཆོས་ཀྱི་རྗེས་སུ་ལྟ་ཞིང་གནས་པ་དེས་ཐོས་པ་ལས་བྱུང་བའི་<line/>
ཤེས་པའམ་ལྷའི་མིག་གིས་བརྟགས་ན་འཁོར་ལོ་རིན་པོ་ཆེ་ཡོན་ཏན་ལྔ་དང་ལྡན་པར་མཐོང་སྟེ། འདི་ལྟ་སྟེ། ཛམྦུའི་ཆུ་བོའི་གསེར་ལས་བྱས་པ་དང༌། ཚད་དཔག་ཚད་ལྔ་<line/>
བརྒྱ་ཡོད་པ། རྩིབས་སྟོང་ཡོད་ཅིང༌། འཇིག་རྟེན་ན་ཉི་མ་གཉིས་པ་ལྟ་བུ་རྣམ་པར་མཛེས་ཏེ། འདི་ནི་དེའི་ཡོན་ཏན་དང་པོ་ཡིན་ནོ། །གཞན་ཡང༌། འཁོར་ལོ་རིན་པོ་ཆེའི་ཡོན་ཏན་གཉིས་<line/>
པ་ནི་ནམ་མཁའ་ལ་དཔག་ཚད་འབུམ་དུ་ཉི་མ་གཅིག་གིས་ཐོགས་པ་མེད་པར་འགྲོའོ། །གཞན་ཡང༌། འཁོར་ལོ་རིན་པོ་ཆེ་དེའི་ཡོན་ཏན་གསུམ་པ་ནི། འདི་ལྟ་སྟེ། འཁོར་ལོས་བསྒྱུར་བའི་རྒྱལ་<line/>
</page>
<page index="56" id="198B">པོ་ནུབ་གྱི་བ་ལང་སྤྱོད་དང༌། ཤར་གྱི་ལུས་འཕགས་པོ་དང༌། བྱང་གི་སྒྲ་མི་སྙན་དང༌། རྒྱལ་ཆེན་བཞིའི་ལྷའི་གནས་གང་དུ་འགྲོ་བར་འདོད་པ་དེ་དང༌། དེར་ནམ་མཁའ་ལ་འཁོར་ལོ་རྩིབས་སྟོང་<line/>
ཡོད་པས་འགྲོ་ཞིང༌། དེའི་མཐུས་དེའི་དཔུང་གི་ཚོགས་ཡན་ལག་བཞི་པ་གླང་པོ་དང༌། རྟ་དང༌། ཤིང་རྟ་དང༌། རྐང་ཐང་པ་དང་ལྷན་ཅིག་ཏུ་ནམ་མཁའ་ལ་འགྲོའོ། །གཞན་ཡང༌། འཁོར་ལོ་རིན་<line/>
པོ་ཆེ་དེའི་ཡོན་ཏན་བཞི་པ་ནི་འཁོར་ལོས་བསྒྱུར་བའི་རྒྱལ་པོ་གང་མི་ཐོས་པ་དེ་འཁོར་ལོ་རིན་པོ་ཆེ་དེས་གྲོགས་བྱས་ཏེ་ཐོས་པར་བྱེད་དོ། །གཞན་ཡང༌། འཁོར་ལོ་རིན་པོ་ཆེ་དེའི་ཡོན་ཏན་ལྔ་པ་<line/>
ནི་སྔོ་བ་གང་ཡང་མེད་དེ། ཆོས་དང་ལྡན་པའི་ཆོས་ཀྱི་རྗེས་སུ་འཇུག་པའི་རྒྱལ་པོ་ལ་རྒྱལ་པོའམ། བློན་པོའི་ཆོས་ཀྱི་གྲོགས་པོས་མཐོང་མ་ཐག་ཏུ་དེ་དག་ཐམས་ཅད་འབུལ་ཏེ། དེ་ལྟར་འཁོར་ལོ་<line/>
རིན་པོ་ཆེ་ཡོན་ཏན་ལྔ་དང་ལྡན་ནོ། །རིན་པོ་ཆེ་ཆེན་པོ་གསུམ་པ་བཤད་ཟིན་ཏོ། །དེ་ནས་གཞན་ཡང༌། གནོད་སེམས་སྤངས་པའི་དགེ་བའི་ལས་ཀྱི་མཐའ་སྤྱད་པ་དག་འཁོར་ལོས་བསྒྱུར་བའི་<line/>
རྒྱལ་པོའི་བཞི་པ་གླང་པོ་ཆེ་ཇི་ལྟར་འཇིག་རྟེན་དུ་འབྱུང་བར་འགྱུར་ཞེ་ན། རྣལ་འབྱོར་སྤྱོད་པ་ནང་གི་ཆོས་ལ་ཆོས་ཀྱི་རྗེས་སུ་ལྟ་ཞིང་གནས་པ་དེས་ཐོས་པ་ལས་བྱུང་བའི་ཤེས་པའམ་ལྷའི་མིག་<line/>
གིས་མཐོང་སྟེ། འདི་ལ་འཁོར་ལོས་བསྒྱུར་བའི་རྒྱལ་པོ་ཆོས་དང་ལྡན་ཞིང་ཆོས་ཀྱི་རྗེས་སུ་འཇུག་པའི་གླང་པོར་འགྱུར་བ་ནི་ཅང་ཤེས་པ། མཆོག་ཏུ་བཀའ་མཉན་པ། ཕ་རོལ་གྱི་སྡེ་ལས་རྒྱལ་<line/>
</page>
<page index="57" id="199A">༄༅། །བར་བྱེད་པ། ཡན་ལག་བདུན་ལེགས་པར་གནས་པ་ཡིན་ཏེ། འདི་ལྟ་སྟེ། རྐང་ལག་བཞི་དང༌། མཇུག་མ་མ་ཟེགས་པ་དང༌། རིག་པ་མདོམས་ཀྱི་གནས་<line/>
ན་འདུག་པ་དང༌། སྣ་ལེགས་པར་གནས་པ་སྟེ། དེ་དག་ལ་སོགས་པ་དེའི་ཡན་ལག་བདུན་དག་སའི་སྟེང་ན་ལེགས་པར་རབ་ཏུ་གནས་པ་ཡིན་སྟོབས་ཆེ་བ་ཡིན་ཏེ། རང་བཞིན་གྱིས་<line/>
གླང་པོ་ཆེ་སྟོང་གི་སྟོབས་ཡང་དག་པར་འཛིན་པར་བྱེད། རྐན་འཇམ་པ་དང་ལྡན་ཞིང་མདོག་དཀར་བ་ཁ་བ་དང༌། དངུལ་གྱི་མདོག་ལྟ་བུ་ཡིན་ཏེ། འདི་ལྟ་སྟེ། བརྒྱ་བྱིན་གྱི་གླང་པོ་ཆེ་ལྟ་བུ་ཡིན་<line/>
ལ༑ གླང་པོ་ཆེ་གཞན་དག་དེའི་དྲི་ཚོར་ནས་མདུན་དུ་འདུག་པར་མི་བྱེད་དོ། །གནས་གསུམ་དུ་གཡུལ་འགྱེད་པར་འགྱུར་ཏེ། འདི་ལྟ་སྟེ། ཆུ་དང༌། སྐམས་དང༌། བར་སྣང་ལའོ། །ཤུགས་<line/>
ཕུན་སུམ་ཚོགས་པ་དང་ལྡན་པ་ཡིན་ཏེ། ཉིན་གཅིག་གིས་ཛམྦུའི་གླིང་ལན་གསུམ་སྐོར་བར་བྱེད་དོ། །སྐུད་པས་ཀྱང་དཀྲིར་རུང་བར་འགྱུར་ལ་གང་གི་ཚེ་འཁོར་ལོས་བསྒྱུར་བའི་རྒྱལ་པོ་<line/>
གླང་པོ་ཅང་ཤེས་ལ་ཞོན་པ་དེའི་ཚེ་སེམས་དང་མཐུན་པར་འགྱུར་ཏེ། འཁོར་ལོས་བསྒྱུར་བའི་རྒྱལ་པོ་གང་དུ་སེམས་འཇུག་པར་འགྱུར་བ་དེར་གླང་པོ་ཅང་ཤེས་པ་དེ་མ་བསྐུལ་ཀྱང་འཇུག་<line/>
གོ་༑དལ་གྱིས་འགྲོ་ཞིང་འགྱིང་བས་སྤྱི་བོར་བསྐྱོད་པ། གནོད་པ་མེད་ཅིང་འཁྲུག་པ་མེད་ལ། སྡུག་པ་དང༌། མཛེས་པར་འགྲོ་བ་ཡིན། བྱིས་པའི་ནང་དུ་སོང་ནའང་བྱིས་པ་རྣམས་ལ་འཇིགས་<line/>
</page>
<page index="58" id="199B">བར་མི་བྱེད། ལམ་སྲང་དང༌། བཞི་མདོ་དང༌། བ་གམ་གྱི་ནང་དུ་སོང་སྟེ། ཕན་ཚུན་འགྲོ་བ་ན་བུད་མེད་ཀྱིས་ཀྱང་རེག་པར་བཟོད་པ་ཡིན། གཡུལ་འགྱེད་པའི་དུས་སུ་དྲག་ལ། གནས་པའི་དུས་སུ་<line/>
ནི་སྐུད་པས་དཀྲིར་རུང་བ་ཡིན་ཏེ། རྒྱལ་པོའི་གླང་པོ་ཆེའི་ཡོན་ཏན་ནི་དེ་དག་ཡིན་ནོ། །འཁོར་ལོས་བསྒྱུར་བའི་རྒྱལ་པོས་དགེ་བ་བཅུའི་ལས་ཀྱི་ལམ་རེ་རེ་སྤྱད་པས་ཀྱང་འཁོར་ལོས་བསྒྱུར་བའི་<line/>
ས་བོན་འདི་དག་འགྲུབ་ན་དགེ་བ་བཅུའི་ལས་ཀྱི་ལམ་མཐའ་དག་གི་རྗེས་སུ་ཞུགས་པ་ལྟ་སྨོས་ཀྱང་ཅི་དགོས། དེ་ལྟར་རྣལ་འབྱོར་སྤྱོད་པ་དེ་ལྷའི་མིག་གིས་འཁོར་ལོས་བསྒྱུར་བའི་བཞི་པ་<line/>
གླང་པོ་རིན་པོ་ཆེ་མཐོང་ངོ༌། །དེ་ནས་གཞན་ཡང༌། འཁོར་ལོས་བསྒྱུར་བའི་རྒྱལ་པོའི་རྟ་རིན་པོ་ཆེའི་ཡོན་ཏན་ནི་དུ་ཞིག་དང་ལྡན་པར་འགྱུར་ཞེ་ན། རྣལ་འབྱོར་སྤྱོད་པ་ནང་གི་ཆོས་ལ་ཆོས་ཀྱི་རྗེས་སུ་<line/>
ལྟ་ཞིང་གནས་པ་དེས་ཐོས་པ་ལས་བྱུང་བའི་ཤེས་པའམ་ལྷའི་མིག་གིས་མཐོང་སྟེ། རྟ་རིན་པོ་ཆེ་ངང་པ་དང༌། མེ་ཏོག་ཀུ་མུ་ད་ལྟར་དཀར་བ་ཡིན། ཀུན་ནས་ལྷའི་ནོར་བུའི་གཙུག་ལ་སོགས་པ་<line/>
མཚན་བཟང་པོས་བརྒྱན་པ་ཡིན། བོང་སྟོང་དང༌། མདོག་དང༌། དབྱིབས་ཕུན་སུམ་ཚོགས་པ་ཡིན། བསྒོ་ན་ཉིན་གཅིག་གིས་ཛམྦུའི་གླིང་ལན་གསུམ་དུ་སྐོར་བར་བྱེད་ལ། དེའི་ལུས་དག་ལ་ཤིན་<line/>
ཏུ་ནད་མེད་པ་ཡིན་ཏེ། འདི་ནི་འཁོར་ལོས་བསྒྱུར་བའི་རྒྱལ་པོའི་རིན་པོ་ཆེ་ལྔ་པ་ཡིན་ནོ། །དེ་ནས་གཞན་ཡང༌། འཁོར་ལོས་བསྒྱུར་བའི་རྒྱལ་པོའི་བློན་པོ་རིན་པོ་ཆེ་ཇི་ལྟ་བུ་ཡིན་ཞེ་ན། རྣལ་འབྱོར་སྤྱོད་<line/>
</page>
<page index="59" id="200A">༄༅། །པ་ནང་གི་ཆོས་ལ་ཆོས་ཀྱི་རྗེས་སུ་ལྟ་ཞིང་གནས་པ་དེས་ཐོས་པ་ལས་བྱུང་བའི་ཤེས་པའམ། ལྷའི་མིག་གིས་མཐོང་སྟེ། བློན་པོ་རིན་པོ་ཆེའི་ཡོན་ཏན་ནི་འདི་དག་ཡིན་<line/>
ཏེ༑ འདི་ལྟ་སྟེ། གང་རྒྱལ་པོའི་བྱ་བའི་རྣམ་པ་ཡིད་ལ་སེམས་པ་དེ་ཉིད་མ་བསྒོས་ཀྱང་དེའི་ཡིད་ཀྱིས་ཤེས་ནས། རྒྱལ་པོ་ལ་ཡོངས་སུ་འབུལ་བར་བྱེད་དེ། ཤིན་ཏུ་རྫོགས་པ་དང༌། དེ་བསགས་<line/>
པ་དང༌། མ་ཆགས་པ་དང༌། ཆོས་མ་ཡིན་པ་རྣམ་པར་སྤངས་པ་དང༌། ཤིན་ཏུ་རིགས་པ་བརྩམས་པ་དང༌། ཡུལ་དང༌། དུས་དང་ལྡན་པ་དང༌། ཉོན་མོངས་མེད་པ་དང༌། གཞན་ལ་གནོད་པ་<line/>
མེད་པ་དང༌། སྐྱེ་བོ་ལ་རྣམ་པར་མི་འཚེ་བ་དང༌། ཡང་དག་པའི་ཐ་སྙད་དང་ལྡན་པའི་རང་བཞིན་ལ་སྐྱོ་བ་མེད་དོ། །རྒྱལ་པོའི་བྱ་བའི་རྣམ་པའམ། ཆོས་ཀྱི་དོན་གྱི་བྱ་བ་འདོད་པ་དང་ལྡན་ཞིང་<line/>
མ་འོངས་པའི་བྱ་བ་དང་ལྡན་པ་ཐམས་ཅད་ཡོངས་སུ་འབུལ་བར་བྱེད་དོ། འདི་ནི་འཁོར་ལོས་བསྒྱུར་བའི་རྒྱལ་པོའི་བློན་པོ་རིན་པོ་ཆེ་ཡིན་ཏེ། ལྷག་པའི་གནོད་སེམས་སྤངས་པའི་དགེ་བ་<line/>
བཅུའི་ལས་ཀྱི་ལམ་སྤྱོད་པ་དག་ནི་འཇིག་རྟེན་ཐམས་ཅད་ལ་ཕ་མ་ལྟར་ཕན་པར་འདོད་པར་གནས་པ་ཡིན་ནོ། །དེ་ནས་གཞན་ཡང༌། ཇི་ལྟར་ན་བདུན་པ་ཁྱིམ་བདག་རིན་པོ་ཆེ་འབྱུང་བར་འགྱུར།<line/>
ཁྱིམ་བདག་རིན་པོ་ཆེ་དེའི་ཡོན་ཏན་ནི་དུ་ཞིག་ཡོད་ཅེ་ན། རྣལ་འབྱོར་སྤྱོད་པ་ནང་གི་ཆོས་ལ་ཆོས་ཀྱི་རྗེས་སུ་ལྟ་ཞིང་གནས་པ་དེས་ཐོས་པ་ལས་བྱུང་བའི་ཤེས་པའམ། ལྷའི་མིག་གིས་མཐོང་<line/>
</page>
<page index="60" id="200B">སྟེ༑ རྒྱལ་བའི་བཀའ་ཉན་པ་ཁྱིམ་བདག་རིན་པོ་ཆེའི་ཡོན་ཏན་ནི་འདི་དག་ཡིན་ཏེ། འདི་ལྟ་སྟེ། རྡོ་རྗེ་དང༌། རིན་པོ་ཆེ་མཐོན་ག་དང༌། མྲྒད་དང༌། སྤུག་ལ་སོགས་པ་རིན་པོ་ཆེ་རྣམས་ཀྱིས་དམ་གྲོགས་<line/>
དང༑ གཡང་ས་དང༌། རི་ཁྲོད་དང༌། མི་མཐུན་པ་གཞན་དག་ཏུ་མ་བསྐོས་ཀྱང་ཤིན་ཏུ་འགེངས་ལ་རིན་པོ་ཆེ་རྣམས་ཀྱང་ཟད་པ་མེད་པར་འགྱུར་ན། གསེར་དང༌། དངུལ་ལྟ་ཞིག་སྨོས་ཀྱང་ཅི་དགོས།<line/>
ཁྱིམ་བདག་རིན་པོ་ཆེ་འདིའི་འབྱོར་པ་ནི་ཤིན་ཏུ་གནས་པ་ཡིན་ཏེ། གཡོ་མེད་པ་དང༌། སྒྱུ་མེད་པ་དང༌། གཞན་ལ་མི་གནོད་པ་དང༌། སྐྱེ་བོ་ཐམས་ཅད་དགའ་བ་ནི་ཁྱིམ་བདག་རིན་པོ་ཆེ་ཡིན་ནོ། །དེ་ལྟར་<line/>
རྒྱལ་པོ་རིན་པོ་ཆེ་སྣ་བདུན་དང་ལྡན་པ་ནི་མིའི་གནས་བཞི་རྣམས་ལ་སྒོ་བར་བྱེད་ཅིང་ཀླུ་དང༌། ལྷའི་རིས་གཉིས་དང༌། རྒྱལ་ཆེན་བཞི་དང༌། སུམ་ཅུ་རྩ་གསུམ་གྱི་ལྷ་རྣམས་ཀྱི་དབང་པོའི་སྟན་ཕྱེད་<line/>
འཕྲོག་པ་ཡིན་ཏེ། དེ་ལྟར་འཁོར་ལོས་བསྒྱུར་བའི་རྒྱལ་པོ་རིན་པོ་ཆེ་སྣ་བདུན་དང་ལྡན་པ་ཡིན་ནོ། །དེའི་ཉེ་བའི་རིན་པོ་ཆེ་སྣ་བདུན་ནི་རིན་པོ་ཆེ་དེ་དག་ལས་ཅུང་ཟད་དམན་པ་ཡིན་ཏེ། འདི་ལྟ་སྟེ།<line/>
རལ་གྲི་ཉེ་བའི་རིན་པོ་ཆེ་དང༌། པགས་པ་ཉེ་བའི་རིན་པོ་ཆེ་དང༌། མལ་ཆ་ཉེ་བའི་རིན་པོ་ཆེ་དང༌། ཚལ་ཉེ་བའི་རིན་པོ་ཆེ་དང༌། ཁྱིམ་ཉེ་བའི་རིན་པོ་ཆེ་དང༌། གོས་ཉེ་བའི་རིན་པོ་ཆེ་དང༌། ལྷམ་ཉེ་བའི་<line/>
རིན་པོ་ཆེའོ། །དེ་ལ་འཁོར་ལོས་བསྒྱུར་བའི་རྒྱལ་པོའི་རལ་གྲི་ཉེ་བའི་རིན་པོ་ཆེའི་ཡོན་ཏན་ནི། འདི་ལྟ་སྟེ། ཡུལ་འཁོར་གང་དག་རྒྱལ་པོའི་ཡིད་དང༌། ཚིག་ལས་འགལ་བ་བྱེད་འདོད་པ་དེ་<line/>
</page>
<page index="61" id="201A">༄༅། །རལ་གྲི་ཉེ་བའི་རིན་པོ་ཆེ་འགྲོ་སྟེ། དེས་བཏབ་པ་མེད་ཅིང་རལ་གྲི་རིན་པོ་ཆེས་སུ་ལའང་བཏབ་པ་མེད་ཀྱིས་ཀྱང་ཡུལ་འཁོར་ཀུན་གྱིས་མཐོང་ནས་འདུད་པར་བྱེད་དོ། །<line/>
ཉེ་བའི་རིན་པོ་ཆེ་དེའི་ཡོན་ཏན་ནི་འདི་ཡིན་ཏེ། བཟང་བ་མི་ཟད་པ། ཆད་པ་མེད་ཅིང་མཚོན་གྱིས་བདའ་བ་མེད་ཀྱང་ཡུལ་འཁོར་དེ་དག་ཐམས་ཅད་འདུད་པར་བྱེད་དེ། འདི་ནི་རལ་གྲི་ཉེ་བའི་<line/>
རིན་པོ་ཆེའི་ཡོན་ཏན་ཡིན་ནོ། །པགས་པ་ཉེ་བའི་རིན་པོ་ཆེའི་ཡོན་ཏན་ཇི་ལྟ་བུ་ཡིན་ཞེ་ན། པགས་པ་རིན་པོ་ཆེ་ནི་རྒྱ་མཚོ་ནས་འབྱུང་སྟེ། དེ་བྱུང་བར་གྱུར་པ་དང༌། ཚོང་བ་དག་གིས་རྒྱལ་པོ་<line/>
ལ་འབུལ་བར་བྱེད་དོ། །དེའི་ཡོན་ཏན་ནི་འདི་དག་ཡིན་ནོ། །དེ་རྒྱ་མཚོའི་ཀླུའི་པགས་པ་ཡིན་ཏེ། ཞེང་དུ་དཔག་ཚད་ལྔ་ལ་ཆུར་དཔག་ཚད་བཅུ་སྟེ། དེ་ཆར་གྱིས་མི་རླན། རླུང་གིས་མི་<line/>
བསྐྱོད། མེས་མི་ཚིག །གྲང་ན་དྲོ་བར་བྱེད་ཅིང༌། དྲོ་ན་བདེ་བ་བསིལ་བར་བྱེད་ལ། འཁོར་ལོས་བསྒྱུར་བའི་རྒྱལ་པོ་འཁོར་དང་བཅས་པ་གང་དུ་འགྲོ་བ་དེར་བློན་པོ་རིན་པོ་ཆེས་དེ་ཁྱེར་བར་<line/>
བྱེད་དེ། ཇི་ལྟར་སོ་སོ་ནས་བྱེད་པ་ལྟར་དེ་རྒྱལ་པོའི་འཁོར་གྱི་ཁྱིམ་གྱི་བྱ་བ་ཐམས་ཅད་བྱེད་དོ། །བུད་མེད་མི་སྡུག་པ་དག་མི་མཐོང་ཞིང་དཀར་བ་དེ་དང་ལྡན་པར་འགྱུར་ལ་ཟླ་བ་དང༌། ཉི་<line/>
མའི་འོད་སྣང་བ་དེ་དང་ཡང་ལྡན་པར་འགྱུར་རོ། །གསུམ་པ་རྒྱལ་པོའི་མལ་ཆ་རིན་པོ་ཆེ་ནི་ཡང་ཞིང་འཇམ་ལ་མཐོ་དམའ་ཅན་ཡིན་ཏེ། དེའི་རྒྱུ་མཚན་ནི་བཏེག་ན་འཕར་བ་དང༌། མནན་ན་<line/>
</page>
<page index="62" id="201B">ནམ་བྱེད་པ་ཡིན་ནོ། །གལ་ཏེ་བསམ་གཏན་སེམས་ན་དེའི་བསམ་གཏན་རྣམ་པར་གྲོལ་ཞིང་བློ་གྲོས་གསལ་བར་བྱེད། གལ་ཏེ་འདོད་ཆགས་ཀྱིས་ཟིལ་གྱིས་ནོན་པ་ཡིན་ན་དེ་མལ་ཆའི་སྟེང་དུ་<line/>
འདུག་ན། དེའི་ཚེ་འདོད་ཆགས་དང་བྲལ་ཞིང་ཆགས་པ་མེད་པར་བྱེད་དོ། །ཞེ་སྡང་དང༌། གཏི་མུག་དག་ལའང་དེ་བཞིན་ཏེ། མལ་ཆ་ཉེ་བའི་རིན་པོ་ཆེ་ནི་བསམ་གཏན་གྱི་གནས་དང་འདྲའོ། །<line/>
རྒྱལ་པོ་མལ་ཆ་རིན་པོ་ཆེའི་ནང་ན་འདུག་པ་བུད་མེད་ཀྱིས་མཐོང་ལ་དེའི་ཚེ་མཆོག་ཏུ་དགའ་བ་སྐྱེས་ཀྱང་ཡིད་ལ་ཤིན་ཏུ་འདོད་ཆགས་པར་མི་འགྱུར་ཏེ། གསུམ་པ་འདི་ནི་མལ་ཆ་ཉེ་བའི་<line/>
རིན་པོ་ཆེའི་ཡོན་ཏན་ཡིན་ནོ། །བཞི་པ་ཚལ་ཉེ་བའི་རིན་པོ་ཆེ་ཡོན་ཏན་དུ་ཡོད་ཅེ་ན། འདི་ལྟ་སྟེ། གལ་ཏེ་རྒྱལ་པོ་ཚལ་དུ་བསམ་གཏན་ལ་དགའ་བར་འགྱུར་ཏེ། དེ་དེར་ཉེ་བར་འགྲོ་ན་<line/>
ཚལ་དེའི་མཐུ་དང༌། རྒྱལ་པོའི་དགེ་བའི་ལས་ཀྱིས་གང་ལྷའི་འཇིག་རྟེན་གྱི་ཚལ་གྱི་དགའ་བའི་རྣམ་པ་མེ་ཏོག་དང༌། འབྲས་བུ་དང༌། བྱ་དང༌། པདྨ་དང༑ ལྟེང་ཀ་དང༌། འབབ་པའི་ཆུ་<line/>
ངོགས་བདེ་བ་དང༌། ལྷའི་བུ་མོ་དག་རོལ་མོ་བྱེད་ཅིང༌། དགོད་ལ་མཛེས་པ་རྩེ་བ་དེ་དག་ཐམས་ཅད་ལྷའི་རིས་དེ་ནས་ཚལ་དེར་ཉེ་བར་འོང་སྟེ། རྒྱལ་པོ་དེའང་ལྷ་བཞིན་དུ་ལྷའི་འདོད་པའི་<line/>
ཡོན་ཏན་ལྔ་དག་དང་ལྡན་པར་འགྱུར། ཚལ་ཉེ་བའི་རིན་པོ་ཆེ་དེར་བུད་མེད་དང་ལྷན་ཅིག་ཤིན་ཏུ་དགའ་ཞིང་དགའ་མགུར་སྤྱོད་པར་བྱེད་དེ། དགེ་བའི་ལས་ཀྱི་རྣལ་འབྱོར་སྤྱོད་པ་དེ་བཞི་<line/>
</page>
<page index="63" id="202A">༄༅། །པ་ཚལ་ཉེ་བའི་རིན་པོ་ཆེ་མཐོང་ནས་གནས་སོ། །འཁོར་ལོས་བསྒྱུར་བའི་རྒྱལ་པོའི་ཁྱིམ་ཉེ་བའི་རིན་པོ་ཆེ་ཇི་ལྟ་བུ་ཡིན། ཡོན་ཏན་ནི་དུ་ཞིག་དང་ལྡན་ཞེ་<line/>
ན༑ འདི་ལྟ་སྟེ། གང་འཁོར་ལོས་བསྒྱུར་བའི་རྒྱལ་པོའི་ཁྱིམ་ཉེ་བའི་རིན་པོ་ཆེའི་ནང་དུ་ཉལ་བར་གྱུར་ན། མཚན་མོ་ཉལ་བ་དེའི་ཚེ་ཟླ་བ་ལྟ་བར་འདོད་ན་འོང་ཞིང་གཟའ་དང༌། རྒྱུ་སྐར་<line/>
དང༑ སྐར་མདའ་དག་ཀྱང་དེའི་ཁྱིམ་དེར་ཉེ་བར་འོང་བར་འགྱུར། དེའི་ནོར་བུའང་མཐོང་ན་དགའ་བར་འགྱུར། ལྷ་མོ་དག་ཀྱང་ལྷའི་རོལ་མོ་བྱེད་པར་འགྱུར། གང་མྱ་ངན་མང་པོ་<line/>
དང་བྲལ་བའི་མི་དེ་བདེ་བར་གཉིད་ལོག་པར་འགྱུར། གཉིད་ལོག་པ་ན་རྨི་ལམ་དགེ་བ་མཆོག་ཏུ་དགའ་བ་དག་མཐོང་བར་འགྱུར། གྲང་བའི་དུས་སུ་ནི་རླུང་དྲོ་བ་ལྡང་ཞིང༌། དྲོ་བའི་དུས་<line/>
སུ་རླུང་བསིལ་བ་རེག་ན་བདེ་ཞིང་འཇམ་པ་ལྡང་ངོ༌། །མཚན་མོ་ཐུན་གསུམ་ལས་ཐུན་གཉིས་ལ་ཉལ་ཞིང་ཐུན་གསུམ་པ་ལས་གཉིད་དང་བྲལ་ནས་ལངས་ཏེ། བདེ་བའི་ཆོས་ལ་གནས་<line/>
པར་འགྱུར་ཏེ། འདི་ནི་འཁོར་ལོས་བསྒྱུར་བའི་རྒྱལ་པོའི་ཁྱིམ་ཉེ་བར་རིན་པོ་ཆེ་ཡིན་ནོ། །གོས་རིན་པོ་ཆེ་རྣམ་པ་དུ་ཡོད། ཡོན་ཏན་ནི་དུ་ཞིག་དང་ལྡན་ཞེ་ན། འདི་ལྟ་སྟེ། ཐགས་བཟང་<line/>
ཞིང་མཆོག་ཏུ་འཇམ་ལ་དྲི་མས་མ་གོས་པ་ཡིན་ཏེ། གྱོན་ནས་གྲང་བ་དང༌། དྲོ་བ་དང༌། བཀྲེས་པ་དང༌། སྐོམ་པ་དང༌། ཉམ་ཆུང་བ་དང༌། ངལ་བ་དང༌། དུབ་པའི་གནོད་པ་མེད་ལ། མེ་དང་<line/>
</page>
<page index="64" id="202B">མཚོན་དག་གིས་བསྲེག་པ་དང༌། གཅད་པར་མི་ནུས་སོ། །དེ་ནས་གཞན་ཡང༌། འཁོར་ལོས་བསྒྱུར་བའི་རྒྱལ་པོའི་ལྷ་མ་ཉེ་བར་རིན་པོ་ཆེ་ཇི་ལྟ་བུ་ཡིན་ཞེ་ན། རྣལ་འབྱོར་སྤྱོད་པ་ནང་གི་ཆོས་ལ་<line/>
ཆོས་ཀྱི་རྗེས་སུ་ལྟ་ཞིང་གནས་པ་དེས་ཐོས་པ་ལས་བྱུང་བའི་ཤེས་པའམ། ལྷའི་མིག་གིས་བརྟགས་ན་ལྷམ་ཉེ་བའི་རིན་པོ་ཆེ་འཁོར་ལོས་བསྒྱུར་བའི་རྐང་པ་ལ་གྱོན་ན་ཇི་ལྟར་སྐམ་ས་ལ་རྐང་པ་མི་<line/>
འབྱིང་བ་དེ་བཞིན་དུ་ཆུ་ལའང་མི་འབྱིང་བར་འགྱུར་རོ། །གལ་ཏེ་དལ་གྱིས་སྔོན་དུ་འགྲོ་བར་འདོད་ན་དཔག་ཚད་བརྒྱར་ཡང་འགྲོ་བར་འགྱུར་ཞིང་ལུས་ལ་ངལ་བ་མེད་དེ། འདི་དག་ནི་འཁོར་<line/>
ལོས་བསྒྱུར་བའི་རྒྱལ་པོ་རིན་པོ་ཆེ་སྣ་བདུན་དང༌། ཉེ་བའི་རིན་པོ་ཆེ་སྣ་བདུན་དག་ལ་སྤྱོད་པ་ཡིན་ཏེ། མིའི་གནས་བཞི་དང༌། ལྷའི་རིགས་གཉིས་ལ་ཉེ་བར་སྤྱོད་པ་ཡིན་ནོ། །དེའི་བུ་དཔའ་<line/>
ཞིང་རྟུལ་ཕོད་ལ་ཕ་རོལ་གྱི་སྡེ་རབ་ཏུ་འཇོམས་པ་སྟོང་ཐམ་པ་ཡོད་དེ། དེ་དག་འཁོར་ལོས་བསྒྱུར་བའི་རྒྱལ་པོ་ལ་ཕྱག་བྱེད་དོ། །གནོད་སེམས་མི་དགེ་བའི་ལས་སྤངས་པ་ནི་དགེ་བ་བཅུའི་<line/>
ལས་ཀྱི་ལམ་གྱི་རྒྱུ་མཐུན་པ་བདེ་བ་དེ་དག་མྱོང་བར་འགྱུར་རོ། །དེ་ནས་གཞན་ཡང༌། འཁོར་བ་ཐམས་ཅད་ཀྱི་ས་བོན་དུ་གྱུར་པ། ཐོག་མ་མེད་པའི་དུས་ནས་མུན་པ་མུན་ནག་ཏུ་གྱུར་པ། ཡང་<line/>
དག་པར་སྦྱོར་བ་ཐམས་ཅད་ཀྱི་བག་ལ་ཉལ་དུ་གྱུར་པ་ལོག་པར་ལྟ་བ་སྤངས་པ་ཇི་ལྟ་བུ་ཡིན། ཡང་དག་པའི་ལྟ་བས་འཁོར་བ་ལས་གྲོལ་བ་ཇི་ལྟ་བུ་ཡིན་ཞེ་ན། རྣལ་འབྱོར་སྤྱོད་པ་ནང་གི་<line/>
</page>
<page index="65" id="203A">༄༅། །ཆོས་ལ་ཆོས་ཀྱི་རྗེས་སུ་ལྟ་ཞིང་གནས་པ་དེས་ཐོས་པ་ལས་བྱུང་བའི་ཤེས་པའམ། ལྷའི་མིག་གིས་མཐོང་སྟེ། རྣལ་འབྱོར་སྤྱོད་པ་དེས་ཆོས་ལ་ཆོས་ཀྱི་<line/>
རྗེས་སུ་མཐོང་བ་ནི་འདི་ལ་ལོག་པར་ལྟ་བ་སྤངས་ཤིང༌། དེའི་ཡང་དག་པའི་ལྟ་བས་དོན་མེད་པ་ཐམས་ཅད་སྤངས་ལ། ཡང་དག་པའི་སྦྱོར་བའི་བག་ལ་ཉལ་འདོར་བར་འགྱུར། དེ་མྱ་ངན་<line/>
ལས་འདས་པ་ཉེ་བར་འགྱུར་ཞིང་འཁོར་བ་དང༌། རིང་བར་འགྱུར། འདི་ལ་ལོག་པར་ལྟ་བ་རྣམ་པ་ལྔ་མཐོང་ནས་དབང་པོ་ལྔ་བསྒྲུབས་པར་འགྱུར་བ་ནི་སྐྱེས་བུ་དམ་པ་དམ་པའི་ཆོས་ལ་མངོན་<line/>
པར་དགའ་བ་དེ་ཐོག་མ་ནས་འདི་ལྟར་སངས་རྒྱས་ཀྱི་ཡོན་ཏན་དེ་དག་རྣར་ཐོས་ནས་དེའི་ཚེ་འདི་ལྟར་འཁོར་བའི་སྡུག་བསྔལ་རྣམ་པ་སྣ་ཚོགས་ལ་དམིགས་ཤིང་འགྲོ་བ་ལྔ་རྣམས་ལ་འཇིགས་<line/>
པ་ཆེན་པོ་ལྔ་དམིགས་ཏེ། ལྷ་རྣམས་ལ་བག་མེད་པས་འཆི་བའི་སྡུག་བསྔལ་དང༌། མི་རྣམས་ལ་འདོད་པའི་སྡུག་བསྔལ་དང༌། སེམས་ཅན་དམྱལ་བ་རྣམས་ལ་གནོད་པའི་སྡུག་བསྔལ་<line/>
དང༑ ཡི་དྭགས་རྣམས་ལ་བཀྲེས་པ་དང༌། སྐོམ་པའི་སྡུག་བསྔལ་དང༌། དུད་འགྲོ་རྣམས་ལ་གཅིག་ལ་གཅིག་ཟ་བའི་སྡུག་བསྔལ་ཏེ། དེ་ལྟར་རྣམ་པ་ལྔ་པོ་དེ་དག་རྣམ་པ་དུ་མ་ཡོད་ཅིང་སྡུག་<line/>
བསྔལ་གྱི་ཡན་ལག་དབྱེ་བ་དག་དཔག་ཏུ་མེད་པར་དམིགས་སོ། །དེའི་ཚེ་འདི་ལྟར་ཐོག་མ་ཉིད་དུ་འཁོར་བ་ཐམས་ཅད་ལས་ངེས་པར་བྱུང་བར་གྱུར་ཅིང་སྣང་བར་གྱུར་ལ་དམ་པའི་ཆོས་ངེས་<line/>
</page>
<page index="66" id="203B">པར་འབྱེད་པའི་ཆ་ལམ་རབ་ཏུ་འབྱུང་བར་སེམས་བསྐྱེད་དེ། དེའི་སེམས་བསྐྱེད་པ་གཅིག་ལས་དགེ་བའི་ཆོས་ཀྱི་རྒྱུན་ཉིད་སྐྱེའོ། །གང་གིས་དེའི་སེམས་བསྐྱེད་པ་དེ་དང་ཡང་དག་པར་ལྡན་པ་ལ་<line/>
བར་སྣང་ལ་སྤྱོད་པའི་གནོད་སྦྱིན་རབ་ཏུ་མགུ་ཞིང་ཀུན་ཏུ་དགའ་ལ་རབ་ཏུ་དགའ་སྟེ། སེམས་རངས་པར་གྱུར་ནས་ཡིད་ལ་རིགས་ཀྱི་བུ་འདི་མིང་ནི་འདི་ཞེས་བྱ། རིགས་ནི་འདི་ཞེས་བྱ་སྟེ། དེ་<line/>
ཐོག་མ་མེད་པའི་དུས་ནས་འདོད་ཆགས་ཞེ་སྡང་གཏི་མུག་རྣམས་སྤོང་བར་འདོད་ལ། བདུད་ཀྱི་ཡུལ་གྱི་དངོས་པོ་མི་འདོད་པར་ཞུགས་པ། ཀུན་ནས་ཉོན་མོངས་པའི་ཡུལ་དག་གིས་དགའ་<line/>
པའི་འདོད་ཆགས་ཀྱི་མོད་ལས་སྐྱེས་པའི་སྲེད་པ་དག་ལ་ཀུན་ཏུ་མི་དགའ་བ་ཡིན་ནོ་སྙམ་མོ། །གཞན་ཡང༌། ལོག་པར་ལྟ་བ་དང་བྲལ་བའི་རིགས་ཀྱི་བུ་དེ་ནི་དེ་ལྟར་རྟག་ཏུ་རབ་ཏུ་འབྱུང་བའི་<line/>
སེམས་ཀུན་ཏུ་བསྟེན་པར་བྱེད་ཅིང་གོམས་པར་བྱེད་ལ་མང་དུ་བྱེད། དགེ་བའི་བཤེས་གཉེན་ལ་བསྙེན་བཀུར་བྱེད། དམ་པའི་ཆོས་ཉན་པ་ལ་དགའ་བར་འགྱུར། སངས་རྒྱས་ཀྱི་ཆོས་ལ་<line/>
ཕྱིར་ཞིང་སེམས་གསལ་ལ་ཕྱག་འཚལ་བར་བྱེད། ལུས་དང༌། ངག་གི་ལས་ཀྱི་མཐའ་ཞི་ཞིང་ཤིན་ཏུ་གསལ་བ་ཡིན་ཏེ། དེ་ལྟར་དེའི་ལུས་དང༌། ངག་དང༌། ཡིད་ཞི་བས་ཉིན་མོ་མཉམ་པར་བཞག་<line/>
པར་བར་སྣང་ལ་སྤྱོད་པའི་གནོད་སྦྱིན་གྱིས་རིག་ནས་ཀུན་ཏུ་དགའ་བར་འགྱུར་ཏེ། རིགས་ཀྱི་བུ་འདི་དགེ་བའི་བཤེས་གཉེན་ལ་སེམས་རབ་ཏུ་དང་ཞིང་ཁྱིམ་གྱི་གནས་གཟེབ་ལྟ་བུར་གྱུར་པ་ལ་<line/>
</page>
<page index="67" id="204A">༄༅། །སེམས་ཀུན་ཏུ་མི་ཆགས། དེས་བདུད་ཀྱི་ཡུལ་རྣམས་ལ་ཐོག་མ་མེད་པའི་དུས་ནས་ཞུགས་པའི་འདོད་ཆགས་ཞེ་སྡང་གཏི་མུག་དག་གིས་འདོད་པའི་ལྷ་དང་ལྷན་<line/>
ཅིག་ཏུ་འདུ་ཤེས་དག་ལ་ཆགས་པ་མེད་ཅིང་བདུད་དང་ལྷན་ཅིག་གཡུལ་འགྱེད་པར་འདོད་ལ། ཉོན་མོངས་པ་སྤོང་བར་འདོད་པ་དེ་བར་སྣང་ལ་སྤྱོད་པའི་གནོད་སྦྱིན་གྱིས་རིག་ནས་ཀུན་ཏུ་དགའ་<line/>
བར་འགྱུར་རོ། །གཞན་ཡང༌། རིགས་ཀྱི་བུ་དེ་དེ་ལྟར་འཁོར་བའི་སྡུག་བསྔལ་ལ་དམིགས་ནས་ཆེས་ཤིན་ཏུ་རབ་ཏུ་འབྱུང་བའི་སེམས་སྐྱེད་པར་བྱེད་དེ། དེ་སྲོག་གཅོད་པ་དང༌། མ་བྱིན་པར་ལེན་<line/>
པ་དང༌། འདོད་པས་ལོག་པར་གཡེམ་པ་དང༌། ཆང་དང༌། སྦྱར་བའི་ཆང་དང༌། བརྫུན་དུ་སྨྲ་བ་སྤངས་ནས་སྡོམ་པ་ལེན་པར་འགྱུར་རོ། །དེ་གང་གི་ཚེ་དགེ་བསྙེན་གྱི་སྡོམ་པ་རྫོགས་པར་<line/>
སྤྱོད་པར་འགྱུར་བག་དེའི་ཚེ། བར་སྣང་ལ་སྤྱོད་པའི་གནོད་སྦྱིན་ཀུན་ཏུ་དགའ་སྟེ། རིགས་ཀྱི་བུ་ཆེ་གེ་མོ་ཞིག་མིང་འདི་ཞེས་བྱ། རུས་ནི་འདི་ཞེས་བྱ་བ་གྲོང་ཁྱེར་ཆེ་གེ་མོ་ཞིག་དང༌། གྲོང་རྡལ་ག་གེ་མོ་ཞིག་དང༌། ཡུལ་<line/>
ག་གེ་མོ་ཞིག་ཏུ་སྐྲ་དང༌། ཁ་སྤུ་བྲེགས་ཏེ་ཆོས་གོས་ངུར་སྨྲིག་བགོས་ནས་ཡང་དག་པའི་དད་པས་ཁྱིམ་ནས་ཁྱིམ་མེད་པར་རབ་ཏུ་བྱུང་སྟེ། བདུད་ཀྱི་ཕྱོགས་ནི་དམས་པར་བྱེད་ཅིང༌། དམ་པའི་ཆོས་<line/>
ཀྱི་ཕྱོགས་ནི་མཐོ་བར་བྱེད། བདུད་ཀྱི་འཆིང་བ་ནི་རྣམ་པར་གཅོད་པར་བྱེད་ཅིང་ཉོན་མོངས་པ་ཆེན་པོ་འདོད་ཆགས་ཞེ་སྡང་གཏི་མུག་ལས་གྲོལ་བར་བྱེད་དོ་ཞེས་མངོན་པར་སྒྲོགས་སོ། །ལོག་<line/>
</page>
<page index="68" id="204B">པར་ལྟ་བ་ནི་ཀུན་ཏུ་སྦྱོར་བའི་བག་ལ་ཉལ་ཐམས་ཅད་ཀྱི་གཞི་ཡིན་ལ། ཡང་དག་པར་ལྟ་བ་ནི་མཐའ་མྱ་ངན་ལས་འདས་པའི་གཞི་ཡིན་ཏེ། རྣལ་འབྱོར་སྤྱོད་པ་བས་ཆོས་དེ་རྗེས་སུ་མཐོང་<line/>
ངོ༌། །དེའི་ཚེ་འདི་ལྟར་ཐོག་མ་ཉིད་དུ་ཡང་དག་པའི་ལྟ་བ་ལ་མངོན་པར་བསྟོད་པར་བྱེད་དེ། མི་རྒོད་མི་སྨོད་སྐྱོན་དུ་མི་འགྲང་ལ་ཕ་རོལ་དག་ལ་བསྟོད་པར་བྱེད་ཅིང་རབ་ཏུ་འཇོག་པར་བྱེད་<line/>
དོ༑ ༑ལོག་པར་ལྟ་བ་ལ་སྨོད་དེ། བསྟོད་པར་མི་བྱེད་ལ་སྨོད་པར་བྱེད་དོ། །ཡང་དག་པར་ལྟ་བས་ནི་ལོག་པར་ལྟ་བ་ལས་དང༌། ཆོས་དང༌། རྣམ་པར་སྨིན་པ་ཡང་དག་པར་མངོན་པར་<line/>
སྟོན་པར་བྱེད་ཅིང་འཇོག་པར་མི་བྱེད་དོ། །འཆིང་བ་རྣམས་ཀྱི་རྩ་བ་ནི་ལོག་པར་ལྟ་བ་ཡིན་ཏེ། བྱིས་པ་སོ་སོའི་སྐྱེ་བོ་རྣམས་ཀྱི་འཆིང་བ་ཡིན་ཞིང་འབྱུང་པོ་རྣམས་དང༌། སེམས་ཅན་<line/>
དམྱལ་བ་དང༌། དུད་འགྲོ་དང༌། ཡི་དྭགས་ཀྱི་ཡུལ་དུ་གནས་པའི་མཐའ་ཡིན་ནོ། །རིགས་ཀྱི་བུས་དེ་སྤངས་ན་དགེ་བ་དུ་མ་དེ་དག་ཐོབ་པར་འགྱུར་རོ། །གཞན་ཡང༌། རིགས་ཀྱི་བུ་དེ་འདི་ལྟར་<line/>
ཁྱིམ་གྱི་གནས་ནི་སྡུག་བསྔལ་བ་ཉམ་ང་བ་འཆིང་བར་གྱུར་པ་དུ་མ་ཡིན་ཏེ། རང་དབང་མེད་པར་རིག་ནས་ཁྱིམ་ནས་འབྱུང་ཞིང་རབ་ཏུ་འབྱུང་བར་འདོད་ལ་བདུད་དང་ལྷན་ཅིག་གཡུལ་<line/>
འགྱེད་པར་འདོད་པའི་སྐྱེས་བུ་དམ་པ་དེས་བླ་དང༌། བར་སྣང་ལ་སྤྱོད་པའི་ལྷ་དག་གིས་རིག་ནས་ཀུན་ཏུ་དགའ་སྟེ། རྒྱལ་པོ་ཆེན་པོ་བཞི་རྣམས་ལ་ཀུན་ཏུ་དགའ་བའི་ཡིད་ཀྱིས་རིགས་ཀྱི་<line/>
</page>
<page index="69" id="205A">༄༅། །ཀྱི་བུ་འདི་ཞེས་བྱ་བ་གྲོང་ཆེ་གེ་མོ་ཞིག་དང༌། གྲོང་རྡལ་མང་གེ་མོ་ཞིག་དང༌། ཡུལ་ག་གེ་མོ་ཞིག་ཏུ་སྐྲ་དང༌། ཁ་སྤུ་བྲེགས་ཏེ། གོས་ངུར་སྨྲིག་བགོས་ནས་ཡང་<line/>
དག་པའི་དད་པ་ཉིད་ཀྱིས་ཁྱིམ་ནས་ཁྱིམ་མེད་པར་རབ་ཏུ་བྱུང་ངོ༌། །དེ་ཁྱིམ་ནས་བྱུང་བས་བདུད་ཀྱི་ཕྱོགས་ནི་དམས་པར་བྱེད་ཅིང་དམ་པའི་ཆོས་ཀྱི་ཕྱོགས་ནི་མངོན་པར་མཐོ་བར་བྱེད་དོ་<line/>
ཞེས་མངོན་པར་བསྙད་དོ། །དེ་ནས་རྒྱལ་པོ་ཆེན་པོ་བཞི་པོ་དེ་དག་གིས་ས་བླ་དང༌། བར་སྣང་ལ་སྤྱོད་པའི་ལྷ་དག་དང༌། གནོད་སྦྱིན་དེ་དག་ལས་དེ་སྐད་ཐོས་ནས་ཡིད་དགའ་ལ་བར་སྣང་<line/>
ལ་སྤྱོད་པའི་གནོད་སྦྱིན་དག་རབ་ཏུ་དགའ་བར་འགྱུར་རོ། །དེ་ལྟར་ཛམྦུའི་གླིང་གི་མི་དམ་པའི་ཆོས་དགེ་བའི་གཏམ་གྱིས་སྤྲོ་བ་སྐྱེས་ནས། རིགས་ཀྱི་བུ་དེ་ཇི་ལྟར་རིགས་པར་འཕགས་པ་<line/>
དགེ་སྦྱོང་གི་མཁན་པོ་ལ་བསྙེན་བཀུར་བྱེད་དོ། །བསྙེན་བཀུར་བྱས་ནས་ཀྱང་སྐྲ་དང༌། ཁ་སྤུ་བྲེགས་ཤིང་གོས་ངུར་སྨྲིག་བགོས་ཏེ་སོ་སོར་ཐར་པའི་སྡོམ་པ་ལེན་ཏོ། །སྡོམ་པ་བླངས་པས་<line/>
ས་བླ་དང༌། བར་སྣང་ལ་སྤྱོད་པའི་གནོད་སྦྱིན་རྣམས་ལྷག་པར་ཀུན་ཏུ་དགའ་སྟེ། རྒྱལ་པོ་ཆེན་པོ་བཞི་ལ་ཛམྦུ་གླིང་ན་རིགས་ཀྱི་བུ་ཆེ་གེ་མོ་ཞིག་ཅེས་བྱ་བ་གྲོང་མང་གེ་མོ་ཞིག་དང༌། ཡུལ་<line/>
ག་གེ་མོ་ཞིག་ཏུ་ལོག་པར་ལྟ་བ་སྤངས་ནས་ཡང་དག་པར་ལྟ་བའི་ལས་དང༌། ཆོས་ཡང་དག་པར་བླངས་པ། བུ་དང༌། ཆུང་མ་ལ་སྲེད་པ་དུག་ལྟ་བུ། དོན་མེད་ཅིང་ཉམ་ང་བ་ཐམས་ཅད་སྤངས་<line/>
</page>
<page index="70" id="205B">ནས༑ སྐྲ་དང༌། ཁ་སྤུ་བྲེགས་གོས་ངུར་སྨྲིག་བགོས་ཤིང་སོ་སོར་ཐར་པ་བླངས་ཏེ། བདུད་དང༌། ལྷན་ཅིག་གཡུལ་འགྱེད་པར་འདོད་པ། དགའ་བའི་འདོད་ཆགས་ཀྱི་མོད་ལས་ཀྶྱེས་པ་སྤོང་བར་འདོད་<line/>
པ་ཡིན་ནོ་ཞེས་མངོན་པར་བསྙད་དོ། །དེ་ནས་དེའི་ཚེ་རྒྱལ་པོ་ཆེན་པོ་བཞི་ཀུན་ཏུ་དགའ་ནས་རྒྱལ་ཆེན་བཞིའི་རིས་ཀྱི་ལྷ་རྣམས་ལ་ཛམྦུའི་གླིང་དུ་རིགས་ཆེ་གེ་མོ་ཞིག་ལས་གྲོང་མང་གེ་མོ་ཞིག་དང༌།<line/>
ཡུལ་ག་གེ་མོ་ཞིག་དུ་རིགས་ཀྱི་བུ་ཆེ་གེ་མོ་ཞིག་ལོག་པར་ལྟ་བ་སྤངས་ནས་ཡང་དག་པར་ལྟ་བས་སྐྲ་དང༌། ཁ་སྤུ་བྲེགས། གོས་ངུར་སྨྲིག་བགོས་ནས་དད་པ་ཉིད་ཀྱིས་ཁྱིམ་ནས་ཁྱིམ་མེད་པར་རབ་ཏུ་<line/>
བྱུང་སྟེ། དགེ་སློང་ག་གེ་མོ་ཞིག་གི་དྲུང་དུ་གནས་སོ་ཞེས་མངོན་པར་སྒྲོགས་སོ། །དེ་ལྷ་རྣམས་ཀྱིས་ཐོས་ནས་བདུད་ཀྱི་ཕྱོགས་དམས་པར་འགྱུར་ཞིང་དམ་པའི་ཆོས་ཀྱི་ཕྱོགས་ནི་འཕེལ་བར་འགྱུར་<line/>
རོ་ཞེས་ཡིད་དགའ་བར་འགྱུར་རོ། །དེ་ནས་རྒྱལ་པོ་ཆེན་པོ་བཞི་ལས་རྒྱལ་ཆེན་བཞིའི་ལྷ་རྣམས་ཀྱིས་ཐོས་ནས་ཤིན་ཏུ་ཡིད་དགའ་བར་འགྱུར་རོ། །གཞན་ཡང༌། རིགས་ཀྱི་བུ་དེ་འདི་ལྟར་ཁ་ན་མ་ཐོ་<line/>
བ་རྡུལ་ཙམ་ལའང་འཇིགས་པར་ལྟ་ལ་བཟོད་ཅིང་དུལ་ཏེ། སེམས་ཡང་དག་པར་སྡོམ་པ། འདུ་འཛི་ལ་མི་དགའ་ཞིང་ཉེ་བར་ཁྲོ་བ་མེད་པ། རིགས་ནས་རིགས་སུ་ཉེ་བར་བསྟེན་ཅིང་སྡིག་པའི་གྲོགས་པོ་དང་<line/>
འགྲོགས་པར་མི་བྱེད་ལ་ཡུལ་གྱི་རྣམ་པར་རྟོག་པ་ལ་ལྟ་བར་མི་བྱེད། བཟའ་བ་ཞིམ་པོ་མང་དུ་མི་འདོད་ཅིང་ཚོགས་ངན་པ་དང་སྤྱོད་པར་མི་བྱེད། ཡུལ་གྱི་སྤྱོད་པ་ལ་མངོན་པར་དགའ་བར་མི་བྱེད་ཅིང་<line/>
</page>
<page index="71" id="206A">༄༅། །ནམ་དུའང་མཛའ་བཤེས་སུ་ལྟ་བུའི་ངང་ཚུལ་ཅན་དུ་མི་བྱེད། ཡུལ་ལ་སྤྱོད་པའི་ཚུལ་ཁྲིམས་སུ་མི་བྱེད་ཅིང་དྲན་པ་ཉེ་བར་གཞག་པ་ལ་རྟག་ཏུ་བརྩོན་པར་འགྱུར། ཞི་བའི་ཟས་ཀྱིས་<line/>
གནས་ཤིང་བདུད་ཀྱི་འཆིང་བ་གཅོད་པ་ལ་རྟག་ཏུ་བརྩོན་པར་འགྱུར། ཡང་དག་པར་ལྟ་བ་ལ་རྟག་ཏུ་བརྩོན་ཞིང་སྐྱེས་བུ་དམ་པ་འཇིག་རྟེན་ཐམས་ཅད་ལ་ཕན་པར་འདོད་པ་ཡིན་ནོ། །འདིར་<line/>
ཚིགས་སུ་བཅད་པ། འབྱུང་པོ་རྣམས་ལ་གང་མི་འཚེ། །རྟག་ཏུ་བྱམས་སེམས་བཟོད་ལྡན་པ། །འབྱུང་བོ་ཀུན་གྱི་ཕ་ལྟ་བུར། །དེ་ལ་འཇིག་རྟེན་རྗེས་སུ་ལྟ། །མ་བྱིན་ལེན་པ་སྤངས་པ་ནི། །རྟག་<line/>
ཏུ་ཤེས་ལྡན་དབང་པོ་ཐུལ། །ལུས་ཀྱི་ལས་མཐའ་དགེ་བ་དང༌། །སྲིད་པ་དག་ལས་དེ་བརྒལ་ལོ། །རི་མོར་བྲིས་པའི་བུད་མེད་ལ། །མིག་གིས་ལྟ་བར་མི་བྱེད་དེ། །འཇིག་རྟེན་འདོད་པ་དམ་བཅོམ་<line/>
པ༑ ༑དེ་ལྟ་བུ་ནི་གྲོལ་ཞེས་བྱ། །དཔའ་ལ་བོང་བ་གསེར་དུ་འདྲ། །མྱ་ངན་བྲལ་ཞིང་མཉམ་པར་གཞག །ཉོན་མོངས་འདོད་ཆགས་མ་འདྲེས་པ། །དེ་ནི་མཐའ་ཡས་སྒོ་ཐོབ་བོ། །གང་ལ་དོན་དང་<line/>
དོན་མིན་མཉམ། །དེ་བཞིན་རྙེད་དང་མ་རྙེད་དང༌། །བདེ་དང་སྡུག་བསྔལ་སེམས་མཉམ་པ། །དེ་ནི་དགེ་སློང་ཞེས་བྱའོ། །མཛའ་བཤེས་མི་བཤེས་གཉིས་ཀ་སྤངས། །སེམས་ནི་མཉམ་ཞིང་དབང་<line/>
པོ་ཐུལ༑ ༑གང་དག་ཡུལ་གྱིས་ཉོན་མི་མོངས། །དེ་འདྲ་བྲམ་ཟེར་ཤེས་པར་བྱ། །ཡུལ་ནི་གང་དག་དུག་འདྲ་ལ། །སྡང་བ་དཔའ་བོ་ཉོན་མོངས་བྲལ། །རྫོགས་སངས་རྒྱས་ཀྱིས་བཤད་པ་ཡི།<line/>
</page>
<page index="72" id="206B">དེ་ཡི་མྱ་ངན་འདས་མི་རིང༌། །སྐྱེ་དང་འཇིག་པའི་དེ་ཉིད་ཤེས། །ཡང་དག་ལྟ་ལ་ཆགས་པ་མེད། །གངས་རི་ལྟ་བུར་བློ་མི་གཡོ། །དེ་ནི་འཁོར་བ་ལས་གྲོལ་ལོ། །ཙནྡན་དང་ནི་རལ་གྲིར་མཉམ། །<line/>
ཟས་ནི་ཞིམ་དང་མི་ཞིམ་མཉམ། །ཟབ་དར་སྣམ་བུ་མཉམ་པ་ནི། །སྲིད་པས་གནོད་པར་མི་འགྱུར་རོ། །རྙེད་དང་བཀུར་སྟི་མི་དགའ་ཞིང༌། །རྩྭ་སྟན་ཙམ་གྱིས་ཆོག་ཤེས་ལ། །རྙེད་དང་བཀུར་<line/>
སྟི་མེ་ལྟ་བུར། །གང་གིས་མཐོང་བ་དེ་མཐོང་ངོ༌། །གང་དག་ཡུལ་གྱི་དབང་མི་འགྱུར། །སྲེད་པའི་ཆུ་བོར་མི་འཇུག་ལ། །རང་གི་ལས་འབྲས་དེ་ཉིད་ཤེས། ད།<span class="conversion-problem" title="128: Cannot convert ACIP {E} because E is a &quot;vowel&quot; without an associated consonant.">E</span>་ནི་དགེ་སློང་སངས་རྒྱས་གསུངས།<line/>
གང་དག་འདས་པའི་དུས་མི་འདོད། །མ་འོངས་པ་ལ་བློ་མི་དགའ། །རྣལ་འབྱོར་པ་ནི་ད་ལྟར་ལ། །མི་དགའ་དེ་ཡི་བློ་གྲོས་མེད། །གང་གི་བློ་གྲོས་ཕྱིར་ལོག་པ། །ཆོས་ལ་རྟག་ཏུ་གནས་པར་<line/>
འགྱུར༑ ༑དཀར་པོ་ཆོས་ལ་མཉམ་གཞག་པ། །དེ་ནི་འཁོར་བར་མི་འཇུག་གོ །གང་གིས་སེམས་ལ་རྙོག་མི་བྱེད། །རིག་པ་མེད་ལྟ་བུ་ཡིན་ནོ། །གང་ལ་ཡུལ་ནི་བྲན་ལྟ་བུ། །དེ་ལ་སྡུག་བསྔལ་མེད་པ་<line/>
མིན༑ ༑གང་གིས་དབང་པོ་དབང་བྱེད་ཅིང༌། །དབང་པོའི་དབང་དུ་མི་འགྲོ་ལ། །གང་དག་གཟུགས་སོགས་མི་འཕྲོགས་ཤིང༌། །ཉོན་མོངས་མེད་པ་ཐུབ་དང་འདྲ། །གང་གིས་བསམས་པ་དགེ་བ་དག།<line/>
[?] ན་མཐོང་ན་དགའ་བ་དང༌། །སེམས་ནི་རབ་ཏུ་དགའ་བྱེད་པ། །མི་དེ་ཟླ་འདྲ་ཐུབ་པ་ཡིན། །གང་དག་དགོན་པར་མངོན་དགའ་བ། །ཁང་བཟང་མཆོག་ལ་ཆགས་པ་མེད། །ཐང་གི་ཤིང་<line/>
</page>
<page index="73" id="207A">༄༅། །ལ་མངོན་དགའ་ཞིང༌། །ཟས་སློང་དགེ་སློང་ཞེས་བྱ་འོད། །དཔའ་བོ་ཞི་དུལ་བློ་བཟང་བ། །བདེ་དང་སྡུག་བསྔལ་དེ་ཉིད་རིག །དེ་ནི་བླ་མེད་གནས་འགྲོ་ཞིང༌། །གང་<line/>
དུ་སོང་བར་ཉོན་མི་མོངས། །སྙིང་བརྩེ་ལྡན་ཞིང་བློ་གྲོས་དྲང༌། །རྟག་ཏུ་བསམ་གཏན་ཕ་རོལ་འགྲོ་།ཕལ་པ་རྣམས་དང་མཉམ་མི་འགྲོ་།རྣལ་འབྱོར་དེ་ནི་བདེན་ཚིག་ལྡན། །ལོག་པར་ལྟ་བའི་<line/>
ཆོས་དེ་དག །སྤངས་པས་དེ་དག་འཐོབ་པར་འགྱུར། །གཞན་ཡང༌། ལོག་པར་ལྟ་བ་སྤངས་པས་ཡང་དག་པར་ལྟ་བ་སྔོན་དུ་འགྲོ་བའི་ཡིད་རྣམ་པར་རྟོག་པ་སྤངས་པའི་རིམ་གྱིས་ཟག་པ་མེད་<line/>
པའི་བསམ་གཏན་ལ་མངོན་པར་དགའ་བ་ལས་བླ་དང༌། བར་སྣང་ལ་སྤྱོད་པའི་ལྷ་དང༌། གནོད་སྦྱིན་དང༌། རྒྱལ་པོ་ཆེན་པོ་བཞི་རྣམས་ཇི་ལྟར་དགའ་བར་འགྱུར་ཞེ་ན། རྣལ་འབྱོར་སྤྱོད་པ་ནང་གི་<line/>
ཆོས་ལ་ཆོས་ཀྱི་རྗེས་སུ་ལྟ་ཞིང་གནས་པ་དེས་ཐོས་པ་ལས་བྱུང་བའི་ཤེས་པའམ། ལྷའི་མིག་གིས་མཐོང་སྟེ། རྒྱལ་པོ་ཆེན་པོ་བཞི་པོ་དེ་དག་གིས་རྒྱལ་པོ་ཆེན་པོ་བཞིའི་ལྷ་དེ་དག་དང༌། ལྷ་རྣམས་<line/>
ཀྱི་དབང་པོ་བརྒྱ་བྱིན་ལ་སྒྲོགས་པར་བྱེད་པ་ནི། ལྷ༑ འདི་ལྟར་ཛམྦུའི་གླིང་ན་རིགས་ཆེ་གེ་མོ་ཞིག་ལས། གྲོང་ག་གེ་མོ་ཞིག་དང༌། གྲོང་རྡལ་ག་གེ་མོ་ཞིག་ཏུ་རིགས་ཀྱི་བུ་མིང་འདི་ཞེས་བྱ་བ་སྐྲ་<line/>
དང༌། ཁ་སྤུ་བྲེགས་ཏེ། གོས་དུར་སྨྲིག་བགོས་ནས་དད་པས་ཁྱིམ་ནས་ཁྱིམ་མེད་པར་རབ་ཏུ་བྱུང་སྟེ། དེ་ཚུལ་ཁྲིམས་དང༌། ཡང་དག་པར་སྡོམ་པ་སྤྱོད་པ། སྤོབས་པ་རིགས་པ་དང༌། གྲོལ་བ། དྲན་<line/>
</page>
<page index="74" id="207B">པ་ཉེ་བར་གཞག་པ། ཁ་ན་མ་ཐོ་བ་རྫུལ་ཙམ་ལའང་འཇིགས་པར་ལྟ་བ། བདུད་ཀྱི་ཕྱོགས་དམོས་པར་བྱེད་ཅིང་དམ་པའི་ཆོས་ཀྱི་ཕྱོགས་ནི་མངོན་པར་མཐོ་བར་བྱེད་དེ། དེ་བདག་ཅག་གིས་ལྷ་རྣམས་<line/>
ལ་གསོལ་པ་ལགས་སོ། །དེ་ཐོས་ནས་ལྷ་རྣམས་ཀྱི་དབང་པོའི་བརྒྱ་བྱིན་ཤིན་ཏུ་ཡིད་དགའ་བ་དང༌། བརྒྱ་བྱིན་གྱི་མདུན་ན་འདོན་དེ་དང༌། སུམ་ཅུ་རྩ་གསུམ་གྱི་ལྷ་རྣམས་ཀུན་ཏུ་དགའ་བར་འགྱུར་རོ། །<line/>
དགེ་བ་བཅུའི་ལས་ཀྱི་ལམ་ལེའུར་བཅད་པའོ།། །།འཕགས་པ་དམ་པའི་ཆོས་དྲན་པ་ཉེ་བར་གཞག་པ། བམ་པོ་གསུམ་པ། དེ་ནས་གཞན་ཡང༌། ཟག་པ་རིམ་གྱིས་སྤངས་པའི་དགེ་<line/>
སློང་དག་དང་པོ་མི་དགེ་བའི་ཆོས་སྤོང་ཞིང་དགེ་བའི་ཆོས་ཇི་ལྟར་སྒོམ་པར་བྱེད་ཅིག་གུ་སྙམ་ནས། རྣལ་འབྱོར་སྤྱོད་པ་ནང་གི་ཆོས་ལ་ཆོས་ཀྱི་རྗེས་སུ་ལྟ་ཞིང་གནས་པ་དེས་ཐོས་པ་ལས་བྱུང་བའི་<line/>
ཤེས་པའམ། ལྷའི་མིག་གིས་བརྟགས་ན་དགེ་སློང་དེ་ཐོག་མ་ཉིད་དུ་ཡུལ་དང༌། དབང་པོ་འདི་དག་ཕན་ཚུན་རྒྱུ་རྐྱེན་དུ་གྱུར་པ་བདག་གིས་སྐྱེ་བོ་ཀུན་ཐོག་མ་མེད་པའི་དུས་ནས་འཁོར་བར་ཞུགས་<line/>
ཤིང་ཡོངས་སུ་འཁྱམ་པ་དེ་དག་ཉིད་ཀྱི་སྐྱེ་བའི་རྒྱུར་གྱུར་པ་ཡུལ་གྱི་རྒྱ་མཚོ་ལ་རྣམ་པར་རྟོག་པར་བྱེད་དེ། ནང་དང༌། ཡུལ་དེ་དག་གིས་སྐྱེ་བོ་འདི་དག་འཁྱམ་མོ་སྙམ་མོ། །དེ་རེ་ཞིག་ཐོག་མ་ཉིད་<line/>
དུ་དེ་ལྟར་དབེན་པ་ལ་མངོན་པར་དགའ་གོམས་པར་བྱེད་དེ། དགོན་པོ་དང༌། ཚལ་གྱི་ནང་དང༌། ཀུན་དགའ་ར་བ་དང༌། སོག་མའི་ཁྲོད་དང༌། ཤིང་དྲུང་དང༌། དུར་ཁྲོད་དབེན་པ་རྣམས་སུ་<line/>
</page>
<page index="75" id="208A">༄༅། །སེམས་སྤྲེའུ་ལྟ་བུ་གདུལ་བའི་ཕྱིར་གོམས་པར་བྱེད་དེ། དབེན་པ་ལ་མངོན་པར་དགའ་བའི་སེམས་ཤིན་ཏུ་དང་བར་བྱེད་དོ། །དེ་གྲོང་དག་ཏུ་རྒོད་རྒོད། སྒེག་<line/>
སྒེག༑ རྩེ་རྩེ་བ་དག་ལ་མངོན་པར་མི་དགའ་ཞིང་ཕ་རོལ་གྱི་བུད་མེད་དེ་ལ་ལྟ་བར་མི་བྱེད་ལ། འདུ་འཛི་ལ་མངོན་པར་དགའ་བར་མི་བྱེད་དོ། །ཚངས་པར་སྤྱོད་པ་ལ་ཚོགས་གཉིས་<line/>
འདྲ་སྟེ། འདུ་འཛི་དང༌། སྨད་འཚོང་ངོ༌། །དེ་ཚོགས་གཉིས་སྤངས་ནས་དང་པོར་དེའི་ཡིད་རྩེ་གཅིག་ལ་དགའ་ཞིང་རབ་ཏུ་དང་བར་བྱེད་དོ། །དེ་ཐོག་མ་ཉིད་དུ་ཇི་ལྟར་ན་སེམས་འདི་<line/>
བསྡུ་བ་དང༌། གཟུང་བར་ནུས་སྙམ་དུ་ཡང་དག་པར་རྣམ་པར་རྟོག་པར་བྱེད་དོ། །དེ་ཐོག་མ་ཉིད་དུ་འདི་ལྟར་ཡིད་ཀྱི་དཔྱོད་པ་བཅོ་བརྒྱད་དག་གིས་དགེ་བ་དང༌། མི་དགེ་བ་དང༌། ལུང་དུ་མ་<line/>
བསྟན་པ་ལ་ཡིད་འཇུག་པར་བྱེད་དོ་སྙམ་མོ། །བཅོ་བརྒྱད་གང་ཞེ་ན། འདི་ལྟ་སྟེ། མིག་གིས་གཟུགས་མངོན་ནས་ཡིད་བདེ་བའི་གཟུགས་མངོན་ནས་ཡིད་བདེ་བའི་གནས་སུ་འགྱུར་<line/>
བ་ནི་ཀུན་ནས་ཉོན་མོངས་པ་མི་དགེ་བའི་རྣམ་པར་སྨིན་པར་འགྱུར་བ་སོ་སོར་མྱོང་བར་བྱེད་ཅིང་ཡང་དག་པར་རབ་ཏུ་རྟོག་པར་བྱེད་དོ། །ཡིད་མི་བདེ་བའི་གནས་སུ་འགྱུར་བ་ནི་འདོད་<line/>
ཆགས་དང་བྲལ་བ་ཡིན་ཏེ། དེའི་དགེ་བའི་ཆོས་རྣམ་པར་སྨིན་པ་ཡིན་ནོ། །བཏང་སྙོམས་ཀྱི་གནས་སུ་འགྱུར་བ་ནི་ལུང་དུ་མ་བསྟན་པའི་རྣམ་པར་སྨིན་པར་འགྱུར་བ་ཡིན་ནོ། །དེ་<line/>
</page>
<page index="76" id="208B">ལྟང་རྣ་བས་སྒྲ་ཐོས་ནས་ཡིད་བདེ་བའི་གནས་སུ་འགྱུར་བ་ནི་ཀུན་ནས་ཉོན་མོངས་པ་མི་དགེ་བའི་རྣམ་པར་སྨིན་པ་ཡིན་ནོ། །ཡིད་མི་དགེ་བའི་གནས་སུ་འགྱུར་བ་ནི་རྣམ་པར་བྱང་བ་ལ་དམིགས་<line/>
པ་དགེ་བའི་རྣམ་པར་སྨིན་པ་ཡིན་ནོ། །བཏང་སྙོམས་ཀྱི་གནས་སུ་འགྱུར་བ་ནི་ལུང་དུ་མ་བསྟན་པའི་རྣམ་པར་སྨིན་པ་ཡིན་ནོ། །དེ་བཞིན་དུ་སྣས་དྲི་བསྣམས་ནས་ཡིད་བདེ་བའི་གནས་སུ་<line/>
འགྱུར་བ་ནི་ཀུན་ནས་ཉོན་མོངས་པ་མི་དགེ་བའི་རྣམ་པར་སྨིན་པ་ཡིན་ནོ། །ཡིད་མི་བདེ་བའི་གནས་སུ་འགྱུར་བ་ནི་རྣམ་པར་བྱང་བ་དགེ་བའི་རྣམ་པར་སྨིན་པ་ཡིན་ནོ། །བཏང་སྙོམས་ཀྱི་གནས་<line/>
སུ་འགྱུར་བ་ནི་ལུང་དུ་མ་བསྟན་པའི་རྣམ་པར་སྨིན་པ་ཡིན་ནོ། །དེ་བཞིན་དུ་ལྕེས་རོ་མྱོང་ནས་ཡིད་བདེ་བའི་གནས་སུ་འགྱུར་བ་ནི་ཀུན་ནས་ཉོན་མོངས་པ་མི་དགེ་བའི་རྣམ་པར་སྨིན་པ་ཡིན་<line/>
ནོ༑ ༑ཡིད་མི་བདེ་བའི་གནས་སུ་འགྱུར་བ་ནི་རྣམ་པར་བྱང་བ་དགེ་བའི་རྣམ་པར་སྨིན་པ་ཡིན་ནོ། །བཏང་སྙོམས་ཀྱི་གནས་སུ་འགྱུར་བ་ནི་ལུང་དུ་མ་བསྟན་པའི་རྣམ་པར་སྨིན་པ་ཡིན་ནོ། །<line/>
དེ་བཞིན་དུ་ལུས་ཀྱིས་རེག་བྱ་བ་ལ་རེག་ནས་ཡིད་བདེ་བའི་གནས་སུ་འགྱུར་བ་ནི་ཀུན་ནས་ཉོན་མོངས་པ་མི་དགེ་བའི་རྣམ་པར་སྨིན་པ་ཡིན་ནོ། །ཡིད་མི་བདེ་པའི་གནས་སུ་འགྱུར་བ་ནི་རྣམ་<line/>
པར་བྱང་བ་དགེ་བའི་རྣམ་པར་སྨིན་པ་ཡིན་ནོ། །བཏང་སྙོམས་ཀྱི་གནས་སུ་འགྱུར་བ་ནི་ལུང་དུ་མ་བསྟན་པའི་རྣམ་པར་སྨིན་པ་ཡིན་ནོ། །དེ་བཞིན་དུ་ཡིད་ཀྱིས་ཆོས་ཤེས་ནས། ཡིད་བདེ་<line/>
</page>
<page index="77" id="209A">༄༅། །བའི་གནས་སུ་འགྱུར་བ་ནི་ཀུན་ནས་ཉོན་མོངས་པ་མི་དགེ་བའི་རྣམ་པར་སྨིན་པ་ཡིན་ནོ། །ཡིད་མི་བདེ་བའི་གནས་སུ་འགྱུར་བ་ནི་རྣམ་པར་བྱང་བ་དགེ་བའི་<line/>
རྣམ་པར་སྨིན་པ་ཡིན་ནོ། །བཏང་སྙོམས་ཀྱི་གནས་སུ་འགྱུར་བ་ནི་ལུང་དུ་མ་བསྟན་པའི་རྣམ་པར་སྨིན་པ་ཡིན་ནོ། །དེ་ལྟར་ཡིད་ཀྱི་དཔྱོད་པ་བཅོ་བརྒྱད་ཀྱི་རྣམ་པར་སྨིན་པ་དག་གིས་འཁོར་<line/>
བ་ན་འཆི་བ་དང༌། སྐྱེ་བར་འགྱུར་རོ་སྙམ་མོ། །གང་གི་ཚེ་དགེ་སློང་དེ་ཡིད་ཀྱི་དཔྱོད་པ་བཅོ་བརྒྱད་དག་མཐོང་བ་དེའི་ཚེ་བར་སྣང་ལ་སྤྱོད་པའི་གནོད་སྦྱིན་ཀུན་ཏུ་དགའ་ནས་ས་བླའི་གནོད་སྦྱིན་<line/>
རྣམས་ལ་མངོན་པར་བསྙད་དོ། །བར་སྣང་བ་ལ་སྤྱོད་པ་དང༌། ས་བླའི་གནོད་སྦྱིན་ཡིད་རབ་ཏུ་དགའ་བས་རྒྱལ་པོ་ཆེན་པོ་བཞི་ལ་མངོན་པར་བསྙད་དོ། །རྒྱལ་པོ་ཆེན་པོ་བཞི་པོ་དེ་དག་གིས་<line/>
རྒྱལ་ཆེན་བཞིའི་ལྷ་རྣམས་ལ་གང་ཛམྦུའི་གླིང་དུ་གྲོང་ཆེ་གེ་མོ་ཞིག་དང༌། གྲོང་རྡལ་མང་གེ་མོ་ཞིག་དང༌། ཡུལ་ག་གེ་མོ་ཞིག་ཏུ་རིགས་ཆེ་གེ་མོ་ཞིག་གི་རིགས་ཀྱི་བུ་སྐྲ་དང༌། ཁ་སྤུ་བྲེགས་ཏེ།<line/>
གོས་དུར་སྨྲིག་བགོས་ནས་དད་པས་ཁྱིམ་ནས་ཁྱིམ་མེད་པར་རབ་ཏུ་བྱུང་སྟེ། དེ་ཡིད་ཀྱི་དཔྱོད་པ་བཅོ་བརྒྱད་དག་ལ་རབ་ཏུ་རྟོག་པར་བྱེད་ཅིང་མངོན་སུམ་དུ་བྱེད་ལ་དབེན་པ་ལ་མངོན་པར་<line/>
དགའ་སྟེ། མཐའ་གཅིག་ལ་སྤྱོད་པ་ཡིན་ནོ་ཞེས་མངོན་པར་བསྙད་དོ། །རྒྱལ་པོ་ཆེན་པོ་བཞི་དག་ལས་རྒྱལ་ཆེན་བཞིའི་ལྷ་དག་གིས་དེ་ཐོས་ནས་བདུད་ཀྱི་ཕྱོགས་ནི་དམས་པར་འགྱུར་<line/>
</page>
<page index="78" id="209B">ལ༑ དམ་པའི་ཆོས་ཀྱི་ཕྱོགས་ནི་མངོན་པར་མཐོ་བར་འགྱུར་རོ་སྙམ་མོ། །ཀུན་ཏུ་དགའ་བར་འགྱུར་རོ། །རྒྱལ་ཆེན་བཞིའི་ལྷ་དེ་དག་གིས་ལྷའི་དབང་པོ་བརྒྱ་བྱིན་ལ། ལྷ༑ གང་ཛམྦུའི་གླིང་ན་<line/>
རིགས་ཆེ་གེ་མོ་ཞིག་ལས་ཞེས་བྱ་བ་ནས། རིགས་ཀྱི་བུ་ཆེ་གེ་མོ་ཞིག་སྐྲ་དང༌། ཁ་སྤུ་བྲེགས་གོས་དུར་སྨྲིག་བགོས་ནས་དད་པས་ཁྱིམ་ནས་ཁྱིམ་མེད་པར་རབ་ཏུ་བྱུང་སྟེ། དེ་དབེན་པ་ནས་དུར་<line/>
ཁྲོད་ཀྱི་བར་ལ་དགའ་བ་ཡིད་ཀྱི་དཔྱོད་པ་བཅོ་བརྒྱད་ལ་རབ་ཏུ་རྟག་པར་བྱེད་ཅིང་མངོན་སུམ་དུ་བྱས་ནས་ཉེ་བར་བསྒྲུབས་ཏེ་གནས་སོ་ཞེས་མངོན་པར་བསྙད་དོ། །རྒྱལ་<line/>
ཆེན་བཞིའི་ལྷ་དེ་དག་ལས་ལྷའི་དབང་པོ་ཀཽ་ཤི་ཀས་དེ་ཐོས་ནས་ཡིད་མཆོག་ཏུ་དགའ་བར་འགྱུར་བ་མཐོང་ངོ༌། །དེ་ནས་གཞན་ཡང༌། དགེ་སློང་དེ་ཡིད་ཀྱི་དཔྱོད་པ་བཅོ་བརྒྱད་རབ་ཏུ་མཐོང་བ་<line/>
འདོད་པ་ལས་གཞན་པའི་ས་ཇི་ལྟ་བུ་ཡིད་ལ་བྱེད་ཅིག་གུ་སྙམ་ནས། རྣལ་འབྱོར་སྤྱོད་པ་ནང་གི་ཆོས་ལ་ཆོས་ཀྱི་རྗེས་སུ་ལྟ་ཞིང་གནས་པ་དེས་ཐོས་པ་ལས་བྱུང་བའི་ཤེས་པའམ། ལྷའི་མིག་གིས་<line/>
བརྟགས་ན། འཕགས་པའི་བྱིན་གྱི་རླབས་བཞི་མཐོང་སྟེ། འདི་ལྟ་སྟེ། ཤེས་རབ་ཀྱི་བྱིན་གྱི་རླབས་དང༌། བདེན་པའི་བྱིན་གྱི་རླབས་དང༌། གཏོང་བའི་བྱིན་གྱི་རླབས་དང༌། ཉེ་བར་ཞི་བའི་<line/>
བྱིན་གྱི་རླབས་སོ། །དགེ་སློང་གིས་ཤེས་རབ་ཀྱི་བྱིན་གྱི་རླབས་ཇི་ལྟར་མཐོང་ཞེ་ན། འདི་ལ་དགེ་སློང་ནི་དགེ་སློང་བདག་ཉིད་ཀྱི་ལུས་ཇི་ལྟར་གནས་པ་དེ་ཆོས་ཉིད་ཀྱིས་མཐོང་སྟེ། ལུས་འདི་<line/>
</page>
<page index="79" id="210A">༄༅། །ལ་སའི་ཁམས་དང༌། ཆུའི་ཁམས་དང༌། མེའི་ཁམས་དང༌། རླུང་གི་ཁམས་དང༌། ནམ་མཁའི་ཁམས་དང༌། རྣམ་པར་ཤེས་པའི་ཁམས་དེ་དག་རབ་ཏུ་ཤེས་<line/>
ཤིང་རྣམ་པར་འབྱེད་ལ་སོ་སོར་རྟོག་གོ །དེ་ལ་སའི་ཁམས་གང་ཞེ་ན། སའི་ཁམས་རྣམ་པ་གཉིས་ཏེ། ནང་ན་ཡོད་པ་དང༌། ཕྱི་རོལ་ན་ཡོད་པའོ། །དེ་ལ་ནང་ན་ཡོད་པ་གང་ཞེ་ན། ལུས་འདི་<line/>
ལ་གང་ཅུང་ཟད་ནང་དང༌། སོ་སོའི་ནང་དུ་བཟུང་བ་དང༌། ཟིན་པའོ། །དེ་ལ་བཟུང་བ་ནི་པགས་པ་དང༌། ཤ་ལ་སོགས་པས་བསྡུས་པའོ། །ཟིན་པ་ནི་སྐྲ་དང༌། སྤུ་དང༌། སེན་མོ་དང༌། སོས་<line/>
བསྡུས་པའོ། །སྲ་བ་དང༌། མཁྲང་བའི་རྣམ་པ་ནི་བཟུང་བ་དང༌། ཟིན་པ་སྟེ། དེའང་གང་ཞེ་ན། འདི་ལྟ་སྟེ། སྐྲ་དང༌། སྤུ་དང༌། སེན་མོ་དང༌། སོ་དང༌། རྡུལ་དང༌། རང་གི་ཤ་དང༌། རུས་<line/>
པ་དང༌། རྩ་དང༌། རྒྱུས་པ་དང༌། སྙིང་དང༌། མཆིན་པ་དང༌། གློ་བ་དང༌། མཁལ་མ་དང༌། མཚེར་པ་དང༌། མཆིལ་མ་དང༌། ཕོ་བ་དང༌། ལོང་ག་དང༌། རྒྱུ་མ་དང༌། གཉེ་མ་དང༌། ལྟོ་དང༌།<line/>
ལྟོ་བ་དང༌། ཀླད་པ་དང༌། ཀླད་རྒྱས་རྣམས་སོ། །གང་གཞན་ཡང༌། ལུས་འདི་ལ་ནང་དང༌། སོ་སོའི་ནང་དུ་སྲ་བ་དང༌། མཁྲང་བའི་རྣམ་པ་བཟུང་བ་དང༌། ཟིན་པ་འདི་ནི་ནང་གི་སའི་ཁམས་<line/>
ཞེས་བྱའོ། །དེ་ལ་ཕྱི་རོལ་གྱི་སའི་ཁམས་གང་ཞེ་ན། ཕྱི་རོལ་ལ་གང་ཅུང་ཟད་སྲ་བ་དང༌། མཁྲང་བའི་རྣམ་པ་མ་བཟུང་བ། མ་ཟིན་པ་འདི་ནི་ཕྱི་རོལ་གྱི་སའི་ཁམས་ཞེས་བྱའོ། །དེ་ལ་<line/>
</page>
<page index="80" id="210B">གང་སའི་ཁམས་དེ་གཅིག་ཏུ་བསྡུས་པའི་ཁམས་འདི་ནི་ཁམས་ཙམ་སྟེ། ཚོར་བས་གནས་སུ་མ་བྱས་ཤིང་འདོད་རྒྱལ་གྱིས་མ་བྱས་པའི་སའི་ཁམས་རྟག་པར་མ་ཡིན། བདེ་བར་མ་<line/>
ཡིན༑ གཙང་བར་མ་ཡིན་པར་མཐོང་ཞིང༌། དེ་དག་ཏུ་མི་ལྟ་བའི་ཤེས་རབ་ཀྱི་བྱིན་གྱིས་རླབས་ལ་ལྷག་པར་མོས་པའི་དགེ་སློང་དེ་ནི་འདི་དག་ཐམས་ཅད་བདག་གི་མ་ཡིན། དེ་དག་བདག་མ་<line/>
ཡིན༑ དེ་དག་བདག་དང༌། བདག་གི་མ་ཡིན་ནོ་སྙམ་མོ། །འདི་དག་ཡང་དག་པའི་ཤེས་རབ་ཀྱིས་ཡང་དག་པ་ཇི་ལྟ་བ་བཞིན་མཐོང་ནས། སའི་ཁམས་ལ་སེམས་འདི་འདོད་ཆགས་དང་བྲལ་<line/>
བར་འགྱུར་ཏེ། དེ་ལྟར་དགེ་སློང་ཤེས་རབ་ཀྱི་བྱིན་གྱི་རླབས་ལ་ལྷག་པར་མོས་པར་འགྱུར་རོ། །དེ་ལ་ཆུའི་ཁམས་གང་ཞེ་ན། ཆུའི་ཁམས་ཀྱང་རྣམ་པ་གཉིས་ཏེ། ནང་ན་ཡོད་པ་དང༌། ཕྱི་<line/>
རོལ་ན་ཡོད་པའོ། །དེ་ལ་ནང་ན་ཡོད་པ་ནི་ལུས་འདི་ལ་གང་ཅུང་ཟད་ཆུ་དང༌། ཆུའི་རྣམ་པ་འབྱུང་བའི་མཚན་ཉིད་ཡིན་ཏེ། ཆུའི་ཁམས་ནི་ལུས་ལ་གཤེར་བའི་བདག་ཉིད་དུ་ཡོད་པ་རྡུལ་<line/>
དང༑ མཆིལ་མ་དང༌། སྣབས་དང༌། ཀླད་པའི་སྤྲིན་དང༌། ཁྲག་དང༌། ཞག་དང༌། ཆུ་སེར་དང༌། ཚིལ་དང༌། རྐང་དང༌། མཁྲིས་པ་དང༌། གཅིང་དང༌། ཀླད་རྒྱས་རྣམས་སོ། །གང་གཞན་<line/>
ཁང་ལུས་འདི་ལ་ནང་སོ་སོའི་ནང་དུ་ཆུ་དང༌། ཆུའི་རྣམ་པ་བཟུང་བ་དང༌། ཟིན་པ་གང་ཅུང་ཟད་ཡོད་པ་འདི་ནི་ནང་གི་ཆུའི་ཁམས་ཞེས་བྱའོ། །ཕྱི་རོལ་གྱི་གང་ཞེ་ན། གང་ཅུང་ཟད་ཀྱི་ཕྱི་རོལ་གྱི་ཆུ་<line/>
</page>
<page index="81" id="211A">༄༅། །དང༑ ཆུའི་རྣམ་པར་གཤེར་བ་དང༌། གཤེར་བའི་རྣམ་པ་སྟེ། མ་བཟུང་མ་ཟིན་པ་འདི་ནི་ཕྱི་རོལ་གྱི་ཆུའི་ཁམས་ཞེས་བྱའོ། །དེ་ལ་གང་ནང་གི་ཆུའི་ཁམས་<line/>
དང༑ གང་ཕྱི་རོལ་གྱི་ཆུའི་ཁམས་དེ་དག་གཅིག་ཏུ་བསྡུས་པའི་ཁམས་འདི་ནི་ཁམས་ཙམ་སྟེ། འདི་དག་ཐམས་ཅད་བདག་གི་མ་ཡིན། དེ་དག་བདག་མ་ཡིན། དེ་དག་བདག་དང༌།<line/>
བདག་གི་མ་ཡིན་པ་ཆུའི་ཁམས་ཡང་དག་པར་མཐོང་ནས་ཆུའི་ཁམས་ལ་སེམས་འདོད་ཆགས་དང་བྲལ་བར་འགྱུར་ཏེ། དེ་ལྟར་དགེ་སློང་ཤེས་རབ་ཀྱི་བྱིན་གྱི་རླབས་ལ་འཇུག་པ་<line/>
ཡིན་ནོ། །དེ་ལ་མེའི་ཁམས་གང་ཞེ་ན། མེའི་ཁམས་ཀྱང་རྣམ་པ་གཉིས་ཏེ། ནང་ན་ཡོད་པ་དང༌། ཕྱི་རོལ་ན་ཡོད་པའོ། །དེ་ལ་ནང་གི་མེའི་ཁམས་ནི་ལུས་འདི་ལ་གང་ལ་<line/>
ཅུང་ཟད་ནང་དང༌། སོ་སོའི་ནང་གི་མེ་དང༌། མེའི་རྣམ་པ་བཟུང་བ་དང༌། ཟིན་པའོ། །དེ་དག་གང་ཞེ་ན། འདི་ལྟ་སྟེ། གང་གིས་གདུང་བར་བྱེད་པ་དང༌། གང་གིས་ཡོངས་སུ་སྲེག་<line/>
པར་བྱེད་པ་དང༌། གང་གིས་འབར་བར་བྱེད་པ་དང༌། གང་གིས་ཟོས་པ་དང༌། འཐུང་བ་དང༌། འཆོས་པ་དང༌། མྱངས་པ་རྣམས་ལེགས་པར་བདེ་བར་འཇུག་པར་འགྱུར་བ་དང༌། གང་<line/>
གཞན་ཡང༌། ལུས་འདི་ལ་ནང་གི་དང༌། སོ་སོའི་ནང་གི་མེ་དང༌། མེའི་རྣམ་པ་བཟུང་བ་དང༌། ཟིན་པ་འདི་ནི་ནང་གི་མེའི་ཁམས་ཞེས་བྱའོ། །དེ་ལ་ཕྱི་རོལ་གྱི་མེའི་ཁམས་གང་ཞེ་ན། ཕྱི་རོལ་<line/>
</page>
<page index="82" id="211B">གྱི་གང་ཅུང་ཟད་མེ་དང༌། མེའི་རྣམ་པ་དང༌། དྲོ་བ་དང༌། དྲེ་བའི་རྣམ་པ་སྟེ། མི་བཟུང་མ་ཟིན་པ་འདི་ནི་ཕྱི་རོལ་གྱི་མེའི་ཁམས་ཞེས་བྱའོ། །དེ་ལ་གང་ནང་གི་མེའི་ཁམས་དང༌། གང་ཕྱི་རོལ་<line/>
གྱི་མེའི་ཁམས་དེ་དག་གཅིག་ཏུ་བསྡུས་པའི་ཁམས་འདི་ནི་ཁམས་ཙམ་སྟེ། དེ་དག་ཐམས་ཅད་བདག་གི་མ་ཡིན། དེ་དག་བདག་མ་ཡིན། དེ་དག་བདག་དང༌། བདག་གི་མ་ཡིན། འདི་ལྟར་དེ་<line/>
དག་ཡང་དག་པའི་ཤེས་རབ་ཀྱིས་ཡང་དག་པ་ཇི་ལྟ་བ་བཞིན་མཐོང་ནས་མེའི་ཁམས་ལ་སེམས་འདོད་ཆགས་དང་བྲལ་བར་འགྱུར་རོ། །དེ་བྱེད་པ་བོས་གནས་སུ་མ་བྱས་ཀྱང་མེའི་ཁམས་<line/>
རབ་ཏུ་འཇུག་གོ །དེ་ལ་རླུང་གི་ཁམས་གང་ཞེ་ན། རླུང་གི་ཁམས་རྣམ་པ་གཉིས་ཏེ། ནང་ན་ཡོད་པ་དང༌། ཕྱི་རོལ་ན་ཡོད་པའོ། །དེ་ལ་ནང་གི་གང་ཞེ་ན། ལུས་འདི་ལ་གང་ཅུང་ཟད་ནང་<line/>
དང༑ སོ་སོའི་ནང་གི་རླུང་དང༌། རླུང་གི་རྣམ་པ་ཡང་བ་དང༌། ཡང་ཞིང་གཡོ་བ་བཟུང་བ་དང༌། ཟིན་པ་སྟེ། དེ་དག་ཀྱང་གང་ཞེ་ན། སྟེང་དུ་འགྲོ་བའི་རླུང་དང༌། འོག་ཏུ་འགྲོ་བའི་རླུང་དང༌། ངོས་<line/>
སུ་འགྲོ་བའི་རླུང་དང༌། ལྟོར་འགྲོ་བའི་རླུང་དང༌། དེ་བཞིན་དུ་རལ་གྲི་དང༌། ཁབ་དང༌། མཚོན་ཆ་ལྟ་བུའི་རླུང་དང༌། རླུང་སྐྲན་དང༌། སྲིན་བུ་དང་ལྷན་ཅིག་རྒྱུ་བའི་རླུང་བརྒྱད་ཅུ་དག་ཡོད་<line/>
དོ༑ ༑རླུང་བརྒྱད་ཅུ་དག་ཡན་ལག་དང༌། ཉིང་ལག་དག་གི་རྗེས་སུ་འཇུག་གོ །གང་ལུས་འདི་ལ་གཞན་ཡང་ནང་དང༌། སོ་སོའི་ནང་གི་རླུང་དང༌། རླུང་གི་རྣམ་པ་ཡང་ཞིང་གཡོ་བ་བཟུང་བ་དང༌།<line/>
</page>
<page index="83" id="212A">༄༅། །ཟིན་པ་འདི་ནི་ནང་གི་རླུང་གི་ཁམས་ཞེས་བྱའོ། །དེ་ལ་ཕྱི་རོལ་གྱི་རླུང་གི་ཁམས་གང་ཞེ་ན། ཕྱི་རོལ་གྱི་གང་ཅུང་ཟད་རླུང་དང༌། རླུང་གི་རྣམ་པ་ཡང་ཞིང་གཡོ་<line/>
བ་མ་བཟུང་མ་ཟིན་པ་འདི་ནི་ཕྱི་རོལ་གྱི་རླུང་གི་ཁམས་ཞེས་བྱའོ། །དེ་ལ་ནང་གི་རླུང་གི་ཁམས་དང༌། གང་ཕྱི་རོལ་གྱི་དེ་དག་ཐམས་ཅད་མངོན་པར་བསྡུས་པའི་ཁམས་འདི་ནི་ཁམས་ཙམ་<line/>
སྟེ༑ དེ་དག་བདག་གི་མ་ཡིན། དེ་དག་བདག་མ་ཡིན། དེ་དག་བདག་དང༌། བདག་གི་མ་ཡིན་ལ། བྱེད་པ་པོས་གནས་སུ་མ་བྱས་ཤིང་ཚོར་བ་པོས་གནས་སུ་མ་བྱས་ཏེ། དེ་ལྟར་འདི་དག་<line/>
ཡང་དག་པའི་ཤེས་རབ་ཀྱི་ས་ཡང་དག་པ་ཇི་ལྟ་བ་བཞིན་མཐོང་ནས་རླུང་གི་ཁམས་དེ་ལ་སེམས་འདོད་ཆགས་དང་བྲལ་བར་བྱེད་དེ། འདི་ནི་ཤེས་རབ་ཀྱི་བྱིན་གྱི་རླབས་མངོན་སུམ་དུ་<line/>
བྱེད་པའི་དགེ་སློང་ཡིན་ནོ། །དེ་ལ་ནམ་མཁའི་ཁམས་གང་ཞེ་ན། ནམ་མཁའི་ཁམས་ཀྱང་རྣམ་པ་གཉིས་ཏེ། ནང་ན་ཡོད་པ་དང༌། ཕྱི་རོལ་ན་ཡོད་པའོ། །དེ་ལ་ནང་གི་ལུས་འདི་ལ་<line/>
གང་ཅུང་ཟད་ནང་དང༌། སོ་སོའི་ནང་གི་ནམ་མཁའ་དང༌། ནམ་མཁའི་རྣམ་པ་བཟུང་བ་དང༌། ཟིན་པ་མི་གསལ་ཞིང་གཟུགས་ཀྱི་རྣམ་པས་ཁྱབ་པར་བྱ་བ་དང༌། ཟོས་པ་དང༌། འཐུངས་པ་<line/>
དང༑ འཆོས་པ་དང༌། མྱངས་པ་རྣམས་ནང་དུ་འཇུག་པར་སྐབས་འབྱེད་པ་དང༌། མིད་པའི་སྦུབས་དང༌། མིག་ཕུགས་དང༌། སྣའི་བུ་ག་དང༌། ལྕེའི་བུ་ག་དང༌། ཟས་ནང་དུ་འགྲོ་བ་ལྕེས་<line/>
</page>
<page index="84" id="212B">སྐབས་འབྱེད་པར་བྱེད་པ་འདི་ནི་ནང་གི་ནམ་མཁའི་ཁམས་ཞེས་བྱའོ། །དེ་ལ་ཕྱི་རོལ་གྱི་ནམ་མཁའི་ཁམས་གང་ཞེ་ན། གང་ཅུང་ཟད་མ་བཟུང་བ་མ་ཟིན་པ་མི་གསལ་ཞིང་ཁྱབ་པར་བྱེད་<line/>
པ་མ་ཡིན་པ་སྟེ། འདི་ལྟ་སྟེ། ཤིང་ལོའི་བར་གྱི་གསེབ་དང༌། རི་ཕུག་གི་བུ་ག་དང༌། རི་ཕུག་གི་བུ་གའི་གསེབ་དང༌། ཆུ་བོའི་གསེབ་དང༌། གང་ཕྱི་རོལ་གྱི་བུ་ག་ཡོད་པ་འདི་ནི་ཕྱི་རོལ་གྱི་ནམ་<line/>
མཁའི་ཁམས་ཞེས་བྱའོ། །དེ་ལ་གང་ནང་གི་གཟུགས་ཀྱི་རྣམ་པའི་ནམ་མཁའི་ཁམས་དང༌། གང་ཕྱི་རོལ་གྱི་དེ་དག་གཅིག་ཏུ་བསྡུས་པའི་ཁམས་འདི་ནི་ཁམས་ཙམ་སྟེ། དེ་དག་ཐམས་ཅད་<line/>
བདག་གི་མ་ཡིན། དེ་དག་བདག་མ་ཡིན། དེ་དག་བདག་དང་བདག་གི་མ་ཡིན་ཏེ། འདི་ལྟར་དེ་དག་ཡང་དག་པའི་ཤེས་རབ་ཀྱིས་ཡང་དག་པ་ཇི་ལྟ་བ་བཞིན་མཐོང་ནས་ནམ་མཁའི་ཁམས་<line/>
ལ་སེམས་འདོད་ཆགས་དང་བྲལ་ཞིང་དེ་དག་མཐོང་ནས་འཇུག་པར་མི་འགྱུར་རོ། །དེ་དག་ཐམས་ཅད་བདག་གི་མ་ཡིན། དེ་དག་བདག་མ་ཡིན། དེ་དག་བདག་དང༌། བདག་གི་མ་ཡིན་ཏེ། བྱེད་<line/>
པ་པོས་གནས་སུ་མ་བྱས་ཤིང༌། ཚོར་བ་པོས་གནས་སུ་མ་བྱས་པའི་ནམ་མཁའི་ཁམས་ལ་སེམས་འདོད་ཆགས་དང་བྲལ་བར་འགྱུར་རོ། །དེ་ལ་ཡིད་ཀྱི་ཁམས་གང་ཞེ་ན། སྐྱེ་མཆེད་བཅུ་<line/>
གཉིས་དང་ཡང་དག་པར་ལྡན་པ་ནི་ཡིད་ཀྱི་ཁམས་ཏེ། མིག་གི་རྣམ་པར་ཤེས་པས་དོན་མཐོང་བ་ཡིད་ཀྱི་རྣམ་པར་ཤེས་པས་རྗེས་སུ་མྱོང་སྟེ། དེ་བཞིན་དུ་རྣ་བ་དང༌། སྣ་དང༌། ལྕེ་དང༌། ལུས་<line/>
</page>
<page index="85" id="213A">༄༅། །དང༑ ཡིད་ཀྱི་རྣམ་པར་ཤེས་པ་དག་ནི་ཡིད་ཀྱི་རྣམ་པར་ཤེས་པའི་ཁམས་རབ་ཏུ་འབྱུང་བའི་རྩ་བ་ཡིན་ནོ། །འདིར་ཚིགས་སུ་བཅད་པ། ཡིད་ནི་སྔོན་དུ་འགྲོ་བའི་<line/>
ཆོས༑ ༑ཡིད་མགྱོགས་ཡིད་ནི་འགྲོ་བ་ཡིན། །ཡིད་ནི་ཤིན་ཏུ་གསལ་བ་ཡིས། །སྨྲ་བ་དང་ནི་འབྱེད་པར་འགྱུར། །སྡིག་པའི་མཚན་ཉིད་གསལ་བ་ཡིས། །འཆི་དང་སྐྱེ་བ་རྣམས་ཤེས་ཤིང༌།<line/>
ལས་འབྲས་དེ་ཉིད་ཤེས་པ་ནི། །འཚ་བ་མེད་པའི་གནས་འཐོབ་བོ། །གང་དག་དབང་པོ་ཀུན་འཛིན་པ། །འབྱུང་པོ་ཀུན་ལ་ཕན་པར་དགའ། །དབང་པོ་བདེ་ཞིང་ཞི་ལ་དུལ། །དེ་ལྟ་བུ་ནི་<line/>
དགེ་སློང་ཡིན། །ཇི་ལྟར་དབང་པོ་དུལ་ལ་གནས། །འདོད་ཆགས་དགྲ་ནི་ཟློག་པར་བྱེད། །དཔའ་བོ་ཤེས་རབ་བྱེད་ལྡན་གང༌། །དེ་ནི་ཞི་བའི་གནས་འཐོབ་བོ། །དགོན་པར་གནས་ལ་<line/>
དགའ་བྱེད་ཅིང༌། །མཉམ་གཞགས་ལ་གནས་པ་ནི། །མཁའ་སྤྲིན་རླུང་གིས་གཏོར་བ་ལྟར། །སྡིག་པའི་ཆོས་རྣམས་འཇིག་པར་བྱེད། །ལུས་ངག་ལས་ཀྱི་མཐའ་དགེ་ཞིང༌། །སྤྱོད་པ་དགེ་<line/>
ལ་ཡང་དག་དགའ། །དེ་ཉིད་ལྟ་ཞིང་བྱ་བ་མཁས། །བདུད་ཀྱིས་སྒྲུབ་པ་འཇིག་པར་བྱེད། །འདོད་ཆགས་ལ་སོགས་མི་གནོད་ཅིང༌། །དགེ་བའི་སེམས་ལ་བརྐམ་ཆགས་མེད། །བྱམས་དང་<line/>
སྙིང་རྗེ་མང་བ་ནི། །དགེ་སློང་ངེས་པར་འབྱུང་ལ་གནས། །གང་དག་ཡུལ་གྱིས་འཆིད་བའི་རྒྱུ། །གཟུགས་ལ་སོགས་པ་མི་འདོད་པ། །དེ་ནི་ཞི་བ་མཆོག་འགྲོ་ཞིང༌། །གང་དུ་སོང་བར་ཉོན་མི་<line/>
</page>
<page index="86" id="213B">མོངས། །དེ་ནས་གཞན་ཡང་ཅི། དགེ་སློང་འདི་དང་པོ་ཡིད་ཀྱི་དཔྱོད་པ་བཅོ་བརྒྱད་ཀྱི་དང་པོའི་ས་ལས་ས་གཞན་གཉིས་པ་ལ་འདུག་པ་ནི་ཁམས་དྲུག་གི་དེ་ཉིད་ཤེས་པའི་ས་ལ་ཅི་ད་ལྟར་ཆོས་རྗེས་སུ་<line/>
དྲན་པའི་ས་ལ་འཇུག་གམ་སྙམ་ནས་རྣལ་འབྱོར་སྤྱོད་པ་ནང་གི་ཆོས་ལ་ཆོས་ཀྱི་རྗེས་སུ་ལྟ་ཞིང་གནས་པ་དེས་ཐོས་པ་ལས་བྱུང་བའི་ཤེས་པའམ། ལྷའི་མིག་གིས་བརྟགས་ན། ས་གཞན་གསུམ་པ་<line/>
ལ་འཇུག་གོ །དགེ་སློང་དེ་ཉིད་མཐོང་བ་དེའི་ས་གཞན་གང་ཞེ་ན། སེམས་ཕན་ཚུན་དུ་འགྱུར་བ་ནི་ས་གཞན་ཡིན་ཏེ། དེ་བདེ་བ་སྐྱེས་པ་རྣམ་པར་ཤེས་ཤིང་སྡུག་བསྔལ་སྐྱེས་པ་རྣམ་པར་ཤེས། ཡིད་<line/>
བདེ་བ་རྣམ་པར་ཤེས་ཤིང་ཡིད་མི་བདེ་བ་རྣམ་པར་ཤེས། བཏང་སྙོམས་རྣམ་པར་ཤེས་ཤིང་བདེ་བ་ཅུང་ཟད་རྣམ་པར་ཤེས་ཏེ། བདེ་བ་མྱོང་བར་འགྱུར་བའི་རེག་པ་ལ་བརྟེན་ནས་བདེ་བའི་ཚོར་<line/>
བ་སྐྱེའོ། །དེ་བདེ་བའི་ཚོར་བ་འདི་མྱོང་བ་ན་བདེ་བའི་ཚོར་བ་མྱོང་ངོ་ཞེས་ཡང་དག་པ་ཇི་ལྟ་བ་བཞིན་རབ་ཏུ་ཤེས་སོ། །དེ་ནས་དེ་བདེ་བ་མྱོང་བའི་རེག་པ་གང་འགགས་ན་དེ་བདེ་བ་མྱོང་བའི་རེག་པ་<line/>
ལ་བརྟེན་ནས་ཚོར་བ་སྐྱེས་པ་མྱོང་བ་ན་བདག་གི་བདེ་བའི་ཚོར་བ་ནུབ་བོ་ཞེས་ཚོར་བ་ནུབ་པ་སོ་སོར་མངོན་པར་ཤེས་སོ། །དེ་དག་བདེ་བའི་ཚོར་བ་སོ་སོར་ཉེ་བར་ཞི་ཞིང་སྡུག་བསྔལ་གྱི་ཚོར་པ་<line/>
སྐྱེ་སྟེ། བརྟེན་ནས་འབྱུང་བའི་སྡུག་བསྔལ་གྱི་ཚོར་བ་སོ་སོར་མངོན་པར་ཤེས་སོ། །བདག་གི་བདེ་བའི་ཚོར་བ་སྐྱེས་ཏེ། དེ་དག་སོར་མངོན་པར་ཤེས་སོ། །ཇི་ལྟར་བདེ་བ་མྱོང་བར་འགྱུར་བའི་<line/>
</page>
<page index="87" id="214A">༄༅། །རེག་པ་བཤད་པ་དེ་ལྟར་སྡུག་བསྔལ་མྱོང་བར་འགྱུར་བའང་རྒྱ་ཆེར་ཡང་དག་པར་བརྗོད་པར་བྱའོ། །ཡིད་བདེ་བ་རྣམ་པར་ཤེས་པ་ཇི་ལྟ་བུ་ཡིན་ཞེ་ན། ཡིད་<line/>
བདེ་བའི་གཞིར་འགྱུར་བའི་རེག་པ་ལ་བརྟེན་ནས་ཡིད་བདེ་བ་སྐྱེས་པའོ། །ཡིད་མི་བདེ་བ་སོ་སོར་མངོན་པར་ཤེས་པ་ཇི་ལྟ་བུ་ཡིན་ཞེ་ན། ཡིད་མི་བདེ་བའི་གཞིར་འགྱུར་བའི་རེག་<line/>
པ་ལ་བརྟེན་ནས་ཡིད་མི་བདེ་བ་སྐྱེས་པའོ། །དེ་ནས་འདི་ལྟར་དེའི་ཡིད་བདེ་བའི་གཞིར་འགྱུར་བའི་ཚོར་བ་ཇི་ལྟ་བ་བཞིན་རྗེས་སུ་རྟོག་སྟེ། ཡིད་བདེ་བའི་གཞིར་འགྱུར་བ་འགོག་<line/>
པ་མཐོང་ནས་ཡིད་བདེ་བ་ལས་འདོད་ཆགས་དང་བྲལ་བར་འགྱུར་རོ། །གང་བདག་གི་ཡིད་བདེ་བའི་ཚོར་བ་སྔོན་སྐྱེས་པ་དེ་ཟད་ཅིང་ཞི་ལ་རྣམ་པར་བྲལ་བ་དེ་ལས་དེའི་འདོད་ཆགས་<line/>
དང་བྲལ་བ་སྐྱེ་སྟེ། ཡང་དག་པ་ཇི་ལྟ་བ་བཞིན་སོ་སོར་མྱོང་བར་བྱེད་དོ། །དེ་བཞིན་དུ་ཡིད་མི་བདེ་བ་ལའང་བརྗོད་པར་བྱ་ཞིང༌། བཏང་སྙོམས་ལའང་དེ་བཞིན་དུ་བརྗོད་པར་<line/>
བྱའོ༑ ༑དེའི་ས་གཞན་གསུམ་པ་འདི་ལ་འཇུག་པ་ལ་ས་བླའི་གནོད་སྦྱིན་ཤིན་ཏུ་དགའ་ནས་བར་སྣང་ལ་སྤྱོད་པའི་གནོད་སྦྱིན་རྣམས་ལ་མངོན་པར་བསྙད་དོ། །དེ་དག་གིས་ཀྱང་རྒྱལ་<line/>
པོ་ཆེན་པོ་བཞི་ལ་མངོན་པར་བསྙད་དེ། དེ་དག་གིས་ཀྱང་རྒྱལ་ཆེན་བཞིའི་ལྷ་རྣམས་ལ་མངོན་པར་བསྙད་དོ། །དེ་དག་གིས་ཀྱང་ལྷ་རྣམས་ཀྱི་དབང་པོ་བརྒྱ་བྱིན་ཀཽ་ཤི་ཀ་ལ་གང་<line/>
</page>
<page index="88" id="214B">ཛམྦུའི་གླིང་ན་རིགས་ཀྱི་བུ་དེ་སྐྲ་དང༌། ཁ་སྤུ་བྲེགས་ཏེ། དད་པས་ཁྱིམ་ནས་ཁྱིམ་མེད་པར་རབ་ཏུ་བྱུང་བ། ཡུལ་ཆེ་གེ་མོ་ཞིག་དང༌། གྲོང་ཁྱེར་མང་གེ་མོ་ཞིག་ཏུ་རིགས་ཆེ་གེ་མོ་ཞིག་ལས་<line/>
རིགས་ཀྱི་བུ་མིང་ཆེ་གེ་མོ་ཞིག་ཅེས་བྱ་བ་སྐྲ་དང༌། ཁ་སྤུ་བྲེགས་ཏེ་དད་པས་ཁྱིམ་ནས་ཁྱིམ་མེད་པར་རབ་ཏུ་བྱུང་ཞིང་དེ་ས་གཞན་གསུམ་པ་ལ་ཞུགས་ཏེ། བདུད་དང༌། ལྷན་ཅིག་གཡུལ་འགྱེད་<line/>
པར་འདོད་པས་བདུད་ཀྱི་ཕྱོགས་ནི་དམས་པར་བྱེད་ལ་དམ་པའི་ཆོས་ཀྱི་ཕྱོགས་ནི་མངོན་པར་མཐོ་བར་བྱེད་དོ་ཞེས་མངོན་པར་བསྙད་དོ། །ལྷ་རྣམས་ཀྱི་དབང་པོ་བརྒྱ་བྱིན་ཀཽ་ཤི་ཀས་དེ་<line/>
ཐོས་ནས་མཆོག་ཏུ་དགའ་ཞིང་གླང་པོ་ཆེ་ས་སྲུང་གི་བུ་ལ་ཞོན་ཏེ་རྫུ་འཕྲུལ་ཆེ་བའི་ལྷའི་ཚོགས་ལ་སོགས་པས་བསྐོར་ནས་འཐབ་བྲལ་གྱི་ལྷ་རྣམས་ལ་ཛམྦུའི་གླིང་ན་རིགས་ཀྱི་བུ་ཞེས་བྱ་<line/>
གནས་རྒྱ་ཆེར་སྦྱར་ཏེ་ས་གཞན་གསུམ་པ་ལ་ཞུགས་པའི་བར་དང༌། བདུད་དང་ལྷན་ཅིག་གཡུལ་འགྱེད་པར་འདོད་པ། བདུད་ཀྱི་ཕྱོགས་དམའ་བར་བྱེད་ཅིང་དམ་པའི་ཆོས་ཀྱི་ཕྱོགས་<line/>
མངོན་པར་མཐོ་བར་བྱེད་དོ་ཞེས་བསྙད་དོ། །ལྷའི་དབང་པོ་བརྒྱ་བྱིན་ལས་དེ་ཐོས་ནས་འཐབ་བྲལ་གྱི་ལྷ་རྣམས་ཤིན་ཏུ་ཡིད་དགའ་བར་འགྱུར་རོ། །དེ་ནས་གཞན་ཡང༌། དགེ་སློང་དེ་ས་གཞན་<line/>
གསུམ་པ་ལས་ས་གཞན་བཞི་པ་ལ་ཇི་ལྟར་འཇུག་ཅིག་གུ་སྙམ་ནས། རྣལ་འབྱོར་སྤྱོད་པ་ནང་གི་ཆོས་ཀྱི་རྗེས་སུ་ལྟ་ཞིང་གནས་པ་དེས་ཐོས་པ་ལས་བྱུང་བའི་ཤེས་པའམ། ལྷའི་མིག་<line/>
</page>
<page index="89" id="215A">༄༅། །གིས་བརྟགས་ན། དེས་གཞན་བཞི་པ་ལ་འཇུག་པ་ནི་རེག་པའི་རྐྱེན་གྱིས་བདེ་བ་མྱོང་བར་འགྱུར་བ་བདེ་བའི་རྒྱུ་དང༌། བདེ་བའི་གཞི་དང༌། བདེ་བའི་རྐྱེན་<line/>
གྱིས་བདག་གིས་ཚོར་བ་སྐྱེས་སོ། །དེ་འགགས་སྙིང་རྣམ་པར་ཞི་ལ་ནང་དུ་ནུབ་པ་དེ་མ་ཐག་ཏུ་སྡུག་བསྔལ་གྱི་རེག་པ་དང༌། སྡུག་བསྔལ་གྱི་གཞི་དང༌། སྡུག་བསྔལ་ཀུན་འབྱུང་བ་དང༌།<line/>
སྡུག་བསྔལ་ཉིད་ཀྱིས་བདག་གི་སྡུག་བསྔལ་གྱི་ཚོར་བ་སྐྱེས་སོ། །དེ་བཞིན་དུ་བཏང་སྙོམས་ཀྱི་རྐྱེན་དང༌། རེག་པའི་རྐྱེན་གྱིས་ཚོར་བ་སོ་སོར་མངོན་པར་ཤེས་སོ། །སྐད་ཅིག་སྐད་ཅིག་ལ་<line/>
བདག་གི་རེག་པའི་ཚོར་བའི་གྲོགས་དང༌། རེག་པ་འབྱུང་བ་སྐྱེ་སྟེ། དེ་བདེ་བའི་ཚོར་བ་ལ་མི་དགའ་ཞིང་ཆགས་པར་མི་བྱེད་ལ་ཚོར་བ་དེ་ལ་མངོན་པར་མི་དགའ་ཞིང་མང་དུ་མི་བྱེད་དེ་རོ་<line/>
མྱང་བར་མི་བྱེད་དོ། །དེ་བཞིན་དུ་སྡུག་བསྔལ་གྱི་ཚོར་བས་ཀྱང་གནོད་པར་མི་བྱེད་ཅིང་རྣམ་པར་འཚེ་བར་མི་བྱེད་ལ་རྙོག་པ་ཅན་དུ་མི་བྱེད་དོ། །དེ་བཏང་སྙོམས་ལ་གནས་ཏེ་དྲན་པ་དང༌།<line/>
ཤེས་བཞིན་དང་ལྡན་པ་ཡིན་ན་ནི་ཚོར་བ་གསུམ་པོ་འདི་དག་གིས་གལ་ཏེ་ན་གཏན་དུ་སེམས་འདོད་ཆགས་དང་བྲལ་བར་འགྱུར། ཡང་ན་བཏང་སྙོམས་ཁྱད་པར་ཅན་གཞན་དུ་འགྱུར་<line/>
ཏེ༑ ཡོངས་སུ་དག་པ་དང༌། རྣམ་པར་བྱང་བར་འགྱུར་རོ། །དེ་འདི་སྙམ་དུ་སེམས་ཏེ། ཀྱེ་ཨེ་མ། བདག་གིས་ནམ་མཁའ་མཐའ་ཡས་སྐྱེ་མཆེད་ཀྱི་བཏང་སྙོམས་འདི་ལྟར་ཡོངས་སུ་དག་པ། འདི་<line/>
</page>
<page index="90" id="215B">ལྟར་རྣམ་པར་བྱང་བ་འདི་རྫོགས་པར་བྱ་ཞིང་བདག་གི་སེམས་དང་མཐུན་པར་བྱ་སྟེ། བདག་གི་བཏང་སྙོམས་ཀྱི་མཐར་གཏུགས་པ་དང་འབྲལ་པ་མངོན་སུམ་དུ་བྱས་ལ། དེ་ལ་མཆོག་ཏུ་ལྷག་<line/>
པར་གནས་པར་བྱ། བདག་ནམ་མཁའ་མཐའ་ཡས་སྐྱེ་མཆེད་ཀྱི་བཏང་སྙོམས་ཀྱིས་བསྡུས་པ་དེ་རྫོགས་པར་བྱས་ཏེ་གནས་སོ། །བདག་གིས་འདི་ལྟར་ཡོངས་སུ་དག་ཅིང་འདི་ལྟར་རྣམ་པར་བྱང་བ་རྣམ་<line/>
ཤེས་མཐའ་ཡས་སྐྱེ་མཆེད་དང༌། ནམ་མཁའ་མཐའ་ཡས་སྐྱེ་མཆེད་དང༌། ཅི་ཡང་མེད་པའི་སྐྱེ་མཆེད་དང༌། འདུ་ཤེས་མེད་འདུ་ཤེས་མེད་མིན་སྐྱེ་མཆེད་ཀྱི་བཏང་སྙོམས་འདི་རྫོགས་པར་<line/>
བྱས་ཏེ་གནས་པར་བྱའོ་སྙམ་མོ། །དེ་འདུ་ཤེས་མེད་འདུ་ཤེས་མེད་མིན་སྐྱེ་མཆེད་རྫོགས་པར་བྱས་ཏེ་གནས་པ་དེ་དང༌། བདག་གི་སེམས་མཐུན་པར་བྱེད་ལ་བཏང་སྙོམས་དེ་ལ་གནས་ཤིང་<line/>
འདུག་སྟེ། དེ་ལ་ལྷག་པར་ཆགས་པ་དང༌། དེ་ཉེ་བར་ལེན་པ་བདག་གི་འདུ་ཤེས་མེད་འདུ་ཤེས་མེད་མིན་སྐྱེ་མཆེད་ཀྱི་བཏང་སྙོམས་རྫོགས་པར་བྱས་ཏེ་གནས་པར་བྱའོ་སྙམ་མོ། །འདི་ལྟ་སྟེ།<line/>
དབར་ན། གསེར་མགར་རམ། གསེར་མགར་གྱི་སློབ་མ་མཁས་པ་དེ་སོ་མལ་དུ་གསེར་འཇུག་པར་བྱེད་དོ། །བཅུག་ནས་ཕྲ་སྐམ་གྱིས་བཟུང་ཞིང་ཡམ་ཤིང་གིས་འབུད། ཀུན་ཏུ་འབུད་དོ། །<line/>
ལས་ལེགས་པར་བྱས་པའི་གསེར་དེ་དགེ་ཞིང་བཀྲ་ཤིས་ལ་ཁ་དོག་བཟང་བ། ལས་བྱེད་པ། ཐམས་ཅད་བསྟོད་པ། ཁ་དོག་བཟང་བར་བསྔགས་པ། ཡུལ་ཐམས་ཅད་དུ་རྗེས་སུ་<line/>
</page>
<page index="91" id="216A">༄༅། །མཐུན་པར་འཇུག་པ་དེ་དྲི་མ་དང་བྲལ་ཞིང་སྐྱོན་ལྷག་མའང་མེད་ལ་དུལ་ཞིང་བཀྲ་ཤིས་ཏེ། རིན་པོ་ཆེའི་འོད་ཀྱང་ཟིལ་དུ་རླག་པར་བྱེད་དོ། །དེ་གསེར་མགར་<line/>
རམ༑ གསེར་མགར་གྱི་སློབ་མ་མཁས་པ་གཞན་ཞིག་གིས་གསེར་ལེགས་པར་སྦྱང་བ་བྱས་པར་རིག་ནས་ཅི་འདོད་པར་བྱེད་དེ། གལ་ཏེ་བགོ་བར་བྱ་བ་དག་ལ་དྲིལ་བུའི་རྒྱན་བྱེད། གལ་<line/>
ཏེ་ཤིན་ཏུ་བལྟ་ན་སྡུག་པ་དག་བྱེད། གལ་ཏེ་དཔུང་རྒྱན་དུ་བྱེད། གལ་ཏེ་སྙིང་གར་མཛེས་པའི་རྒྱན་བྱེད། གལ་ཏེ་གླེགས་བམ་ལ་མཛེས་པར་བྱེད། གལ་ཏེ་མགོ་རྒྱན་དུ་བྱེད། གལ་ཏེ་<line/>
སོར་གདུབ་ཏུ་བྱེད། གལ་ཏེ་གསེར་གྱི་ཕྲེང་བར་བྱེད། གལ་ཏེ་རྒྱན་ཅོད་པན་དུ་བྱེད། གང་དང༌། གང་དུ་ཁྱེར་བ་དེ་དང༌། དེར་ལས་དང་ལྡན་པར་འགྱུར་རོ། །དེ་བཞིན་དུ་དགེ་སློང་ཤིན་ཏུ་ཚུལ་<line/>
ཁྲིམས་དང་ལྡན་པ་ཤེས་རབ་ཅན་ནི་བདག་གིས་འདི་ལྟར་ཡོངས་སུ་དག་ཅིང་འདི་ལྟར་རྣམ་པར་བྱང་བ་གལ་ཏེ་ནམ་མཁའ་མཐའ་ཡས་སྐྱེ་མཆེད་ཀྱི་བཏང་སྙོམས་དེ་རྫོགས་པར་བྱས་ལ་<line/>
བདག་དེ་དང་མཐུན་པར་དེ་ལ་གནས་ཏེ། དེ་དང་འབྲེལ་བ་དང༌། དེ་ལ་ལྷག་པར་གནས་པ་དང༌། དེ་ཉེ་བར་ལེན་ཅིང་དེ་ནམ་མཁའ་མཐའ་ཡས་སྐྱེ་མཆེད་ཀྱི་བཏང་སྙོམས་རྫོགས་པར་<line/>
བྱས་ཏེ་གནས། རྣམ་ཤེས་མཐའ་ཡས་སྐྱེ་མཆེད་དང༌། ཅི་ཡང་མེད་པའི་སྐྱེ་མཆེད་དང༌། འདུ་ཤེས་མེད་འདུ་ཤེས་མེད་མིན་སྐྱེ་མཆེད་རྫོགས་པར་བྱས་ཏེ་གནས་སོ། །དེ་འདི་སྙམ་དུ་སེམས་<line/>
</page>
<page index="92" id="216B">ཏེ་གང་བདག་གི་བཏང་སྙོམས་འདི་ནི་མི་རྟག་པ། མི་བརྟན་པ། ཐེར་ཟུག་མ་ཡིན་པ་ཡོངས་སུ་འགྱུར་བའི་ཆོས་ཅན་ཡིན་པར་དེ་གཟུགས་མེད་པའི་སྐྱེ་མཆེད་བཞི་པོ་དེ་ཉིད་ལ་དམིགས་ནས་བདག་གི་<line/>
བཏང་སྙོམས་མི་རྟག་ཅིང་མི་རྟག་པར་དམིགས། མི་བརྟན་ཞིང་མི་བརྟན་པར་དམིགས་ཏེ་འདུས་བྱས་སུ་རིག་པར་བྱའོ་སྙམ་མོ། །ནམ་མཁའི་མཐའ་ཡས་སྐྱེ་མཆེད་མི་རྟག་ཅིང༌། རྣམ་ཤེས་མཐའ་ཡས་<line/>
སྐྱེ་མཆེད་དམིགས་སུ་མེད་པ་དང༌། ཅིའང་མེད་པའི་སྐྱེ་མཆེད་དམིགས་སུ་མེད་པ་དང༌། འདུ་ཤེས་མེད་འདུ་ཤེས་མེད་མིན་སྐྱེ་མཆེད་ཀྱི་བཏང་སྙོམས་འདི་ནི་གཡོ་བ་དང་བྲལ་བ་ཡིན། འདི་<line/>
ནི་ཞི་བ་ཡིན། འདི་ནི་ཉེ་བར་ཕན་པ་ཡིན་ནོ་སྙམ་མོ། །དེ་ལུས་ཀུན་ཏུ་ཚོར་བ་སྐྱེ་ཞིང་མྱོང་བ་ན་སོ་སོར་མངོན་བར་ཤེས་ཤིང་སྐྱེས་པ་རྣམས་ཀྱང་སོ་སོར་མངོན་པར་ཤེས་སོ། །འགགས་པ་<line/>
སོ་སོར་མངོན་པར་ཤེས་ཤིང་འགག་པའང་སོ་སོར་མངོན་པར་ཤེས་སོ། །མིག་གི་རེག་པ་ལས་བྱུང་བ་སོ་སོར་མངོན་པར་ཤེས་ཏེ། དེ་བཞིན་དུ་རྣ་བའི་རེག་པ་ལས་བྱུང་བ་སོ་སོར་མངོན་<line/>
པར་ཤེས། སྣའི་རེག་པ་ལས་བྱུང་བ་སོ་སོར་མངོན་པར་ཤེས། དེ་བཞིན་དུ་ལྕེ་དང༌། ལུས་དང༌། ཡིད་ཀྱི་རེག་པ་ལས་བྱུང་བའི་ཚོར་བ་སོ་སོར་མངོན་པར་ཤེས་སོ། །དགེ་སློང་ཚོར་བ་<line/>
མངོན་སུམ་དུ་བྱས་པ་དེ་ཚོར་བ་དེ་དག་ཉིད་ཤིན་ཏུ་རྒྱས་པར་རྟོག་སྟེ། དེ་མིག་གི་རེག་པ་ལས་བྱུང་བའི་ཚོར་བ་སྐྱེ་བ་ན་སྐྱེས་པ་ལ་གནས་ཤིང་མྱོང་བར་བྱེད་ལ་འགགས་ཤིང་འགག་པ་ན་<line/>
</page>
<page index="93" id="217A">༄༅། །བདག་གི་ཚོར་བ་འགགས་སོ་ཞེས་སོ་སོར་མངོན་པར་ཤེས་སོ། །གཞན་ཡང༌། རྣ་བའི་རེག་པ་ལས་བྱུང་བའི་ཚོར་བ་སོ་སོར་མངོན་པར་ཤེས་ཏེ། གང་<line/>
བདག་གི་མིག་གི་རེག་པ་ལས་བྱུང་བའི་ཚོར་བ་དེ་འགགས་ཤིང་ནུབ་ལ་མེད་པར་འགྱུར་ཏེ་ཡང་མི་འབྱུང་ངོ༌། །དེ་དག་འགགས་ནས་གཞན་ཡང་རྣ་བའི་རེག་པ་ལས་བྱུང་བའི་<line/>
ཚོར་བ་སྐྱེས་པ་བདེ་བ་འདི་བདེ་བ་ལ་དམིགས་པས་སྡུག་བསྔལ་མ་ཡིན། བདེ་བ་དང༌། སྡུག་བསྔལ་ལ་དམིགས་པས་བདེ་བ་མ་ཡིན་ཞིང་སྡུག་བསྔལ་མ་ཡིན་ནོ་སྙམ་མོ། །དེ་རྣ་བའི་<line/>
རེག་པ་ལས་བྱུང་བའི་ཚོར་བ་ཇི་ལྟ་བ་བཞིན་རྗེས་སུ་མཐོང་ཞིང་རྣམ་པར་ཤེས་ནས། རྣ་བ་དང་འབྲེལ་བའི་ཚོར་བ་དག་ལ་ཀུན་ཏུ་ཆགས་པ་མེད་ལ་དེ་ཚོར་བ་མྱོང་བ་ན་འདོད་<line/>
ཆགས་དང་བྲལ་ཏེ། རྣམ་པར་གྲོལ་བར་འགྱུར་རོ། །རྣ་བའི་རེག་པ་ལས་བྱུང་བའི་ཚོར་བ་དེ་འགགས་ན་སྣའི་དམིགས་པའི་ཚོར་བ་སྐྱེ་སྟེ། དེ་སྣས་ཀུན་ནས་བསླང་བ་སྣས་ཀུན་<line/>
ནས་སོ་སོར་མྱོང་བར་བྱེད་དེ། བདག་སྣའི་རེག་པ་ལས་བྱུང་བའི་ཚོར་བ་སྐྱེས་པ་བདེ་བ་ལ་དམིགས་པ་ནི་བདེ་བའོ། །སྡུག་བསྔལ་ལ་དམིགས་པ་ནི་སྡུག་བསྔལ་ལོ། །སྡུག་བསྔལ་<line/>
ཡང་མ་ཡིན་བདེ་བའང་མ་ཡིན་པ་ལ་དམིགས་པ་ནི་སྡུག་བསྔལ་ཡང་མ་ཡིན་བདེ་བའང་མ་ཡིན་ནོ་སྙམ་མོ། །དེ་སྣའི་དམིགས་པའི་ཚོར་བ་ཡང་དག་པ་ཇི་ལྟ་བ་བཞིན་སོ་སོར་མྱོང་བར་<line/>
</page>
<page index="94" id="217B">བྱེད་དེ། ནུབ་པའང་སོ་སོར་མྱོང་བར་བྱེད་དོ། །དེ་འགགས་ན་སྣའི་དམིགས་པའི་ཚོར་བ་བདེ་བ་དང༌། སྡུག་བསྔལ་དང༌། སྡུག་བསྔལ་ཡང་མ་ཡིན་བདེ་བའང་མ་ཡིན་པ་སྐྱེ་སྟེ། དེ་སོ་སོར་<line/>
མྱོང་བར་བྱེད་དོ། །བདག་གི་སྣའི་དམིགས་པའི་ཚོར་བ་སྐྱེ་སྟེ། ཇི་ལྟར་ལྷག་པར་ཆགས་པ་སྐྱེས་པ་དེ་ལྟར་བདག་གི་འགོག་པ་འདི་དག་ཀྱང་སྐྱེ་སྟེ། དེ་འགགས་ན་ལྕེའི་དམིགས་པའི་ཚོར་<line/>
བ་རྣམ་པ་གསུམ་སྐྱེ་བ་ནས་ཡིད་ཀྱི་དམིགས་པའི་ཚོར་བ་རྣམ་པ་གསུམ་སྔ་མ་བཞིན་ནོ། །དེ་ས་གཞན་བཞི་པ་ལ་ཚོར་བ་ཡང་དག་པར་རྒྱ་ཆེ་བ་ལ་འཇུག་སྟེ། དེའི་བརྩོན་འགྲུས་བརྩམས་པ་<line/>
སྤྲོ་བ་ཆེན་པོ་བདུད་ཀྱི་འཆིང་བ་གཅོད་པར་འདོད་པ་ལ་ས་བླའི་གནོད་སྦྱིན་ཤིན་ཏུ་དགའ་ནས་བར་སྣང་གི་གནོད་སྦྱིན་རྣམས་ལ་མངོན་པར་བསྙད་དོ། །དེ་དག་གིས་ཀྱང་རྒྱལ་པོ་ཆེན་པོ་བཞི་ལ་<line/>
མངོན་པར་བསྙད་དོ། །དེ་དག་གིས་ཀྱང་རྒྱལ་ཆེན་བཞིའི་ལྷ་རྣམས་ལ་མངོན་པར་བསྙད་དོ། །དེ་དག་གིས་ཀྱང་ལྷ་རྣམས་ཀྱི་དབང་པོ་བརྒྱ་བྱིན་ལ་མངོན་པར་བསྙད་དོ། །བརྒྱ་བྱིན་གྱིས་ཀྱང་<line/>
འཐབ་བྲལ་གྱི་ལྷ་རྣམས་ལ་མངོན་པར་བསྙད་དོ། །གང་ཛམྦུའི་གླིང་ན་རིགས་ཀྱི་བུ་ཡུལ་ཆེ་གེ་མོ་ཞིག་དང་།གྲོང་མང་གེ་མོ་ཞིག་དང༌། རིགས་ག་གེ་མོ་ཞིག་ལས་རིགས་ཀྱི་བུ་ཆེ་གེ་མོ་ཞེས་བྱ་<line/>
བ་སྐྲ་དང༌། ཁ་སྤུ་བྲེགས་ཏེ། གོས་ངུར་སྨྲིག་བོགས་ནས་དད་པས་ཁྱིམ་ནས་ཁྱིམ་མེད་པར་རབ་ཏུ་བྱུང་སྟེ། དེ་འབད་པ་དང༌། བརྩོན་པའི་རིམ་གྱིས་ས་གཞན་བཞི་པའི་ཚོར་བ་ཡང་དག་པར་རྒྱ་<line/>
</page>
<page index="95" id="218A">༄༅། །ཆེ་བ་ལ་ཞུགས་པ་བདུད་ཀྱི་ཕྱོགས་ནི་དམའ་བར་བྱེད་ཅིང་ཡང་དག་པ་དམ་པའི་ཆོས་ཀྱི་ཕྱོགས་ནི་མངོན་པར་མཐོ་བར་བྱེད་པ་དེ་བདག་གི་ལྷ་རྣམས་ལ་བསྙད་དོ་སྙམ་<line/>
མོ༑ ༑བརྒྱ་བྱིན་གླང་པོའི་ཆེ་ས་སྲུང་གི་བུ་ལ་ཞོན་པ་དེ་འཐབ་བྲལ་གྱི་ལྷ་དག་གིས་མཐོང་ནས་དགའ་སྟེ་བརྒྱ་བྱིན་ལ་སྨྲས་པ། བརྒྱ་བྱིན། གང་ཛམྦུའི་གླིང་གི་མི་ཆོས་དང་ལྡན་ཞིང་ཆོས་ཀྱི་རྗེས་<line/>
སུ་འཇུག་པ་དེ། བརྒྱ་བྱིན། ཁྱོད་ཀྱི་དམ་པའི་ཆོས་དང་མཐུན་པར་གྱུར་པ་ཉིད་ཡིན་ནོ། །གཞན་ཡང༌། དགེ་སློང་དེ་བདུད་ཀྱི་འཆིང་བ་སྤོང་ཞིང་རབ་ཏུ་སྤོང་བའི་ཚོར་བ་ལ་ཇི་ལྟར་རྟོག་ཅེ་ན། རྣལ་<line/>
འབྱོར་སྤྱོད་པ་ནང་གི་ཆོས་ལ་ཆོས་ཀྱི་རྗེས་སུ་ལྟ་ཞིང་གནས་པ་དེས་ཐོས་པ་ལས་བྱུང་བའི་ཤེས་པའམ། ལྷའི་མིག་གིས་བརྟགས་ན། དགེ་སློང་དེ་ཡང་དག་པའི་ཚོར་བ་ཉིད་ལ་འདི་ལྟར་རྣམ་<line/>
པར་རྟོག་པར་བྱེད་དེ། དེ་མིག་གི་རྣམ་པར་ཤེས་པའི་དམིགས་པ་མི་དགེ་བ་སྐྱེས་པ་དེ་ལངས་པ་ན་དགེ་བ་ལ་དམིགས་པ་གཉིས་པས་འགགས་སོ། །དགེ་བ་སྐྱེས་པ་དེའང་ལུང་དུ་མ་བསྟན་<line/>
པ་ལ་དམིགས་པས་འགགས་ཤིང་ལུང་དུ་བསྟན་པའང་འགགས་ལ་ལུང་དུ་མ་བསྟན་པ་སྐྱེས་སོ། །དེ་བཞིན་དུ་རྣ་བའི་རེག་པ་ལས་བྱུང་བའི་ཚོར་བ་དང༌། སྣའི་རེ་ག་པ་ལས་བྱུང་བའི་ཚོར་<line/>
པ་དང༌། ལྕེའི་རེག་པ་ལས་བྱུང་བའི་ཚོར་བ་དང༌། ལུས་དང༌། ཡིད་ཀྱི་རེག་པ་ལས་བྱུང་བའི་ཚོར་བ་སོ་སོར་མྱོང་བར་བྱེད་དོ། །སོ་སོར་མྱོང་བར་བྱེད་པ་ན་དགེ་བའི་ཆོས་རྣམས་ཡོངས་སུ་<line/>
</page>
<page index="96" id="218B">རྫོགས་པར་འགྱུར་ཞིང་དེའི་ཉོན་མོངས་པ་བསྲབས་པར་འགྱུར་རོ། །དེ་དེ་ལྟར་སྒོམ་པ་ན་ཚོར་བ་ཕྲ་མོ་དེ་དག་སོ་སོར་ཤེས་སོ། །དེ་ཆོས་ཀྱི་ཚོར་བ་དང༌། ལྷན་ཅིག་འགག་པ་མཐང་སྟེ། ཇི་ལྟར་ན་མར་<line/>
མེའི་འོད་ཉི་མའི་འོད་ཀྱིས་འགག་པ་དེ་བཞིན་དུ་ཚོར་བ་གཉིས་ཀ་འགག་གོ །གཞན་ཡང༌། དགེ་བ་དང་མི་དགེ་བའི་ཚོར་བ་རྒྱས་པ་སོ་སོར་མྱོང་བར་བྱེད་དེ། དཔེར་ན། མར་མེའི་འོད་ལ་མར་མེའི་འོད་གཉིས་<line/>
པས་གསལ་བར་བྱེད་པ་བཞིན་ནོ། །གཞན་ཡང༌། ཚོར་བ་རབ་ཏུ་རྣམ་པར་འབྱེད་པར་བྱེད་དེ། ཚོར་བ་གང་ཞིག་དང༌། ཚོར་བ་གཞན་གང་ཞིག་གི་ཚོར་བ་དང་ལྷན་ཅིག་གཏན་དུ་མི་མཐུན་<line/>
པར་འགྱུར་རམ་སྙམ་པ་ལས་དགེ་བའི་ཚོར་བ་དང༌། མི་དགེ་བའི་ཚོར་བ་ལྷན་ཅིག་གཏན་དུ་མི་མཐུན་པར་མཐོང་སྟེ། དཔེར་ན། མར་མེའི་འོད་དང༌། སྐར་མའི་འོད་ལྷན་ཅིག་མི་མཐུན་<line/>
པ་བཞིན་ནོ། །གཞན་ཡང༌། དགེ་སློང་དེ་རབ་ཏུ་རྣམ་པར་འབྱེད་པར་བྱེད་དེ། ཚོར་བ་གང་ཞིག་ལ་ཚོར་བ་གང་ཞིག་གིས་གཏན་དུ་སེལ་བར་བྱེད་ཅེ་ན། དེ་ཟག་པ་མེད་པ་ལ་དམིགས་པའི་ཚོར་<line/>
བས་ཟག་པ་དང་བཅས་པ་ལ་དམིགས་པའི་ཚོར་བ་ལ་གཏན་སེལ་བ་ཉིད་དུ་མཐོང་སྟེ། དཔེར་ན། མེའི་འོད་ཀྱིས་ཁ་བ་ཞུ་བ་བཞིན་ནོ། །ཚོར་བ་གང་ཞིག་ལ་ཚོར་བ་གང་ཞིག་གིས་གནོད་<line/>
ཞིག་གུ་སྙམ་ནས་ཡང་འདི་རྒྱས་པར་བྱེད་དེ། གང་གི་ཚེ་མི་བདེ་བའི་ཚོར་བ་ལ་བདེ་བའི་ཚོར་བས་ཟིལ་གྱིས་གནོན་པར་མཐོང་ངོ༌། །དེའང་རྒྱས་པར་བྱེད་དེ། དཔེར་ན། ཉི་མས་ཉིན་མོའི་ཟླ་བ་<line/>
</page>
<page index="97" id="219A">༄༅། །བའི་འོད་ཟིལ་གྱིས་གནོན་པར་འགྱུར་ཞིང་ཟླ་བའི་འོད་དེའང་མཚན་མོ་རྒྱས་པར་འགྱུར་བ་བཞིན་ནོ། །དེ་ནས་གཞན་ཡང༌། དགེ་སློང་དེ་ཚོར་བ་རབ་ཏུ་རྣམ་པར་<line/>
འབྱེད་པར་བྱེད་དེ། གང་ཚོར་བ་མང་པོ་དང་ལྡན་པ་དག་ཚོར་བ་གཅིག་གི་དྲན་པ་རྩེ་གཅིག་པའི་ཚོར་བ་དང་ལྷན་ཅིག་མི་མཐུན་པ་ཟིལ་གྱིས་གནོན་པར་འགྱུར་རམ་སྙམ་ན། དེ་འཇིག་<line/>
རྟེན་པ་བྱེད་པའི་ཚོར་བ་མང་པོ་དག་འཇིག་རྟེན་ལས་འདས་པ་ཟག་པ་མེད་པའི་ཚོར་བས་ཟིལ་གྱིས་གནོན་པར་མཐོང་སྟེ། དཔེར་ན། མཚན་མོ་རྒྱུ་སྐར་དང༌། གཟའ་དང༌། སྐར་མ་<line/>
མང་པོའི་འོད་དག་ཟླ་བའི་འོད་གཅིག་གིས་གནོན་པ་བཞིན་ནོ། །གཞན་ཡང༌། དགེ་སློང་དེ་ཚོར་བ་རྗེས་སུ་མཐོང་བའི་ཚོར་བ་ཆེས་ཕྲ་བ་ལ་རྟོག་པར་བྱེད་དེ། མིག་དང༌། རྣ་བ་དང༌། སྣ་<line/>
དང༑ ལྕེ་དང༌། ལུས་ཀྱིས་ཀུན་ནས་བསླང་བ་ཟག་པ་དང་བཅས་པའི་ཚོར་བ་མང་བ་ནི་གང་ཡིན། དགེ་བ་ནི་ཇི་ལྟར་རྩོམ་ཞིག་གུ་སྙམ་ན་དེ་འཇིག་རྟེན་པའི་ཟག་པ་དང་བཅས་པའི་<line/>
ཚོར་བ་མང་བའང་ཟག་པ་མེད་པ་སྣང་བས་ཐུབ་པར་འགྱུར་ཏེ། དཔེར་ན། མཚན་མོ་རྒྱུ་སྐར་དང༌། གཟའ་དང༌། སྐར་མ་རྣམས་ཀྱི་འོད་ཟླ་བའི་སྣང་བ་གནས་པས་ཐུབ་པ་བཞིན་ནོ། །<line/>
དེ་ནས་གཞན་ཡང༌། དགེ་སློང་དེ་ཚོར་བ་དེ་ལ་རྟག་སྟེ་བདག་གི་ཚོར་བ་གཞན་ཡུན་ཇི་སྲིད་གཅིག་ཏུ་གནས་སྙམ་མོ། །དེ་སྐད་ཅིག་ལ་བདག་གི་ཚོར་བ་གཞན་སྐྱེ་ཞིང་འཇིག་པར་གནས་<line/>
</page>
<page index="98" id="219B">པར་མཐོང་སྟེ། དཔེར་ན། གློག་བཞིན་ནོ། །གཞན་ཡང༌། དགེ་སློང་དེ་འདི་ལྟར་རབ་ཏུ་རྣམ་པར་རྟོག་པ་སྟེ། ཅི་མིག་གི་ཚོར་བ་སྣའི་ཚོར་བའི་རྐྱེན་དུ་འགྱུར་རམ་སྙམ་མོ། །དེ་བློ་གཅིག་བཞིན་དུ་དབང་<line/>
པོ་ཐ་དད་པའི་དམིགས་པའི་ཚོར་བ་དབང་པོ་དེ་དག་ཐམས་ཅད་ཀྱིས་མཐོང་སྟེ། དཔེར་ན། བ་ལང་གཅིག་ཅིག་རྟ་དང༌། རྔ་མོ་དང༌། བོང་བུ་དང༌། མ་ཧེའི་རིགས་ཐ་དད་པ་རྣམས་ཀྱི་རྐྱེན་དུ་<line/>
མི་འགྱུར་བ་དེ་བཞིན་དུ་ཐོག་མ་མེད་པ་ནས་བརྩོན་པའི་དབང་པོ་ལྔས་ཀུན་ནས་བསླང་བའི་ཡུལ་གྱི་བྱེ་བྲག་ཐ་དད་པའི་དབང་པོ་རྣམས་ཀྱི་དམིགས་པ་ནི་གཅིག་ཏུ་མི་འགྱུར་ཏེ། དཔེར་ན། བླང་<line/>
དང༑ རྟ་དང༌། རྔ་མོ་དང༌། བོང་བུ་དང༌། མ་ཧེ་དང༌། ཕག་བཞིན་ནོ། །དེ་ལྟར་ཚོར་བ་རྗེས་སུ་མཐོང་བའི་དགེ་སློང་དེ་དག་ནི་ཤེས་པ་ཆེས་ཞིབ་པ་སྐྱེ་བར་འགྱུར་ཏེ། དེ་ཤེས་པ་དེ་ལ་ཀུན་ཏུ་བསྟེན་<line/>
ཅིང་སྐོམ་སྟེ་མང་དུ་བྱེད་དོ། །དེ་ཀུན་ཏུ་བསྟེན་པ་ན་ཚོར་བ་རྗེས་སུ་མཐོང་ཞིང་ཟད་པ་དང༌། འཇིག་པ་རྗེས་སུ་མཐོང་ནས་འདི་སྙམ་དུ་སེམས་ཏེ། བདག་གི་མིག་དང༌། རྣ་བ་དང༌། སྣ་དང༌། ལྕེ་<line/>
དང༑ ལུས་དང༌། ཡིད་ཀྱིས་ཀུན་ནས་བསླང་བའི་ཚོར་བ་གང་ནས་འོང་ཞིང་གང་དུ་སོང༌། འགག་པ་ན་གང་དུ་གསོག་པར་འགྱུར་སྙམ་མོ། །དགེ་སློང་ཚོར་བ་ཟད་པ་དང༌། འཇིག་པ་རྗེས་<line/>
སུ་མཐོང་བ་དེ་རབ་ཏུ་སེམས་པ་ན། ལམ་གྱི་རྣམ་པ་ལ་འདི་སྙམ་དུ་སེམས་ཏེ། མིག་གི་ཚོར་བ་གང་ནས་ཀྱང་སྐྱེ་བ་མེད་ཅིང་འོང་བ་མེད་ལ། འགག་པ་ནའང་གང་དུའང་གསོག་པར་མི་འགྱུར་ཏེ་<line/>
</page>
<page index="99" id="220A">༄༅། །གང་ནས་ཀྱང་སྐྱེ་བ་མེད་ཅིང་འོང་བ་མེད་ལ། འགག་པ་ནའང་གང་དུའང་གསོག་པར་མི་འགྱུར་ཏེ། མིག་གི་ཚོར་བ་མ་བྱུང་བ་ལས་འབྱུང་ཞིང༌། བྱུང་ནས་ཀྱང་<line/>
སོ་སོར་འབྲལ་བར་འགྱུར་རོ། །མིག་གི་འབྱུང་ཁུང་ལས་ཚོར་བ་འབྱུང་སྟེ། དཔེར་ན། རྒྱ་མཚོའི་གཞི་ལས་ཆུ་འབྱུང་བ་བཞིན་ནོ། །འགག་པ་ནའང་གང་དུའང་མི་གསོག་སྟེ། དཔེར་ན།<line/>
ཆུ་བོ་གཞོལ་བར་འགྲོ་བ་རྒྱ་མཚོར་འདུ་བ་བཞིན་ཏེ། མིག་གི་ཚོར་པ་མ་བྱུང་བ་ལས་འབྱུང་ཞིང་བྱུང་ནས་ཀྱང་སོ་སོར་འཇིག་པར་འགྱུར་རོ་སྙམ་མོ། །མིག་དང༌། རྣ་བ་དང༌། སྣ་དང༌། ལྕེ་<line/>
དང༑ ལུས་དང༌། ཡིད་ཀྱི་ཚོར་བ་དག་ནི་རྟེན་ཅིང་འབྲེལ་བར་འབྱུང་བ་ཡིན་ཏེ། དཔེར་ན། རྫ་མཁན་ནམ། རྫ་མཁན་གྱི་སློབ་མ་མཁས་པ་ཞིག་འཁོར་ལོ་ལའང་བརྟེན། འཇིམ་པ་ལའང་<line/>
བརྟེན༑ རྩོལ་བ་ལའང་བརྟེན། ཆུ་ལའང་བརྟེན་ནས་རྒྱུ་འཇིམ་པ་ལ་བརྟེན་པའི་བུམ་པ་འབྱུང་བར་འགྱུར་ཏེ། བུམ་པ་དེ་འབྱུང་ཁུང་གནང་ནས་ཀྱང་མ་འོངས་ཤིང་འཇིག་པ་ནའང་གང་<line/>
དུའང་གསོག་པར་མི་འགྱུར་མོད་ཀྱི། རྒྱུ་རྐྱེན་ལས་བུམ་པ་འབྱུང་བ་དེ་བཞིན་དུ། མིག་ལའང་བརྟེན། གཟུགས་ལའང་བརྟེན། རྣ་བ་ལའང་བརྟེན། སྣ་ལའང་བརྟེན། ནམ་མཁའ་<line/>
ལའང་བརྟེན། ཡིད་ལ་བྱེད་པ་ལའང་བརྟེན་ནས། མིག་གི་ཚོར་བ་བདེ་བའམ། སྡུག་བསྔལ་ལམ། སྡུག་བསྔལ་ཡང་མ་ཡིན་བདེ་བའང་མ་ཡིན་པ་སྐྱེའོ། །དཔེར་ན། བུམ་པ་གལ་ཏེ་<line/>
</page>
<page index="100" id="220B">རྒྱུ་རྐྱེན་བཟང་པོ་ལས་བྱུང་ན་བུམ་པ་དེ་ལེགས་པར་འགྱུར་ཞིང་གལ་ཏེ་ངན་ན་དེའི་ཚེ་བུམ་པ་མ་ལེགས་པར་འགྱུར་བ་དེ་བཞིན་དུ་གལ་ཏེ་དམིགས་པའི་རྒྱུ་དང༌། རྐྱེན་བཟང་ན་དེའི་ཚེ་མིག་ལ་སོགས་<line/>
པ་ཚོར་བ་བཟང་པོ་སྐྱེ་བར་འགྱུར་ཏེ། ཆོས་དང་ལྡན་པའི་དགེ་བའི་རིམ་གྱིས་མྱ་ངན་ལས་འདས་པར་འགྲོ་བར་འགྱུར་རོ། །གལ་ཏེ་རྒྱུ་དང༌། རྐྱེན་མི་བཟང་དེའི་ཚེ་མིག་ལ་སོགས་པའི་ཚོར་བ་ངན་<line/>
པ་སྐྱེ་བར་འགྱུར་ཏེ། འདོད་ཆགས་ཞེ་སྡང་གཏི་མུག་ལ་དམིགས་པ་འཁོར་བ་ན་སེམས་ཅན་དམྱལ་བ་དང༌། ཡི་དྭགས་དང༌། དུད་འགྲོར་འགྲོ་བར་འགྱུར་རོ། །ལས་དང༌། འབྲས་བུར་འབྲེལ་བ་<line/>
ཐམས་ཅད་ལ་མཁས་པར་སེམས་པའི་དགེ་སློང་ནི་ཚོར་བ་རྗེས་སུ་ཚོར་བ་ན་ཚོར་བ་དུ་མ་ལ་གནས་པར་མཐོང་སྟེ། བྱེད་པ་པོས་གནས་སུ་མ་བྱས་ཤིང་རྒྱུ་མེད་པ་ལས་ཀྱང་མ་བྱུང་ལ་འདོད་<line/>
རྒྱལ་གྱིས་ཀྱང་མ་བྱས། ཐེར་ཟུག་ཏུ་གནས་པ་མ་ཡིན། རྟག་པ་མ་ཡིན། བརྟན་པ་མ་ཡིན། ཐེར་ཟུག་མ་ཡིན། ཡོངས་སུ་འགྱུར་བའི་ཆོས་ཅན་ཡིན་ཞིང༌། དེའི་ཚོར་བའི་ཕུང་<line/>
པོ་དེ་མཐོང་ནས་ཡང་འབྱུང་བའི་སྲེད་པ་དགའ་བའི་འདོད་ཆགས་ཀྱི་མོད་ལ་སྐྱེས་པའི་དྲི་མ་ཅན་ཡོངས་སུ་ཉམས་པར་བྱེད་དེ། འཁོར་བ་ཐམས་ཅད་མི་རྟག་པར་རྗེས་སུ་མཐོང་བའི་<line/>
དགེ་སློང་ནི་ལམ་ཀུན་ཏུ་སྟེན་པར་བྱེད་ཅིང་གོམས་པར་བྱེད་ལ་མང་དུ་བྱེད་དོ། །དེ་དེ་ལྟར་སྒོམ་པ་ན་ཀུན་ཏུ་སྦྱོར་བ་དག་སྤོང་བར་བྱེད་ཅིང་བག་ལ་ཉལ་འདོར་བར་བྱེད་དེ། ཀུན་ཏུ་སྦྱོར་<line/>
</page>
<page index="101" id="221A">༄༅། །བ་དག་གང་ཞེ་ན། རྗེས་སུ་ཆགས་པའི་ཀུན་ཏུ་སྦྱོར་བ་དང༌། ཁོང་ཁྲོ་བའི་ཀུན་ཏུ་སྦྱོར་བ་དང༌། ང་རྒྱལ་གྱི་ཀུན་ཏུ་སྦྱོར་བ་དང༌། མ་རིག་པའི་ཀུན་ཏུ་སྦྱོར་བ་དང་<line/>
ལྟ་བའི་ཀུན་ཏུ་སྦྱོར་བ་དང༌། མཆོག་ཏུ་འཛིན་པའི་ཀུན་ཏུ་སྦྱོར་བ་དང༌། ཐེ་ཚོམ་གྱི་ཀུན་ཏུ་སྦྱོར་བ་དང༌། ཕྲག་དོག་གི་ཀུན་ཏུ་སྦྱོར་བ་དང༌། སེར་སྣའི་ཀུན་ཏུ་སྦྱོར་བ་སྟེ། ཀུན་ཏུ་སྦྱོར་བ་དེ་དག་<line/>
སྤོང་བར་བྱེད་དོ། །པག་ལ་ཉལ་གང་ཞེ་ན། འདི་ལྟ་སྟེ། འདོད་པ་འདོད་ཆགས་ཀྱི་བག་ལ་ཉལ་དང༌། སྲིད་པའི་འདོད་ཆགས་ཀྱི་བག་ལ་ཉལ་དང༌། ལྟ་བའི་བག་ལ་ཉལ་དང་།<line/>
ཁོང་ཁྲོ་བའི་བག་ལ་ཉལ་དང༌། མ་རིག་པའི་བག་ལ་ཉལ་དང༌། ང་རྒྱལ་གྱི་བག་ལ་ཉལ་དང༌། ཐེ་ཚོམ་གྱི་བག་ལ་ཉལ་ཏེ། འདི་དག་ནི་གཙོ་བོ་ཇི་ལྟ་བ་བཞིན་དུ་སྲིད་པ་གསུམ་དུ་<line/>
ཡོངས་སུ་འཇུག་པར་བྱེད་པ། ས་གསུམ་དུ་ཡོངས་སུ་རྒྱུ་བར་བྱེད་པ། ཉེས་པ་གསུམ་ལ་ཡོངས་སུ་འཇུག་པར་བྱེད་པ། དུས་གསུམ་གྱི་རྗེས་སུ་འགྲོ་བ། བར་མ་གསུམ་གྱི་ཚོར་བ་གསུམ་<line/>
རྗེས་སུ་བསྒོམས་པ། སྐྱེ་བ་གསུམ་དུ་འཕོ་བར་བྱེད་པ་སྟེ། འཁོར་བའི་རྒྱུར་གྱུར་པ་ཡིན་ནོ། །དེ་ནས་གཞན་ཡང༌། ཇི་ལྟར་དགེ་སློང་དེ་རྒྱུ་དང༌། རྐྱེན་དུ་བཅས་པ་འདི་དག་ཁོང་དུ་ཆུད་པར་<line/>
འགྱུར། མིག་གི་རྐྱེན་ནི་གང༌། རྒྱུ་ནི་གང་ལས་སྐྱེས། གཞི་གང་ལ་ལྟ་བར་བྱེད་ཅིག་གུ་སྙམ་ནས་རྣལ་འབྱོར་སྤྱོད་པ་ནང་གི་ཆོས་ལ་ཆོས་ཀྱི་རྗེ་སུ་ལྟ་ཞིང་གནས་པ་དེས་ཐོས་པ་ལས་<line/>
</page>
<page index="102" id="221B">བྱུང་བའི་ཤེས་པའམ། ལྷའི་མིག་གིས་བརྟགས་ན་མིག་གི་རྒྱུ་ནི་ལས་ལས་བྱུང་ཞིང་ལས་ཀྱིས་སྐྱེ་བ་མངོན་པར་བསྒྲུབས་ཏེ། དཔེར་ན། ཤིང་པ་ཊའི་ས་བོན་ཆུང་ངུ་ལས་ཤིང་ལྗོན་པ་སྐྱེས་<line/>
ལ་ཤིང་ལྗོན་པའི་རྒྱ་རྐྱེན་ལས་ཡང་ཤིང་པ་ཊའི་ས་བོན་ཕྲ་མོ་འབྱུང་བར་འགྱུར་རོ། །དེ་བཞིན་དུ་མི་ཤེས་པ་ལས་ལས་མངོན་པར་འགྱུར་པར་འགྱུར་ལ། ལས་ལས་ཀྱང་སྐྱེ་བ་མངོན་པར་<line/>
འགྲུབ་པར་འགྱུར་ཏེ། སྐྱེ་བ་དང༌། རྒ་བ་དང༌། ན་བ་དང༌། འཆི་བ་དང༌། མྱ་ངན་དང༌། སྨྲེ་སྔགས་འདོན་པ་དང༌། བསྡུག་བསྔལ་བ་དང༌། འཁྲུག་པ་རྣམས་ཡོད་ཅིང་འབྱུང་བར་འགྱུར་ཏེ།<line/>
དེ་ལྟར་ལས་ཀྱི་རྒྱུ་སྲེད་པའི་ཞགས་པ་དེས་བཅིངས་པའི་བྱིས་པ་སོ་སོའི་སྐྱེ་བོ་ནི་འཁོར་ལོ་ལྟ་བུའི་རྒྱ་མཚོར་ཡོངས་སུ་འཁྱམ་མོ། །ཚོར་བ་དེ་དག་ཐམས་ཅད་ཀྱི་རྒྱུ་དང༌། རྐྱེན་འདི་དག་ལ་འདུ་<line/>
ཤེས་ཀྱི་ལས་སུ་བྱ་བ་མེད་དེ། ལས་མེད་ན་སྲེད་པ་འབྱུང་བར་མི་འགྱུར་ལ། དེ་མེད་ན་ཚོར་བ་མེད་པར་འགྱུར་རོ། །རྒྱུ་རྐྱེན་ནི། དཔེར་ན། སྙིང་པོ་ལའང་བརྟེན། ཀོང་བུ་ལའང་བརྟན། མར་<line/>
ལའང་བརྟེན། མེ་ལའང་བརྟེན་ནས་མར་མེའི་འོད་སྐད་ཅིག་ལ་མངོན་པར་འགྲུབ་པར་འགྱུར་རོ། །དེ་བཞིན་དུ་དགེ་སློང་དེ་ཚོར་བའི་རྒྱུ་དང༌། རྐྱེན་མཐོང་བ། ལས་ཀྱི་རྒྱུ་ཚོལ་ཞིང་ལ་ཀྱི་རྗེས་<line/>
སུ་འབྲང་བ། ལས་ཀྱི་མཐུས་ཚོར་བ་ཐམས་ཅད་སྐྱེ་བར་འགྱུར་རོ། །དེ་ལ་ལུས་ནི་ཀོང་བུ་ལྟ་བུ་ཡིན། དབང་པོ་དག་ནི་མར་ལྟ་བུ་ཡིན། འདོད་ཆགས་ཞེ་སྡང་གཏི་མུག་ནི་མེ་ལྟ་བུ་ཡིན་ཏེ། ཤེས་<line/>
</page>
<page index="103" id="222A">༄༅། །པ་སྐད་ཅིག་མ་ནི་མར་མེའི་འོད་འབར་བ་ལྟ་བུ་ཡིན་ནོ། །རྣལ་འབྱོར་པ་གང་གིས་སྲིད་པ་གསུམ་དུ་འགྲོ་བའི་ཚོར་བ་དེ་ཉིད་ཚོལ་ཞིང་མཐོང་བ་ནི་ཤེས་པ་ཡིན་ཏེ།<line/>
དཔེར་ན། གསེར་མགར་གསེར་བླངས་ནས་ལས་དང༌། ལས་སུ་བྱས་པའི་གསེར་ལས་བྱས་པའི་རྒྱན་གྱི་རྣམ་པ་ལེགས་པར་མངོན་པར་འགྲུབ་པར་བྱེད་དོ། །དེ་བཞིན་དུ་རྣལ་འབྱོར་སྤྱོད་པ་<line/>
གསེར་མགར་ལྟ་བུ་དེ་དམིགས་པ་གསེར་ལྟ་བུ་ལ་དམིགས་ཏེ། གལ་ཏེ་དམིགས་པ་བཟང་ན་དེ་ལས་བཟང་པོ་མངོན་པར་འགྲུབ་པར་འགྱུར་ཞིང༌། མྱ་ངན་ལས་འདས་པར་འགྲོའོ། །གལ་<line/>
ཏེ་དམིགས་པ་ངན་ན་དེ་ངན་པ་འགྲུབ་པར་འགྱུར་རོ། །འདིར་ཚིགས་སུ་བཅད་པ། རྒྱུ་རྐྱེན་དེ་ཉིད་ཤེས་པ་ནི། དོན་ཞིབ་ངེས་པར་བྱས་པ་ཡིན། །ཐར་པའི་རྒྱུན་ལ་མངོན་དགའ་ན། །སྲེད་པས་<line/>
ཁྱེར་བར་མི་འགྱུར་རོ། །ལུས་ཅན་ཐམས་ཅད་ལས་དག་གི །རྗེས་འབྲང་ལས་ཀྱི་སྐྱེ་གནས་དང༌། །ལས་ཀྱི་འབྲས་བུར་སྦྲེལ་ནས་སུ། །སྲིད་པ་ཉམ་ངར་ཀུན་ཏུ་འཁྱམ། །གང་ཞིག་མི་དགེ་མི་<line/>
ལེན་ཅིང༌། །རྟག་ཏུ་དགེ་བའི་ལས་དགའ་བ། །ཟླ་འོད་དྲི་མ་མེད་པ་ལྟར། །རྣལ་འབྱོར་འགྲོ་བ་དེ་འདྲར་འགྱུར། །མེ་ཡིས་ཤིང་སྐམ་བསྲེགས་པ་ལྟར། །སྡིག་པའི་ཆོས་རྣམས་རབ་བསྲེགས་<line/>
པ༑ ༑སྡིག་ལས་གྲོལ་ཞིང་ཉོན་མོངས་རྒྱལ། །ས་གསུམ་དག་ཏུ་རྣམ་པར་མཛེས། །གང་ཞིག་ཡིད་ནི་ཐར་འདོད་ཅིང༌། །ནམ་ཡང་འཁོར་བར་མི་དགའ་བ། །དེ་ནི་འཁོར་བར་མི་འཆིང་སྟེ། །<line/>
</page>
<page index="104" id="222B">མཁའ་ལ་བྱ་ནི་འགྲོ་བ་བཞིན། །གང་ཞིག་ཚོར་འབྱུང་དེ་ཉིད་ཤེས། །ཚོར་བའི་འབྲས་བུ་རག་པ་ནི། དེ་ཉིད་གྲོལ་བར་ཤེས་པར་བྱ། །དེ་ཉིད་རིག་པ་སྲིད་གསུམ་དུ། །བདེ་སྡུག་གིས་ནི་དེ་མ་གནོད། །<line/>
ཞིམ་དང་ང་བས་གོས་པ་མེད། །གང་དག་སྲིད་པ་འབར་པ་ལྟར། །རྣལ་འབྱོར་དེ་ནི་བསམ་པ་ལྡན། །བློ་གྲོས་རྟག་ཏུ་མི་རྨོངས་ཤིང༌། །རྟག་ཏུ་ཆོས་ཀྱི་ཕ་རོལ་འགྲོ། །དགེ་སློང་སྡོམ་ལ་མངོན་དགའ་བ། །<line/>
དེ་ལྟ་བུ་ནི་དགེ་སློང་ཡིན། །གཉེན་ལྟ་བ་ལ་དགའ་མེད་ཅིང༌། །མཁས་པ་དག་ལ་ལྟ་འདོད་ལ། །ཁྱིམ་གྱི་སྐྱོན་ལས་ངེས་འབྱུང་བ། །དེ་ལྟ་བུ་ནི་དགེ་སློང་ཡིན། །དབང་པོ་ཐམས་ཅད་རབ་ཞི་ཞིང༌། །ཡུལ་<line/>
རྣམས་ལ་ནི་ཆགས་མེད་ལ། །གཉའ་ཤིང་གང་ཙམ་ལྟ་བ་དག །དེ་ལྟ་བུ་ནི་དགེ་སློང་ཡིན། །ཁྲོ་མེད་ཁྱིམ་ལ་སྤྱོད་མེད་ཅིང༌། །ཚོང་ཟོང་ཉོ་འཚང་མི་བྱེད་ལ། །སྲང་དང་བཞི་མདོར་མི་དགའ་བ། །དེ་<line/>
ལྟ་བུ་ནི་དགེ་སློང་ཡིན། །གླུ་དང་གར་ལ་མི་ལྟ་ཞིང༌། །ཉེས་རྩོམ་རྣམས་ལ་ཆགས་མེད་ལ། །གང་དག་དུར་ཁྲོད་དགའ་བྱེད་པ། །དེ་ལྟ་བུ་ནི་དགེ་སློང་ཡིན། །ཉི་མ་གཅིག་ལ་བསོད་སྙོམས་མཆོག།<line/>
བླངས་ནས་སང་གིར་མི་སེམས་ལ། །ལྟོ་འདྲངས་ཙམ་གྱིས་ཆོག་བྱེད་པ། །དེ་ལྟ་བུ་ནི་དགེ་སློང་ཡིན། །གང་དག་གོས་མཆོག་རྣམ་སྤོང་ཞིང༌། །ཕྱག་དར་ཁྲོད་ཀྱིས་ཆོག་འཛིན་ལ། །གང་དག་རིགས་<line/>
[?] ཟས་ཟ་བར། །དེ་ལྟ་བུ་ནི་དགེ་སློང་ཡིན། །གང་དག་ལས་ནི་མི་རྩོམ་ཞིང༌། །ལས་རྣམས་ཀུན་ལ་བསམ་མེད་ལ། །སྤྲོ་མེད་འདུད་པ་མེད་པ་ཡིན། །དེ་ལྟ་བུ་ནི་དགེ་སློང་ཡིན། །འདོད་པའི་ཁྲོ་<line/>
</page>
<page index="105" id="223A">༄༅། །ལས་རྣམ་གྲོལ་ཞིང༌། །གཏི་མུག་འདམ་ནི་རྣམ་སྤངས་ལ། །སྡིག་པའི་ཆོས་ཀྱིས་མ་གོས་པ། །དེ་ལྟ་བུ་ནི་དགེ་སློང་ཡིན། །ཀུན་སྦྱོར་བ་ཀུན་ལས་འདས། །<line/>
བག་ལ་ཉལ་བ་ཐམས་ཅད་སྤངས། །བསམ་པ་ཀུན་ལས་རྣམ་གྲོལ་བ། །དེ་ལྟ་བུ་ནི་དགེ་སློང་ཡིན། །འཕགས་ལམ་ཡན་ལག་བརྒྱད་པ་ཡིས། །མྱ་ངན་འདས་པའི་གྲོང་ཁྱེར་གནས། །<line/>
གང་དག་ཉོན་མོངས་ཀུན་བཅོམ་པ། །དེ་ལྟ་བུ་ནི་དགེ་སློང་ཡིན། །དབང་པོ་དུལ་ཞིང་བློ་གྲོས་བརྟན། །འདོད་པའི་འདམ་ནི་རྣམ་པར་སྤངས། །རྩེ་གཅིག་ཡིད་ནི་ལེགས་གནས་པ། །དེ་ལྟ་<line/>
བུ་ནི་དགེ་སློང་ཡིན། །གང་དག་ས་ཡི་རིམ་ཤེས་ལ། །སེ་ཡི་དེ་ཉིད་སྟོན་བྱེད་ཅིང༌། །གང་དག་ཕན་ཚུན་ས་ཤེས་པ། །དེ་ལྟ་བུ་ནི་དགེ་སློང་ཡིན། །ཟག་བཅས་ཟག་པ་མེད་པའི་ཆོས། །རྒྱུ་<line/>
དང་རྐྱེན་དུ་འབྱུང་བ་དག །རྣམ་པ་བཞིན་དུ་ཀུན་ཤེས་པ། །དེ་ལྟ་བུ་ནི་དགེ་སློང་ཡིན། །ཚངས་པར་སྤྱོད་པ་དྲང་ཞིང་ཞི། །རྨུགས་དང་གཉིད་ནི་རྣམ་སྤངས་ལ། །ནང་པར་ལྡང་ཞིང་<line/>
མཁས་གཙང་བ། །དེ་ལྟ་བུ་ནི་དགེ་སློང་ཡིན། །གང་ཞིག་ཞི་གནས་ལྷག་མཐོང་ལ། །དགའ་ཞིང་བསམ་གཏན་བཞི་ལ་དག་[?] །དཀོན་པ་ཀུན་དགར་དགའ་བ་དག །དེ་ལྟ་བུ་ནི་དགེ་སློང་<line/>
ཡིན༑ ༑ནམ་མཁའ་ལ་ནི་བྱ་གནས་པ། །དེ་གྲི་བ་རྟག་ཏུ་རྗེས་འགྲོ་ལྟར། །གང་བློ་དམ་པའི་ཆོས་ལ་གནས། །དེ་ལྟ་བུ་ནི་དགེ་སློང་ཡིན། །གང་ཞིག་ཉོན་མོངས་ཉེ་ཉོན་མོངས། །བཅོམ་ཞིང་<line/>
</page>
<page index="106" id="223B">བློ་གྲོས་གཙང༌། །དབུགས་དབྱུང་རྡུབ་པའི་རྣམ་པ་ཤེས། །དེ་ལྟ་བུ་ནི་དགེ་སློང་ཡིན། །གང་ཞིག་རིག་པའི་ཆོ་ག་ཤེས། །རྣལ་འབྱོར་རིག་ཅིང་དེ་ཉིད་སྟོན། །ལམ་དང་ལམ་མིན་རིམ་ཤེས་པ། །དེ་<line/>
ལྟ་བུ་ནི་དགེ་སློང་ཡིན། །གང་ཞིག་དགའ་ལ་མི་ཆགས་ཤིང༌། །འཇིགས་པ་དག་ལ་འཇིགས་མེད་ལ། །དཔའ་བོ་དགའ་དང་འཇིགས་མཉམ་པ། །དེ་ལྟ་བུ་ནི་དགེ་སློང་ཡིན། །རྒ་དང་འཆི་བའི་དེ་<line/>
ཉིད་ཤེས། །ལྷ་དང་ལྷ་མིན་ཕྱག་བྱས་པ། །སེམས་ཀྱི་རྣམ་པ་ཕན་ཚུན་ཤེས། །དེ་ལྟ་བུ་ནི་དགེ་སློང་ཡིན། །གང་ཞིག་སྣམ་སྦྱར་ལྷུང་བཟེད་ཀྱིས། །ཆོག་འཛིན་གསོག་འཇོག་མི་བྱེད་ལ། །འདོད་པ་<line/>
ཆུང་ཞིང་ཚངས་པར་སྤྱོད། །དེ་ལྟ་བུ་ནི་དགེ་སློང་ཡིན། །དྲི་མེད་སྟན་གཅིག་ཟས་ཟ་ཞིང༌། །ཞིམ་པའི་རོ་ལ་མི་ཆགས་ལ། །རྙེད་དང་བཀུར་སྟི་སྤངས་པ་དག །དེ་ལྟ་བུ་ནི་དགེ་སློང་ཡིན། །བཏང་<line/>
སྙོམས་སྙིང་རྗེ་དག་ལ་དགའ། །འཆབ་དང་སྐྱོན་ནི་རྣམ་སྤངས་ཤིང༌། །ཉེས་པའི་རྫས་ཀུན་ངེས་བསྲེགས་པ། །དེ་ལྟ་བུ་ནི་དགེ་སློང་ཡིན། །དགེ་སློང་དེ་ནང་གི་ཆོས་ལ་ཆོས་ཀྱི་རྗེས་སུ་ལྟ་ཞིང་ཚོར་<line/>
བ་དེ་དག་ཇི་ལྟ་བ་བཞིན་དུ་རྗེས་སུ་རྟོག་སྟེ། དེ་ཤེས་པ་ཤིན་ཏུ་ཞིབ་མོས་མིག་གི་འདུས་ཏེ་རེག་པ་ལས་བྱུང་བའི་ཚོར་བའི་དམིགས་པ་རྗེས་སུ་རྒྱུ་བ་མེད་པར་མཐོང་ངོ༌། །དམིགས་པ་གཉིས་པས་<line/>
ལྷན་ཅིག་འགག་ཅིང་འཇིག་པ་མཐོང་སྟེ། མིག་གི་འདུས་ཏེ་རེག་པ་ལས་བྱུང་བའི་ཚོར་བའི་དམིགས་པ་འདས་ནས་བདག་སྒྲ་ལ་དམིགས་པ་དང་བཅས་པའི་ཚོར་བ་སྡུག་པའམ། མེ་སྡུག་པ་སྐྱེ་སྟེ།<line/>
</page>
<page index="107" id="224A">༄༅། །བདག་གི་སེམས་དེ་དང་ལྡན་ཅིག་གྱུར་པ་མེད་དོ་སྙམ་ནས། དེས་སེམས་ཀྱི་དམིགས་པ་དེས་བསྟན་པར་བྱས་ནས་འཛིན་པར་བྱེད་དོ། །རྣ་བའི་ཚོར་བ་སྒྲ་ལ་<line/>
དམིགས་པ་དང་བཅས་པ་དེ་འགགས་ནས་སྣའི་ཚོར་བ་དྲི་ལ་དམིགས་པ་སྐྱེ་སྟེ། དེ་སྣའི་ཚོར་བ་ལའང་རྟོག་པར་བྱེད་ཅིང་ཤིན་ཏུ་རྟོག་པར་བྱེད་དེ། བདག་གི་སྣའི་ཚོར་བ་དྲི་དང་<line/>
བཅས་པ་དགེ་བའམ། མི་དགེ་བའམ། ལུང་དུ་བསྟན་པའམ། ལུང་དུ་མ་བསྟན་པ་སྐྱེ་སྟེ། བདག་གི་སྣའི་ཚོར་བ་དེའི་སེམས་གྱུར་པ་གལ་ཏེ་དེས་སེམས་གྱུར་པ་མཐོང་ན་དེས་ཡང་<line/>
དམིགས་པ་དེ་ཉིད་ལ་གོམ་པར་བྱེད་ཅིང་སྤྱོད་ལ་འབད་ཅིང་བརྩོན་ཏེ་ལས་སུ་རུང་བར་བྱེད་ལ་དགེ་བའི་ཆོས་ཟག་པ་མེད་པས་སེམས་གོམས་པར་བྱེད་དོ། །གལ་ཏེ་མི་གཡོན་ལྕེའི་<line/>
དམིགས་པ་དགེ་བའམ། མི་དགེ་བའམ། ལུང་དུ་བསྟན་པའམ། ལུང་དུ་མ་བསྟན་པ་ལ་དམིགས་པར་བྱེད་དེ། དེ་དམིགས་པ་དེ་མངོན་སུམ་དུ་བྱས་ནས་བདེ་པ་དང༌། སྡུག་བསྔལ་དང༌།<line/>
སྡུག་བསྔལ་ཡང་མ་ཡིན་པའི་ཚོར་བ་ལ་ལྟ་བར་བྱེད་ཅིང་ཅི་འདིས་བདག་གི་སེམས་གྱུར་ཏམ་སྙམ་མོ། །གལ་ཏེ་རོ་ལ་དམིགས་པའི་ཚོར་བ་སྐྱེས་པས་སེམས་གྱུར་པ་མཐོང་ན་དེས་ཡང་<line/>
སེམས་དམིགས་པའི་ཀ་བ་ལ་མོས་པའི་ཐག་པས་བཅིངས་ནས་ཇི་ལྟར་སེམས་འདི་ལྕེའི་ཚོར་བ་དང་བཅས་ཤིང་སྲེད་པ་དང་བཅས་པས་མི་འཕྲོགས་པར་བྱ་སྙམ་ནས་སྤྱོད་ཅིང་འབད་<line/>
</page>
<page index="108" id="224B">ལ་ནན་ཏན་དུ་བྱེད་དོ།། །།འཕགས་པ་དམ་པའི་ཆོས་དྲན་པ་ཉེ་བར་གཞག་པ། བམ་པོ་བཞི་པ། དེ་ནས་གཞན་ཡང༌། དགེ་སློང་དེ་ལུས་ཀྱི་རེག་བྱ་དང་བཅས་པའི་རེག་བྱའི་ཚོར་<line/>
པ་དམིགས་པའི་ཀ་བ་ལ་བཅིངས་ནས་དགེ་བ་དང༌། མི་དགེ་བ་དང༌། ལུང་དུ་མ་བསྟན་པ་ལ་རྟོག་པར་བྱེད་དེ། གལ་ཏེ་དེ་རེག་བྱའི་ཚོར་བ་དེས་སེམས་གྱུར་པར་མཐོང་ནའང་ཇི་ལྟར་དམིགས་<line/>
པའི་ཀ་བ་ལ་བཅིངས་ནས་ལས་སུ་རུང་བར་བྱེད་ཅིང་གྱུར་པ་མེད་པ་དེ་ལྟར་བྱེད་དོ། །ཡང་དགེ་སློང་དེ་ཡིད་ལ་འོངས་པའི་ཡིད་དང༌། ཤིན་ཏུ་འབྲེལ་བའི་ཆོས་ཀྱིས་ཚོར་བ་དགེ་བ་དང༌། མི་དགེ་<line/>
པ་དང༌། ལུང་དུ་བསྟན་པ་དང༌། ལུང་དུ་མ་བསྟན་པ་ལ་ལྟ་བར་བྱེད་དེ། གལ་ཏེ་ཚོར་བ་དེ་དག་གིས་ཡིད་གྱུར་ན་དེ་དམིགས་པའི་ཀ་བ་དེ་ལ་མོས་པའི་ཐག་པས་བཅིངས་ནས་ལས་སུ་རུང་<line/>
བར་བྱེད་དེ་གྱུར་པ་མེད་པ་དེ་ལྟར་བྱེད་དོ། །ཡུལ་དྲུག་ལུས་ལ་ཡོད་པའི་ཚོར་བ་ལ་ལྟ་བའི་དགེ་སློང་ཡང་དག་པའི་ཚོར་བ་འབྱུང་བ་དང༌། ཟད་པ་དེ་ཉིད་མཐོང་བ་ནི་གནས་ལྔ་པ་ལ་འཇུག་སྟེ། དེ་<line/>
མིག་གི་འདུས་ཏེ་རེག་པ་ལས་བྱུང་བའི་ཚོར་བ་ཤེས་པའི་སྒྲོན་མས་ཚོར་བ་མྱོང་བར་བྱེད་པའི་ཚོར་བ་འདི་དག་གང་ཞིག་ཡིན་ཞེས་རྣམ་པར་རྟོག་པར་བྱེད་དོ། །དེ་ཡིད་ཀྱི་རྣམ་པར་ཤེས་པའི་<line/>
ཚོར་བ་འདི་ནི་རྟེན་ཅིང་འབྲེལ་བར་འབྱུང་བ་ཡིན་ཏེ། ཡིད་དང་ཤིན་ཏུ་འབྲེལ་པར་མཐོང་ལ། བྱིས་པ་སོ་སོའི་སྐྱེ་བོ་ཐམས་ཅད་ནི་ཡིད་ཀྱི་རྣམ་པར་རྟོག་པས་འཕྲོགས་ཤིང་ཤིན་ཏུ་རྟོག་<line/>
</page>
<page index="109" id="225A">༄༅། །པའི་མེས་བསྲེགས་ཏེ། འདི་ལ་ཚོར་བ་པོ་དང༌། བྱེད་པ་པོ་ནི་གང་ཡང་མེད་ཀྱི། རྒྱུ་རྐྱེན་དང་འབྲེལ་བའི་འདུ་བྱེད་ཀྱི་ཕུང་པོ་འདི་ཉིད་སྐྱེ། འདུ་བྱེད་ཀྱི་ཕུང་པོ་<line/>
འདི་ཉིད་འགག་གོ་སྙམ་མོ། །དེ་མིག་གི་འདུས་ཏེ་རེག་པ་ལས་བྱུང་བའི་ཚོར་བ་ཇི་ལྟ་བ་བཞིན་རྗེས་སུ་མཐོང་ཞིང་རྗེས་སུ་འཇུག་པ་དེས་སེམས་མི་འཕྲོགས་ཤིང་རྣམ་པར་མི་གཡོ་ལ་<line/>
སྐྱོན་དུ་འགྱུར་བར་མི་བྱེད་དེ། དྲི་མ་ཅན་དུ་མི་བྱེད་དོ། །ཡང་དགེ་སློང་དེ་རྣ་བའི་ཚོར་བ་ལ་རྟོག་པར་བྱེད་དེ། ཚོར་བ་རྗེས་སུ་མྱོང་ཞིང་རེག་པའི་ཚོར་བ་འདི་གང་ཡིན་སྙམ་མོ། །དེ་རྣ་བའི་<line/>
ཚོར་བ་འདི་ཡིད་ཀྱི་རྣམ་པར་ཤེས་པ་དང་ཤིན་ཏུ་འབྲེལ་བར་མཐོང་སྟེ། ཡིད་དང་ཤིན་ཏུ་འབྲེལ་བ་དེ་ལ་གནས་པར་ཟད་ཀྱི། འདི་ལ་བྱེད་པ་པོ་དང༌། ཚོར་བ་པོ་མེད་ཅིང་རྣ་བའི་ཚོར་བ་<line/>
རྟེན་ཅིང་འབྲེལ་བར་འབྱུང་བ་ལ་བྱེད་པ་པོ་དང༌། ཚོར་བ་པོ་མེད་དེ། འདུ་བྱེད་ཀྱི་ཕུང་པོ་སྟོང་པ་འདི་རྒྱུ་རྐྱེན་གྱི་དབང་གིས་སྐྱེ་ཞིང་འགག་གོ་སྙམ་མོ། །ཡང་དགེ་སློང་དེ་སྣའི་ཚོར་བ་ལ་རྟོག་<line/>
པར་བྱེད་དེ། ཚོར་བ་འདི་མྱོང་ཞིང་རིག་པ་གང་ཞིག་ཡིན་སྙམ་མོ། །དེ་ཚོར་བ་ཡིད་ཀྱི་རྣམ་པར་ཤེས་པ་དང་ཤིན་ཏུ་འབྲེལ་བར་མཐོང་སྟེ། དེ་ལ་དམིགས་པ་དེ་ལ་གནས་པ་དེ་རྒྱུ་དང༌།<line/>
རྐྱེན་ལས་བྱུང་ཞིང་རྗེས་སུ་མྱོང་བའི་མཚན་ཉིད་ཡིན་གྱི་འདུ་བྱེད་ཀྱི་ཕུང་པོ་སྟོང་པ་འདི་བྱེད་པ་པོས་གནས་སུ་མ་བྱས་ཤིང་ཚོར་བ་པོས་གནས་སུ་མ་བྱས་པ་རྒྱུན་ཆགས་པར་འཇུག་པ་<line/>
</page>
<page index="110" id="225B">ཡིན་ནོ་སྙམ་སྟེ། དེ་སྣའི་ཚོར་བ་རྟོགས་ནས་བྱེད་པ་པོ་དང༌། ཚོར་བ་པོ་མེད་ཅིང་དོན་གྱི་བར་དུ་གཅོད་པར་གྱུར་པ་ནི་མེད་དོ་སྙམ་མོ། །ཡང་དགེ་སློང་དེ་ལྕེའི་ཚོར་བ་ལ་རྣམ་པར་རྟོག་སྟེ། ལྕེའི་<line/>
ཚོར་བ་འདི་མྱོང་ཞིང་རིག་པ་གང་ཡིན་སྙམ་མོ། །དེ་ལྕེའི་ཚོར་བ་འདི་ཡིད་ཀྱི་རྣམ་པར་ཤེས་པ་དང་ཤིན་ཏུ་འབྲེལ་བར་མཐོང་སྟེ། དེ་ལ་གནས་པ་དེ་དང་འབྲེལ་བ་དེ་ལ་དམིགས་པ་དེའི་རྒྱུ་<line/>
ལས་བྱུང་ཞིང༌། དེ་ལ་བསྟེན་པ་ཡིན་གྱི། འདི་ལ་བྱེད་པ་པོ་དང༌། ཚོར་བ་པོ་དང༌། དོན་གྱི་བར་དུ་གཅོད་པར་གྱུར་པ་མེད་དེ། འདུ་བྱེད་ཀྱི་ཕུང་པོ་སྟོང་པ་འདིའི་རྒྱུ་དང༌། རྐྱེན་གྱི་དབང་གིས་<line/>
སྐྱེའོ་སྙམ་མོ། །ཡང་དགེ་སློང་དེ་ལུས་ཀྱི་རེག་བྱའི་ཚོར་བ་ལ་རྟོག་པར་བྱེད་དེ། ལུས་ཀྱི་ཚོར་བ་མྱོང་ཞིང་རིག་པ་འདི་གང་ཡིན་སྙམ་མོ། །དེ་ལུས་ཀྱི་ཚོར་བ་འདི་ཡིད་ཀྱི་རྣམ་པར་ཤེས་པ་<line/>
དང་ཤིན་ཏུ་འབྲེལ་བར་མཐོང་སྟེ། འདི་ལ་བྱེད་པ་པོ་དང༌། ཚོར་བ་པོ་དོན་གྱི་བར་དུ་གཅོད་པར་འགྱུར་བ་ནི་མེད་དེ། དེ་འདུ་བྱེད་ཀྱི་ཕུང་པོ་སྟོང་པ་འདི་རྒྱུ་དང༌། རྐྱེན་གྱི་དབང་གི་འཇུག་གོ་སྙམ་<line/>
མོ༑ ༑ཡང་དགེ་སློང་དེ་ཡིད་ཀྱི་ཚོར་བ་ལ་རྣམ་པར་རྟོག་པར་བྱེད་དེ། ཡིད་ཀྱི་ཚོར་བ་མྱོང་ཞིང་རིག་པ་འདི་གང་ཡིན་སྙམ་མོ། །དེ་ཡིད་དང༌། ཆོས་ལ་བསྟེན་ནས་ཡིད་ཀྱི་རྣམ་པར་ཤེས་པ་སྐྱེ་བར་<line/>
མཐོང་སྟེ། གསུམ་འདུས་པའི་རེག་པ་རེག་པ་དང་ལྷན་ཅིག་བྱུང་བའི་ཚོར་བ། དཔེར་ན། རྫས་དྲི་ཞིམ་པ་དུ་མ་བསྡུས་པ་ལས་སྤོས་བཟང་པོ་འབྱུང་ངོ༌། །སྤོས་དེའི་རྒྱུ་མི་འབྱུང་བ་གཅིག་ཀྱང་<line/>
</page>
<page index="111" id="226A">༄༅། །མེད་པ་དེ་བཞིན་དུ་རྒྱུ་དང༌། རྐྱེན་འདུས་པ་ལས་ཚོར་བ་ཐམས་ཅད་འབྱུང་གི །བྱེད་པ་པོས་གནས་སུ་མ་བྱས་ཤིང་ཚོར་བ་པོས་གནས་སུ་མ་བྱས་པ་ཡིན་ནོ། །<line/>
དཔེར་ན། ལོ་མ་ལའང་བརྟེན། ཟེ་བ་ལའང་བརྟེན། སྡོང་བུ་ལའང་བརྟེན། ཟེ་འབྲུ་ལའང་བརྟེན་ནས་པདྨ་ཞེས་བྱ་བའི་མེ་ཏོག་འབྱུང་སྟེ། པདྨ་དེའི་རྒྱུ་གཅིག་ཀྱང་མེད་དོ། །དེ་<line/>
བཞིན་དུ་དམིགས་པ་ལའང་བརྟེན། ནམ་མཁའ་ལའང་བརྟེན། ཡིད་ལ་བྱེད་པ་ལའང་བརྟེན། སྣང་བ་ལའང་བརྟེན་ནས་མིག་གི་འདུས་ཏེ་རེག་པ་ལས་བྱུང་བའི་ཚོར་བ་འབྱུང་<line/>
སྟེ༑ མིག་ལས་སྐྱེས་པ། མིག་ལ་བརྟེན་པའི་ཚོར་བ་དེ་རིགས་གཅིག་པ་མ་ཡིན། རྫས་གཅིག་པ་མ་ཡིན། འབྱུང་བ་གཅིག་མ་ཡིན་ཞིང་ཐེར་ཟུག་ཏུ་གནས་པ་མ་ཡིན་ལ་སྤྲུལ་པ་ལྟ་<line/>
བུ་ཡིན་ནོ་སྙམ་མོ། །དེ་ཇི་ལྟ་ཇི་ལྟར་དེ་ཉིད་ཚོལ་བའི་དགེ་སློང་དེ་ནི་དེ་ལྟ་དེ་ལྟར་དེའི་ཆོས་དཀར་པོ་འབྱུང་བར་འགྱུར་ཏེ། དཔེར་ན། བུ་རམ་ཤིང་སྣོད་ཀྱི་ནང་དུ་བཅུག་ནས་མེས་བསྐོལ་<line/>
བ་དེས་དེ་དང་པོ་ཞུ་ཞིང་དྲི་མར་འགྱུར་བ་ནི་བུ་རམ་དྲི་མ་ཅན་ཞེས་བྱའོ། །ལན་གཉིས་སུ་བསྐོལ་བ་དང༌། དཀར་བར་འགྱུར་ཞིང་བུ་རམ་དུ་ཤེས་སོ། །ལན་གསུམ་པ་ལ་ཤིན་ཏུ་དཀར་<line/>
བར་འགྱུར་ཏེ། དེ་ཇི་ལྟ་ཇི་ལྟར་བུ་རམ་ཤིང་བསྐོལ་བ་དེ་ལྟ་དེ་ལྟར་ཤིན་ཏུ་དྲི་མ་དང་བྲལ་བར་འགྱུར་བ་དེ་བཞིན་དུ་དགེ་སློང་དམིགས་པའི་སྣོད་དུ་ཡེ་ཤེས་མེ་ལྟ་བུས་སེམས་ཀྱི་རྒྱུན་<line/>
</page>
<page index="112" id="226B">བུ་རམ་ཤིང་ལྟ་བུ་ཡོངས་སུ་སྐོལ་བར་བྱེད་དོ། །དེའི་དབུ་བ་ལྟ་བུ་བསམ་གཏན་དང་པོ་ཐོབ་པར་འགྱུར་ཞིང༌། དེའི་དཀར་བ་ལྟ་བུ་བསམ་གཏན་གཉིས་པ་ཐོབ་པར་འགྱུར་ཏེ། དེ་བཞིན་དུ་ཇི་ལྟ་<line/>
ཇི་ལྟར་དགེ་སློང་གི་སེམས་ཀྱི་རྒྱུན་ཡེ་ཤེས་ཀྱི་མེས་སྐོལ་བར་བྱེད་པ་དེ་ལྟ་དེ་ལྟར་ཟག་པ་མེད་པའི་ཆོས་ཤིན་ཏུ་དཀར་ཞིང་ཤིན་ཏུ་དྲི་མ་མེད་ལ་ཤིན་ཏུ་སྐྱོན་མེད་པར་འགྱུར་ཏེ། ལས་ཕྱིར་<line/>
ཕྱོགས་པ་དྲི་མ་དང་བྲལ་ཞིང་དཀར་ལ་དག་པ་སྐྱེ་བར་འགྱུར་རོ། །གཞན་ཡང༌། དགེ་སློང་དེ་ཚོར་བ་དེ་དག་ལ་ཤིན་ཏུ་རྣམ་པ་ཕྲ་བ་གཞན་གྱིས་རྟོག་པར་བྱེད་དེ། སེམས་ཅན་ཆེ་གེ་མོ་ཞིག་གི་<line/>
ཚོར་བ་མིག་གི་འདུས་ཏེ་རེག་པ་ལས་བྱུང་བ་ཕྲ་བའམ། རགས་པ་དྲི་མ་ཅན་གཏི་མུག་དང་ལྡན་པ་སྐྱེས་པ་དེ། ཚོར་བ་རགས་པ་ཆེ་གེ་མོ་ཞིག་གིས་བསལ་ཅིང་སྤངས་ཏེ་ལྷག་མ་དང་བཅས་པར་<line/>
བྱས་སོ། །རྣ་བའི་ཚོར་བ་དང༌། སྣའི་ཚོར་བ་དང༌། ལྕེའི་ཚོར་བ་དང༌། ལུས་ཀྱི་ཚོར་བའང་དེ་བཞིན་ནོ། །དགེ་སློང་དེ་དེ་ལྟར་བརྩོན་ཞིང་སྤྲོ་ལ་བདུད་ཀྱི་སྡེ་འཇོམས་པ་ན། ས་བླའི་གནོད་སྦྱིན་<line/>
དང༑ བར་སྣང་ལ་སྤྱོད་པའི་གནོད་སྦྱིན་དེ་དག་གིས་ཀྱང་རྒྱལ་པོ་ཆེན་པོ་བཞི་ལ་མངོན་པར་བསྙད་དོ། །ས་བླའི་གནོད་སྦྱིན་དང༌། བར་སྣང་ལ་སྤྱོད་པའི་གནོད་སྦྱིན་དེ་དག་དང༌། རྒྱལ་<line/>
པོ་ཆེན་པོ་བཞི་པོ་དེ་དག་གིས་ཀྱང་རྒྱལ་ཆེན་བཞིའི་ལྷ་རྣམས་ལ་མངོན་པར་བསྙད་དོ། །ས་བླའི་གནོད་སྦྱིན་དེ་དག་དང༌། བར་སྣང་ལ་སྤྱོད་པའི་གནོད་སྦྱིན་དེ་དག་དང༌། རྒྱལ་པོ་ཆེན་པོ་བཞི་<line/>
</page>
<page index="113" id="227A">༄༅། །པོ་དེ་དག་དང༌། རྒྱལ་ཆེན་བཞིའི་ལྷ་དེ་དག་གིས་ཀྱང་ལྷའི་དབང་པོ་བརྒྱ་བྱིན་ལ་མངོན་པར་བསྙད་དོ། །ལྷའི་དབང་པོ་བརྒྱ་བྱིན་ཡང་གླང་པོ་ཆེ་ས་སྲུང་གི་བུ་ལ་ཞེན་<line/>
ནས་ཡིད་དགའ་བས་འཐབ་བྲལ་གྱི་ལྷ་རྣམས་ལ་མངོན་པར་བསྙད་དེ། སྔ་མ་བཞིན་ནོ། །འཐབ་བྲལ་གྱི་ལྷ་དེ་དག་ཀྱང་བརྒྱ་བྱིན་ལ་དགའ་ནས་རིན་པོ་ཆེ་སྣ་ཚོགས་ཐོགས་ཤིང་ལུས་ལྷའི་<line/>
ཕྲེང་བ་དང༌། སྤོས་རྣམ་པ་སྣ་ཚོགས་ཀྱིས་བརྒྱན་པ། སྒྲ་དང༌། རེག་བྱ་དང༌། གཟུགས་དང༌། དྲི་ཡིད་དུ་འོང་ཞིང་བདེ་བ་དཔེ་མེད་པ། རབ་ཏུ་དགའ་བའི་ཤུགས་ཀྱིས་དགའ་ལྡན་གྱི་<line/>
ལྷའི་རིས་ན་རིན་པོ་ཆེ་སྣ་བདུན་ལས་བྱས་པའི་ཁང་པ་དང༌། གཞལ་མེད་ཁང་དང༌། གྲོང་ཁྱེར་རྣམ་པ་སྣ་ཚོགས་ཀྱིས་བརྒྱན་ཅིང་དཔག་ཚད་སྟོང་ཕྲག་བཞི་བཅུ་ཡོད་པ། ཡིད་ཀྱིས་བརྟགས་<line/>
པ་ཞེས་བྱ་བ་དེར་བྱང་ཆུབ་སེམས་དཔའི་ཁང་བཟང་དཔག་ཚད་ཁྲི་ཡོད་པ། ཟག་པ་མེད་པར་འགྲོ་བ་ཞེས་བྱ་བ་དེ་ན་བཅོམ་ལྡན་འདས་བྱམས་པ་བྱང་ཆུབ་སེམས་དཔའ་ལྔ་བརྒྱ་དང་ཐབས་<line/>
གཅིག་ཏུ་བཞུགས་པ་དེ་ལ་འཐབ་བྲལ་གྱི་ལྷ་དག་ཡིད་རབ་ཏུ་དགའ་བས་གོས་ཕྱོགས་གཅིག་ཏུ་བགོས་ཏེ་པུས་མོ་ས་ལ་བཙུགས། མགོ་བཏུད་ཐལ་མོ་སྦྱར་ནས་གསོལ་བ། ལྷ༑ འདི་<line/>
ལྟར་ཛམྦུའི་གླིང་ན་ལས་ཀྱི་ས་ལ་གནས་པ། གྲོང་ཆེ་གེ་མོ་ཞིག་དང༌། གྲོང་རྡལ་མང་གེ་མོ་ཞིག་དང༌། ཡུལ་ག་གེ་མོ་ཞིག་ཏུ་རིགས་ཆེ་གེ་མོ་ཞིག་ལས་རིགས་ཀྱི་བུ་ཆེ་གེ་མོ་ཞིག་སྐྲ་དང༌།<line/>
</page>
<page index="114" id="227B">སྤུ་བྲེགས་ཏེ། གོས་ངུར་སྨྲིག་བགོས་ནས་དད་པས་ཁྱིམ་ནས་ཁྱིམ་མེད་པར་རབ་ཏུ་བྱུང་སྟེ། དེ་སྤྱོད་པ་ལ་ནན་ཏན་བགྱིད་ཅིང་བླ་མ་ལ་བསྙེན་བཀུར་བགྱིད་པ། ཟག་པ་མེད་པའི་ཆོས་ཀྱི་དེ་ཉིད་<line/>
ཚོལ་ཞིང་ཚོར་བའི་དེ་ཉིད་མཐོང་བ་ཞེས་བགྱི་བ་ས་གཞན་བཞི་པ་ལ་ཞུགས་ནས་བདུད་ཀྱི་ཕྱོགས་འཇོམས་པར་བགྱིད་ཅིང་དམ་པའི་ཆོས་ཀྱི་ཟམ་པ་བརྟན་པར་བགྱིད་ཅིང་ཆོས་དཀར་པོ་རབ་<line/>
ཏུ་སྟོན་པར་བགྱིད་ཅིང་བདུད་ཀྱི་ཕྱོགས་སྨོད་པར་བགྱིད་ལ་ལྷའི་ཕྱོགས་འཕེལ་བར་བགྱིད་པ་དེ་བདག་ཅག་གིས་ལྷ་རྣམས་ལ་མངོན་པར་གསོལ་ལོ། །འཐབ་བྲལ་གྱི་ལྷ་རྣམས་ལ་བྱམས་<line/>
པས་ལྷའི་ཕྱོགས་འཕེལ་བར་འགྱུར་བ་དེ་ཐོས་ནས། ཀྱེ་ལྷ་དག །འདི་ལྟར་གང་བདུད་ཀྱི་ཕྱོགས་དམའ་བར་བྱེད་ཅིང༌། དམ་པའི་ཆོས་ཀྱི་ཕྱོགས་མངོན་པར་མཐོ་བར་བྱེད་ལ། ཉོན་མོངས་<line/>
པ་རྣམས་ལས་རབ་ཏུ་གྲོལ་བར་བྱེད་པའི་བདུད་ཀྱི་སྡེ་རྣམ་པར་འཇིག་པར་བྱེད་པ་ལ་བདག་རབ་ཏུ་དགའོ་ཞེས་གཏམ་དུ་བྱེད་དོ། །གཞན་ཡང༌། དགེ་སློང་དེས་ཚོར་བའི་ཚོགས་དྲུག་མདོར་བསྡུས་<line/>
པ་ཇི་ལྟ་བ་བཞིན་མཐོང་ནས་ཚོར་བའི་ཕུང་པོའི་སའི་ཆོས་ས་གཞན་ལྔ་པ་ལ་ཇི་ལྟར་འདུག་ཅེ་ན། རྣལ་འབྱོར་སྤྱོད་པ་ནང་གི་ཆོས་ལ་ཆོས་ཀྱི་རྗེས་སུ་ལྟ་ཞིང་གནས་པས་བརྟགས་ན། ཡང་<line/>
དགེ་སློང་དེ་ཚོར་བའི་དེ་ཉིད་མཐོང་ཞིང་ཚོར་བའི་ཚོགས་དྲུག་གི་ལས་ཀྱི་མཐར་བྱས་ལ། འདུ་ཤེས་ཀྱི་ཕུང་པོ་ཡང་དག་པར་རབ་ཏུ་རྣམ་པར་འབྱེད་ཅིང་མཚན་མར་བྱེད་དོ། །ས་གཞན་འདུ་<line/>
</page>
<page index="115" id="228A">༄༅། །ཤེས་དང་བཅས་པ་གང་ཡིན་སྙམ་ན། བདག་ཆོས་དཀར་པོ་དབེན་པ་ལ་སྤྱོད་ཅིང་ཕན་པ་དང༌། མི་ཕན་པ་ལས་དབེན་པར་སྤྱོད་པའི་འདུ་ཤེས་ཀྱིས་འདུ་ཤེས་སུ་བྱེད་ཅིང་དེ་ཡང་དག་<line/>
པར་སེམས་པར་བྱེད་ལ་དེ་ཆོས་དཀར་པོ་མཚན་མར་བྱེད་པ་ནི་འདི་ལྟར་ཐོག་མ་ཉིད་དུ་ཆོས་རྣམས་རབ་ཏུ་རྣམ་པར་འབྱེད་དེ། དམིགས་པ་བསྟན་དུ་ཡོད་ཅིང་ཐོགས་པ་དང་བཅས་པ་དང༌། བསྟན་<line/>
དུ་མེད་ཅིང་ཐོགས་པའི་འདུ་ཤེས་ཇི་ལྟར་སྐྱེ་བར་འགྱུར་བ་གང་ཡིན་ཞིག་གུ་སྙམ་ནས་དེ་ཤིན་ཏུ་དབེན་པས་འདུ་ཤེས་དེ་ལ་རྟོག་པར་བྱེད་ཅིང་དེ་འདུ་ཤེས་དེས་གཟུགས་རྣམ་པ་བཅུ་གཅིག་<line/>
ལ་མཚན་མར་དམིགས་ཏེ། འདི་ལྟ་སྟེ། རིང་བ་དང༌། ཐུང་བ་དང༌། གྲུ་བཞི་དང༌། ཟླུམ་པོ་དང༌། ཟུར་གསུམ་དང༌། སྔོན་པོ་དང༌། སེར་པོ་དང༌། དམར་པོ་དང༌། དཀར་པོ་དང༌། བཙོད་ཀའོ།།<line/>
དེ་ལ་འདུ་ཤེས་ཀྱི་མཚན་མས་རིང་པོར་བྱེད་པ་ནི། ཀྱེ་མ། བྱིས་བ་བློ་ཞན་པ་རྣམས་ཀྱིས་ཐོག་མ་དང༌། ཐ་མ་མེད་པའི་སྐྱེ་བ་དང༌། འཆི་བ་དང༌། ལས་དང༌། འབྲས་བུ་དང༌། འཆི་འཕོ་དང༌།<line/>
འབྱུང་བ་དང༌། སྡུག་པ་དང༌། བྲལ་བ་དང༌། གྲང་བ་དང༌། ཚ་བ་དང༌། བཀྲེས་པ་དང༌། སྐོམ་པ་དང༌། དུབ་པ་དང༌། ན་བ་དང༌། གཞན་གྱིས་བསྒོ་བ་དང༌། བརྙས་པ་དང༌། བྲན་གྱི་ངོ་<line/>
བོ་དང༌། གཅིག་ལ་གཅིག་ཟ་བ་དང༌། གསོག་པར་བྱེད་ཅིང་དོན་མེད་པར་གྱུར་པ་དཔག་ཏུ་མེད་པ་འདི་ཀུན་ནི་བཟོད་པར་དཀའ་བ་ཡིན་ཏེ། ལུས་དང༌། ངག་དང༌། ཡིད་ཀྱིས་ཀུན་ནས་<line/>
</page>
<page index="116" id="228B">བསླང་བའི་ཉེས་པར་བྱས་པའི་ལས་ཀྱི་བྱེ་བྲག་བྱེ་བ་ཁྲག་ཁྲིག་བརྒྱ་སྟོང་ཕྲག་དཔག་ཏུ་མེད་པ་དག་གིས་བྱིས་པ་སོ་སོའི་སྐྱེ་བོ་དག་ཡང་དང༌། ཡང་དུ་ཁྱབ་པར་བྱས་ཤིང་རྣམ་པར་གཙེས་པའི་འཁོར་<line/>
བ་འདི་ནི་རིང་ངོ་སྙམ་མོ། །དེ་ལ་མིར་གྱུར་པ་རྣམས་ལ་འདོད་པས་ཉོན་མོངས་ཤིང་གཅིག་ལ་གཅིག་འདྲིད་པ་དང༌། གཞལ་བླུགས་དང༌། ཤགས་དང༌། ཚོང་བ་དང༌། རྒྱལ་པོའི་ཕོ་བྲང་དུ་བསྟེན་<line/>
པ་དང༌། མཚོ་དང༌། ངམ་གྲོག་དང༌། ཡུལ་གཞན་དུ་འགྲོ་བ་དང༌། འཐབ་མོ་དང༌། ཞིང་རྨེད་པ་དང༌། ཕྱུགས་སྐྱོང་བ་དང༌། ཀླ་ཀློར་སྐྱེ་བ་དང༌། ལོག་པར་ལྟ་བ་དང༌། དབང་པོ་མཚང་བ་དང༌།<line/>
དམ་པའི་ཆོས་དང་བྲལ་བ་དང༌། སངས་རྒྱས་འབྱུང་བ་དང་བྲལ་བ་དང༌། རྐྱེན་མ་ཚང་བ་དང༌། མི་ཁོམ་པ་དང༌། ཆང་འཐུང་བ་དང༌། མ་བྱིན་པར་ལེན་པ་དང༌། བརྫུན་དུ་སྨྲ་བ་དང༌། འདོད་<line/>
པས་ལོག་པར་གཡེམ་པ་དང༌། བརྣབ་སེམས་དང༌། གནོད་སེམས་དང༌། ཕྲ་མ་དང༌། ཚིག་རྩུབ་པོ་དང༌། ཚིག་ཀྱལ་པ་ལ་ཡིད་རྣམ་པར་ཞེན་པའི་འཁོར་བ་འདི་ནི་རིང་ངོ་སྙམ་དུ་འདུ་ཤེས་ཀྱི་<line/>
མཚན་མ་ལ་དམིགས་པར་བྱེད་དོ། །ལྷ་རྣམས་ཀྱི་འཁོར་བའང་རིང་བར་འདུ་ཤེས་ཀྱི་མཚན་མ་ལ་དམིགས་པར་བྱེད་དེ། ཡུལ་སྡུག་པ་དང༌། སྒྲ་དང༌། རོ་དང༌། གཟུགས་དང༌། དྲི་ལ་རབ་<line/>
ཏུ་ཆགས་ཤིང༌། འདོད་ཆགས་དང༌། ཞེ་སྡང་དང༌། གཏི་མུག་དང༌། བག་མེད་པ་དང༌། བུད་མེད་ཀྱི་ཉོན་མོངས་པ་དང༌། དགའ་བའི་ཚལ་དང༌། ཡོངས་འདུ་དང༌། རྣམ་པར་མཛེས་པ་དང༌།<line/>
</page>
<page index="117" id="229A">༄༅། །ཤིང་རྟ་སྣ་ཚོགས་དང༌། ཚལ་དང༌། ནགས་ཚལ་དང༌། ལྟེང་ཀ་དང༌། དལ་གྱིས་འབབ་པ་དང༌། ཀུན་ཏུ་རྩེ་བ་དང༌། མེ་ཏོག་དང༌། སྤོས་དང༌། བདུད་རྩིའི་རོ་དང༌། རྣམ་<line/>
པ་སྣ་ཚོགས་སུ་རྩེ་བ་དང༌། ཁ་ཟས་དང༌། གནས་ཁང་ལ་རབ་ཏུ་ཆགས་པ་དང༌། ཙནྡན་དང༌། ལྷའི་མེ་ཏོག་ཕྲེང་དང༌། ཕྱེ་མ་དང༌། བྱུག་པ་དང༌། མེ་ཏོག་མན་དཱ་ར་བ་དང༌། ལྷའི་རོལ་མོ་དང༌།<line/>
ལྷའི་གླུ་དབྱངས་ལ་སེམས་རབ་ཏུ་ཆགས་ཤིང༌། དམ་པའི་ཆོས་ལ་ཁ་ཕྱིར་ཕྱོགས་པའི་ལྷ་རྣམས་ཀྱི་འཁོར་བ་ནི་རིང་ངོ་སྙམ་མོ། །ཡི་དྭགས་རྣམས་ཀྱི་འཁོར་བའང་རིང་བར་འདུ་ཤེས་ཀྱི་<line/>
མཚན་མ་ལ་དམིགས་པར་བྱེད་དེ། ཉེས་པར་བྱས་པའི་ལས་ཀྱིས་འགྲོ་བ་བཀྲེས་པ་དང༌། སྐོམ་པ་དང༌། དུབ་པ་དང༌། ཉམ་ཆུང་བ་དང༌། མེའི་ཆར་རབ་ཏུ་འབབ་པ་དང༌། མིད་པ་ཁབ་<line/>
ཙམ་ལ་ལྟོ་རི་ཙམ་པ་དང༌། ལྟོ་སྒལ་བ་ལ་ཞར་བ་དང༌། ཕྲག་དོག་དང༌། སེར་སྣ་སྐྱེས་ཤིང་གཅིག་ལ་གཅིག་མཚོན་གྱིས་འདེབས་པ་དང༌། མུན་ནག་ཏུ་འཇུག་ཅིང་གཡང་སར་རབ་<line/>
ཏུ་ལྟུང་བ་དང༌། ཆུ་བོ་དང༌། ལྟེང་ཀ་དང༌། འབབ་ཆུའི་དངོ་དང༌། མཚོར་རྒྱུག་པ་དང༌། གཤིན་རྗེའི་མིས་རལ་གྲི་དང༌། དབྱུག་པ་དང༌། གཞོར་དང༌། མདུང་གིས་བཏབ་ཅིང་སྡུག་<line/>
བསྔལ་བ། སྐྱུགས་པ་དང༌། ངར་སྣབས་ཀྱི་ཁ་ཟས་ལོ་འབུམ་ཕྲག་དུ་མར་ཟ་བ། སྡུག་བསྔལ་རྣམ་པ་སྣ་ཚོགས་ཀྱི་མཆི་མ་རབ་ཏུ་འབྱུང་ཞིང་བཟོད་པར་དཀའ་བ། ཡུལ་ངན་<line/>
</page>
<page index="118" id="229B">བྱུང་ཞིང་གདོང་དང༌། ལུས་སྐྲས་ཁེབས་པ། ལུས་ལ་སྲིན་བུ་འབུམ་ཞུགས་པ། ལུས་ནད་ཐམས་ཅད་འབྱུང་བའི་གཞིར་གྱུར་ཅིང་ཐེགས་པ། འཁོར་བར་ཡུན་རིང་དུ་ཞུགས་པ། ལྕགས་ཀྱི་<line/>
བྱ་རོག་མཆུ་འབར་བ་དག་གིས་མིག་ཕྱུང་བ། ལུས་ཤིང་བསྲེགས་པ་འདྲ་ཞིང་ཕ་རོལ་གྱིས་གནོན་པ། གཅིག་ལ་གཅིག་ཟ་བ། དགོན་པ་དཔག་ཚད་བྱེ་བ་བརྒྱ་ཕྲག་སུམ་ཅུ་རྩ་དྲུག་ཏུ་<line/>
ཞུགས་པ། མགོན་མེད་ཅིང་ཟས་དང༌། སྐོམ་གྱི་མེས་ལུས་བསྲེགས་པ། མུན་ནག་ཏུ་ཞུགས་པའི་ཡི་དྭགས་དག་ནི་དམ་པའི་ཆོས་མཉན་པ་ལ་ཁ་ཕྱིར་ཕྱོགས་པ་ཡིན་ཏེ། ལོག་པར་ལྟ་<line/>
བས་བསྡུས་པ་རྣམས་ཀྱི་འཁོར་བ་ནི་རིང་ངོ་སྙམ་དུ་འདུ་ཤེས་ཀྱི་མཚན་མ་ལ་དམིགས་པར་བྱེད་དོ། །གཅིག་ལ་གཅིག་ཟ་ཞིང་ཁོང་དུ་ཆུད་པར་བྱ་བ་དང༌། ཁོང་དུ་ཆུད་པར་བྱ་བ་མ་<line/>
ཡིན་པ་ཤེས་པ་ལ་ཁ་ཕྱིར་ཕྱོགས་པ་རྣམས་ནི་ཆུ་དང༌། ཆུ་ལ་སྤྱོད་པ་རྣམས་རྟག་ཏུ་སྐོམ་པས་གདུངས་ཤིང་སྙིང་ཡོངས་སུ་སྐམས་པ་དང༌། གཟུང་བས་འཇིགས་པ་ཆུ་སྲིན་བྱིས་པ་གསོད་<line/>
དང༑ ཆགས་བརྐམ་དང༌། སྲམ་དང༌། རུས་སྤལ་དང༌། ཉ་དང༌། ཉ་མིད་དང༌། ཉ་མིད་མིད་དང༌། ཆུ་སྲིན་ཀུམ་བྷི་ར་དང༌། ཆུ་སྲིན་ན་ཀྲ་དང༌། ཆུ་སྲིན་མ་ཀ་ར་དང༌། ཆུ་སྲིན་ཉ་ཕྱིས་དང་<line/>
ཆུ་སྲིན་དུང་ལ་སོགས་པ་ཆེན་པོ་དང༌། ཆུང་དུ་རྟག་ཏུ་གཅིག་ལ་གཅིག་ཟ་བ་དང༌། དེ་ལས་གཞན་པ་རྒྱས་བཤོར་ཞིང་བཟུང་བས་འཇིགས་པ་རྣམས་དང༌། དེ་བཞིན་དུ་སྐམ་ས་ལ་རྒྱུ་བ་རི་<line/>
</page>
<page index="119" id="230A">༄༅། །དྭགས་དང༌། མ་ཧེ་དང༌། ཕག་རྒོད་དང༌། གླང་པོ་དང༌། ཁྱུ་མཆོག་དང༌། རྟ་དང༌། བོང་བུ་དང༌། བ་ལང་དང༌། རི་དྭགས་རུ་རུ་དང༌། དྲེད་མོ་དང༌། བསེ་<line/>
ལ་སོགས་པ་སྡུག་བསྔལ་སྣ་ཚོགས་ཀྱིས་འཆིང་ཞིང་མཚོན་གྱིས་གསོད་པ་དང༌། ནད་དང༌། རྒ་བ་དང༌། འཆི་བས་གཅིག་ལ་གཅིག་གནོད་པ་བརྒྱ་ཕྲག་སྟོང་གིས་ཉེན་པ་རྣམས་དང༌།<line/>
དེ་བཞིན་དུ་ནམ་མཁའ་ལ་རྒྱུ་བ་བྱ་རོག་དང༌། འུག་པ་དང༌། ངང་པ་དང༌། རྨ་བྱ་དང༌། ཁྱིམ་བྱ་དང༌། བྱ་ཀོམ་ཥྚི་ཀ་དང༌། ཕུག་རོན་དང༌། བྱ་དཾ་ཏྱུ་ཧ་དང༌། བྱ་ཙ་ཤ་དང༌། བྱ་འདབ་<line/>
བརྒྱ་དང༌། བྱ་ཚ་ཡ་བ་ལིན་དང༌། བྱ་ཤང་ཤང་ཏེའུ་དང༌། བྱ་སན་ཏ་བ་ལ་སོགས་པ། གཞན་ཡང༌། བྱའི་རིགས་དག་གསོད་པ་དང༌། འཆིང་བ་དང༌། བཀྲེས་པ་དང༌། སྐོམ་པ་དང༌།<line/>
གཅིག་ལ་གཅིག་ཟ་བ་དང༌། གྲང་བ་དང༌། ཚ་བས་གནོད་པ་རྣམས་དང༌། གནས་གསུམ་ལ་གནས་པ་སྐམས་དང༌། ཆུ་དང༌། བར་སྣང་ལ་རྒྱུ་བའི་དུད་འགྲོར་གྱུར་པ་རྣམས་ལ་མི་<line/>
བཟད་ཅིང་སོ་སོའི་འཇིགས་པ་རྣམས་ཀྱི་འཁོར་བ་ནི་རིང་བར་འདུ་ཤེས་ཀྱི་མཚན་མ་ལ་དམིགས་པར་བྱེད་དོ། །དེ་བཞིན་དུ་ཡང་སོས་དང༌། ཐིག་ནག་དང༌། བསྡུས་གཞོམ་དང༌། ངུ་<line/>
འབོད་དང༌། ངུ་འབོད་ཆེན་པོ་དང༌། ཚ་བ་དང༌། རབ་ཏུ་ཚ་བ་དང༌། མནར་མེད་པ་རྣམས་ཀྱི་མི་བཟད་པ། བསམ་པ་ཤིན་ཏུ་ངན་པ་རྣམས་ཀྱི་སོ་སོའི་འཇིགས་པ་བརྒྱ་སྟོང་དུ་མ་ཡོང་<line/>
</page>
<page index="120" id="230B">པ༑ མེ་དང༌། མཚོན་དང༌། གཡང་ས་དང༌། བརྐྱལ་བའི་ཆུ་བོ་དམར་པོའི་ནང་དུ་ལུས་རབ་ཏུ་འཇུག་པ། ལོ་མའི་རལ་གྲིའི་ནང་དུ་འཇུག་ཅིང་འདབ་མས་སོ་སོར་ཉམས་སུ་མྱོང་བ། བ་ཚྭའི་<line/>
ཆུའི་ནང་དུ་འཇུག་ཅིང་ས་རབ་ཏུ་འབར་བ་ལ་འགྲོ་བ། སྲེག་པར་བྱེད་པའི་པདྨ་མི་བཟད་པ། གནོད་པར་བྱེད་པ། བཟོད་པར་དཀའ་བ་རྣམ་པ་དུ་མར་མཚུངས་པ་མེད་པའི་སེམས་ཅན་དམྱལ་<line/>
བ་རྣམས་ཀྱི་འཁོར་བ་ནི་རིང་བར་འདུ་ཤེས་ཀྱི་མཚན་མ་ལ་དམིགས་པར་བྱེད་དོ། །དགེ་སློང་དེ་འདུ་ཤེས་ཀྱི་ཕུང་པོ་རབ་ཏུ་རྣམ་པར་དཔྱོད་པ་ལ་བསྟན་དུ་ཡོད་ཅིང་ཐོགས་པ་དང་བཅས་པ་<line/>
ཡུན་རིང་པོའི་གཟུགས་འཕགས་པའི་བདེན་པ་བཞི་ལ་ལས་དང༌། འབྲས་བུའི་རྒྱུའི་གཞི་དམིགས་པ་སེམས་ཅན་རྣམ་པ་སྣ་ཚོགས་དཔག་ཚད་བརྒྱ་ཕྲག་སྟོང་གི་འགྲོ་བར་སོང་བ་རྣམས་ལ་ལྟ་<line/>
བར་བྱེད་ཅིང༌། མཚན་མར་བྱེད་ལ། རྣམ་པར་འབྱེད་པར་བྱེད་པ། གཞི་ལ་དམིགས་པའི་འདུ་ཤེས་རབ་ཏུ་གསལ་བས་མཐོང་སྟེ། འཁོར་བ་ལ་ཡིད་འབྱུང་བར་བྱེད་དོ། །གཞན་ཡང༌། ཇི་<line/>
ལྟར་ན་དགེ་སློང་དེ་ཐུང་ངུ་རྣམ་པར་འབྱེད་ཅིང༌། མངོན་སུམ་དུ་བྱེད་ཅེ་ན། རྣལ་འབྱོར་སྤྱོད་པ་ནང་གི་ཆོས་ལ་ཆོས་ཀྱི་རྗེས་སུ་ལྟ་ཞིང་གནས་པ་དེས་ཐོས་པ་ལས་བྱུང་བའི་ཤེས་པའམ། ལྷའི་<line/>
མིག་གིས་བརྟགས་ན། དགེ་སློང་དེ་བདུད་ཀྱི་སྡེ་རྣམ་པར་འཇིག་པར་བྱེད་དེ། ཇི་ལྟར་ཐུང་བ་རྣམ་པར་འབྱེད་ཅེ་ན། འཁོར་བ་ཐུང་བའི་བརྟུལ་ཞུགས་དང༌། སྡོམ་པ་དང༌། སྦྱིན་པ་དང༌།<line/>
</page>
<page index="121" id="231A">༄༅། །ཚུལ་ཁྲིམས་དང༌། ཆོ་ག་ཤེས་པ་དང༌། བླ་མ་ལ་གུས་པ་དང༌། ཡིད་དྲང་བ་དང༌། ཡང་དག་པའི་ལྟ་བ་དང༌། ཕ་མ་ལ་གུས་པ་དང༌། སངས་རྒྱས་ལ་ཆོས་ཉན་ཅིང་ལྟ་བ་བསྙེན་བཀུར་<line/>
བྱེད་པ་དང༌། གཡོ་བྱེད་པ་དང༌། གཞལ་བླུགས་དང༌། འདྲིད་པ་དང༌། དགེ་བའི་བཤེས་གཉེན་གྱི་སྤྱོད་པ་མ་ཡིན་པ་སྤོང་བ་དང༌། ཕྱུག་པ་དང༌། ཡིད་དྲང་བ་དང༌། སྙིང་བརྩེ་བ་དང༌། ལུས་དང༌། ངག་དང༌། ཡིད་<line/>
ལས་སུ་རུང་བ་དང་ལྡན་ཞིང་མིའི་སྙིང་དང་ལྡན་པ་རྣམས་ཀྱི་འཁོར་བ་ནི་ཐུང་བར་འདུ་ཤེས་ཀྱི་མཚན་མ་ལ་དམིགས་པར་བྱེད་དོ། །དེ་བཞིན་དུ་གང་དག་བག་མེད་པ་ལ་ཞུགས་པ་<line/>
རྣམས་ཀྱི་དགའ་བའི་ཚལ་དང༌། རྣམ་པར་མཛེས་པ་དང༌། ཤིང་རྟ་སྣ་ཚོགས་དང༌། ཡོངས་འདུ་དང༌། ནགས་ཚལ་དང༌། ལྟེང་ཀ་དང༌། པདྨ་སྣ་ཚོགས་དང༌། རྒྱན་དང༌། དོ་ཤལ་<line/>
དང༑ བྲོ་གར་དང༌། ཁྲོན་པ་དང༌། ཤིན་ཏུ་མཛེས་པའི་དཔག་བསམ་གྱི་ཤིང་དང༌། འབབ་ཆུ་དང༌། ཆུ་མིག་ཚག་ཚིག་དང༌། ཚལ་དང༌། བདུད་རྩི་དང༌། ཟས་དང༌། གནས་ཀྱི་ཁྱད་<line/>
པར་དག་སྤངས་ནས་གང་དག་ཚུལ་ཁྲིམས་ཀྱི་རྣམ་པའི་བསམ་གཏན་དང༌། ཀློག་པ་ལ་གནས་ཤིང་ལེགས་པར་ལྟ་ལ་ཁ་ཏོན་དུ་འདོན་པ་དང༌། སྦྱིན་པ་དང༌། དུལ་བ་དང༌། ཡང་དག་<line/>
པར་སྡོམ་པ་དང༌། ཚངས་པར་སྤྱོད་པ་དང༌། དབང་པོ་གྲུབ་པ་དང༌། སྨྲ་བའི་ཚིག་ཉུང་བ་དང༌། ཆོས་འདོད་པ་དང༌། ཞི་བའི་ཟས་ལ་གནས་པ་དང༌། ལྷ་གང་ཡིན་པ་དེ་དག་གི་འཁོར་<line/>
</page>
<page index="122" id="231B">བ་ནི་ཐུང་ངོ༌། །ཇི་སྐད་བཤད་པ་བཞིན་དུ་སྡུག་བསྔལ་གྱི་རྣམ་པ་བཀྲེས་པ་དང༌། སྐོམ་པ་དང༌། ཁ་སྐམས་པ་དང༌། ཚལ་ཤིང་བསྲེགས་པ་བཞིན་དུ་དམན་ཞིང་ཞུམ་ལ་སྐྲ་དང༌། གདོང་ཤིང་<line/>
བསྲེགས་པ་ལྟ་བུའི་ལུས་ཅན་གང་ཡིན་པ་དེ་དག་སྡུག་བསྔལ་དུ་མི་བགྲང་བར་གང་དག་སྐད་ཅིག་ཙམ་ཞིག་ཀྱང་སངས་རྒྱས་དང༌། ཆོས་དང༌། དགེ་འདུན་ལ་དབང་པོ་རབ་ཏུ་དང་བས་དད་པ་<line/>
ཆུང་དུ་ཞིག་བྱས་པ་དེ་དག་གི་འཁོར་བ་ནི་ཐུང་བར་འདུ་ཤེས་ཀྱི་མཚན་མ་ལ་དམིགས་པར་བྱེད་དོ། །གཅིག་ལ་གཅིག་ཟ་ཞིང་རྡེག་པ་དང༌། གྲང་བ་དང༌། ཚ་བ་དང༌། ཡུལ་ངན་དང༌། འཇིགས་<line/>
པས་འཇིགས་པ་དེ་དག་གལ་ཏེ་ནུས་ན་སྐད་ཅིག་ཙམ་དུ་རྣམ་པར་གནོད་པ་མི་བགྲང་བར་སྐད་ཅིག་ཙམ་ཞིག་ཀྱང་སངས་རྒྱས་དང༌། ཆོས་དང༌། དགེ་འདུན་ལ་སེམས་དང་བར་བྱས་པའི་<line/>
དུད་འགྲོ་དེ་དག་གི་འཁོར་བ་ནི་ཐུང་བར་འདུ་ཤེས་ཀྱི་མཚན་མ་ལ་དམིགས་པར་བྱེད་དོ། །ཡང་སོ་ས་དང༌། ཐིག་ནག་དང༌། བསྡུས་གཞོམ་དང༌། ངུ་འབོད་དང༌། ངུ་འབོད་ཆེན་པོ་<line/>
དང༑ ཚ་བ་དང༌། རབ་ཏུ་ཚ་བ་དང༌། མནར་མེད་པ་ལ་སོགས་པའི་སེམས་ཅན་དམྱལ་བ་རྣམས་སུ་སྐྱེས་པ་གང་དག་སྡུག་བསྔལ་ཤིན་ཏུ་གནོད་པ་རྣམ་པ་སྣ་ཚོགས་དེ་དག་སྡུག་བསྔལ་དུ་མི་<line/>
བགྲང་བར་གང་དག་སྐད་ཅིག་ཙམ་དུ་ཚུལ་ཁྲིམས་ལ་སེམས་དད་པར་བྱེད་པའི་སེམས་ཅན་དམྱལ་བ་དེ་དག་གི་འཁོར་བ་ནི་ཐུང་བར་འདུ་ཤེས་ཀྱི་མཚན་མ་ལ་དམིགས་པར་བྱེད་དེ།<line/>
</page>
<page index="123" id="232A">༄༅། །དེ་དེ་ལྟར་འཁོར་བ་ཐུང་བར་སེམས་སོ། །འཁྲོ་བ་གྲུ་བཞི་པོ་ཇི་ལྟ་བུ་ཞིག་སྙམ་ན། དེ་བྱང་གི་སྒྲ་མི་སྙན་གྱི་མི་རྣམས་ནི་བདག་གི་བ་མེད་ཅིང་བདག་ཏུ་ང་རྒྱལ་<line/>
མེད་ལ་ངེས་པར་གོང་དུ་འགྲོ་བ་དེ་རྣམས་ཀྱི་འཁྲོ་བ་ནི་གྲུ་བཞི་པོ་ཡིན་པར་འདུ་ཤེས་ཀྱི་མཚན་མ་ལ་དམིགས་པར་བྱེད་དོ། །སེམས་ཅན་དམྱལ་བ་དང༌། ཡི་དྭགས་དང༌། དུད་འགྲོ་<line/>
མི་ཤེས་པར་ཡོངས་སུ་འགྱུར་ཞིང་སེམས་བཟང་པོ་མ་ཡིན་པའི་རྗེས་སུ་འཇུག་པའི་འཁོར་བ་ནི་ཟླུམ་པོ་ཡིན་པར་འདུ་ཤེས་ཀྱི་མཚན་མ་ལ་དམིགས་སོ། །དགེ་བ་དང༌། མི་དགེ་<line/>
བ་དང༌། ལུང་དུ་མ་བསྟན་པའི་ལས་འདྲེན་མ་དང་ནི་སེམས་ཅན་དམྱལ་བ་དང༌། ལྷ་དང༌། འདྲེན་མ་མི་རྣམས་ཀྱི་ནང་དུ་སྐྱེ་བར་འགྱུར་ཏེ། དེ་ལ་མི་དགེ་བའི་ལས་ཀྱིས་ནི་<line/>
སེམས་ཅན་དམྱལ་བ་རྣམས་སུའོ། །དགེ་བའི་ལས་ཀྱིས་ནི་ལྷ་རྣམས་སུའོ། །འདྲེན་མ་ས་ནི་མི་རྣམས་སུ་སྐྱེ་སྟེ། ལས་གསུམ་ཉེ་བར་འགྲོའོ། །གང་དག་གནས་གསུམ་གྱི་སྐྱེ་<line/>
བར་སྐྱེས་པ་དེ་རྣམས་ཀྱི་འཁོར་བ་ནི་ཟུར་གསུམ་པོ་ཡིན་པར་འདུ་ཤེས་ཀྱི་མཚན་མ་ལ་དམིགས་པར་བྱེད་དོ། །རྒྱལ་ཆེན་བཞི་པ་དང༌། འཐབ་བྲལ་གྱི་ལྷ་དང༌། གཞན་འཕྲུལ་<line/>
དབང་བྱེད་ཀྱི་ལས་ལྟ་བུར་སྐྱེས་པའི་ལྷ་དག་ལས་ཤི་ནས་ལྷ་རྣམས་ཀྱི་ནང་དུ་སྐྱེ་བར་འགྱུར། གང་དག་མི་ལས་ཤི་ནས་མི་རྣམས་ཀྱི་ནང་དུ་སྐྱེ་བར་འགྱུར་བ་མི་ཁོམ་པ་མེད་པའི་<line/>
</page>
<page index="124" id="232B">ས་དེ་དག་གི་འཁོར་བ་ནི་ཟླུམ་པོ་ཡིན་པར་འདུ་ཤེས་ཀྱི་མཚན་མ་ལ་དམིགས་པར་བྱེད་དོ། །ལས་དམར་པོས་ཡོངས་སུ་བཟུང་བ་དག་ནི་དུད་འགྲོ་ཡིན་ཏེ། དེ་དག་ཀྱང་གཅིག་ལ་གཅིག་<line/>
ཟ་ཞིང་དམར་པོ་ལ་དགའ་བའི་འདུ་ཤེས་ཀྱི་མཚན་མ་ལ་དམིགས་པར་བྱེད་དོ། །ལས་ཁ་དོག་དཀར་པོས་ཡོངས་སུ་བཟུང་བ་ནི་ལྷ་དང༌། མི་ཡིན་ཏེ། གཙང་ཞིང་དགེ་བའི་ལས་ཀྱི་ལམ་<line/>
རིན་པོ་ཆེ་ལས་བྱུང་བའི་རིམ་གྱིས་ལྷ་དང༌། མིར་སྐྱེ་བ་འཛིན་ཏེ། ལྷ་འཆི་བ་ན་དེ་ལ་ལྷ་དག་བདེ་འགྲོ་མིའི་འཇིག་རྟེན་དུ་བཞུད་ཅིག་ཅེས་སྨྲའོ། །དེ་བཞིན་དུ་མི་འཆི་བ་ན་གཉེན་དང༌། མཛའ་<line/>
བཤེས་དང༌། ཆུང་མ་དག་མིག་མཆི་མས་གང་ཞིང་ངོམ་ཟུང་གང་པ་དག་བདག་ཅག་ཐོང་ལ་བདེ་འགྲོ་མིའི་འཇིག་རྟེན་དགྱེས་པར་བཞུད་ཅིག་ཅེས་སྨྲའོ། །དེ་འདི་སྙམ་དུ་སེམས་<line/>
ཏ༑ མི་དེ་ཉིད་ཐོབ་ཀྱང་གང་དགེ་བ་དང༌། སྦྱིན་པ་དང༌། ཚུལ་ཁྲིམས་དང༌། ཤེས་རབ་ལ་བརྩོན་འགྲུས་མེད་པ་དེ་ནི་སེམས་ཅན་དམྱལ་བ་དང༌། ཡི་དྭགས་དང༌། དུད་འགྲོའི་དགོན་<line/>
པར་གཙེས་ཤིང་ཡོངས་སུ་འཁྱམ་སྟེ། སོ་སོའི་སྐྱེ་བོ་ནི་ལས་ཀྱི་ལམ་གྱིས་བསླུས་ཤིང་ཆུད་གཟན་པ་ཡིན་ནོ་སྙམ་མོ། །དགེ་སློང་དེ་ཚོར་བའི་དེ་ཉིད་མཐོང་བ། འདུ་ཤེས་ཀྱི་ཕུང་པོ་ལ་<line/>
ཚུལ་བཞིན་ཡིད་ལ་བྱེད་པ་ལ་དམིགས་པའི་དེ་ཉིད་མཐོང་བ་ནི་འདི་ལྟར་དེ་ཉིད་ཚོལ་བར་བྱེད་དེ། མིག་དང༌། གཟུགས་ལ་བརྟེན་ནས་མིག་གི་རྣམ་པར་ཤེས་པ་སྐྱེའོ། །གསུམ་འདུས་པ་<line/>
</page>
<page index="125" id="233A">༄༅། །ལས་རེག་པ་བརྗོད་པའི་འདུ་ཤེས་རྣམ་པར་འབྱེད་དེ། གཟུགས་མཐོང་ན་བཟང་བ་དང༌། མི་བཟང་བ་དང༌། ཉེ་བ་དང༌། བསྐལ་པ་དང༌། རིང་བ་དང༌།<line/>
ཐུང་བ་དང༌། གྲུ་བཞི་དང༌། ཟླུམ་པོ་དང༌། དཀར་པོ་དང༌། ཟུར་གསུམ་དང༌། གཟུགས་ཀྱི་དབྱིབས་འདུ་ཤེས་ཀྱིས་ཡང་དག་པར་རྣམ་པར་འབྱེད་ཅིང་མཚན་མར་བྱེད་ལ་གཞི་ལ་ལྟ་<line/>
བར་བྱེད་དོ། །ཕུང་པོ་དང༌། ཁམས་དང༌། སྐྱེ་མཆེད་ཀྱི་གཞི་འདུ་ཤེས་སུ་བྱེད་ཅིང་རྣམ་པར་འབྱེད། དགེ་བ་དང༌། མི་དགེ་བའི་ལས་ཀྱི་རྣམ་པར་སྨིན་པ་ཤིན་ཏུ་འབྱེད་ཅིང་མངོན་<line/>
སུམ་དུ་བྱེད་དོ། །རྒྱུ་དང་ལྡན་པ་ལ་དམིགས་ཤིང༌། རྒྱུ་མ་ཡིན་པ་དང་ལྡན་པ་ཤེས་ནས་རྣམ་པར་སྤོང་བར་བྱེད། ཕན་པ་དང༌། མི་ཕན་པའི་མཚན་ཉིད་མི་འདྲ་བ་འདས་པ་ལ་འདུ་<line/>
ཤེས་སུ་བྱེད་དེ། ཇི་ལྟར་འདིས་བདག་གི་བྱས་པ་ཉེས་པ་བྱས་པའི་འདུ་ཤེས་ཀྱིས་འདུ་ཤེས་པར་བྱེད་དེ། སྔ་མ་བཞིན་ནོ། །གལ་ཏེ་འདུ་ཤེས་མེད་ན་དྲན་པ་འང་མེད་དེ། དྲན་<line/>
པ་དེ་དང༌། འདུ་ཤེས་སུ་འབྲེལ་བ་ནི་དེའི་དམིགས་པ་ཡིན་ཞིང་དེའི་རྐྱེན་ཡིན་ཏེ། དཔེར་ན། འོད་དེའི་རྐྱེན་དེའི་གཞི་དེའི་རྒྱུ་མར་མེ་ཡིན་པ་དེ་བཞིན་དུ་དྲན་པ་ནི་འདུ་ཤེས་ཀྱི་རྒྱུ་འདུ་<line/>
ཤེས་རབ་ཏུ་བྱུང་བ་འདུ་ཤེས་ཀྱི་བདག་པོ་ཡིན་ནོ་སྙམ་མོ། །དགེ་སློང་དེས་གཞན་ལྔ་པ་འདུ་ཤེས་རེག་པ་ཞེས་བྱ་བ་ལ་འཇུག་སྟེ། དེ་ཡང་དག་པའི་ཚོར་བ་བདེ་བ་ལ་འདུ་ཤེས་སུ་བྱེད་<line/>
</page>
<page index="126" id="233B">ཀྱང་དེ་ལ་དགའ་བ་མེད་ལ་སེམས་ཅན་དམྱལ་བ་རྣམས་ཀྱི་ལས་བྱས་པ་སྡུག་བསྔལ་དེའང་འཇིགས་པ་མེད་པར་དེ་མཚུངས་པར་རྟོག་སྟེ། གསེར་བཟང་པོ་བཞིན་ནོ། །དགེ་སློང་འདུ་ཤེས་ཅན་དེ་<line/>
འདུ་ཤེས་ཀྱི་རྣམ་པ་གཞན་གྱིས་རྟོག་པར་བྱེད་དེ། དེ་འདུ་ཤེས་ལས་རྣམ་པར་གྲོལ་ཞིང་རྟོག་པར་བྱེད་པ་གཞན་མ་ཡིན་པ་བདག་གི་འདུ་ཤེས་ཀྱི་རྐྱེན་ནི་གང་ཡིན། རྒྱུ་ནི་གང་ཡིན། གཞི་<line/>
ནི་གང་ཡིན་སྙམ་མོ། །དེ་འདུ་ཤེས་འདི་ནི་རྟེན་ཅིང་འབྲེལ་བར་འབྱུང་བ་ཡིན་ཏེ། རྐྱེན་ཚོགས་པ་དེས་འདི་སྐྱེ་ཞིང་དེ་འགོག་པ་ལས་འགག་པར་འགྱུར་ཏེ། དཔེར་ན། ཟླ་བ་ལའང་བརྟེན། ཆུ་<line/>
ཤེལ་ལའང་བརྟེན་ནས། ནོར་བུ་ཆུ་ཤེལ་ལས་ཆུ་དང་བ་འབྱུང་བ་དེ་བཞིན་དུ་རྒྱུ་དང༌། རྐྱེན་ལ་བརྟེན་ནས་འདུ་ཤེས་འབྱུང་བར་འགྱུར་ཏེ། འདུ་ཤེས་འདི་ནི་རྒྱུ་མེད་པ་ལས་འབྱུང་བ་མ་ཡིན་<line/>
ཞིང༑ བྱེད་པ་པོ་དང༌། ཚོར་བ་པོས་མ་བྱས། འདོད་རྒྱལ་བས་མ་བྱུང་བར་འདི་སྐྱེའོ་སྙམ་མོ། །དགེ་སློང་དེ་འདུ་ཤེས་ཀྱི་ཕུང་པོའི་དེ་ཉིད་ཚོལ་བ་ཡིན་ཏེ་།དེ་འདུ་ཤེས་ཀྱི་དེ་ཉིད་མཐོང་ཞིང་<line/>
དེ་སྐྱེ་བ་དང༌། འཇིག་པའི་དེ་ཉིད་ཤེས་པ་རིམ་པ་ཤིན་ཏུ་ཕྲ་མོས་ཚོལ་བ་ཡིན་ནོ། །ཆུ་བོའི་རྒྱུན་འབབ་པ་ལྟར་འདུ་ཤེས་ལ་ཞུགས་པ་རྒྱུ་དང༌། རྐྱེན་གྱི་དབང་གིས་དགེ་བ་འབྱུང་བ་རྒྱུ་དང༌། རྐྱེན་<line/>
གྱི་དབང་གིས་མི་དགེ་བར་འགྱུར་བ་རྒྱས་སོ། །དེ་དང་སེམས་སྦྲེའུ་ལྟ་བུ་ཉམས་པས་ལུང་དུ་མ་བསྟན་པ་འགྱུར་བ་ལུང་དུ་མ་བསྟན་པ་སྐྱེས་སོ། །དེ་བདེ་བའི་འདུ་ཤེས་པ་ལ་བདེ་བར་མི་ལྟ་<line/>
</page>
<page index="127" id="234A">༄༅། །སྟེ༑ ཟག་པ་མེད་པའི་བདེ་བ་ལ་བདེ་བར་འདུ་ཤེས་ཤིང་བདེ་བ་ལའང་བདེ་བ་མ་ཡིན་པར་འདུ་ཤེས་ཏེ། བདེ་བ་དེ་དག་ནི་ཆུང་ངུར་འདུ་ཤེས་སོ། །ཇི་<line/>
ལྟར་ན༑ བདེ་བའི་ཕུང་པོ་དང༌། ཁམས་དང༌། སྐྱེ་མཆེད་ཀྱི་ཕུང་པོ་སྐྱེ་བ་དང༌། འགོག་པར་ལྟ་ཞིང་ཚོར་བ་དག་ལའང་མངོན་པར་ཆགས་པ་མེད་ཅེ་ན། ཚོར་བ་ནུབ་པ་དེས་འདུ་ཤེས་<line/>
མངོན་པར་དགའ་བ་མེད་ཅིང་འདུ་ཤེས་ནུབ་པ་དེས་འདུ་བྱེད་རྣམས་འབྱུང་བར་འདོད་པ་མེད་དེ། གནས་པ་མེད་ཅིང་འཇིག་པ་མེད་ལ་གཞན་དུ་འགྱུར་བ་མེད་པའི་རྣམ་པར་ཤེས་<line/>
པ་འབྱུང་བ་ལ་མངོན་པར་འདོད་པ་མེད་དོ། །གནས་པ་མེད་ཅིང་འཇིག་པ་མེད་ལ། གཞན་ལ་འགྱུར་བ་མེད་པའི་ངོ་བོ་འདི་ནི་དགེ་སློང་ཕུང་པོའི་དེ་ཉིད་ཤེས་པ་ཡིན་ཏེ། བདུད་<line/>
ཀྱི་ཡུལ་ལ་མི་གནས་ཤིང༌། འདོད་ཆགས་ཞེ་སྡང་གཏི་མུག་རྣམས་ཀྱིས་གནོད་པ་མེད་པ་ཡིན། དེ་རྟག་པ་དང༌། བདེ་བ་དང༌། གཙང་བ་དང༌། བདག་ཏུ་ལྟ་བ་མ་ཡིན། འཁོར་<line/>
བ་ན་སྒྲ་དང༌། རེག་པ་དང༌། གཟུགས་དང༌། དྲི་སྡུག་པ་དྲ་བའི་ཞགས་པ་ལྟ་བུ་དག་གིས་འཆིང་བར་མི་འགྱུར་ཞིང་དྲན་པ་ཉམས་པར་མི་འགྱུར་ཏེ། དེ་དྲན་པ་ཉེ་བར་གནས་པ་<line/>
རྣམ་པར་ཤེས་ཤིང་ཟག་པ་ཟད་པར་བྱ་བ་ནུས་ལ་མྱ་ངན་ལས་འདས་པ་ལ་མངོན་དུ་ཕྱོགས་པར་འགྱུར་རོ། །འདིར་ཚིགས་སུ་བཅད་པ། དགེ་སློང་བརྩོན་འགྲུས་ཞན་པ་དང༌། །<line/>
</page>
<page index="128" id="234B">ལོ་བྱེད་ཅིང་ལྟ་བ་ལ། །གང་ཞིག་རྟག་ཏུ་སྤྲོ་དགའ་མེད། །དེ་ལྟ་བུ་ནི་དགེ་སློང་ཡིན། །མལ་ཆ་སྟན་ལ་ལོངས་མི་སྤྱོད། །དགེ་སློང་ཡིན་ཞེས་སངས་རྒྱས་གསུངས། །གང་ཞིག་ལེ་ལོ་མངོན་དགའ་<line/>
བ༑ ༑དེ་ནི་དགེ་བའི་འོས་མིན་ནོ། །ཉོན་མོངས་རྣམས་ཀྱི་གཞི་གཅིག་ནི། །ལེ་ལོ་ཡིན་ཏེ་གང་ལ་ཡོད། །གང་ལ་ལེ་ལོ་གཅིག་ཡོད་པ། །དེ་ལ་ཆོས་ནི་མེད་པ་ཡིན། །བགོ་བ་ཙམ་གྱིས་ཆོག་འཛིན་<line/>
པ༑ ༑དེ་ནི་དགེ་སློང་ཡིན་ཞེས་བརྗོད། །གང་གི་བློ་གྲོས་བརྗོད་མེད་ཅིང༌། །བསམ་གཏན་མེད་ལ་ཟག་ཟད་མེད། །ཆ་བྱད་ཙམ་གྱིས་ཆོག་འཛིན་པ། །དེ་ལྟ་བུ་ནི་དགེ་སློང་མིན། །གཙུག་ལག་<line/>
ཁང་དང་ཀུན་དགར་བརྩོན། །ཆོས་ཀྱི་སྤྱོད་ཡུལ་དགའ་མེད་ཅིང༌། །བུད་མེད་ཆང་ལ་ཆགས་པའི་བློ། །དེ་ལྟ་བུ་ནི་དགེ་སློང་མིན། །གང་ཞིག་བདུད་ཀྱི་འཆིང་གཅོད་དང༌། །སྡིག་པའི་ལས་<line/>
དག་གཅོད་བྱེད་ལ། །དགེ་འདུན་སྤྱོད་ཡུལ་མི་སྤྱོད་པ། །དེ་ནི་དགེ་སློང་སངས་རྒྱས་གསུངས། །སྦྲུལ་གདུག་དང་ནི་ཏ་མྲ་དག །སྨིན་པ་ཟ་བ་ཉིས་ན་རུང༌། །ཚུལ་ཁྲིམས་འཆལ་པ་དགེ་འདུན་<line/>
གྱི༑ ༑བཟའ་བཏུང་སྤྱོད་པ་མི་རུང་ངོ༌། །གང་ཞིག་ཉོན་མོངས་བསྡུས་པ་ནི། །དེ་ནི་བསོད་སྙོམས་འོས་མིན་ཞིང༌། །དེ་ནི་བསོད་སྙོམས་རིགས་མིན་ཏེ། །དེ་ནི་དམྱལ་བའི་འོས་ཡིན་ནོ། །སྦྲུལ་གདུག་<line/>
ཁུང་ན་འདུག་ལྟ་བུའི། །ཉོན་མོངས་གང་གིས་བཅོམ་ཞིང་སྤངས། །དགེ་སློང་དེ་ནི་བསོད་སྙོམས་སྤྱོད། །དེ་ནི་བུད་མེད་ལྟ་བ་མེད། །གལ་ཏེ་བདག་ཉིད་གཏར་བཞག་ཅིང༌། །སྡིག་པ་རྣམས་ལ་<line/>
</page>
<page index="129" id="235A">༄༅། །ཆགས་པ་ནི། །དགེ་འདུན་རིན་ཆེན་སུན་བྱེད་པ། །དེ་ནི་དགེ་སློང་ཇི་ལྟར་ཤེས། །གང་ཞིག་རྙེད་དང་བཀུར་སྟི་དང༌། །གང་ཞིག་ཡུལ་སྡུག་སེམས་བྱེད་ལ། །བུད་མེད་<line/>
ལྟ་ཞིང་དེ་འདོད་པ། །དགེ་མིན་ཁྱིམ་མིན་གཡོན་ཅན་ཡིན། །ཇི་ལྟར་མེའི་ཡིས་ཚལ་བསྲེགས་བཞིན། །གང་གིས་ཉོན་མོངས་ཚ་བསྲེགས་པ། །བྲམ་ཟེ་དེ་ཡིན་དེ་དགེ་ཞིང༌། །སྡིག་པའི་ཟས་ལ་<line/>
མི་ཆགས་སོ། །རྟག་པར་གྲོང་དུ་འགྲོ་སྤྲོ་ཞིང༌། །གཡོན་ཅན་རྟག་ཏུ་ཁྲུས་བྱེད་པ། །རྨོངས་པ་བདག་དང་གཞན་སླུ་སྟེ། །དམ་ཆོས་ལམ་ལ་རྨོངས་པ་ཡིན། །ཡིད་ནི་ཞི་ཞིང་དགོན་པ་རུ། །རྟག་<line/>
ཏུ་བསམ་གཏན་ཕ་རོལ་འགྲོ། །བྲམ་ཟེ་དེ་ཡིན་དེ་དགེ་ཞིང༌། །དགེ་བའི་ལམ་གྱི་སྤྱོད་ཡུལ་ཡིན། །དགོན་པ་དག་ཏུ་དགའ་བྱེད་པ། །དེར་ནི་འདོད་ཆགས་བྲལ་བ་དགའ། །འདོད་པ་ཚོལ་བའི་<line/>
ཡིད་དག་ནི། །དེར་ནི་དགའ་བར་མི་འགྱུར་རོ། །གང་ཞིག་འབྲེལ་བའི་གཏམ་དགའ་ཞིང༌། །ཡུལ་གྱི་སྲེད་པས་མངོན་དགའ་བ། །གང་ན་འཆི་བ་མེད་པ་ཡི། །ཞི་བའི་གྲོང་དུ་མི་འགྲོའོ། །<line/>
རྒྱལ་པོ་བསྟེན་ཅིང་ཟས་དང་སྐོམ། །ཤིན་ཏུ་ཞིམ་འདོད་རྟག་ཁྲོ་བ། །མིང་གི་དགེ་སློང་གཡོ་ཐབས་ཀྱིས། །གང་དག་རྒྱལ་པོའི་སྒོར་འདུག་ཅིང༌། །ཁྱིམ་པ་དག་དང་ཉེ་རྩོམ་བཅས། །དེ་ནས་<line/>
དེ་དག་སུན་འབྱིན་ཅིང༌། །སྦྱིན་བདག་བདེན་སེམས་སླུ་བར་བྱེད། །ཇི་ལྟར་གླང་ཆེན་ཚལ་གནས་བཞིན། །གང་དག་བུ་སྨད་ཡོངས་སྤངས་ན། །ཞི་བའི་ཚལ་ན་གནས་པ་ནི། །དེ་དག་སྲེད་<line/>
</page>
<page index="130" id="235B">སྤངས་བསམ་པ་མཉམ། །དགེ་སློང་དེ་ཉེས་པ་དེ་དག་སྤངས་ནས་དེ་ཉིད་མཐོང་བ་དེ་ལས་གཞན་པ་གཟུགས་ལ་སོགས་པ་ཕུང་པོའི་དེ་ཉིད་མཐོང་བ། ཐར་པ་ལ་འབད་ཅིང་སྤྱོད་དེ་བླ་མ་ལ་<line/>
ཡོངས་སུ་འདྲི། ལམ་དང༌། ལམ་མ་ཡིན་པའི་དེ་ཉིད་ཤེས་ཤིང་འཕགས་པའི་ལམ་ཡན་ལག་བརྒྱད་པའི་ཐར་པའི་གྲོང་ཁྱེར་དེ་ཚོལ་བ་ནི་ལམ་བརྩོན་པའི་ངང་ཚུལ་ཅན་མཉམ་པར་ལྟ་ཞིང་<line/>
དྲི་མ་མེད་པའི་སེམས་དང༌། ཞི་བའི་སེམས་ཀྱིས་ལམ་དེ་ཀུན་ཏུ་བསྟེན་ཅིང་སྒོམ་སྟེ་མང་དུ་བྱེད་དོ། །དེ་ཟག་པ་མེད་པའི་ལས་ཀྱི་ལམ་གྱི་དགེ་བ་དང་ཡང་དག་པར་ལྡན་པ་དེས་བདུད་ཀྱི་<line/>
ཕྱོགས་ནི་དམས་པར་བྱེད་ཅིང་དམ་པའི་ཆོས་ཀྱི་ཕྱོགས་ནི་འཕེལ་བར་བྱེད་དོ་ཞེས་ས་བླའི་གནོད་སྦྱིན་དག་གིས་ཤེས་ནས་བར་སྣང་ལ་སྤྱོད་པའི་གནོད་སྦྱིན་དགེ་ལ་མངོན་པར་བསྙད་དོ། །<line/>
དེ་དག་གིས་ཀྱང་རྒྱལ་པོ་ཆེན་པོ་བཞི་ལ་མངོན་པར་བསྙད་དོ། །དེ་དག་གིས་ཀྱང་རྒྱལ་ཆེན་བཞི་པ་ནས་སྔ་མ་བཞིན་དུ་སྦྱར་ཏེ། འཐབ་བྲལ་དང༌། དགའ་ལྡན་གྱི་ལྷ་དག་གིས་དགའ་ལྡན་གྱི་<line/>
གནས་ན་བྱམས་པ་བཞུགས་པའི་བར་ལ་མངོན་པར་བསྙད་དོ། །དེ་ནས་བྱང་ཆུབ་སེམས་དཔའ་གཅིག་ཅིག་མཆོག་ཏུ་དགའ་ཆེས་ནས་གཞན་འཕྲུལ་དབང་བྱེད་ཀྱི་ལྷ་རྣམས་ལ་མངོན་པར་<line/>
བསྙེད་དེ། ཛམྦུའི་གླིང་དུ་རིགས་ཀྱི་བུ་ཆེ་གེ་མོ་ཞིག་སྐྲ་དང༌། ཁ་སྤུ་བྲེགས་ཏེ། གོས་དུར་སྨྲིག་བགོས་ནས་སྔ་མ་བཞིན་དུ་སྦྱར་ཏེ། དེ་ནས་གཞན་འཕྲུལ་དབང་བྱེད་ཀྱི་ལྷ་རྣམས་ཡིད་མཆོག་<line/>
</page>
<page index="131" id="236A">༄༅། །ཏུ་དགའ་བའི་བར་དུ་སྔ་མ་བཞིན་དུ་སྦྱར་རོ། །དེ་ནས་གཞན་ཡང༌། དགེ་སློང་དེ་ས་གཞན་ལྔ་པ་ལ་ཇི་ལྟར་འཇུག་ཅིག་གུ་སྙམ་ནས་རྣལ་འབྱོར་<line/>
སྤྱོད་པ་ནང་གི་ཆོས་ལ་ཆོས་ཀྱི་རྗེས་སུ་ལྟ་ཞིང་གནས་པ་དེས་ཐོས་པ་ལས་བྱུང་བའི་ཤེས་པའམ། ལྷའི་མིག་གིས་བརྟགས་ན། སྐྱེ་མཆེད་གཟུགས་ཅན་བཅུ་ལ་རྟོག་པར་བྱེད་<line/>
དོ༑ ༑བཅུ་གང་ཞེ་ན། འདི་ལྟ་སྟེ། མིག་གི་སྐྱེ་མཆེད་དང༌། གཟུགས་ཀྱི་སྐྱེ་མཆེད་དང༌། རྣ་བའི་སྐྱེ་མཆེད་དང༌། སྒྲའི་སྐྱེ་མཆེད་དང༌། སྣའི་སྐྱེ་མཆེད་དང༌། དྲིའི་སྐྱེ་མཆེད་<line/>
དང༑ ལྕེའི་སྐྱེ་མཆེད་དང༌། རོའི་སྐྱེ་མཆེད་དང༌། ལུས་ཀྱི་སྐྱེ་མཆེད་དང༌། རེག་བྱའི་སྐྱེ་མཆེད་དེ། སྐྱེ་མཆེད་གཟུགས་ཅན་བཅུ་པོ་དེ་དག་ལ་རྟོག་པར་བྱེད་དོ། །བདག་<line/>
གི་མིག་གི་སྐྱེ་མཆེད་ལའང་བརྟེན། གཟུགས་ཀྱི་སྐྱེ་མཆེད་ལའང་བརྟེན་ནས་འདུ་ཤེས་སུ་ཇི་ལྟར་འགྱུར་ཞེ་ན། མིག་ལའང་བརྟེན། གཟུགས་ལའང་བརྟེན་ནས། མིག་གི་<line/>
རྣམ་པར་ཤེས་པ་སྐྱེ་བར་མཐོང་སྟེ། གསུམ་འདུས་པ་ལས་རེག་པ། རེག་པ་དང་ལྷན་ཅིག་སྐྱེས་པ་ཚོར་བ་དང༌། འདུ་ཤེས་དང༌། སེམས་པ་འབྱུང་ངོ༌། །དེ་ལ་ཚོར་བ་གང་<line/>
ཡིན་པ་དེ་ནི་མྱོང་བའོ། །སེམས་པ་གང་ཡིན་པ་དེ་ནི་སེམས་པར་བྱེད་པའོ། །དེ་ལ་འདུ་ཤེས་གང་ཡིན་པ་དེ་ནི་ཤེས་པ་ཡིན་ཏེ། འདི་ལྟར་གཟུགས་འདི་ནི་རིང་པོ། གཟུགས་འདི་<line/>
</page>
<page index="132" id="236B">ནི་ཐུང་ངུ༌། གཟུགས་འདི་ནི་སྡུག་པ། གཟུགས་འདི་ནི་མི་སྡུག་པ། གཟུགས་འདི་ནི་བསྟན་དུ་ཡོད་པ། གཟུགས་འདི་ཐོགས་པ་དང་བཅས་པ། གཟུགས་འདི་ནི་བསྟན་དུ་མེད་པ། གཟུགས་<line/>
འདི་ནི་ཐོགས་པ་མེད་པ་ཞེས་རྣམ་པར་རིག་བྱེད་མ་ཡིན་པའི་བར་རྣམ་པ་བཅུ་གཅིག་པོ་འདི་ནི་འདུ་ཤེས་ཀྱི་གཟུགས་སུ་རྣམ་པར་དབྱེ་སྟེ། དེ་ལྟར་གསུམ་འདུས་པ་ལས་རེག་པ་སྐྱེའོ། །<line/>
དེ་རེག་པ་དང་ལྷན་ཅིག་སྐྱེས་པའི་ཚོར་བ་དང༌། འདུ་ཤེས་དང༌། སེམས་པ་འབྱུང་སྟེ། དེ་ལ་མིག་གི་འདུས་ཏེ་རེག་པ་ལས་བྱུང་བའི་ཚོར་བ་དང༌། འདུ་ཤེས་དང༌། སེམས་པ་<line/>
མྱོང་བའི་དོན་ནི་ཚོར་བའི་དོན་ནོ། །འདུ་ཤེས་ཀྱི་དོན་ནི་ཚོར་བའི་ཚེ་ཡང་དག་པར་ཤེས་པ་ཡིན་ཏེ། ཆོས་འདི་དག་ལ་ཡིད་འཇུག་པ་སྐྱེ་བའི་མཚན་ཉིད་མི་འདྲ་ཞིང་ངོ་བོ་ཉིད་མི་<line/>
འདྲ་བ་ཡིན་ཏེ། དཔེར་ན། ས་ཆེན་པོ་བཅུའི་ཆོས་ལྟ་བུའོ། །སེམས་པའི་མཚན་ཉིད་མི་འདྲ་བའང་དེ་བཞིན་དེ། རྣམ་པ་རྟོག་པས་ཡིད་ལ་བྱེད་པ་དང༌། དཔྱོད་པ་དང༌། དྲན་པ་<line/>
དང༑ ཚོར་བ་དང༌། འདུ་ཤེས་དང༌། སེམས་པ་དང༌། རེག་པ་དང༌། བརྩོན་འགྲུས་དང༌། ཏིང་ངེ་འཛིན་དེ་དག་ནི་དམིགས་པ་གཅིག་ལ་མཚན་ཉིད་མི་འདྲ་བ་ཡིན་ནོ། །དེ་བཞིན་<line/>
དུ་ཚོར་བའི་མཚན་ཉིད་ཀྱང་མི་འདྲ་ཞིང་དེ་བཞིན་དུ་འདུ་ཤེས་ཀྱི་མཚན་ཉིད་ཀྱང་མི་འདྲ་བ་ཡིན་ཏེ། དཔེར་ན། ཉི་མའི་གཞི་གཅིག་ཡིན་ཀྱང་འོད་ཀྱི་ངོ་བོ་ཐ་དད་པ་དེ་བཞིན་དུ་ཚོར་བའི་<line/>
</page>
<page index="133" id="237A">༄༅། །ངོ་བོ་ཉིད་ཀྱང་གཞན་ཡིན་ལ། སེམས་པའི་ངོ་བོ་ཉིད་ཀྱང་གཞན་ཡིན་ནོ། །དེ་མིག་གི་འདུས་ཏེ་རེག་པ་ལས་བྱུང་བའི་ཚོར་བ་དང༌། འདུ་ཤེས་དང༌། སེམས་པའི་<line/>
དེ་ཁོ་ན་ཉིད་ཤེས་ནས། མིག་འདི་ནི་གསོག་ཏུ་མཐོང༌། གསོབ་ཏུ་མཐོང༌། སྙིང་པོ་མེད་པར་མཐོང་ངོ༌། །ཡང་དག་པར་མཐོང་བའི་དགེ་སློང་དེ་ནི་ལམ་གྱི་དེ་ཁོ་ན་ཉིད་ཤེས་ནས་ལོག་པར་<line/>
ལྟ་བ་སྤངས་ཏེ། དེ་ཡང་དག་པའི་ལྟ་བ་སྔོན་དུ་བཏང་བས་དེ་མིག་དང་ལྷན་ཅིག་སྐྱེས་པའི་འདུ་ཤེས་ཀྱི་གཏི་མུག་རྙོག་པ་ཅན་གྱི་ངོ་བོ་ཉིད་དུ་གྱུར་པ་སྤོང་ངོ༌། །ཤའི་གོང་བུའི་དེ་ཁོ་ན་ཉིད་<line/>
མཐོང་སྟེ། ཚིལ་དང༌། རྣག་དང༌། ཁྲག་དང༌། མཆི་མའི་གནས་ཡིན་པར་རིག་ནས། འདོད་ཆགས་སྤོང་ཞིང་མི་རྟག་པར་རིག་ནས་རྟག་པར་མི་ལྟ་བ་ཡིན་ལ། རུས་པའི་བུ་གའི་ནང་<line/>
ན་ཤའི་གོང་བུ་ཡོད་པར་རིག་ནས་འདོད་ཆགས་དང་བྲལ་བར་འགྱུར། རྒྱུས་པས་སྦྲེལ་བར་རིག་ཅིང་མིག་གི་སྐྱེ་མཆེད་འདི་ནི་གཅིག་ལ་གཅིག་འབྲེལ་བར་རྟོགས་ཏེ། འདི་ལ་སྙིང་<line/>
པོ་མེད་ཅིང་བདག་མེད་པར་རིག་ལ། མདོར་ན་མིག་འདི་ནི་སྡུག་བསྔལ་དུ་གྱུར་པ་ཡིན་ནོ་ཞེས་རྣམ་པར་ཤེས་ཤིང་མཐོང་ནས་མིག་གི་སྐྱེ་མཆེད་ཀྱི་འདོད་ཆགས་དང་བྲལ་བར་འགྱུར་<line/>
རོ༑ ༑དེ་མིག་གི་སྐྱེ་མཆེད་ཡང་དག་པ་ཇི་ལྟ་བ་བཞིན་རྟོགས་ཤིང་གཟུགས་ལ་རྣམ་པར་དཔྱོད་པར་བྱེད་དེ། གལ་ཏེ་ཡང་དག་པ་མ་ཡིན་པའི་གཟུགས་འདི་སྡུག་པ་དང༌། མི་སྡུག་པ་<line/>
</page>
<page index="134" id="237B">དང༑ ལུང་དུ་མ་བསྟན་པ་ཡོངས་སུ་རྟོག་སྟེ། ཅི་འདི་ལ་སྙིང་པོ་ཡོད་དམ། ཅི་གཙང་ངམ། ཅི་རྟག་གམ། ཅི་བདེ་བ་ཡོད་དམ་སྙམ་མོ། །དེ་གཟུགས་ལ་ལྟ་ཞིང་ཤེས་ཏེ། རྟོག་པས་གཟུགས་<line/>
སུ་མི་དམིགས་ཏེ། འདི་ལ་སྙིང་པོ་མེད་དོ། །གཟུགས་སྡུག་པ་དང༌། མི་སྡུག་པ་འདི་ནི་ཀུན་ཏུ་རྟོག་པ་ཙམ་སྟེ། འདི་ལ་སྡུག་པ་དང༌། མི་སྡུག་པའི་ངོ་བོ་ནི་མེད་ལ་སྡུག་པ་དང༌། ཁོང་ཁྲོ་བ་ཁོ་<line/>
ནར་ཀུན་ཏུ་རྟོག་པས་བཟུང་བའི་འཇིག་རྟེན་འདི་ནི་སྡུག་པ་དང༌། སྡང་བར་སེམས་སོ་སྙམ་མོ། །དེ་མིག་གི་སྐྱེ་མཆེད་མཐོང་ནས། རྣ་བའི་སྐྱེ་མཆེད་ལ་ལྟ་བར་བྱེད་དེ། དེ་སྒྲ་ལ་སོ་སོར་རྟོག་གོ །<line/>
སྒྲ་སྐྱེས་པ་དབང་པོའི་ཡུལ་ལ་འཇུག་སྟེ། དེས་རྣ་བ་ལའང་བརྟེན། སྒྲ་ལའང་བརྟེན། དེ་སྐྱེད་པའི་ཡིད་ལ་བྱེད་པ་ལའང་བརྟེན་ནས་རྣ་བའི་རྣམ་པར་ཤེས་པ་སྐྱེ་སྟེ། གསུམ་འདུས་པ་ལས་<line/>
རེག་པ། རེག་པ་དང་ལྷན་ཅིག་སྐྱེས་པའི་ཚོར་བ་དང༌། འདུ་ཤེས་དང༌། སེམས་པ་འབྱུང་ངོ༌། །དེ་ལ་རེག་པ་དང་ལྷན་ཅིག་སྐྱེས་པ་གང་གིས་མྱོང་བར་བྱེད། དེ་ལ་རེག་པ་དང་ལྷན་ཅིག་བྱུང་<line/>
བའི་འདུ་ཤེས་གང་གིས་ཀུན་ཏུ་ཤེས་པར་བྱེད། རེག་པ་དང་ལྷན་ཅིག་བྱུང་བའི་སེམས་པ་གང་གིས་སེམས་པར་བྱེད་སྙམ་ན། འདུ་ཤེས་ནི། འདི་ལྟ་སྟེ། འདི་ནི་རིང་ངོ་སྙམ་པའི་མཚན་ཉིད་<line/>
དོ༑ ༑སྒྲ་འབྱུང་བའི་རྐྱེན་འདི་ལས་སྐྱེས་པའི་སྒྲ་མི་གསལ་བ་དང༌། ཆུང་བ་དང༌། ཆེན་པོར་སྙན་པ་དང༌། མི་སྙན་པ་འདི་འབྱུང་སྟེ། དེ་སྒྲ་བྱུང་བ་དེ་ལ་སོ་སོར་རིག་པར་བྱེད་ཅིང་ཡང་དག་པར་<line/>
</page>
<page index="135" id="238A">༄༅། །སེམས་པར་བྱེད་ལ་འདུ་ཤེས་ཀྱིས་རྣམ་པར་འབྱེད་པར་བྱེད། ཡིད་ཀྱིས་རྣམ་པར་ཤེས་པས་རྣམ་པར་ཤེས་པར་བྱེད་ཅིང་ཚོར་བས་ཤེས་པར་བྱེད་ལ། སོམ་<line/>
ཉིས་རྣམ་པར་དཔྱོད་པར་བྱེད་དོ། །དེ་རྣ་བའི་སྐྱེ་མཆེད་ལ་མངོན་པར་ཞེན་པ་ན་རྟོག་པར་བྱེད། རྟོག་པ་ན་རྣམ་པར་དཔྱོད་པར་བྱེད། རྣམ་བར་དཔྱོད་པ་ན་སོ་སོ་ཡང་དག་པར་རིག་པར་<line/>
བྱེད་དེ། འདི་ལ་སྒྲ་ངོ་བོ་ཉིད་ཀྱིས་སྙན་པའམ། མི་སྙན་པ་ནི་མེད་དོ། །སྒྲ་སྙན་པའམ། མི་སྙན་པ་འདི་ནི་ཀུན་ཏུ་རྟོག་པ་ཙམ་ཁོ་ན་སྟེ། སྒྲ་འདི་ནི་ངོ་བོ་ཉིད་ཀྱིས་རྟག་པའམ། བདེ་བའམ། སྙིང་<line/>
པོའམ། བདག་དང་བཅས་པ་ནི་མེད་ལ། སྒྲ་སྙན་པའམ། མི་སྙན་པ་འདི་ནི་འདོད་ཆགས་ཞེ་སྡང་གཏི་མུག་ཁོ་ནའོ་སྙམ་མོ། །དེ་སྒྲའི་སྐྱེ་མཆེད་ལ་མངོན་པར་ཀུན་ཏུ་རྟོག་པ་ན། སྒྲ་ཐོས་པ་<line/>
ན་རྨོངས་པ་མེད་ཅིང་ཆགས་པ་མེད་ལ་སྙིང་པོ་མེད་པར་རྟོགས་སོ། །དེ་རྣ་བ་དང༌། སྒྲའི་སྐྱེ་མཆེད་ལ་མངོན་པར་རྟོག་པ་ན། རྣ་བའི་རྣམ་པར་ཤེས་པ་ལ་ཆགས་པ་མེད་ཅིང་འདོད་<line/>
ཆགས་དང་བྲལ་བ་འཐོབ་སྟེ། རྣ་བའི་རྣམ་པར་ཤེས་པ་ནི་བདག་མ་ཡིན་ཞིང༌། རྣ་བའི་རྣམ་པར་ཤེས་པ་ནི་བདག་གི་མ་ཡིན་ནོ་སྙམ་མོ། །རེག་པ་དང༌། ཚོར་བ་དང༌། སེམས་པའང་དེ་<line/>
བཞིན་ནོ། །ཡང་དགེ་སློང་དེ་སྣ་དང༌། དྲིའི་སྐྱེ་མཆེད་ལ་ལྟ་སྟེ། སྣ་ལའང་བརྟེན། དྲི་ལའང་བརྟེན། དེ་སྐྱེད་པ་ཡིད་ལ་བྱེད་པ་ལའང་བརྟེན་ནས་སྣའི་རྣམ་པར་ཤེས་པ་སྐྱེ་སྟེ། ཉེ་<line/>
</page>
<page index="136" id="238B">བའམ། རིང་བའམ། ཡིད་དུ་འོང་བའམ། ཡིད་དུ་མི་འོང་བའམ། དྲི་ཞིམ་པའམ། དྲི་མི་ཞིམ་པའམ། རླུང་གིས་ཁྱེར་ཏེ་འོངས་པའམ། ཁྱེར་ཏེ་མི་འོངས་བའི་དྲི་སོ་སོར་སྣོམ་མོ། །དེ་ལ་<line/>
སྣའི་སྐྱེ་མཆེད་ལ་ཕྱི་རོལ་གྱི་དྲི་དེ་སྦྱོར་བར་བྱེད་དེ། དེ་ལ་གསུམ་འདུས་པ་ལས་རེག་པ། རེག་པ་དང་ལྷན་ཅིག་སྐྱེས་པའི་ཚོར་བ་དང༌། འདུ་ཤེས་དང༌། སེམས་པ་འབྱུང་ངོ༌། །དེ་ལ་མྱོང་<line/>
བའི་མཚན་ཉིད་ནི་ཚོར་བའོ། །ཤེས་པའི་མཚན་ཉིད་ནི་འདུ་ཤེས་སོ། །དེ་རྣ་བ་དང༌། སྒྲའི་སྐྱེ་མཆེད་ཐོས་ནས་ནང་གི་རེག་པའི་མཚན་ཉིད་ནི་རེག་པ། ཤེས་པའི་མཚན་ཉིད་ནི་འདུ་ཤེས།<line/>
དེ་སེམས་པའི་མཚན་ཉིད་འདུ་ཤེས་སེམས་པར་བྱེད་པ་ཡིན་ཏེ། ཆོས་འདི་དག་ནི་སྐད་ཅིག་མ་གཅིག་ལ་དམིགས་པ་ཡིན་ལ། བྱ་བ་ནི་ཐ་དད་པར་རྩོམ་པ་ཡིན་ཏེ། དཔེར་ན། ཇི་ལྟར་ངོ་བོ་<line/>
མེད་མི་འདྲ་བ་ས་ཆེན་པོའི་ཆོས་བཅུ་པ་ལྟ་བུའོ། །དེ་བཞིན་དུ་ཆོས་འདི་དག་ཐམས་ཅད་ཀྱི་མཚན་ཉིད་ཐ་དད་ཅིང་སྐད་ཅིག་མ་གཅིག་ལ་གཞན་བྱ་བ་གཅིག་རྩོམ་པ་ཡིན་ནོ་སྙམ་སྟེ། སྔ་མ་བཞིན་<line/>
[?]། །དགེ་སློང་དེ་སྣ་དང༌། དྲིའི་སྐྱེ་མཆེད་ཀྱི་དེ་ཁོ་ན་ཉིད་ཤེས་པར་དེ་ཉིད་འདི་ལྟར་ཚོལ་ཏེ། ཅི་འདི་ལ་སྐྱེ་མཆེད་འདི་རྟག་པ་དང༌། བརྟན་པ་དང༌། ཐེར་ཟུག་པ་མེད་ཅིང་ཡོངས་སུ་འགྱུར་བ་ཡིན་<line/>
སྣ་དང༌། དྲིའི་སྐྱེ་མཆེད་མི་རྟག་པ་དང༌། སྡུག་བསྔལ་བ་དང༌། སྟོང་པ་དང༌། བདག་མེད་པར་ཤེས་ལ། དེ་དག་ཐམས་ཅད་ལ་བདག་མེད་ཅིང་བདག་གི་མེད་དོ་ཞེས་རིག་ནས་སྣ་དང༌། ཕྲིའི་<line/>
</page>
<page index="137" id="239A">༄༅། །སྐྱེ་མཆེད་འདི་ནི་ཀུན་ཏུ་རྟོག་པ་ཁོ་ན་ཙམ་ཡིན་ལ། དེས་སོ་སོའི་སྐྱེ་བོ་ཐམས་ཅད་བཅིངས་པ་ཡིན་ཏེ། བློ་ཞན་པ་དག་ནི་རྣམ་པ་ལ་སོ་སོར་རྟོག་གོ་སྙམ་མོ། །ཡང་<line/>
དགེ་སློང་དེ་ལྕེའི་སྐྱེ་མཆེད་ཚོལ་བར་བྱེད་དེ། ལྕེ་ལའང་བརྟེན། རོ་ལའང་བརྟེན། དེ་སྐྱེད་པ་ཡིད་ལ་བྱེད་པ་ལའང་བརྟེན་ནས། ལྕེའི་རྣམ་པར་ཤེས་པ་སྐྱེ་སྟེ། གསུམ་འདུས་པ་ལས་<line/>
རེག་པ། རེག་པ་དང་ལྷན་ཅིག་སྐྱེས་པའི་ཚོར་བ་དང༌། འདུ་ཤེས་དང༌། སེམས་པ་འབྱུང་ངོ༌། །དེ་ལ་མྱོང་བའི་མཚན་ཉིད་ནི་ཚོར་བ། ཤེས་པའི་མཚན་ཉིད་ནི་འདུ་ཤེས། རེག་པའི་མཚན་<line/>
ཉིད་ནི་རེག་པ། སེམས་པའི་མཚན་ཉིད་ནི་སེམས་པར་བྱེད་པ་ཡིན་ཏེ། ཆོས་འདི་དག་ནི་འདུ་ཤེས་ཀྱི་མཚན་མ་ལ་དམིགས་པ་ཡིན་ཞིང་རང་གི་མཚན་ཉིད་དང༌། སྤྱིའི་མཚན་ཉིད་<line/>
དུ་གྱུར་པ། བྱ་བ་ཐ་དད་པ་རྩོམ་ཞིང་ཐམས་ཅད་ཀྱང་དོན་གཅིག་རབ་ཏུ་བསྒྲུབ་པ་ཡིན་ཏེ། དཔེར་ན། ཤིང་ལའང་བརྟེན། བསྐམ་པ་ལའང་བརྟེན། ཐེའུ་ལའང་བརྟེན། ཐབ་ལའང་<line/>
བརྟེན། མགར་བ་ལའང་བརྟེན་ནས་ལག་པའི་རྒྱན་སོར་གདུབ་གཅིག་བྱེད་དེ། ཆོས་དེ་དག་ཐམས་ཅད་ཀྱི་མཚན་ཉིད་མི་འདྲ་བ་དེ་བཞིན་དུ་ལྕེའི་སྐྱེ་མཆེད་ཀྱི་ཆོས་འདིའང༌། ལྕེའི་སྐྱེ་<line/>
མཆེད་དང༌། རོའི་སྐྱེ་མཆེད་བསྐྱེད་དོ། །ཡང་དགེ་སློང་དེ་ལྕེའི་སྐྱེ་མཆེད་ཀྱི་དེ་ཁོ་ན་ཉིད་མཐོང་བ་འདི་ལྟར་རབ་ཏུ་རྟོག་པར་བྱེད་དེ། ལྕེའི་སྐྱེ་མཆེད་ལ་རྟག་པའམ། བདེ་བའམ། གཙང་<line/>
</page>
<page index="138" id="239B">བའམ། བདག་དང༌། བཅས་པ་ཅུང་ཟད་ཡོད་པ་རྣམ་པ་ཐམས་ཅད་དུ་རྣམ་པར་བསམས་ན་གང་མཚན་ཉིད་དེ་ལྟ་བུ་དང་ལྡན་པའི་ཆོས་ཆུང་ངུ་ཙམ་ཡང་མི་དམིགས་ཏེ། དེ་ལྕེ་དང༌། རོའི་སྐྱེ་མཆེད་<line/>
ཀྱི་འདོད་ཆགས་དང་བྲལ་ལོ། །དེ་སེམས་ཅན་རྒྱ་མཚོ་དེ་དག་ཐམས་ཅད་གང་དུ་ཞུགས་ཤིང་ཆགས་པ། མི་དང༌། ལྷ་དང༌། སེམས་ཅན་དམྱལ་བ་དང༌། དུད་འགྲོ་དང༌། ཡི་དྭགས་འགྲོ་<line/>
བ་ལྔ་པོ་དག་གཅིག་ལ་གཅིག་གནོད་ཅིང་ཞུགས་ཏེ་འཆིང་ངོ༌། །དེ་ལྕེ་དང༌། རོའི་སྐྱེ་མཆེད་ལས་རྣམ་པར་གྲོལ་ཞིང་འདོད་ཆགས་དང་བྲལ་ཏེ། ལྕེའི་སྐྱེ་མཆེད་དག་ལ་བདག་མེད་ཅིང་ལྕེ་དང༌།<line/>
རོའི་སྐྱེ་མཆེད་དག་ལ་བདག་གི་མེད་དེ། བདག་རྟག་པའམ། བརྟན་པའམ། ཐེར་ཟུག་པ་མེད་ཅིང་ཡོངས་སུ་འགྱུར་བའི་ཆོས་ཅན་ཡིན་ཏེ། ལྕེ་དང༌། རོའི་སྐྱེ་མཆེད་ནི་མེད་པ་ཡིན་ནོ་སྙམ་<line/>
སྟེ༑ དེ་དེ་ལས་ཀྱང་འདོད་ཆགས་དང་བྲལ་ལོ། །གཞན་ཡང༌། དགེ་སློང་དེ་ལུས་དང༌། རེག་བྱའི་སྐྱེ་མཆེད་ལ་ལྟ་བར་བྱེད་དེ། དེ་ལུས་ལའང་བརྟེན། རེག་བྱ་ལའང་བརྟེན་ནས། ལུས་ཀྱི་<line/>
རྣམ་པར་ཤེས་པ་སྐྱེ་བར་མཐོང་སྟེ། གསུམ་འདུས་པ་ལས་རེག་པ། རེག་པ་དང་ལྷན་ཅིག་སྐྱེས་པའི་ཚོར་བ་དང༌། འདུ་ཤེས་དང༌། སེམས་པ་འབྱུང་སྟེ། ཆོས་འདི་དག་ནི་སྔ་མ་བཞིན་<line/>
དུ་ཤེས་པར་བྱའོ། །ཇི་ལྟར་མིག་གི་དབང་པོའི་སྐྱེ་མཆེད་རྣམས་བཤད་པ་དེ་བཞིན་དུ། ལུས་ཀྱི་རེག་པའང་ཁོང་དུ་ཆུད་པར་བྱའོ།། །།འཕགས་པ་དམ་པའི་ཆོས་དྲན་པ་ཉེ་<line/>
</page>
<page index="139" id="240A">༄༅། །བར་གཞག་པ། བམ་པོ་ལྔ་པ། དེ་ནས་གཞན་ཡང༌། ཇི་ལྟར་ན་དགེ་སློང་དེ་སྐྱེ་མཆེད་གཟུགས་ཅན་བཅུ་བརྟགས་ནས་ཆོས་ཀྱི་སྐྱེ་མཆེད་ཀྱི་དེ་ཁོ་ན་ཉིད་རྟོག་<line/>
ཅིང་ཆོས་ཀྱི་སྐྱེ་མཆེད་ལ་ལྟ་བར་བྱེད་ཅེ་ན། རྣལ་འབྱོར་སྤྱོད་པ་ནང་གི་ཆོས་ལ་ཆོས་ཀྱི་རྗེས་སུ་ལྟ་ཞིང་གནས་པ་དེས་ཐོས་པ་ལས་བྱུང་བའི་ཤེས་པའམ། ལྷའི་མིག་གིས་<line/>
བརྟགས་ན། ཆོས་གང་ཆོས་ཀྱི་སྐྱེ་མཆེད་དུ་བསྡུས་པ་ནི་སོ་སོར་བརྟགས་པས་འགོག་པ་དང༌། སོ་སོར་བརྟགས་པ་མ་ཡིན་པས་འགོག་པ་དང༌། ནམ་མཁའོ། །དེ་ལ་ཆོས་<line/>
གང་ཅུང་ཟད་མེད་པའི་ཆོས་དེ་བསྡུས་པ་ནི་ནམ་མཁའ་ཡིན་ནོ། །སོ་སོར་བརྟགས་པས་འགོག་པ་ཞེས་བྱ་བ་ནི་མྱ་ངན་ལས་འདས་པ་ལ་སོ་སོར་རྟོག་པའི་ཤེས་རབ་ཡིན་ཏེ། དེ་<line/>
རྣམ་པ་དུ་མ་མངོན་སུམ་དུ་བྱས་ནས་གནས་སོ་སོར་རྟོག་པས་ཉོན་མོངས་པ་སེལ་ཞིང་ཟད་པར་བྱེད་ལ་འཇིག་པར་བྱེད། ཟག་པ་མེད་པ་ཐམས་ཅད་ལ་ཕྱོགས་པར་བྱེད་ཅིང་<line/>
མངོན་དུ་བྱེད་པ་ཡིན་ནོ། །སོ་སོར་བརྟགས་པ་མ་ཡིན་པས་འགོག་པ་ནི་སོ་སོར་བརྟགས་པ་མ་ཡིན་པ་ཞེས་བྱ་བ་གང་མི་ཤེས་ཤིང་ཤེས་པ་མེད་ལ། སོ་སོར་རིག་པ་མེད། ཤེས་<line/>
པ་མ་ཡིན་ཞིང་ཤིན་ཏུ་ཁོང་དུ་ཆུད་པ་མེད་ལ། རབ་ཏུ་རྟོག་པ་མེད། གཞན་གྱི་རྣམ་པར་ཤེས་པ་བརྒྱ་ཕྲག་སྟོང་སྐྱེས་པ་དག་ཀྱང་འཇིག་པར་བྱེད་ཅིང༌། མིག་དང༌། རྣ་བ་དང༌། སྣ་<line/>
</page>
<page index="140" id="240B">དང༑ ལྕེ་དང༌། ལུས་དང༌། ཡིད་ཀྱི་རྣམ་པར་ཤེས་པ་དེ་ལ་བདག་འཇིག་པར་བྱེད་ལ། ཡང་འབྱུང་བར་མི་བྱེད་པ་གསུམ་པ་འདི་ནི་སོ་སོར་བརྟགས་པ་མ་ཡིན་པས་འགོག་པ་སྟེ།<line/>
ནམ་མཁའ་དང༌། ཆོས་གསུམ་པོ་འདི་དག་ནི་སྐྱེ་བ་མེད་ལ་རྟག་པ་དེ་དག་དུས་ཀྱིས་མ་བསྐྱེད་ཅིང་སྐྱེ་བར་མི་འགྱུར་ལ་མི་སྐྱེའོ། །དེ་ནས་གཞན་ཡང༌། ཇི་ལྟར་ན་དགེ་སློང་དེ་ཆོས་ཀྱི་སྐྱེ་མཆེད་<line/>
གཟུགས་དང༌། གཟུགས་མ་ཡིན་པ་རྣམ་པ་གཉིས་རྣམ་པར་འབྱེད་ཅེ་ན། དེ་ལ་གཟུགས་ཅན་བཅུ་ནི་སྐྱེ་མཆེད་གཟུགས་ཅན་ཡིན་ནོ། །དེ་ལ་ཇི་ལྟར་ན་བསྟན་དུ་མེད་ཅིང་ཐོགས་པ་མེད་<line/>
པའི་མིག་གི་རྣམ་པར་ཤེས་པས་བསྟན་དུ་ཡོད་ཅིང་ཐོགས་པ་དང་བཅས་པའི་གཟུགས་ཇི་ལྟར་ན་དམིགས་པར་འགྱུར། དེ་བཞིན་དུ་ཇི་ལྟར་ན་རྣ་བའི་རྣམ་པར་ཤེས་པ་བསྟན་དུ་མེད་<line/>
ཅིང་ཐོགས་པ་མེད་པས་སྒྲ་འཛིན་པར་འགྱུར། དེ་བཞིན་དུ་ཇི་ལྟར་ན་སྣའི་རྣམ་པར་ཤེས་པ་བསྟན་དུ་མེད་ཅིང་ཐོགས་པ་མེད་པས་དྲི་འཛིན་པར་འགྱུར། དེ་བཞིན་དུ་ལྕེའི་རྣམ་<line/>
པར་ཤེས་པ་བསྟན་དུ་མེད་ཅིང་ཐོགས་པ་མེད་པས་རོ་རྣམ་པར་ཤེས་པར་འགྱུར། དེ་བཞིན་དུ་ལུས་ཀྱི་རྣམ་པར་ཤེས་པ་བསྟན་དུ་མེད་ཅིང་ཐོགས་པ་མེད་པའི་ཕྱི་རོལ་གྱི་སྐྱེ་མཆེད་<line/>
ལྔ་དང༌། གཞན་ནང་གི་སྐྱེ་མཆེད་ལྔ་པོ་འདི་དག་ཇི་ལྟར་ན་བསྟན་དུ་མེད་ཅིང་ཐོགས་པ་མེད་པ་དག་གིས་བསྟན་དུ་ཡོད་ཅིང་ཐོགས་པ་དང་བཅས་པའི་སྐྱེ་མཆེད་དག་ཇི་ལྟར་དམིགས་<line/>
</page>
<page index="141" id="241A">༄༅། །པར་འགྱུར་ཞེ་ན། དགེ་སློང་དེ་ཇི་ཙམ་དུ་དམིགས་པའི་རྣམ་པར་འགྱུར་བ་དེ་ཙམ་དུ་རྣམ་པར་མཐོང་ཞིང་དེ་རྣམ་པར་ཤེས་པ་སྐྱེ་སྟེ། རྒྱ་དང༌། རྒྱའི་<line/>
འབུར་བཞིན་ནོ། །དེ་ལ་རྒྱུ་དེའི་མི་འདྲ་བ་མཁ་རང་བ་དང༌། རྒྱའི་འཇམ་པ་དང༌། རྙི་བ་དང༌། མཁྲང་བ་དང༌། མི་མཁྲང་བ་དེ་ལས་རྒྱའི་འབུར་འབྱུང་ངོ༌། །དེ་བཞིན་དུ་བསྟན་དུ་<line/>
མེད་ཅིང་ཐོགས་པ་མེད་པའི་རྣམ་པར་ཤེས་པ་བསྟན་དུ་ཡོད་ཅིང་ཐོགས་པ་དང་བཅས་པ་ལ་དམིགས་པ་འཛིན་ཏོ། །གསུམ་པ་རྒྱའི་འབུར་འབྱུང་བ་བཞིན་དུ་མི་འདྲ་བ་དེ་<line/>
དག་ཐམས་ཅད་ལས་མི་འདྲ་བ་འབྱུང་སྟེ། དེ་ལྟར་མི་འདྲ་བ་ལས་མི་འདྲ་བ་འབྱུང་བ་ནི་མཐའ་དང་པོ་ཡིན་ནོ། །མཐའ་གཉིས་པ་ནི་འདྲ་བ་དག་ལས་འདྲ་བ་འབྱུང་བ་ཡིན་<line/>
ཏེ། དཔེར་ན། ཐགས་དཀར་པོ་དག་ལས་གོས་ཀྱི་སྣམ་བུ་དཀར་པོར་ཤེས་པ་ལྟ་བུའོ། །མཐའ་གསུམ་པ་ནི་མི་མཐུན་པ་དག་ལས་མི་མཐུན་པ་འབྱུང་བ་ཡིན་ཏེ། དཔེར་ན་།<line/>
གཙུབ་ཤིང་ལས་མེ་འབྱུང་ཞིང་མེ་དང༌། ཤིང་མི་མཐུན་པར་མཐོང་བ་ལྟ་བུའོ། །མཐའ་བཞི་པ་ནི་སླ་བ་ལས་བསྐ་བ་འབྱུང་བ་ཡིན་ཏེ། དཔེར་ན། འོ་མ་སླ་བ་ལས་ཞོ་བསྐ་<line/>
བ་འབྱུང་བ་ནི་ཇི་ལྟར་འོ་མ་སླ་བ་ལས་ཞོ་བསྐ་བ་འབྱུང་བ་དེ་བཞིན་དུ་དངོས་པོ་མི་འདྲ་བ་མིག་གི་རྣམ་པར་ཤེས་པ་ལ་སོགས་པ་རྒྱུ་རྐྱེན་གྱི་བྱེ་བྲག་གིས་མིག་གི་རྣམ་པར་<line/>
</page>
<page index="142" id="241B">ཤེས་པ་ལ་སོགས་པ་སྐྱེའོ། །འདིར་ཚིགས་སུ་བཅད་པ། ཆོས་རྟོགས་པ་ལ་མངོན་དགའ་ཞིང༌། །བསམ་གཏན་ཀུན་དགར་གནས་ལྡན་ལ། །དེ་ཡི་མཚན་ཉིད་ཤེས་པ་ནི། །མྱ་ངན་འདས་<line/>
པ་མཆོག་འཐོབ་པོ། །བྱམས་ལ་རྟག་པར་ཀུན་ཏུ་དགའ། །ཆོས་ཀྱི་སྤྱོད་ཡུལ་བརྩོན་བྱེད་ཅིང༌། །ལུས་ཀྱི་མཚན་ཉིད་དེ་ཤེས་པ། །དེ་ཉིད་ཁོ་ན་དགེ་སློང་ཡི། །གང་གི་བློ་གྲོས་ཚུལ་<line/>
བཞིན་སེམས། །འདོད་དང་ཁྲོ་བས་མི་ཉམས་པ། །དགེ་སློང་དེ་ཡིན་ཤེས་པར་བྱ། །དེ་ལས་བཟློག་ན་གཞན་དུ་འགྱུར། །འབྱུང་པོ་ཀུན་ལ་བརྩེ་ཞིང་ཞི། །ཆགས་པ་ཐམས་ཅད་རྣམ་<line/>
སྤངས་ལ། །འཆིང་བ་ཀུན་ལས་ངེས་གྲོལ་བ། །དེ་ཉིད་རིག་པ་དགེ་སློང་ཡིན། །གང་གི་རྣམ་ཤེས་ལས་རུང་བཞིན། །གང་དག་ཡུལ་གྱིས་མི་ཉམས་པ། །གསེར་ལ་དྲི་མ་མེད་པ་<line/>
བཞིན། །དག་པ་དགེ་སློང་ཞེས་བྱའོ། །གང་གི་ཡིད་ལ་དགའ་བ་དང༌། །མི་དགའ་བ་ཡིས་གོས་མེད་ཅིང༌། །སྐྱོན་རྣམས་ཐམས་ཅད་རྣམ་སྤངས་པ། །དེ་ནི་དགེ་བའི་གཏེར་དུ་བལྟ། །<line/>
ཚུལ་ཁྲིམས་ཉེ་བར་ཁྲོ་མེད་ཅིང༌། །ཆོས་སྤྱོད་པ་དག་དབང་པོ་ཐུལ། །སེམས་ཅན་མི་དམན་བློ་གྲོས་ལྡན། །དེ་ལྟ་བུ་ནི་དགེ་སློང་ཡིན། །གང་དག་བསྟན་བཅོས་བསྟན་བཅོས་དོན། །<line/>
རྟག་ཏུ་རྣམ་ཤེས་བློ་གྲོས་དགའ། །བཟའ་བཏུང་དག་ལ་དགའ་མེད་པ། །ཞི་བའི་ཡིད་དེ་དགེ་སློང་ཡིན། །གང་དག་ཚལ་དགོན་གཙུག་ལག་ཁང༌། །དུར་ཁྲོད་དང་ནི་རྩྭ་བཏིང་ལ། །<line/>
</page>
<page index="143" id="242A">༄༅། །ཡིད་ནི་དགའ་བར་བྱེད་པ་དག །དེ་ལྟ་བུ་ནི་དགེ་སློང་ཡིན། །སྐྱོན་རྣམས་དེ་ཉིད་ལས་ཤེས་ཤིང༌། །འབྲས་བུའི་བྱེ་བྲག་རིག་པ་དང༌། །རྒྱུ་དང་རྐྱེན་གྱི་དེ་<line/>
ཉིད་ཤེས། །སྡིག་དང་བྲལ་བ་དགེ་སློང་ཡིན། །སྡིག་པའི་དགོན་པ་བཅོམ་བྱས་ཤིང༌། །སྐྱོན་བཅོམ་དབང་པོ་ཐུལ་བ་དང༌། །ཡང་སྲིད་དམ་པ་ཤེས་པ་ནི། །ཞི་བའི་ཡིད་དེ་དགེ་<line/>
སློང་ཡིན། །བསྔགས་པས་སྙིང་ལ་དགའ་མེད་ལ། །སྨད་པས་ཞུམ་པ་མེད་པ་ནི། །རྒྱ་མཚོ་ལྟ་བུར་ཟབ་པ་སྟེ། །རྣམ་རིག་དགེ་སློང་ཞེས་བྱ་འོ། །བློ་གྲོས་བརྟན་པ་བདག་མི་བསྟོད།།<line/>
སྙན་པར་སྨྲ་ཞིང་དུས་སུ་སྨྲ། །བརྐམ་མེད་གྲགས་པ་མཁས་པ་དག །དགེ་སློང་དེ་ནི་ཞི་ཞེས་བྱ། །འདོད་པའི་ཁམས་སུ་འགྲོ་བའི་རྒྱུ། །དེ་བཞིན་གཟུགས་ཀྱི་ཁམས་དང་ནི།།<line/>
གཟུགས་མེད་ཁམས་ཀྱི་དེ་ཉིད་ཤེས། །བསྟན་རིག་དགེ་སློང་ཞེས་བྱའོ། །འཇིག་རྟེན་གཏམ་ལ་ཆགས་མེད་ཅིང༌། །གང་གི་ཡུལ་དག་དུག་ལྟ་བུ། །ཆགས་པའི་སྐྱོན་དག་རྟག་འཇོམས་<line/>
པ༑ ༑དགེ་སློང་དེ་ནི་སངས་རྒྱས་བསྟན། །གང་གི་བློ་གྲོས་འདོད་རྣམས་ལ། །འདམ་ལྟ་བུར་ནི་རྟག་ཏུ་ལྟ། །བརྟན་པ་བློ་གྲོས་ངེས་གྲོལ་ཞིང༌། །དེ་ནི་འཁོར་བའི་འཆིང་ལས་གྲོལ། །<line/>
གང་རིག་ལེ་ལོ་ཐག་བསྲིངས་པ། །བསམ་གཏན་ཁ་ཏོན་ལས་རུང་ཞིང༌། །སེམས་ཅན་རྣམས་ལ་ཕན་བྱེད་པ། །དགོན་གནས་དགེ་སློང་ཞེས་བྱའོ། །གང་གི་བློ་གྲོས་དྲིས་ལན་ལྡོན། །<line/>
</page>
<page index="144" id="242B">སྤོབས་དང་ལྡན་ཞིང་དབང་པོ་ཐུལ། །དེ་ནི་ཆོས་ཀྱི་གཏམ་ཤེས་ཏེ། །གང་དག་བཟློག་ན་རྩྭ་དང་འདྲ། །གང་གི་བློ་གྲོས་ལུས་དུབ་པས། །རྣམ་པ་ཀུན་ཏུ་སྐྱོ་མེད་ཅིང༌། །དོན་དུ་བྱ་བ་ཀུན་<line/>
ཤེས་པ། །དེ་ནི་དགེ་འདུན་གསོག་པ་བྱེད། །ཚོད་ཟོང་ཕྱིར་མིན་འོངས་ཕྱིར་མིན། །གྲགས་པའི་དོན་དུ་ག་ལ་ཞིག །གང་བློ་དགེ་འདུན་དོན་སེམས་པ། །དེ་ནི་འཁོར་བའི་འཆིང་ལས་གྲོལ།།<line/>
གང་གི་བརྟུལ་ཞུགས་མཐོ་རིས་དང༌། །རྙེད་དང་གྲགས་པའི་དོན་དུ་མིན། །ཐམས་ཅད་མྱ་ངན་འདས་དོན་བྱེད། །དགེ་སློང་དེ་ནི་ཞི་ཞེས་བྱ། །སྡིག་པ་དག་ནི་རྟག་ཏུ་སྤངས། །ལེགས་པར་<line/>
བྱེད་ལ་རྟག་དགའ་ཞིང༌། །སྡིག་པའི་བཤེས་དང་མི་འདྲེ་བ། །སངས་རྒྱས་བསྟན་ལ་དགེ་སློང་ཡིན། །སེམས་ནི་བྱམས་པར་བསྒོམས་བྱས་ཤིང༌། །མཁས་པ་དྲང་པོའི་སེམས་ལྡན་ལ། །<line/>
བསླབ་པའི་གཞི་ལ་ཉམས་མེད་པ། །མྱ་ངན་འདས་པ་ཡོང་མི་རིང༌། །འཁོར་བའི་སྐྱེ་དང་རྒ་བ་ཡི། །འཇིགས་ལས་ཁ་ནི་ཕྱིར་ཕྱོགས་ཤིང༌། །བསམ་གཏན་ལྡན་ལ་བག་ཡོད་པ། །མྱ་<line/>
ངན་འདས་པ་ཡོང་མི་རིང༌། །མེ་རྟག་སྟོང་པ་བདག་མེད་དང༌། །བྱ་བའི་རྣམ་པ་ཤེས་པ་དང༌། །བསམ་གཏན་འཕེལ་བའི་རྣམ་ཤེས་པ། །མྱ་ངན་འདས་པ་ཡོང་མི་རུང༌། །དེ་ནས་གཞན་<line/>
ཡང་དགེ་སློང་དེ་ས་གཞན་ལྔ་པ་ལས་ས་གཞན་དྲུག་པ་ལ་ཇི་ལྟར་འཇུག་ཅེ་ན། རྣལ་འབྱོར་སྤྱོད་པ་ནང་གི་ཆོས་ལ་ཆོས་ཀྱི་རྗེས་སུ་ལྟ་ཞིང་གནས་པ་དེས་ཐོས་པ་ལས་བྱུང་བའི་ཤེས་<line/>
</page>
<page index="145" id="243A">༄༅། །པའམ། ལྷའི་མིག་གིས་བརྟགས་ན། །དགེ་སློང་དེ་མུ་བཞི་པ་ལ་ལྷག་པར་མོས་པ་ཡིན་ནོ། །ཇི་ལྟར་ན་ཆོས་འདི་དག་གི་རྒྱུ་འདྲ་བ་དག་ལས་འདྲ་བ་འབྱུང་བ་<line/>
དང༑ མི་འདྲ་བ་དག་ལས་མི་འདྲ་བ་དང༌། འདྲ་བ་མ་ཡིན་པ་དག་ལས་འདྲ་བ་མ་ཡིན་པ་དང༌། ཕྱེད་འདྲ་བ་དག་ལས་ཕྱེད་འདྲ་བ་འབྱུང༌། ཇི་ལྟར་ན་རྒྱུ་འདྲ་བ་དག་ལས་འདྲ་<line/>
བ་འབྱུང་ཞེ་ན། དཔེར་ན། འབྲུ་དང༌། འབྲུའི་རྒྱུར་གྱུར་པ་དག་ལས་འབྲུ་ཉིད་སྐྱེ་བ་དེ་བཞིན་དུ། ནང་གི་དགེ་བའི་ལས་འདྲ་བ་དག་ལས་འདྲ་བའི་འབྲས་བུ་ཉིད་ལྷ་དང༌། མི་རྣམས་<line/>
ལ་དམིགས་པ་ནི་མུ་དང་པོ་ཡིན་ནོ། །རྒྱུ་མི་འདྲ་བ་དག་ལས་མི་འདྲ་བ་འབྱུང་བ་ནི། དཔེར་ན། འོ་མ་ལས་ཞོ་སྐྱུར་བ་འབྱུང་བ་དེ་བཞིན་དུ་ནང་གིའང་འཇིག་རྟེན་འདིར་ཀུན་<line/>
ནས་ཉོན་མོངས་པ་སྒྲ་དང༌། རེག་པ་དང༌། རོ་དང༌། གཟུགས་དང༌། དྲི་འདོད་པ་སྡུག་པ་དག་བྱས་པས། ཞོ་སྐྱུར་བ་འབྱུང་བ་དེ་བཞིན་དུ་མི་འདོད་ཅིང་མི་སྡུག་པ་ཡིད་དུ་མི་<line/>
འོང་བའི་འབྲས་བུ་རྣམ་པར་སྨིན་པ་སེམས་ཅན་དམྱལ་བ་དང༌། ཡི་དྭགས་དང༌། དུད་འགྲོ་རྣམས་ལ་དམིགས་པ་ནི་མུ་གཉིས་པ་ཡིན་ནོ། །རྒྱུ་མི་འདྲ་བ་དག་ལས་མི་འདྲ་བ་འབྱུང་<line/>
པ་ནི༑ དཔེར་ན། ཚོན་སྔོན་པོ་དང༌། བབ་ལར་སྦྱར་ན་ཁ་དོག་མི་འདྲ་བ་འབའ་ཞིག་ཏུ་འགྱུར་བ་དེ་བཞིན་དུ་ནང་གི་ཆོས་ལའང་ལས་དང༌། འབྲས་བུ་རྣམ་པར་སྨིན་པའི་ལས་དང༌།<line/>
</page>
<page index="146" id="243B">འབྲས་བུ་མི་འདྲ་བ་འབྱུང་བ་སྟེ། ལས་དང༌། འབྲས་བུ་མི་འདྲ་བ་ནི། དཔེར་ན། ལོག་པར་ལྟ་བ་མཆོད་སྦྱིན་པ་དག་མཐོ་རིས་འདོད་པའི་ཕྱིར་ཕྱུགས་དག་གསོད་དེ། དེ་དག་སེམས་ཅན་དམྱལ་<line/>
བར་འགྲོ་བ་ནི་མུ་གསུམ་པ་ཡིན་ནོ། །རྒྱུ་ཕྱེད་འདྲ་བ་དག་ལས་ཕྱེད་འདྲ་བ་འབྱུང་བ་ནི། ཐགས་ཕྲ་མོ་དཀར་པོ་ཉིད་ལས་སྣམ་བུ་དཀར་པོ་སྟུག་པོ་ཉིད་དུ་བྱེད་དེ། ཕྲ་མོ་དང༌། སྟུག་པོ་གཉིས་<line/>
མི་འདྲ་བ་ཉིད་དུ་ཡོད་པ་དེ་བཞིན་དུ་རྒྱུ་ཕྱེད་འདྲ་བ་དག་ལས་ཕྱེད་འདྲ་བ་འབྱུང་བ་ནི་མི་དགེ་བའི་ལས་བསགས་པ་ཕྲ་མོར་གྱུར་པ་དག་གིས་སེམས་ཅན་དམྱལ་བ་ཆེན་པོ་དག་བྱེད་པ་ནི་<line/>
མུ་བཞི་པ་ཡིན་ནོ། །དགེ་སློང་དེ་ལས་དང༌། འབྲས་བུ་འོང་བ་དང༌། འགྲོ་བའི་བྱེད་པའི་རྗེས་སུ་བསམས་པ་མཐོང་ནས། ལས་དང༌། འབྲས་བུ་འཁོར་ལོ་བཞིན་དུ་སྲིད་པར་འགྲོ་བའི་མུ་བཞི་པ་སེམས་<line/>
པར་བྱེད་དེ། རིས་དང་ལྡན་པའི་མི་ལ་གནོད་པར་བྱེད་པའི་ལས་ཐོབ་པ་མེད་པ་ཡིན་པ་དེ་ནི་མུ་དང་པོ་ཡིན་ནོ། །མི་ལ་གནོད་པ་བྱེད་པའི་ལས་ཐོབ་པ་གང་ཡིན་པ་ནི་མུ་གཉིས་པ་ཡིན་ནོ། །<line/>
གནོད་པར་བྱེད་པའི་ལས་ཐོབ་པ་དང༌། མ་ཐོབ་པ་གང་ཡིན་པ་ནི་མུ་གསུམ་པ་ཡིན་ནོ། །གནོད་པར་བྱེད་པའི་ལས་ཐོབ་པའང་མ་ཡིན་མ་ཐོབ་པའང་མ་ཡིན་པ་གང་ཡིན་པ་ནི་མུ་བཞི་པ་ཡིན་<line/>
ནོ༑ ༑རིས་དང་ལྡན་པར་གནོད་པར་བྱེད་པའི་ལས་ཐོབ་པ་མེད་པ་གང་ཡིན་པ་དེ་ནི་ཡོད་དེ། དཔེར་ན། འཇིག་རྟེན་པར་གྱུར་པ་དག་རྒྱུ་སྔར་མ་ཐོབ་པར་མི་དག་ལ་གནོད་པར་བྱེད་པ་ལྟ་བུའོ། །<line/>
</page>
<page index="147" id="244A">༄༅། །འཇིག་རྟེན་ལས་འདས་པ་མིག་གི་རྣམ་པར་ཤེས་པ་ལས་ཀྱི་རྒྱ་མཚོ་ཐོབ་པ་མེད་པའི་མི་ལ་འདོད་པ་དང༌། མྱ་ངན་ལ་སོགས་པས་གནོད་པར་བྱེད་པ་ནི་མུ་དང་པོ་ཡིན་ནོ། །<line/>
མི་ལ་གནད་པར་བྱེད་པའི་ལས་ཐོབ་པ་གང་ཡིན་པ་ནི། དཔེར་ན། འཇིག་རྟེན་པ་དག་མེའམ། རལ་གྲི་དང་ཕྲད་ན་སྲེག་གོ་ཞེའམ། གཅོད་དོ་ཞེས་ཟེར་བ་ལྟ་བུའོ། །འཇིག་རྟེན་ལས་འདས་པ་ནི་<line/>
མི་དགེ་བའི་ལས་ཐོབ་ན་སེམས་ཅན་དམྱལ་བ་དང༌། དུད་འགྲོ་དང༌། ཡི་དྭགས་རྣམས་སུ་གནོད་པ་བྱེད་པ་ནི་མུ་གཉིས་པ་ཡིན་ནོ། །གནོད་པར་བྱེད་པའི་ལས་ཐོབ་པ་དང༌། མ་ཐོབ་པ་གང་ཡིན་པ་<line/>
ནི༑ དཔེར་ན། འཇིག་རྟེན་པ་དག་རིག་སྔགས་དང༌། དུག་གི་མཐུ་ཐོབ་པ་དང༌། མ་ཐོབ་པ་སྦྱིན་པར་བྱེད་པ་ལྟ་བུའོ། །འཇིག་རྟེན་ལས་འདས་པ་ནི་འཆི་བའི་ཡུལ་གྱི་དུས་སུ་སེམས་ཅན་དམྱལ་<line/>
བ་རྣམས་ཀྱི་མཚན་མའི་གཟུགས་བརྙན་ཐོབ་པ་ནི་མུ་གསུམ་པ་ཡིན་ནོ། །གནོད་པར་བྱེད་པའི་ལས་ཐོབ་པའང་མ་ཡིན་མ་ཐོབ་པའང་མ་ཡིན་པ་གང་ཡིན་པ་ནི། དཔེར་ན། འཇིག་རྟེན་པ་དག་<line/>
སྨན་གྱི་ས་བོན་བཏབ་པ་སྐྱེ་བར་འགྱུར་བ་ཐོབ་པའང་མ་ཡིན་མ་ཐོབ་པའང་མ་ཡིན་པ་ལྟ་བུའོ། །འཇིག་རྟེན་ལས་འདས་པ་ནི། དཔེར་ན། དགེ་སློང་དགྲ་བཅོམ་པ་ལ་ངེས་པར་མྱོང་བར་འགྱུར་<line/>
བའི་ལས་རི་རབ་ཙམ་ཡོད་ཀྱང་དགྲ་བཅོམ་པ་མྱ་ངན་ལས་འདས་ཏེ། དགྲ་བཅོམ་པ་ལ་ཡོད་པའི་ལས་དེ་དག་ཐོབ་པ་མེད་ཅིང་གནོད་པར་ཡང་མི་འགྱུར་ལ་གྲོལ་བ་ནི་མུ་བཞི་པ་ཡིན་ནོ། །<line/>
</page>
<page index="148" id="244B">ཚེ་འདི་ལ་མྱོང་བར་འགྱུར་ལ་སྐྱེས་ནས་མྱོང་བར་འགྱུར་བ་མ་ཡིན་པའི་ལས་ནི་མུ་དང་པོ་ཡིན་ནོ། །སྐྱེས་ནས་མྱོང་བར་འགྱུར་ལ། ཚེ་འདི་ལ་མྱོང་བར་འགྱུར་བ་མ་ཡིན་པ་ནི་མུ་གཉིས་པ་ཡིན་ནོ།།<line/>
སྐྱེས་ནས་མྱོང་བར་འགྱུར་བ་དང༌། ཚེ་འདི་ལའང་མྱོང་བར་འགྱུར་བ་ནི་མུ་གསུམ་པ་ཡིན་ནོ། །ཚེ་འདི་ལའང་མྱོང་བར་འགྱུར་བ་མ་ཡིན་པ་དང༌། སྐྱེས་ནས་ཀྱང་མྱོང་བར་འགྱུར་བ་མ་ཡིན་པ་<line/>
ནི་མུ་བཞི་པ་ཡིན་ནོ། །ཚེ་འདི་ལ་མྱོང་བར་གྱུར་ལ། སྐྱེས་ནས་མྱོང་བར་འགྱུར་བ་མ་ཡིན་པའི་ལས་གར་ཡིན་ཞེ་ན། དཔེར་ན། འཇིག་རྟེན་པ་དག་རྒྱལ་པོ་ལ་གནོད་པ་བྱས་ན་ཆད་པས་གཅོད་<line/>
པ་ནི་ཚེ་འདི་ལ་མྱོང་བར་འགྱུར་བ་ཡིན་ལ། སྐྱེས་ནས་མྱོང་བར་འགྱུར་བ་མ་ཡིན་པ་ལྟ་བུའོ། །འཇིག་རྟེན་ལས་འདས་པ་ནི་སྦྱིན་པས་དེས་བསྔགས་པར་འགྱུར་བ་ཚེ་འདི་ལ་མྱོང་བ་ཡོད་པ་དེ་དང་<line/>
འཇིག་རྟེན་ཕ་རོལ་ཏུ་ལྷན་ཅིག་མི་འགྲོ་བ་ནི་མུ་དང་པོ་ཡིན་ནོ། །སྐྱེས་ནས་མྱོང་བར་འགྱུར་ལ། ཚེ་འདི་ལ་མྱོང་བར་འགྱུར་བ་མ་ཡིན་པ་ནི། དཔེར་ན། འཇིག་རྟེན་པ་དག་མེ་དོང་དུ་ཞུགས་པས་<line/>
མཐོ་རིས་ཐོབ་པར་འགྱུར་རོ་ཞེས་ཟེར་བ་ལྟ་བུའོ། །འཇིག་རྟེན་ལས་འདས་པ་ནི་ཚེ་འདི་ལ་དགེ་བའམ། མི་དགེ་བ་བྱས་པས་གཞན་དུ་རྒྱུ་དང༌། འབྲས་བུ་མངོན་སུམ་དུ་མཐོང་བ་ཐོབ་པ་ནི་མུ་གཉིས་<line/>
བ་ཡིན་ནོ། །ཚེ་འདི་ལ་མྱོང་བར་འགྱུར་ཞིང་སྐྱེས་ནས་ཀྱང་མྱོང་བར་འགྱུར་བ་ནི་མུ་གསུམ་པ་ཡིན་ཏེ། དཔེར་ན། འཇིག་རྟེན་པ་དག་ཚེ་འདི་ལ་མྱོང་བར་འགྱུར་བ་དང༌། སྐྱེས་ནས་མྱོང་བར་འགྱུར་བ་ལྟ་<line/>
</page>
<page index="149" id="245A">༄༅། །བུའོ༑ ༑འཇིག་རྟེན་ལས་འདས་པ་ནི་མུ་གསུམ་པ་བཞིན་ནོ། །ཚེ་འདི་ལ་མྱོང་བར་འགྱུར་བ་མ་ཡིན་ཞིང་སྐྱེས་ནས་ཀྱང་མྱོང་བར་འགྱུར་བ་མ་ཡིན་པ་ནི། དཔེར་ན། འཇིག་རྟེན་<line/>
པ་དག་མི་སྨྲ་བའི་བརྟུལ་ཞུགས་ལྟ་བུ་ཡིན་ཏེ། མི་སྨྲ་བའི་བརྟུལ་ཞུགས་དང༌། སྦྱིན་པ་དང༌། ཚུལ་ཁྲིམས་དག་ནི་ཚེ་འདི་ལ་མྱོང་བར་འགྱུར་བ་ཡིན་ནོ། །འཇིག་རྟེན་ལས་འདས་པ་ནི་ལུང་དུ་<line/>
མ་བསྟན་པའི་སེམས་ཀྱི་ལས་ཡིན་ཏེ། ལུང་དུ་མ་བསྟན་པའི་ལས་དེས་ཚེ་འདི་ལ་མྱོང་བར་འགྱུར་བའི་འབྲས་བུ་རྣམ་པར་སྨིན་པའང་མི་དམིགས་ཤིང་སྐྱེས་ནས་ཀྱང་མྱོང་བར་འགྱུར་<line/>
བ་མ་ཡིན་པ་ནི་མུ་བཞི་པ་ཡིན་ནོ། །དེ་ལྟར་དགེ་སློང་དེ་ཕྱོགས་གཅིག་ཏུ་འདུག་ནས་སེམས་ཅན་དམྱལ་བ་དང༌། ལྷ་དང༌། མི་རྣམས་ཀྱི་ལས་དང༌། འབྲས་བུ་དང༌། རྣམ་པར་སྨིན་པའི་<line/>
དྲ་བ་མང་པོ་ཡན་ལག་དུ་མ་མཐོང་ནས་ཡང་དག་པའི་ཆོས་ལ་ཆོས་ཀྱི་རྗེས་སུ་ལྟ་ཞིང་གནས་སོ། །དེ་ནས་གཞན་ཡང་དགེ་སློང་དེ་ལས་ཀྱི་འབྲས་བུ་རྣམ་པར་སྨིན་པ་ཤེས་པ་ཇི་ལྟ་བུ་<line/>
ཡིན་ཞེ་ན། རྣལ་འབྱོར་སྤྱོད་པ་ཆོས་ལ་ཆོས་ཀྱི་རྗེས་སུ་ལྟ་ཞིང་གནས་པ་དེ། ལས་དང༌། ལས་ཀྱི་འབྲས་བུ་དགེ་བ་དང༌། མི་དགེ་བ་ཤེས་པ་ཡིན་ཏེ། འདི་ལྟར་སེམས་ཅན་འདི་དག་ལུས་ཀྱིས་<line/>
ཉེས་པར་སྤྱོད་པ་དང༌། ངག་གིས་ཉེས་པར་སྤྱོད་པ་དང༌། ཡིད་ཀྱིས་ཉེས་པར་སྤྱོད་པ་དང་ལྡན་པ་ནི་འཕགས་པ་རྣམས་ལ་སྐུར་བ་འདེབས་ཤིང་ལོག་པར་ལྟ་བ་ཡང་དག་པར་བླངས་པ་ཡིན་<line/>
</page>
<page index="150" id="245B">ཏེ༑ དེ་རྒྱུ་དེ་དང༌། རྐྱེན་དེ་དག་གིས་ངན་འགྲོ་ལོག་པར་ལྟུང་བ་སེམས་ཅན་དམྱལ་བའམ། དུད་འགྲོའི་སྐྱེ་གནས་སམ། ཡི་དྭགས་རྣམས་ཀྱི་ཡུལ་དུ་སྐྱེའོ། །གཞན་ཡང༌། སེམས་ཅན་འདོད་<line/>
དག་ལུས་ཀྱིས་ལེགས་པར་སྤྱད་པ་དང་ལྡན་པ་དང༌། ངག་གིས་ལེགས་པར་སྤྱད་པ་དང༌། ཡིད་ཀྱིས་ལེགས་པར་སྤྱད་པ་དང་ལྡན་པ་ནི་འཕགས་པ་རྣམས་ལ་སྐུར་བ་འདེབས་པ་<line/>
མ་ཡིན་ཏེ། དེ་དག་རྒྱུ་དེ་དང༌། རྐྱེན་དེ་དག་གིས་ལུས་དང་བྲལ་ནས་བདེ་འགྲོ་ལྷ་རྣམས་ཀྱི་ནང་དུ་སྐྱེའོ། །རང་གི་ལས་དང༌། ཆོས་དང༌། རྣམ་པར་སྨིན་པར་ཡང་དག་པ་ཇི་ལྟ་བ་<line/>
བཞིན་མཐོང་བའི་དགེ་སློང་དེ་ནི་གཞན་དག་ལས་ཐོས་པ་ལ་རྣམ་པར་རྟོག་ཅིང༌། བདུད་ཀྱི་དབང་དུ་སོང་བའི་སེམས་ཅན་དག་དང་སྤྱོད་པ་མཚུངས་པར་མི་སྤྱོད་ལ་མྱ་ངན་ལས་འདས་<line/>
པའི་མཐར་གཏུགས་པའི་སྤྱོད་པ་ལ་ཡིད་འབྱུང་བ་དང༌། དགེ་བ་དང༌། འཁོར་བའི་མཐར་གཏུགས་པ་དང་ལྡན་པ་དང༌། འཁོར་བ་འདི་ལས་ཇི་ལྟར་བདག་ཉིད་ཀྱིས་བདག་དང༌། སྦྱིན་<line/>
བདག་དང༌། སྦྱིན་པ་པོ་དག་སྒྲོལ་བ་ལྟར་གཞན་དག་ལའང་ཕན་གདགས་པ་བྱེད་པར་གྱུར་པས་སྤྱོད་དོ། །ཆོས་དང༌། ལས་དང༌། རྣམ་པར་སྨིན་པ་ཤེས་པའི་དགེ་སློང་དེ་སེམས་ཅན་དམྱལ་<line/>
བ་དང༌། ཡི་དྭགས་དང༌། དུད་འགྲོ་དང༌། ལྷ་དང༌། མི་རྣམས་ཀྱི་ལས་དང༌། ཆོས་དང༌། རྣམ་པར་སྨིན་པ་ལ་རྟོག་ཅིང་དཔྱོད་པར་བྱེད་དེ། དཔེར་ན། ནོར་བུ་ཤིན་ཏུ་དང་ཞིང་<line/>
</page>
<page index="151" id="246A">༄༅། །གསལ་བ། ནོར་བུ་བཻ་ཌཱུཪྻའི་བུ་གའི་ནང་དུ་སྐུད་པ་བཅུག་པ་སེར་པོའམ། བཙོད་ཀའམ། དཀར་པོ་ཇི་ལྟར་སྣང་བ་དེ་བཞིན་དུ། ལས་ཀྱི་ནོར་བུའི་ནང་<line/>
དུ་རྣམ་པར་སྨིན་པའི་སྐུད་པ་ཡོད་པ་དེ་དགེ་སློང་ཐོས་པ་ལས་བྱུང་བའི་ཤེས་པའམ། ལྷའི་མིག་རྣམ་པར་དག་པ་དེས་མཐོང་ངོ༌། །ཡང་དགེ་སློང་དེ་ཐོས་པ་ལས་བྱུང་བའི་ཤེས་པས་<line/>
ནོར་བུ་ལྟ་བུའི་ལས་དང༌། ཆོས་དང༌། རྣམ་པར་སྨིན་པ་མཐོང་སྟེ། དཔེར་ན། ནོར་བུ་དཀར་ཞིང་ཤིན་ཏུ་དཀར་བ་གང་ཞིག་ཀུན་ནས་གསལ་ཞིང་རྨ་མེད་ལ། དང་ཞིང་དབུག་<line/>
བཟོད་པ། ལས་སུ་བྱར་རུང་ཞིང་ཀུན་ཏུ་སྒོར་གྱུར་ལ་སྐྱེ་བོ་ཐམས་ཅད་ཀྱིས་བསྔགས་པ། ནོར་དང་ལྡན་ཞིང་རྒྱལ་པོ་ལ་འོས་པ། ཡོན་ཏན་རྣམ་པ་དེ་དག་དང་ལྡན་པའི་ནོར་བུ་དེ་<line/>
རྒྱལ་པོའམ། རྒྱལ་པོའི་བུས་དེའི་ཡོན་ཏན་ཤེས་ཤིང་དེའི་རིན་ཤེས་པར་གྱུར་ནས། རྒྱན་དུ་བྱ་བ་ནས་གདགས་པའི་བར་དུ་བྱས་པ་དེ་བཞིན་དུ་དགེ་སློང་དེ་ཕྱོགས་དཀར་པོ་<line/>
དགེ་བ་བཅུའི་ལས་ཀྱི་ལམ་གྱི་ནོར་བུ་འདི་ཀུན་ནས་དཀར་ཞིང་ཤིན་ཏུ་གསལ་ལ་སྡིག་པ་མེད་པ། ཁ་ན་མ་ཐོ་བ་མེད་ཅིང་དང་ལ་དབུག་བཟོད་པ། ཆོས་ཀྱི་ཕྱོགས་དང༌། གཉེན་<line/>
པོ་སྐྱེད་པ། དྲི་བ་དང༌། ལན་ལྡོན་པ་ལ་ཆོས་ཀྱི་ཐུར་མས་འབིགས་པར་བཟོད་ཅིང་ལས་སུ་རུང་བ་སྦྱིན་པ་དང༌། ཚུལ་ཁྲིམས་དང༌། ཤེས་པ་དག་ཇི་ལྟ་ཇི་ལྟར་ཡོངས་སུ་བསྔོ་<line/>
</page>
<page index="152" id="246B">བར་བྱེད་པ་དེ་ལྟ་དེ་ལྟར་དགེ་བ་བཅུའི་ལས་ཀྱི་ལམ་གྱི་ནོར་བུ་འདི་ལས་སུ་རུང་བ་ཉིད་དུ་དེ་འཁོར་ལོས་བསྒྱུར་བའི་རྒྱལ་སྲིད་དམ། དེ་བདུད་ཀྱི་རྒྱལ་སྲིད་དམ། དེ་ཚངས་པའི་རྒྱལ་སྲིད་<line/>
དམ༑ དེ་ཟག་པ་མེད་པའི་བསམ་གཏན་གྱི་ཏིང་ངེ་འཛིན་སྒོམ་པའི་རྒྱལ་སྲིད་འགྲུབ་པར་བྱེད་དེ། དེ་དེ་ལྟར་དམ་པའི་ཆོས་ཀྱི་ནོར་བུ་འདི་ལས་སུ་རུང་ཞིང་ཀུན་ཏུ་སྒོར་གྱུར་པ་ཡིན་ནོ། །ཀུན་<line/>
ཏུ་སྒོ་ནི་ལྷ་དང༌། མིའི་སྒོར་གྱུར་པ་ཡིན་ཏེ། དེ་ལྟར་དམ་པའི་ཆོས་ཀྱི་ཀུན་ཏུ་སྒོར་གྱུར་པ་ནི་འཁོར་བའི་གྲོང་ཁྱེར་ལས་འབྱུང་ཞིང་མྱ་ངན་ལས་འདས་པའི་སྒོའི་རྗེས་སུ་འཇུག་པ་ཡིན་།<line/>
སྐྱེ་བོ་ཐམས་ཅད་ཀྱིས་བསྔགས་པ་ཞེས་བྱ་བ་ནི་ཡང་དག་པའི་ལྟ་བ་དང་ལྡན་པ་སློབ་པ་རྣམས་ཀྱིས་བསྔགས་པའོ། །རྒྱལ་པོ་ལ་འོས་པ་ཞེས་བྱ་བ་ནི་དམ་པའི་ཆོས་ཀྱི་ལམ་བསྒྲུབ་པ་<line/>
ཤེས་པའི་སེམས་ཀྱི་དབང་ཕྱུག་ཏུ་རུང་བའོ། །དེར་ཞུགས་པ་ཞེས་བྱ་བ་ནི་ནོར་བུ་བཻ་ཌཱུཪྻ་དང༌། དམ་པའི་ཆོས་ཀྱི་ནོར་བུ་ཡོན་ཏན་ཐམས་ཅད་ཕུན་སུམ་ཚོགས་པ་དེ་དང༌། ཆོས་མཐུན་<line/>
པར་དམིགས་པའོ། །ཡང་དགེ་སློང་དེ་ལས་དང༌། ཆོས་དང༌། རྣམ་པར་སྨིན་པ་ནོར་བུ་བཞིན་དུ་མཐོང་སྟེ། དཔེར་ན། ནོར་བུ་གཞན་ཞིག་རྨ་ཡོད་ཅིང་ཐམས་ཅད་དུ་བཟང་བ་མ་ཡིན་<line/>
ལ༑ ཀུན་གྱི་སྒོ་མ་ཡིན། དཀར་བ་མ་ཡིན་ཞིང་དབུག་ཏུ་མི་བཟོད་ལ་ལས་སུ་བྱར་མི་རུང༌། སྐྱེ་བོ་ཀུན་གྱིས་བསྔགས་པ་མ་ཡིན་ཞིང༌། རྒྱལ་པོའམ། རྒྱལ་པོའི་བུ་ལ་རུང་བ་མ་ཡིན་པ་དེ་བཞིན་<line/>
</page>
<page index="153" id="247A">༄༅། །དུ་གཞན་མུ་སྟེགས་ཅན་ཆོས་ཀྱི་གཟུགས་བརྙན་གྱི་ཆོས་ཀྱི་ནོར་བུ་རྨ་ཡོད་པ་དེའི་རྨ་གཅིག་པོ་ནི་འཇིག་ཚོགས་ལ་ལྟ་བ་དང༌། ཚུལ་ཁྲིམས་དང༌། བརྟུལ་ཞུགས་མཆོག་ཏུ་འཛིན་<line/>
པ་དང༌། ཐེ་ཚོམ་ཡོད་པ་ཡིན་ནོ། །ཀུན་གྱི་སྒོ་མ་ཡིན་པ་ནི་སེམས་ཅན་དམྱལ་བ་དང༌། ཡི་དྭགས་དང༌། དུད་འགྲོའི་སྒོ་ཡིན་ནོ། །ནོར་དང་མི་ལྡན་པ་ནི་ཟག་པ་མེད་པའི་བཀྲ་ཤིས་དང་མི་<line/>
ལྡན་པའོ། །དབུག་པར་མི་བཟོད་པ་ནི་ལེགས་པར་དྲི་བ་དང་ལྡན་གླན་པའི་ཆོས་ཀྱི་གཏམ་འབུགས་པའི་མཐུར་མར་མི་རུང་བའོ། །རྒྱལ་པོའམ། རྒྱལ་པོའི་བུ་ལ་འོས་པ་མ་ཡིན་པ་ནི་<line/>
སེམས་ཅན་ཐམས་ཅད་ཀྱི་དབང་ཕྱུག་དམ་པའི་ཆོས་ཀྱི་ལམ་དུ་ཞུགས་པ་སྐྱེས་བུ་གང་ཟག་བརྒྱད་རྣམས་སུ་མི་རུང་བ་སྟེ། རྣམ་པ་དེ་ལྟ་བུའི་ཆོས་ཀྱི་གཟུགས་བརྙན་ཆོས་མ་ཡིན་<line/>
པ་མགུལ་དུ་ཐོགས་སོ། །དེ་དག་ནོར་བུ་དེའི་གཟུགས་བརྙན་གྱི་ནོར་བུ་ཐོགས་ནས་སེམས་ཅན་དམྱལ་བ་དང༌། ཡི་དྭགས་དང༌། དུད་འགྲོ་རྣམས་ཀྱི་འཁོར་བ་ཐོག་མ་མེད་པའི་<line/>
དུས་ནས་ཞུགས་ཏེ་ཡོངས་སུ་འཁྱམ་མོ། །དེ་ལྟ་བས་ན་དགེ་སློང་ནོར་བུ་དེ་ལྟ་བུའི་ནོར་བུར་འགྱུར་ཏེ། དཔེར་ན། བྱིས་པ་སོ་སོའི་སྐྱེ་བོ་ནི་བཻ་ཌཱུཪྻ་དང་འདྲ་བའི་ནོར་བུ་མཆིང་བུ་<line/>
མཐོང་ནས་བཻ་ཌཱུཪྻ་ཡིན་ནོ་སྙམ་དུ་སེམས་པ་བཞིན་ནོ། །དགེ་སློང་དེ་ཆོས་དང༌། ཆོས་མ་ཡིན་པའི་བརྟག་པའི་དེ་ཁོ་ན་ཤེས་པས་གཞན་བདུན་པ་ལ་འཇུག་སྟེ། དེ་ལ་ཞུགས་པའི་བརྟུལ་<line/>
</page>
<page index="154" id="247B">ཞུགས་བླ་མའི་གནོད་སྦྱིན་དག་གི་མཐོང་ནས་བར་སྣང་ལ་སྤྱོད་པའི་གནོད་སྦྱིན་དག་ལ་མངོན་པར་བསྙད་དོ། །དེ་དག་གིས་ཀྱང་རྒྱལ་པོ་ཆེན་པོ་བཞི་ལའོ། །དེ་དག་གིས་ཀྱང་རྒྱལ་ཆེན་<line/>
བཞིའི་ལྷ་རྣམས་ལའོ། །དེ་དག་གིས་ཀྱང་སུམ་ཅུ་རྩ་གསུམ་པ་རྣམས་ལའོ། །དེ་དག་གིས་ཀྱང་བརྒྱ་བྱིན་ལའོ། །བརྒྱ་བྱིན་གྱིས་ནི་འཐབ་བྲལ་བ་རྣམས་ལའོ། །འཐབ་བྲལ་བ་དག་<line/>
གིས་ནི་དགའ་ལྡན་པ་རྣམས་ལའོ། །དགའ་ལྡན་པ་དག་གིས་ཀྱང་བྱམས་པ་ལའོ། །བྱམས་པས་ཀྱང་འཕྲུལ་དགའ་བ་རྣམས་ལའོ། །འཕྲུལ་དགའ་བ་རྣམས་ཀྱིས་ཀྱང་གཞན་<line/>
འཕྲུལ་དབང་བྱེད་པ་རྣམས་ལ་ཛམྦུ་གླིང་དུ་རིགས་ཀྱི་བུ་ཆེ་གེ་མོ་ཞིག་ཅེས་བྱ་བ་སྔ་མ་བཞིན་དུ་སྦྱར་རོ། །དེ་ནས་གཞན་ཡང༌། དགེ་སློང་དེ་ལས་དང༌། ཆོས་དང༌། རྣམ་པར་སྨིན་པ་རྣམ་<line/>
པར་རིག་བྱེད་མ་ཡིན་པའི་འདུ་ཤེས་ཀྱི་གཟུགས་བཅུ་གཅིག་རྗེས་སུ་ཇི་ལྟར་མཐོང་ཞེ་ན། རྣལ་འབྱོར་སྤྱོད་པ་ནང་གི་ཆོས་ལ་ཆོས་ཀྱི་རྗེས་སུ་ལྟ་ཞིང་གནས་པ་གང་གི་ཚེ་ཆོས་<line/>
ཐམས་ཅད་ཀྱི་བྱེད་པ་དང་ལྡན་པ་གང་སྡོམ་པ་ཉིད་བླངས་ཏེ། དེ་ཕན་ཆད་གཉིས་ལོག་གམ། མྱོས་སམ། རབ་ཏུ་མྱོས་ཀྱང་དགེ་བའི་ཆོས་ཀྱི་རྒྱུན་ཉིད་རབ་ཏུ་འཇུག་སྟེ། དཔེར་ན། ཆུ་<line/>
པོའི་རྒྱུན་པར་ཆད་མེད་པ་རྟག་ཏུ་འབབ་པ་དེ་བཞིན་དུ་སྐྱེས་བུ་དེ་གཉིད་ལོག་གམ། མྱོས་སམ། རབ་ཏུ་མྱོས་པའི་འཇུག་པའང་དེ་བཞིན་ནོ། །དེ་ལྟར་རྣམ་པར་རིག་བྱེད་མ་ཡིན་པའི་<line/>
</page>
<page index="155" id="248A">༄༅། །གཟུགས་བསྟན་དུ་མེད་པ་ཐོགས་པ་མེད་པར་འདོད་དོ། །གཟུགས་དེ་ཇི་ལྟ་བུ་ཡིན་ཞེ་ན། ལས་ཀྱི་ངོ་བོ་ཡོད་པ་ཉིད་ཡིན་ཏེ། དེ་ལྟ་བས་ན་གཟུགས་དེའང་<line/>
གཟུགས་རྣམ་པ་བཅུ་གཅིག་པོ་དེ་དག་ཡིན་ལ། དགེ་བའི་ཆོས་ཐམས་ཅད་ཀྱི་རྟེན་དུ་གྱུར་པ་ཡིན་ནོ། །དགེ་སློང་དེས་སེམས་ཅན་འདི་དག་གི་གཟུགས་ཐ་དད་པ། གནས་སྐབས་ཐ་དད་<line/>
པ༑ མིང་དང༌། འགྲོ་བ་ཐ་དད་པ། གནས་ཀྱི་རྣམ་པ་ཐ་དད་པ་ཇི་ལྟར་མཐོང་ཞེ་ན། འདི་ལྟར་དེ་སེམས་ཅན་དེ་དག་གི་སེམས་ཐ་དད་པ། གནས་ཀྱི་རྣམ་པ་དང༌། མོས་པ་ཐ་དད་པ་དང༌།<line/>
ལས་ཀྱི་རྣམ་པ་ཐ་དད་པ་མཐོང་བ་དེའི་ཕྱིར་གཟུགས་ཐ་དད་པ་དང༌། གནས་སྐབས་ཐ་དད་པ་དང༌། མིང་དང༌། འགྲོ་བ་ཐ་དད་པ་དང༌། གནས་ཀྱི་རྣམ་པ་ཐ་དད་པ་དེ་དག་ནི། དཔེར་ན། རི་<line/>
མོ་མཁན་ནམ། རི་མོ་མཁན་གྱི་སློབ་མ་མཁས་པ་ཞིག་ས་ཡིད་དུ་འོང་ཞིང་འཇམ་ལ་མཁྲང་བ་ཞིག་མཐོང་ནས་འདུག་སྟེ། ཚོན་སྣ་ཚོགས་དག་གིས་རི་མོའི་རྣམ་པ་སྣ་ཚོགས་གཟུགས་ལེགས་ཤིང་<line/>
ལེགས་པའི་རྣམ་པ་སྣ་ཚོགས་སེམས་ཀྱི་དབང་གིས་འདྲི་བ་དེ་བཞིན་དུ་སེམས་རི་མོ་མཁན་ནམ། རི་མོ་མཁན་གྱི་སློབ་མ་ལྟ་བུ་འདི་ལྷག་པར་མོས་པས་ཁམས་གསུམ་གྱི་ས་ཤིན་ཏུ་<line/>
འཇམ་ཞིང་མཁྲང་བ་དག་ལ་ལས་ཀྱི་འབྲས་བུ་རྣམ་པར་སྨིན་པ་དག་གི་འཁོར་བའི་སར་གནས་སྐབས་ཐ་དད་པ་དང༌། མིང་དང༌། འགྲོ་བ་ཐ་དད་པ་དང༌། རྣམ་པ་ཐ་དད་པ་དང༌། སེམས་<line/>
</page>
<page index="156" id="248B">ཅན་གྱི་གནས་ཀྱི་རྣམ་པ་ཐ་དད་པ་དང༌། སེམས་རི་མོ་མཁན་ལྟ་བུ་དེས་མངོན་པར་འགྲུབ་པར་བྱེད་དོ། །ཡང་ཇི་ལྟར་ཚོན་དཀར་པོས་ནི་གཟུགས་དཀར་པོར་འདྲི་བར་བྱེད་ལ། དམར་པོས་ནི་<line/>
དམར་པོར་འདྲི་བར་བྱེད། སེར་བོས་ནི་སེར་པོར་འདྲི་བར་བྱེད། ཚོན་ཕུག་རོན་ཁ་ལྟ་བུས་ནི་ཕུག་རོན་ཁ་ལྟ་བུ་འདྲི་བར་བྱེད། ནག་པོས་ནི་ནག་པོར་འདྲི་བར་བྱེད་པ་དེ་བཞིན་དུ་སེམས་རི་<line/>
མོ་མཁན་ལྟ་བུ་འདི་སེམས་ཀྱི་དམིགས་པ་དཀར་པོ་ཉེ་བར་བཟུང་ནས་ཟག་པ་དང་བཅས་པ་འདོད་ཆགས་ལ་སོགས་པའི་དྲི་མ་དག་གིས་ཉོན་མོངས་པ་མེད་པའི་ཆོས་དཀར་པོ་ལྷ་དང༌། མི་<line/>
རྣམས་ཀྱི་གཟུགས་དཀར་པོ་མངོན་པར་འགྲུབ་པར་བྱེད་དོ། །རི་མོ་མཁན་གྱིས་ཚོན་དམར་པོ་བླངས་ནས། ལྷ་དང༌། མི་རྣམས་ཀྱི་གཟུགས་དམར་པོ་མངོན་པར་འགྲུབ་པར་བྱེད་དེ། དམར་<line/>
པོ་ཞེས་བྱ་བ་ནི་སྒྲ་དང༌། རོ་དང༌། རེག་པ་དང༌། གཟུགས་དང༌། དྲི་སྡུག་པ་དག་གིས་རི་མོའི་གཞི་ལ་ཚུལ་བཞིན་དུ་བྱས་པའོ། །ཡང་སེམས་རི་མོ་མཁན་ལྟ་བུ་དེས་ཚོན་སེར་པོ་བླངས་<line/>
ནས་དུད་འགྲོ་མངོན་པར་འགྲུབ་པར་བྱེད་དེ། དེ་དག་ཀྱང་སེར་པོའི་དབང་གིས་གཅིག་ལ་གཅིག་ཁྲག་འཐུང་བར་བྱེད་ཅིང་ཤ་ཟ་བར་བྱེད་ལ། གཅིག་ལ་གཅིག་ཚོན་སེར་པོ་ལྟ་བུར་<line/>
གྱུར་པའི་འདོད་ཆགས་ཞེ་སྡང་གཏི་མུག་གིས་གསོད་དོ། །ཡང་སེམས་རི་མོ་མཁན་ལྟ་བུ་དེས་ཚོན་ཕུག་རོན་ཁ་ལྟ་བུ་ལ་དམིགས་པ་མཐོང་ནས་ཚོན་ཕུག་རོན་ཁ་ལྟ་བུའི་ལས་དྲི་མ་ཅན་ཡི་<line/>
</page>
<page index="157" id="249A">༄༅། །དྭགས་ཀྱི་འགྲོ་བ་བྱེད་དེ། དེ་དག་ཀྱང་ལུས་ཚལ་ཤིང་བསྲེགས་པ་ལྟ་བུ་ཡིན་ལ། སེམས་རི་མོ་མཁན་ལྟ་བུ་སེར་སྣ་ལ་དམིགས་ཤིང༌། གཏི་མུག་རབ་<line/>
རིབ་ཀྱི་སྒྲིབ་པའི་དབང་གིས་བཀྲེས་ཤིང་སྐོམ། སྡུག་བསྔལ་རྣམ་པ་སྣ་ཚོགས་ཡོངས་སུ་ཉམས་པས་ཟིལ་གྱིས་ནོན་པ་ཡིན་ནོ། །ཡང་སེམས་རི་མོ་མཁན་ལྟ་བུ་དེས་ཚོན་རྩི་ནག་<line/>
པོ་ལྟ་བུའི་ལས་ཀྱི་ངོ་བོ་བླངས་ནས་སེམས་ཅན་དམྱལ་བའི་གཟུགས་ནག་པོ་འདིར་བ་ལྟ་བུར་དེ་དག་ཀྱང་ལས་ནག་པོས་ལྕགས་ནག་པོའི་ར་བ་འབར་བས་བསྐོར་བ་དེར་སྐྱེས་ཏེ།<line/>
ལུས་ནག་པོ་ལ་ནད་དང༌། གནོད་པ་དང༌། བཀྲེས་ཤིང་སྐོམ་པ་རྣམ་པ་སྣ་ཚོགས་ཀྱི་གཞིར་གྱུར་ཅིང༌། རང་གིས་ཉེས་པར་བྱས་པ་གཞན་ཡང་མཚུངས་པ་མེད་པའི་གནོད་པའི་<line/>
སྡུག་བསྔལ་གྱིས་ཉམ་ཐག་པ་ཡིན་ནོ། །ཡང་དགེ་སློང་རྣལ་འབྱོར་སྤྱོད་པ་དེ་ཚོན་རྩི་ལྔའི་རི་མོའི་གཞི་ལྟ་བུའི་འཁོར་བ་ཁམས་གསུམ་དུ་འགྲོ་བ་ལྔར་ཀུན་ཏུ་གནས་ཤིང་ས་<line/>
གསུམ་པོ་འདོད་པའི་ཁམས་ཀྱི་ས་དང༌། གཟུགས་ཀྱི་ཁམས་དང༌། གཟུགས་མེད་པའི་ཁམས་ལ་ཀུན་ཏུ་གནས་ཏེ། དེ་ལ་སེམས་རི་མོ་མཁན་ལྟ་བུ་དེ་འདོད་པ་བསྟེན་ཅིང་འདོད་<line/>
པའི་ཁམས་ལ་དམིགས་པས་གཟུགས་རྣམ་པ་ཉི་ཤུ་རྣམ་པ་སྣ་ཚོགས་འདྲིའོ། །འདོད་པའི་ཁམས་དང་བྲལ་བ་དག་ནི་གཟུགས་ཀྱི་ཁམས་ལ་དམིགས་ཤིང་གནས་པ་དེ་ལ་བརྟེན་<line/>
</page>
<page index="158" id="249B">པའི་སའི་གནས་སྐབས་བཅུ་དྲུག་པོ་དག་ནི་བསམ་གཏན་བཞིའི་བར་གྱིས་གཟུགས་ཀྱི་ཁམས་མངོན་པར་འདྲིའོ། །གཟུགས་ཀྱི་ཁམས་ལ་དམིགས་པ་དང་བྲལ་བ་དག་ནི་སྙོམས་པར་<line/>
འཇུག་པ་བཞིའི་སྲེད་པ་ལ་མཉམ་པར་དམིགས་པའི་སེམས་རི་མོ་མཁན་ལྟ་བུས་གཟུགས་མེད་པའི་ཁམས་མངོན་པར་འདྲི་སྟེ། ཁམས་གསུམ་གྱི་གཞི་འདི་ནི་རྒྱ་ཆེ་བ་ཡིན་ནོ། །ཡང་དགེ་<line/>
སློང་དེས་སེམས་ཅན་གཞན་གྱི་སེམས་རི་མོ་མཁན་ལྟ་བུ་རྣམ་པ་གཞན་གྱིས་མཐོང་སྟེ། དེ་ལ་སེམས་ནི་རི་མོ་མཁན་ལྟ་བུ་ཡིན་ནོ། །ལུས་ནི་རི་མོའི་ཚོན་རྩིའི་སྣོད་ལྟ་བུ་ཡིན་ནོ། །འདོད་ཆགས་<line/>
ཞེ་སྡང་གཏི་མུག་དག་ནི་ལས་བརྟན་པར་བྱས་པ་ལྟ་བུ་ཡིན་ནོ། །དམིགས་པ་ནི་ཁྲི་ལྟ་བུ་ཡིན་ནོ། །དབང་པོ་ནི་པིར་ལྟ་བུ་ཡིན་ནོ། །ཕྱི་རོལ་གྱི་ཡུལ་སྒྲ་དང༌། རེག་པ་དང༌། རོ་དང༌། གཟུགས་དང༌།<line/>
དྲི་སྣ་ཚོགས་དག་ནི་ཚོན་རྩི་སྣ་ཚོགས་ལྟ་བུ་ཡིན་ནོ། །འཁོར་བ་ནི་རྩིག་པ་ལྟ་བུ་ཡིན་ནོ། །ཤེས་པ་ནི་སྣང་བ་ལྟ་བུ་ཡིན་ནོ། །བརྩོན་འགྲུས་རྩོམ་པ་ནི་ལག་པ་ལྟ་བུ་ཡིན་ནོ། །ལས་ཀྱི་འབྲས་བུ་<line/>
རྣམ་པར་སྨིན་པས་བྱས་པའི་གཟུགས་མང་པོ་དག་ནི་རི་མོའི་གཟུགས་ཆ་བྱད་དང༌། དབྱིབས་དང༌། མདོག་དང༌། འབྱོར་པར་གྱུར་པ་མང་པོ་དག་ལྟ་བུ་ཡིན་ནོ། །ཡང་དགེ་སློང་བསམ་གཏན་<line/>
ལ་ཞུགས་པ་དེ། སེམས་རི་མོ་མཁན་ལྟ་བུ་དེ་ཉིད་རྣམ་པ་གཞན་གྱིས་མཐོང་སྟེ། དཔེར་ན། གང་རི་མོ་མཁན་དེ་མགུན་ཚོན་རྩིའི་རྣམ་པ་ལེགས་པར་སྦྱང་བ་བྱས་པ་གསལ་བར་འགྱུར་<line/>
</page>
<page index="159" id="250A">༄༅། །ཞིང་པིར་གྱིས་ཡང་དག་ཡང་དུ་ལེགས་པར་འདྲི་ན་དེའི་ཚེ། གཟུགས་ལེགས་པར་འདིར་བ་དེ་བཞིན་དུ་གང་སེམས་རི་མོ་མཁན་ལྟ་བུ་འདི་མགུ་ན་བསམ་གཏན་<line/>
གྱི་བྱ་བ་ལ་ཚོན་རྩི་ལྟ་བུའི་བསམ་གཏན་གྱི་རྣམ་པ་ཡོངས་སུ་སྦྱང་བ་བྱས་པ་ཚོན་རྩི་ལྟ་བུར་གསལ་བར་འགྱུར་ཞིང་པིར་གྱིས་ཡང་དང༌། ཡང་དུ་ལེགས་པར་འདྲི་བ་ལྟ་བུའི་དམིགས་པ་<line/>
ལུང་ཕོག་པ་ཡོངས་སུ་སྦྱང་བ་བྱས་པས། འོག་དང༌། སྟེང་དུ་མཉམ་པར་འཇོག་པ་དང༌། ལྡང་བ་ལ་སྐྱོ་བ་མེད་ན། སེམས་རི་མོ་མཁན་ལྟ་བུ་དེ་བསམ་གཏན་གྱི་སར་<line/>
གཟུགས་ལེགས་པར་འདྲིའོ། །གལ་ཏེ་མི་དགའ་ན་སེམས་རི་མོ་མཁན་ལྟ་བུ་དེ། སེམས་ཅན་དམྱལ་བ་དང༌། ཡི་དྭགས་དང༌། དུད་འགྲོའི་ས་ངན་པ་དེར་འགྲོ་བའི་རིས་དང༌།<line/>
གནོད་པ་དང༌། ལྕགས་ཀྱི་གཏུན་ཤིང་པིར་ལྟ་བུས་མི་དགེ་བའི་ཚོན་རྩི་བླངས་ནས་སྣོད་ལྟ་བུར་གྱུར་པའི་སེམས་ཅན་དམྱལ་བ་དང༌། དུད་འགྲོ་དང༌། ཡི་དྭགས་ཀྱི་གཟུགས་དེ་དུད་<line/>
འགྲོའི་འགྲོ་བའི་གཟུགས་མ་ལེགས་པ་འདྲི་སྟེ། རྒྱ་ཆེར་སྔ་མ་བཞིན་དུ་སྦྱར་རོ། །ཡང་དགེ་སློང་དེ་སེམས་སྤྲེའུ་ལྟ་བུར་མཐོང་སྟེ། ཇི་ལྟར་སྤྲེའུ་ནི་འཕྱར་བ་ཡིན་ཏེ། ཤིང་དང༌།<line/>
ལྕུག་མ་དང༌། མེ་ཏོག་དང༌། འབྲས་བུ་དང༌། རི་བྲགས་ཀྱི་བུག་དང༌། སྨན་ལྗོངས་ཐ་དད་པ་ཐོགས་པ་མེད་པར་འགྲོ་བ་དེ་བཞིན་དུ། སེམས་སྤྲེའུ་ལྟར་འཕྱར་བ་འདིའང་ཚལ་ཐ་<line/>
</page>
<page index="160" id="250B">དད་པ་ལྟ་བུའི་སེམས་ཅན་དམྱལ་བ་དང༌། ཡི་དྭགས་དང༌། དུད་འགྲོ་དག་གི་འགྲོ་བ་ལྔར་འགྲོ་སྟེ། སེམས་ཅན་ནི་ཤིང་ལྟ་བུའོ། །སྲེད་པའི་ལྕུག་མ་ནི་ལྕུག་མའི་རྣམ་པ་དུ་མ་ལྟ་བུ་ཡིན་<line/>
རྟོག་པ་ནི་མེ་ཏོག་གི་ཡལ་ག་ལྟ་བུ་ཡིན་ནོ། །སྒྲ་དང༌། རོ་དང༌། གཟུགས་དང༌། དྲི་དང༌། རི་སུལ་དང༌། བུ་ག་དང༌། སྤྱོད་པ་སྡུག་པ་དང༌། མི་སྡུག་པའི་ཁམས་གསུམ་ནི་འབྲས་བུ་ལྟ་བུ་<line/>
ཡིན་ནོ། །ལུས་ནི་ཕུག་ལྟ་བུ་ཡིན་ནོ། །སེམས་སྤྲེའུ་ལྟ་བུ་སེམས་ཅན་དམྱལ་བ་དང༌། ཡི་དྭགས་དང༌། དུད་འགྲོ་དང༌། ལྷ་དང༌། མི་རྣམས་ཀྱི་གནས་རྣམས་སུ་ཐོགས་པ་མེད་པར་འགྲོ་སྟེ།<line/>
སེམས་སྤྲེའུ་ལྟ་བུ་དེ་འཁོར་བའི་སར་འཁྱམ་མོ། །ཡང་དགེ་སློང་བསམ་གཏན་ལ་ཞུགས་པ་དེ་སེམས་གར་མཁན་ལྟ་བུར་མཐོང་སྟེ། །ཇི་ལྟར་གར་མཁན་དག་ཆ་བྱད་དང༌། ཚོན་རྩི་དང༌།<line/>
ས་དང༌། གོས་དང༌། སིལ་སྙན་སྣ་ཚོགས་དག་ཐོགས་ནས། གར་མཁན་གར་བྱེད་པ་དེ་བཞིན་དུ། སེམས་གར་མཁན་ལྟ་བུ་འདིའང་ས་དང༌། འགྲོ་བའི་རིས་ཀྱིས་སྣ་ཚོགས་སུ་ལས་ཀྱིས་<line/>
སྤྲུལ་པའི་ཆ་བྱད་སྣ་ཚོགས་ཐོགས་ཤིང་རྒྱུ་དང༌། རྐྱེན་རྣམ་པ་སྣ་ཚོགས་འཛིན་པ་ནི་ཆ་བྱད་སྣ་ཚོགས་ཐོགས་པ་ལྟ་བུ་ཡིན་ནོ། །བྱེད་པ་དག་ནི་སིལ་སྙན་རྣམ་པ་སྣ་ཚོགས་ལྟ་བུ་ཡིན་ནོ། །<line/>
འཁོར་བ་གར་མཁན་ལྟ་བུ་ནི་རང་གི་ཡུལ་གར་མཁན་ལྟ་བུ་ཡིན་ཏེ། གར་ཉིད་ཀྱིས་སེམས་གར་མཁན་ལྟ་བུ་འཁོར་བ་ཐོག་མ་མེད་ཅིང་ཡུན་རིང་བ་རྣམ་པ་སྣ་ཚོགས་དུ་མར་གར་བྱེད་<line/>
</page>
<page index="161" id="251A">༄༅། །དོ༑ ༑ཡང་དགེ་སློང་དེ་སེམས་ཉ་ལྟ་བུ་ཆུ་བོའི་ཉ་ལྟ་བུར་མཐོང་སྟེ། ཇི་ལྟར་ཉ་ནི་རིའི་ཆུ་བོ་འགྱུར་ཞིང་དབའ་རླབས་འཁྲུགས་པ་གཏིང་ཟབ་ལ་རྒྱུན་དྲག་སྟེ།<line/>
བཟོད་པར་དཀའ་ཞིང་འབབ་པའི་རྒྱུན་གྱིས་ཤིང་ལྗོན་པ་མང་པོ་རྩ་ནས་འབྱིན་པར་ནུས་ལ་འགྱུར་བའི་ཤུགས་དྲག་པོ་བཟློག་པར་དཀའ་བའི་ལས་མི་བཟད་པར་འབྱུང་ཞིང་<line/>
འཇུག་པ་དེ་བཞིན་དུ། སེམས་ཉ་ལྟ་བུ་འདིའང་སྲིད་པ་གསུམ་གྱི་དཔའ་རླབས་འཁྲུགས་པ་ནི་འགྱུར་ཞིང་དབའ་རླབས་འཁྲུགས་པ་ལྟ་བུ་ཡིན་ལ། མནར་མེད་པས་མཆོག་<line/>
ཏུ་ཟབ་པ་ནི་འདོད་པའི་ཁམས་ཀྱི་ཆུ་བོ་རབ་མེད་ལྟར་གཏིང་ཟབ་པ་ཡིན། བྱིས་པ་སོ་སོའི་སྐྱེ་བོ་ཐམས་ཅད་ཀྱི་དགེ་བ་དང༌། མི་དགེ་བའི་ལས་ཀྱི་རྒྱུན་བཟོད་པར་དཀའ་བའི་འགྲོ་བ་<line/>
དག་ཏུ་ཕ་རོལ་ཏུ་འགྲོ་བ་ནི་རྒྱུན་དྲག་པོ་བཟོད་པར་དཀའ་བ་ལྟ་བུ་ཡིན་ལ། འགྲོ་བ་ལྔའི་ཆུ་བོར་རྒྱུ་བའི་རྒྱུན་དྲག་པོས་བསྐལ་པ་དུ་མ་ཙམ་དུ་འདྲེན་པར་འགྱུར་བ་མི་བཟད་པ་<line/>
ནི་འབབ་པའི་རྒྱུད་འགྱུར་བའི་ཤུགས་དྲག་པ་ལྟ་བུ་ཡིན། མི་རྟག་པ་ཉིད་ཀྱིས་འགྱུར་བའི་ཤུགས་བཟློག་པར་དཀའ་བ་ནི་བཟློག་པར་དཀའ་བ་ལྟ་བུ་ཡིན་ཏེ། སྲིད་པ་ཆུ་བོ་ལྟ་བུར་<line/>
སེམས་ཉ་ལྟ་བུ་འབྱུང་ཞིང་འཇུག་སྟེ། ལྷ་དང༌། མི་དག་ཏུ་ནི་འབྱུང་ལ་སེམས་ཅན་དམྱལ་བ་དང༌། ཡི་དྭགས་དང༌། དུད་འགྲོ་རྣམས་སུ་ནི་སྲེད་པ་ཆུ་བོ་ལྟར་སེམས་ཉ་ལྟ་བུ་འདུག་<line/>
</page>
<page index="162" id="251B">གོ། །དེ་ནས་གཞན་ཡང༌། ཇི་ལྟར་ན་དགེ་སློང་རྣལ་འབྱོར་ལ་གནས་པ་དེ་ལས་དང༌། ཆོས་དང༌། རྣམ་པར་སྨིན་པ་ཤེས་ཤིང་སེམས་ཅན་ཐམས་ཅད་སེམས་ལ་རག་ལས་པ་མཐོང་ལ་།<line/>
སེམས་ཀྱི་རྣམ་པ་སེམས་ཀྱི་དབང་དུ་གྱུར་ཅིང་སེམས་ཀྱིས་བསླུས་པ་མཐོང་སྟེ། རྣལ་འབྱོར་སྤྱོད་པ་ནང་གི་ཆོས་ལ་ཆོས་ཀྱི་རྗེས་སུ་ལྟ་ཞིང་གནས་པ་དེས་ཐོས་པ་ལས་བྱུང་བའི་ཤེས་<line/>
པའམ། ལྷའི་མིག་གིས་སེམས་ཅན་ཐམས་ཅད་སེམས་ཀྱི་ལས་ལ་རག་ལས་ཤིང་སེམས་ཀྱི་ལས་ཀྱི་རྣམ་པ་ལ་སེམས་རག་ལས་པ་མཐོང་སྟེ། ཀྱེ་མ། འཁོར་བ་ཐོག་མ་དང༌། ཐ་མ་<line/>
མེད་པ་ནས་འགྲོ་བ་དུ་མ་རབ་ཏུ་རྒྱུ་བའི་སེམས་ཅན་འདི་དག་ཇི་ལྟར་འགྱུར་སྙམ་མོ། །དེ་ཐོས་པ་ལས་བྱུང་བའི་ཤེས་པའམ། ལྷའི་མིག་གིས་སེམས་ཅན་གྱི་སེམས་ཀུན་ནས་ཉོན་<line/>
མོངས་པས་འཆིང་ཞིང་རྣམ་པར་བྱང་བས་འགྲོལ་བར་མཐོང་ངོ༌། དེ་ལ་སེམས་ཀྱི་རྣམ་པ་མང་སྟེ། དམིགས་པའི་བྱེ་བྲག་དང༌། ངོ་བོ་ཉིད་ཀྱི་བྱེ་བྲག་དང༌། འགྲོ་བའི་རིས་ཀྱི་བྱེ་བྲག་<line/>
གིས་འགྲོ་བ་རྣམས་ཀྱི་རྣམ་པ་ལྔའོ། །རྟེན་བཟང་པོའི་བྱེ་བྲག་གིས་དལ་འབྱོར་དང་ལྡན་པ་དང༌། ཀུན་ཏུ་སྦྱོར་བའི་འདུ་བྱེད་དང༌། ཡང་དག་པར་ལྡན་པའི་སེམས་བག་ལ་ཉལ་བ་དང་<line/>
ལྡན་པ་དང༌། ནམ་མཁའི་ལ་སོགས་པ་གསུམ་དང་རྟག་ཏུ་མི་ལྡན་པ་སྟེ། རྣམ་པ་ལྔ་ཡིན་ནོ། །དེའང་དབང་པོའི་བྱེ་བྲག་གིས་ནི་དཔག་ཏུ་མེད་ལ། སྲེད་པའི་གནས་སྣ་ཚོགས་ཀྱི་བྱེ་བྲག་<line/>
</page>
<page index="163" id="252A">༄༅། །གིས་མདོར་ན་ཀུན་ནས་ཉོན་མོངས་པ་འདིའི་ཕྱོགས་འདི་ནི་སེམས་ལས་བྱུང་བ་ལྔར་འགྱུར་རོ། །ཇི་ལྟར་ན་རྣམ་པར་བྱ་བའི་སོགས་སུ་འགྱུར་ཞེ་ན། ཉོན་<line/>
མོངས་པའི་རྩ་བ་གསུམ་དག་གི་གཉེན་པོ་གསུམ་མ་ཡིན་ནོ། །འདས་པ་དང༌། མ་འོངས་པའི་ཡང་དག་པར་རྫོགས་པའི་སངས་རྒྱས་ཐམས་ཅད་ཀྱི་གསུང་རབ་ཡང་དག་པའི་ལམ་<line/>
སྟོན་པ་ནི། འདི་ལྟ་སྟེ། འདོད་ཆགས་ལ་ནི་མི་སྡུག་པའོ། །ཞེ་སྡང་ལ་ནི་བྱམས་པའོ། །གཏི་མུག་ལ་ནི་རྟེན་ཅིང་འབྲེལ་བར་འབྱུང་བའོ། །དེ་ལུས་ལ་འདོད་ཆགས་སྐྱེ་བ་ན་།<line/>
དེ་ལུས་དེ་ལ་དམིགས་ནས་གནས་ཤིང་རྣམ་པར་འབྱེད་དེ། རྐང་པ་དང༌། སོར་མོ་དང༌། མགོ་དང༌། ཡན་ལག་དང༌། ཉིང་ལག་རགས་པའི་བར་ལ་རྣམ་པར་འབྱེད་པ་ནི་<line/>
བདག་གང་ཡིན། བདག་གི་ཅི་ཡིན་ཞེས་དེ་རང་གི་ཡན་ལག་གི་ཕྱོགས་ལ་རྐང་པ་དང༌། སེན་མོ་ལུས་ཐ་དད་པར་ལྟ་སྟེ། གང་ལ་བདག་ཏུ་ང་རྒྱལ་འཇུག་པ་འདི་ནི་སེན་མོ་དང༌།<line/>
ལུས་མ་ཡིན་ཞིང༌། རྐང་པའི་སོར་མོ་ལུས་སམ། བདག་མ་ཡིན་ཏེ། གང་ལ་བདག་ཏུ་ང་རྒྱལ་འཇུག་པ་འདི་ནི། རྐང་པའི་མཐིལ་ལུས་མ་ཡིན་ཞིང་ལོང་བུ་བདག་གམ། ལུས་མ་<line/>
ཡིན། རྐང་པའི་རྟིང་པ་བདག་གམ། ལུས་མ་ཡིན་ཞིང་བསྡུས་པ་བདག་གམ་ལུས་མ་ཡིན། སྟ་ཟུར་དང༌། དཔྱི་བདག་གམ། ལུས་མ་ཡིན། གཞང་བདག་གམ། ལུས་མ་ཡིན། སྒལ་<line/>
</page>
<page index="164" id="252B">པའི་རུས་པར་གྱུར་པ་བཞི་བཅུ་རྩ་ལྔ་བདག་གམ། ལུས་མ་ཡིན། ལྟག་པ་བདག་གམ། ལུས་མ་ཡིན། བཞིན་གྱི་རུས་པར་གྱུར་པ་བདག་གམ། ལུས་མ་ཡིན་ཏེ། དགེ་སློང་དེས་རྣམ་པར་ཕྱེ་ན་<line/>
དོན་གཞན་དུ་གྱུར་པའི་ལུས་མ་མཐོང་ཞིང་སོ་སོ་ལའང་ལུས་མ་མཐོང་ལ། རྣམ་པར་ཕྱེ་ནའང་ལུས་མ་མཐོང་ངོ༌། །མིག་དང༌། རྣ་བ་དང༌། སྣ་དང༌། ལྕེ་དང༌། ལུས་དང༌། ཡིད་ལའང་<line/>
ལུས་སམ། བདག་མི་མཐོང་ཞིང་བདག་ཉིད་མེད་དོ། །དེ་ལྟར་ལུས་རྡུལ་ཕྲ་མོ་སོ་སོར་རྣམ་པར་འབྱེད་དེ། དེ་བདག་གི་ལུས་ཡུངས་ཀར་ཙམ་དང༌། ཕྱི་མ་ལྟ་བུར་མཐོང་ངོ༌། །དེ་འབྱུང་བ་ཆེན་<line/>
པོ་རྣམས་རྣམ་པར་འབྱེད་དེ། བདག་ནི་གང་ཞིག །ཅི་སའི་ཁམས་བདག་ཡིན་ནམ། ཆུའི་ཁམས་བདག་ཡིན་ནམ། མེའི་ཁམས་བདག་ཡིན་ནམ། རླུང་གི་ཁམས་བདག་ཡིན་ནམ་<line/>
སྙམ་མོ། །དེ་དོན་དམ་པར་ན་བདག་གི་ཁམས་མ་མཐོང་ཞིང་བདག་གི་ཁམས་མཐོང་བ་མེད་པ་ན་དོན་གཞན་དུ་གྱུར་པ་མ་མཐོང་སྟེ། དཔེར་ན། ཤིང་ལྗོན་པ་དུ་མ་འདུས་པ་ལ་ཚལ་དུ་<line/>
མཐོང་ལ་ཤིང་ལྗོན་པ་རེ་རེ་ལ་ཚལ་མེད་དོ། །དོན་དམ་པར་ན་ཚལ་ཞེས་བྱ་བ་ཤིང་ལྗོན་པ་མ་གཏོགས་པར་ཚལ་མེད་ལ་ཡང་དག་པར་ན་ཤིང་ལྗོན་པའང་ཤུན་པ་དང༌། རྩ་བ་དང༌། ཡལ་<line/>
ག་དག་[?]། ལོ་མ་དང༌། ལྕུག་མ་མ་གཏོགས་པར་དོན་གཞན་དུ་གྱུར་པ་མེད་དེ། ཀུན་རྫོབ་ཏུ་ནི་ཚལ་ཡོད་དོ། །དེ་ལྟར་ལུས་འདིའང་ལག་པ་ལ་སོགས་པ་འདུས་པ་ཙམ་འདི་ལ་ཀུན་རྫོབ་ཏུ་འདི་ནི་<line/>
</page>
<page index="165" id="253A">༄༅། །ལུས་ཡིན་ནོ་ཞེས་འདུ་ཤེས་འཇུག་གོ་སྙམ་ནས་དེ་ལུས་དེའི་ཆོས་ཀྱི་དེ་ཁོ་ན་ཉིད་ཤེས་ནས་ལུས་ལ་འདོད་ཆགས་དང་བྲལ་ཞིང་ལུས་ཀྱི་ཡན་ལག་དང༌། ཉིང་ལག་<line/>
དག་ལ་འདོད་ཆགས་དང་བྲལ་བར་འགྱུར་རོ། །དེ་འདོད་ཆགས་དང་བྲལ་ན་དགའ་པའི་འདོད་ཆགས་ཀྱི་མོད་ལས་སྐྱེས་པའང་འབྱུང་བའི་སྲེད་པས་གནོད་པ་མེད་དེ། དེ་ལྟར་འདོད་<line/>
ཆགས་ཀྱི་གཉེན་པོ་ལ་རབ་ཏུ་བརྩོན་ནོ། །ཇི་ལྟར་ན་ཞེ་སྡང་གི་གཉེན་པོ་ལ་རབ་ཏུ་བརྩོན་ཞེ་ན། དེ་བྱམས་པ་ལ་གནས་པར་འགྱུར་ཏེ། ཀྱེ་མ། སེམས་ཅན་འདི་དག་ནི་ཉམ་ང་བར་<line/>
ཞུགས་པ་ཡིན་ཏེ། འདི་ལྟ་སྟེ། འགྲོ་བ་ལྔ་རྣམས་སུ་སྐྱེ་བ་དང༌། འཆི་བ་དང༌། འཆི་འཕོ་དང༌། འབྱུང་བ་དག་འཇིགས་པ་ལྔར་ཞུགས་ཤིང་ཤི་བའི་ལུས་རུས་པ་ལྟ་བུ་དེ་དག་ལ་<line/>
མ་ལྟ་བུར་སྙིང་རྗེ་སྐྱེའོ། །རྨ་ལ་བ་ཚྭས་བྱུགས་པ་ལྟ་བུའི་སེམས་ཅན་སྡུག་བསྔལ་བ་འདི་དག་ལ་ཇི་ལྟར་ཁྲོ་བ་སྐྱེད་དེ་སེམས་ཅན་དེ་དག་ནི་རང་བཞིན་གྱིས་སྡུག་བསྔལ་བ་ཡིན་ནོ་<line/>
སྙམ་སྟེ། དེ་ཉོན་མོངས་པའི་རྣམ་པ་ཆེན་པོ་གཉིས་པ་ལ་གནས་སོ། །ཡང་དགེ་སློང་དེ་ཇི་ལྟར་ན་ཉོན་མོངས་པ་ཆེན་པོ་གསུམ་པ་སོ་སོར་འཇིག་པ་ལ་རབ་ཏུ་བརྩོན་ཞེ་ན། གཏི་མུག་<line/>
གིས་བསྒྲིབས་པའི་སེམས་ཅན་ནི་ལུས་ཀྱིས་ཉེས་པར་སྤྱད་པ་སྤྱོད་པ་དང༌། ངག་གིས་ཉེས་པར་སྤྱད་པ་སྤྱོད་པ་དང༌། ཡིད་ཀྱིས་ཉེས་པར་སྤྱད་པ་སྤྱོད་པ་ཡིན་ཏེ། ལུས་དང་བྲལ་<line/>
</page>
<page index="166" id="253B">ནས་དམ་འགྲོ་ལོག་པར་ལྟུང་བ་སེམས་ཅན་དམྱལ་བ་རྣམས་སུ་སྐྱེའོ། །གང་གི་ཚེ་ཡང་དག་པའི་ལྟ་བ་སྔོན་དུ་སོང་བས་གཏི་མུག་དང་བྲལ་བར་འགྱུར་བ་དེའི་ཚེ་ལུས་ཀྱིས་ལེགས་པར་སྤྱད་<line/>
པ་དང༌། ངག་གིས་ལེགས་པར་སྤྱད་པ་དང༌། ཡིད་ཀྱིས་ལེགས་པར་སྤྱད་པ་སྤྱོད་པ་དེ་ཆོས་དང༌། ཆོས་མ་ཡིན་པའི་དེ་ཁོ་ན་ཉིད་ཤེས་པར་འགྱུར་རོ། །གང་གི་ཚེ་ཆོས་དང༌། ཆོས་མ་ཡིན་<line/>
པ་དེ་དག་གི་དེ་ཁོ་ན་ཉིད་ཤེས་ཤིང༌། རྣམ་པར་ཤེས་པར་འགྱུར་བ་དེའི་ཚེ་ཉོན་མོངས་པ་ཆེན་པོ་གསུམ་པའི་ངོ་བོ་ཉིད་མེད་པར་འགྱུར་རོ། །དགེ་སློང་དེ་ཉོན་མོངས་པ་གསུམ་པོ་དེ་དག་<line/>
གཞིག་པའི་གཉེན་པོ་གསུམ་ནི་ཉོན་མོངས་པ་དང༌། ཉེ་བའི་ཉོན་མོངས་པ་ཐམས་ཅད་ཀྱི་ཀུན་ཏུ་སྦྱོར་བ་དང༌། བག་ལ་ཉལ་སོ་སོར་གནས་པ་འཇིག་པར་འགྱུར་བ་ཡིན་ཏེ། དཔེར་ན། ཤིང་<line/>
ལྗོན་པའི་རྩ་བ་བཅད་ན་ཤུན་པ་དང༌། རྩ་བ་དང༌། འདབ་མ་དང༌། ལོ་མ་དང༌། སྡོང་པོ་དང༌། ཡལ་ག་དང༌། མེ་ཏོག་དང༌། འབྲས་བུ་ལ་སོགས་པ་དེ་དག་ཐམས་ཅད་རུལ་པའམ།<line/>
རྙིས་པར་འགྱུར་བ་དེ་བཞིན་དུ་གསུམ་པོ་དེ་དག་བཅོམ་ན། ཉོན་མོངས་པ་ཐམས་ཅད་བཅོམ་པར་འགྱུར་རོ་སྙམ་མོ། །དེ་ནས་གཞན་ཡང༌། ཇི་ལྟར་ན་དགེ་སློང་དེ་ས་གཞན་བདུན་པ་ལས་ས་<line/>
གཞན་བརྒྱད་པ་ལ་འཇུག་ཅེ་ན། རྣལ་འབྱོར་སྤྱོད་པ་དེ་ནང་གི་ཆོས་ལ་ཆོས་ཀྱི་རྗེས་སུ་ལྟ་ཞིང་གནས་པ་དེ་ཐོས་པ་ལས་བྱུང་བའི་ཤེས་པའམ། ལྷའི་མིག་གིས་མཐོང་སྟེ། ཇི་ལྟར་ན་དགེ་<line/>
</page>
<page index="167" id="254A">༄༅། །སློང་ཐོག་མ་ཉིད་དུ་འདི་ལྟར་མིག་གིས་ཡང་དག་པ་ཇི་ལྟ་བུ་བཞིན་མཐོང་ཞིང་ཇི་ལྟར་ན་མིག་གིས་རྣམ་པར་ཤེས་པར་བྱ་བའི་གཟུགས་རྣམས་ལ་བྱིས་པ་སོ་སོའི་སྐྱེ་<line/>
བོ་ཀུན་ཏུ་ཆགས་ཤིང་རྣམ་པར་ཆགས་ལ་ཤིན་ཏུ་རྨོངས་ཤིག་གུ་སྙམ་ན། དེ་ལ་ཀུན་ཏུ་ཆགས་པའི་གནས་སུ་འགྱུར་བ་ནི་མཛའ་བཤེས་མཐོང་བའམ། གཟུགས་སམ། བུད་<line/>
མེད་དམ། དེ་ལས་གཞན་པ་མཐོང་ན་ཀུན་ཏུ་ཆགས་པར་འགྱུར་རོ། །ཞེ་སྡང་གི་གནས་སུ་འགྱུར་བ་ནི་འགྲན་ཟླར་གྱུར་པའམ། འགྲན་ཟླའི་གནས་སུ་འགྱུར་བ་དག་ལ་ཞེ་སྡང་<line/>
བར་འགྱུར་རོ༑ ༑འདོད་ཆགས་དང༌། ཞེ་སྡང་གིས་བསྒྲིབས་པའི་མིག་དག་ནི་ཡང་དག་པ་ཇི་ལྟ་བ་བཞིན་མི་མཐོང་སྟེ། གཏི་མུག་གིས་བསྒྲིབས་པའི་བྱིས་པ་སོ་སོའི་སྐྱེ་བོའི་<line/>
སེམས་ནི་ཀུན་ཏུ་རྟོག་པ་ཙམ་གྱི་མིག་གི་རྣམ་པར་ཤེས་པར་བྱ་བ་ལ་ཀུན་ཏུ་ཆགས་ཤིང་རྣམ་པར་ཆགས་ལ་ཤིན་ཏུ་རྨོངས་སོ། །སྲེད་པས་བསླུས་པའི་མི་ནི་རང་གི་འདོད་<line/>
པའི་རྣམ་པར་རྟོག་པས་བདག་ཉིད་ལ་བདག་ཉིད་ཀུན་ཏུ་ཆགས་པར་བྱེད་དེ། དཔེར་ན། ཁྱི་ནི་ཤ་མེད་པའི་རུས་པ་བླངས་ཏེ་ཁར་བཅུག་གོ །དེ་འགྲམ་སོའི་བར་དུ་རུས་པ་<line/>
བཅུག་པའི་ཁ་ཆུ་འཛག་པས་གཤེར་བ་ལ་ཟ་ལ། དེ་ལ་ཆགས་པའི་ཁྱིའང་རང་གི་ཁའི་སོའི་བར་ནས་ཁྲག་འོང་སྟེ། དེ་རུས་པ་དེའི་རོ་ཡིན་པར་སེམས་ཀྱི། རོ་འདི་ནི་བདག་ཉིད་<line/>
</page>
<page index="168" id="254B">ཀྱི་ཁྲག་ལ་བདག་ཉིད་མྱོང་བར་བྱེད་དོ་སྙམ་དུ་མི་སེམས་ཤིང་རོ་ལ་ཆགས་པའི་ཁྱི་དེ་ལྕེའང་ཟའོ། །རོ་ལ་ཆགས་པའི་བསྒྲིབས་པ་རུས་པ་ཡིན་པར་སེམས་པ་དེ་ནི་ཀུན་ཏུ་རྟོག་པ་ཙམ་<line/>
ཁོ་ན་ཡིན་ཏེ། དེ་བཞིན་དུ་བྱིས་པ་སོ་སོའི་སྐྱེ་བོའི་མིག་གི་རྣམ་པར་ཤེས་པར་བྱ་བའི་གཟུགས་མིག་ཏུ་སྡུག་པའི་གཟུགས་དག་ལ་ཀུན་ཏུ་ཆགས་པར་འགྱུར་རོ། །དེ་ཁ་ཆུ་ལྟ་བུའི་རྣམ་<line/>
པར་རྟོག་པར་བློ་གྲོས་བསྒྲིབས་པ་ཡིན་ལ། རྣམ་པར་དཔྱོད་པ་ནི་རུས་པ་ལྟ་བུ་ཡིན། མིག་ནི་ཁར་བ་ཅུག་པ་ལྟ་བུ་ཡིན་ཏེ། དེ་ལྟ་དེ་ལྟར་ཟའོ། །དེའི་སྲེད་པ་ནི་གང་གིས་ཁྲག་འཛག་<line/>
པ་ལྟ་བུ་ཡིན་ཏེ། འདི་ནི་བདག་གི་གཟུགས་ཡིན་ནོ་སྙམ་དུ་སེམས་པ་འདི་ནི། སྲེད་པ་ཁྲག་གི་རོ་ལ་ཆགས་པ་ལྟ་བུ་ཡིན་ཏེ། དེ་རོ་དེ་ལ་ཆགས་སོ། །དེ་ལ་ཁྱི་ཇི་ལྟ་བ་བཞིན་དུ་བྱིས་<line/>
པ་སོ་སོའི་སྐྱེ་བོའང་དེ་དང་འདྲ། རུས་པ་ཇི་ལྟ་བ་བཞིན་དུ་མིག་གི་རྣམ་པར་ཤེས་པར་བྱ་བའི་གཟུགས་ཀྱང་དེ་དང་འདྲ། འགྲམ་སོས་ཟ་བར་བྱེད་པ་དེ་ཇི་ལྟ་བ་བཞིན་དུ་རྣམ་<line/>
པར་རྟོག་པའང་དེ་དང་འདྲ། སོ་ཇི་ལྟ་བ་བཞིན་དུ་ཡུལ་ཡང་དེ་དང་འདྲ་སྟེ། དེ་ལྟ་བས་ན་མིག་གི་རྣམ་པར་ཤེས་པར་བྱ་བའི་གཟུགས་རུས་གོང་ལྟ་བུ་དག་གིས་བྱིས་པ་སོ་སོའི་<line/>
སྐྱེ་བོ་ཐམས་ཅད་རྣམ་པར་སླུ་བར་བྱེད་དོ་སྙམ་མོ། །ཡང་དགེ་སློང་དེ་སེམས་པར་བྱེད་དེ། ཇི་ལྟར་ན་འཁོར་བར་ཡིད་བྱུང་བའི་དགེ་སློང་དག་སྲེད་པའི་འཇིགས་པས་<line/>
</page>
<page index="169" id="255A">༄༅། །འཇིགས་ཤིང༌། འདོད་པ་ཐམས་ཅད་རབ་ཏུ་སྤོང་ཞིག་གུ་སྙམ་མོ། །ཇི་ལྟར་གླང་པོ་ཆེ་ལོ་དྲུག་ལོན་པ་གླང་པོ་ཆེའི་ཆོ་ག་ཤེས་པའི་མེས་བསྐོར་ཅིང་ལུས་ཆེན་<line/>
པོ་དེ་ཤིང་ཐགས་ཀྱིས་བསྐོར་ཏེ། བཅིང་བ་ལྔ་ཡིས་བཅིངས་ནས་བུ་རམ་ཤིང་དང༌། ལ་དུ་དང༌། བུ་རམ་ཆང་དང༌། བཟའ་བ་དང༌། བཏུང་བའི་རོ་མང་པོ་སྦྱར་ཅིང༌། སིལ་<line/>
སྙན་དང༌། གླུ་དང༌། སྒྲ་དབྱངས་དག་གིས་དེ་རྣམ་པར་འདུལ་བར་བྱེད་དེ། གང་གིས་དེ་ཚལ་གྱི་བདེ་བ་བརྗེད་པར་བྱ་བ་བརྗེད་ནས། དེར་གླང་པོ་ཆེ་ཐ་མལ་བ་དག་དང་ལྷན་ཅིག་གནས་<line/>
པར་བྱེད་ཅིང་དེ་གཞན་གྱིས་བཀྲིར་རུང་བར་བྱེད་དོ། །དེ་ནས་གླང་པོ་ཆེ་ཆོ་ག་ཤེས་པ་དེས་དེ་ལྟར་ཡོངས་སུ་སྤྱོད་པ་ན་རང་གི་ཚལ་གྱི་བདེ་བ་འདོད་པའི་གནས་རི་དང༌། སྨན་ལྗོངས་དང༌།<line/>
ཚལ་དང༌། མེ་ཏོག་དང༌། འབྲས་བུ་དང༌། བྱའི་སྒྲ་དང༌། ཆུའི་རྒྱུན་དང༌། ས་ཕྱོགས་དགའ་བ་རྗེས་སུ་བསམས་ཤིང་བཅིངས་པ་ཐམས་ཅད་ཀྱང་བདེ་བ་དེ་དག་རྗེས་སུ་དྲན་ནས།<line/>
བཅིངས་པ་ཐམས་ཅད་བཅད་དེ། གླང་པོ་ཆེའི་ཆོ་ག་ཤེས་པའི་མི་ལའང་འཛེམ་པ་མེད་པར་བྱས། ཤིང་ཐགས་བཙུགས་པའང་བཅོམ། བུ་རམ་ཤིང་གི་དུམ་བུ་དང༌། ལ་དུ་དང༌། བུ་རམ་<line/>
ཆང་དང༌། བཏུང་བའི་རོ་དག་ནི་འཐུངས་པ་གླུ་དབྱངས་དག་གིས་གཞག་པར་མ་ནུས་ཤིང་དེའི་ཡིད་རྣམ་པར་གདུལ་བ་དང༌། དེའི་ཚལ་གྱི་བདེ་བ་བརྗེད་པར་བྱ་བར་མ་ནུས། གླང་པོ་ཆེ་<line/>
</page>
<page index="170" id="255B">ཐ་མལ་པ་དང་ལྷན་ཅིག་འདྲ་བར་འགྲོ་བར་མི་འདོད་ཅིང་ཡང་ཚལ་དེ་དག་དྲན་པ་དེ་བཞིན་དུ་རྣལ་འབྱོར་སྤྱོད་པའི་དགེ་སློང་དེ་ཐོག་མ་མེད་པའི་དུས་ནས་ཞུགས་པ། འཆིང་བ་ལྔ་<line/>
དག་གིས་བཅིངས་ཏེ། ལྔ་གང་ཞེ་ན། འདི་ལྟ་སྟེ། སྒྲ་དང༌། རེག་པ་དང༌། རོ་དང༌། གཟུགས་དང༌། དྲི་སྡུག་པ་དག་ཡིན་ནོ། །གླང་པོ་ཆེ་ཆོ་ག་ཤེས་པའི་མིས་བསྐོར་བལྟ་<line/>
བུ་གང་ཞེ་ན། འདི་ལྟ་སྟེ། མིག་དང༌། རྣ་བ་དང༌། སྣ་དང༌། ལྕེ་དང༌། ལུས་དང༌། ཡིད་ཀྱི་རྣམ་པར་ཤེས་པ་ཀུན་ནས་ཉོན་མོངས་པ་རྣམས་ཡིན། རང་གི་བློ་གྲོས་ཁྱིམ་གྱི།<line/>
གཟེབ་ལྟ་བུས་བསྐོར་བ་ནི། འདི་ལྟ་སྟེ། བུ་དང༌། ཆུང་མ་དང༌། ཀུན་དགའ་ར་བ་དང༌། བྲན་མོ་དང༌། བྲན་ཕོ་དང༌། ལོངས་སྤྱོད་དང༌། ཁྱིམ་གྱིས་བསྐོར་བ་ཡིན།<line/>
བུ་རམ་ཤིང་དང༌། ལ་དུ་དང༌། བུ་རམ་ཆོད་དང༌། བཏུང་བའི་རོ་ཞེས་བྱ་བ་ཀུན་ཏུ་རྟོག་པའི་ལ་དུ་འདོད་ཆགས་ཀྱི་སྐོམ་ཞེས་བྱ་བ་དེའི་ཚིག་བླ་དྭགས་སོ། སྲེད་པ་<line/>
ལ་རྣམ་པར་ཆགས་པར་ནི་གླུ་དབྱངས་ལྟ་བུ་ཡིན་ནོ། །དགའ་བའི་འདོད་ཆགས་ནི་བཅིངས་པ་ལྟ་བུ་ཡིན། གླང་པོ་ཆེ་ཐ་མལ་པ་དང་འདྲ་བར་ཞེས་བྱ་བ་ནི་མི་ཐ་མལ་པ་ལོག་པར་ལྟ་<line/>
བ་གླང་པོ་ཆེ་ཞེས་བྱ་བ་དེའི་ཚིག་བླ་དྭགས་ཡིན་ནོ། །ལྷན་ཅིག་གནས་ཞེས་བྱ་བ་ནི་དེ་དག་དང་ལྷན་ཅིག་འཇིག་ཚོགས་ལ་ལྟ་ཞིང་ཚུལ་ཁྲིམས་དང༌། བརྟུལ་ཞུགས་མཆོག་ཏུ་འཛིན་<line/>
</page>
<page index="171" id="256A">༄༅། །པ་དང༑ ཡང་དག་པར་འབྲེལ་པ་མི་ཐ་མལ་པའི་ཁར་སྦྲང་རྩི་ལྟ་བུ་ལོག་པར་ལྟ་བའི་གཏམ་དག་གིས་རབ་ཏུ་དགའ་བའོ། །གཞན་གྱིས་བཀྲིར་རུང་བ་ཞེས་བྱ་བ་<line/>
ནི་འདོད་ཆགས་ཞེ་སྡང་གཏི་མུག་གི་དབང་དུ་གྱུར་པ་ཞེས་བྱ་བའི་ཚིག་བླ་དྭགས་སོ། །གླང་པོ་ཆེའི་ཆོག་ཤེས་པ་ཞེས་བྱ་བ་ནི་རྣལ་འབྱོར་སྤྱོད་པ་ཞེས་བྱ་བ་དེའི་ཚིག་བླ་དྭགས་<line/>
ཡིན་ནོ། །ཡོངས་སུ་སྤྱོད་པ་ན་ཞེས་བྱ་བ་ནི་གཏི་མུག་ཉོན་མོངས་པ་ཐམས་ཅད་དང་འགྲོགས་པ་ཞེས་བྱ་བ་དེའི་ཚིག་བླ་དྭགས་སོ། །ངེས་པར་འབྱུང་བའི་རི་དྲན་ཞིང་རིའི་སྨན་ལྗངས་ཞེས་བྱ་<line/>
བ་ནི་བསམ་གཏན་དང༌། སྙོམས་པར་འཇུག་པ་ཞེས་བྱ་བ་དེའི་ཚིག་བླ་དྭགས་སོ། །མེ་ཏོག་དང༌། འབྲས་བུ་ཞེས་བྱ་བ་ནི་ཡང་དག་པའི་ལམ་ལ་སེམས་བསྐྱེད་པའི་འབྲས་བུར་གྱུར་བ་མྱ་<line/>
ངན་ལས་འདས་པའོ། །བྱའི་སྒྲ་ཞེས་བྱ་བ་ནི་ཆོས་ཀྱི་གཏམ་གྱི་སྒྲ་ཞེས་བྱ་བ་དེའི་ཚིག་བླ་དྭགས་སོ། །ཆ་བོའི་རྒྱུན་དགའ་བ་ཞེས་བྱ་བ་ནི་ཤེས་རབ་ཀྱི་ཆུ་བོ་ཞེས་བྱ་བ་དེའི་ཚིག་བླ་དྭགས་སོ། །<line/>
རྒྱུན་ཅེས་བྱ་བ་ནི་སེམས་རྩེ་གཅིག་ཅེས་བྱ་བ་དེའི་ཚིག་བླ་དྭགས་སོ། །ས་ཕྱོགས་ཞེས་བྱ་བ་ནི་ཚངས་པའི་གནས་ཞེས་བྱ་བ་དེའི་ཚིག་བླ་དྭགས་ཏེ། འདི་ལྟ་སྟེ། བྱམས་པ་དང༌། སྙིང་རྗེ་དང་<line/>
དགའ་བ་དང༌། བཏང་སྙོམས་སོ། །རྗེས་སུ་བསམས་ནས་ཞེས་བྱ་བ་ནི་བསམ་གཏན་གྱི་བདེ་བ་རྗེས་སུ་བསམས་མ་ཡིན་ཏེ། རྣལ་འབྱོར་སྤྱོད་པ་དེ་གླང་པོ་ཆེའི་ཚོགས་ལྟ་བའི་རྗེས་སུ་འགྲོའོ།།<line/>
</page>
<page index="172" id="256B">དེ་ལྟ་བས་ན་གླང་པོ་ཆེ་ལྟ་བུར་རྣལ་འབྱོར་སྤྱོད་པས་བྱ་ཡི། ཁྱི་ལྟ་བུར་ནི་མི་བྱའོ། །དེ་ནས་གཞན་ཡང་ཇི་ལྟར་ན་དགེ་སློང་དེས་གཞན་བརྒྱད་པ་ལས་ས་གཞན་དགུ་པ་ལ་འཇུག་ཅེ་ན། རྣལ་འབྱོར་<line/>
སྤྱོད་པ་ནང་གི་ཆོས་ལ་ཆོས་ཀྱི་རྗེས་སུ་ལྟ་ཆིང་གནས་པ་དེས་ཐོས་པ་ལས་བྱུང་བའི་ཤེས་པའམ། ལྷའི་མིག་གིས་བརྟགས་ན། ཁམས་གསུམ་པ་འདི་དག་ཐམས་ཅད་ནི་མི་རྟག་པ་དང༌། སྡུག་བསྔལ་<line/>
བ་དང༌། སྟོང་པ་དང༌། བདག་མེད་པ་དང༌། མི་གཙང་བའི་སྣོད་དུ་གྱུར་པ་འདོད་པ་ཐམས་ཅད་ཀྱང་མཐོང་སྟེ། དཔེར་ན། ནགས་ཚལ་གྱི་ཁྲོད་ན་རིགས་ཆེན་པོའི་ངམ་གྲོག་ལ་ཤིང་འབྲོག་སྐྱེ་བ་<line/>
སྐྱོན་དུ་མ་དང་ལྡན་པ་ཡིན་ཏེ། དེ་ལ་འབྲས་བུ་ཆུང་དུ་ཡོད་པ་བླང་བར་དགའ་ཞིང་ཉེས་པ་མང་པོར་འགྱུར་བ་དང༌། ངམ་གྲོག་ཏུ་ལྟུང་བའི་ཉེས་པས་སྲོག་ལ་ཐེ་ཚོམ་ཟ་བར་བྱེད་པ་དང༌། ཁོང་སྟོང་གི་ཉེས་<line/>
པས་གཡང་སའི་ཕྱོགས་སུ་ལྟུང་བ་དང༌། ཤིང་མཐོན་པོ་ལ་འཛེག་པ་དག་གི་སྲོག་ཆད་པར་བྱེད་པའོ། །གལ་ཏེ་མི་བྱིས་པ་སོ་སོའི་སྐྱེ་བོ་རྨོངས་ཤིང་མུན་པར་གྱུར་པ་དག་རོ་ལ་ཆགས་པ་དེ་འབྲས་བུ་དེ་<line/>
དག་མཐོང་ནས། ངམ་གྲོག་དང༌། གཡང་ས་དང༌། ཤིང་ཁོང་སྟོང་མཐོན་པོ་ལྟུང་བའི་སར་འགྲོ་སྟེ་འཆི་བར་འགྱུར་བ་མི་སེམས་སོ། །བྱིས་པ་སོ་སོའི་སྐྱེ་བོ་བློ་ཞན་པ་རོ་ཆུང་དུ་མྱོང་བས་ཕྱོགས་པ་<line/>
དེ་དག་ཤིང་དེ་ལ་འཛེགས་སོ། །དེ་ཤིང་དེ་ལས་འབྲས་བུ་དག་མ་ཐོབ་པར་དེའི་སྲོག་ནི་གཡང་སར་གཏོང་ངོ༌། །གལ་ཏེ་རང་བཞིན་གྱིས་ཐབས་གཞན་དང་ལྡན་པའམ། དགེ་བའི་ལས་བྱེད་པ་ཁ་ཅིག་ནི་དེ་འདོད་<line/>
</page>
<page index="173" id="257A">༄༅། །ཆགས་ཀྱི་རོ་ཆེས་ཆུང་བས་བྱིས་པའི་བློའི་ཉེས་དམིགས་ཆེས་མང་བ་བཅིངས་པར་མཐོང་བ་དེ་བཞིན་དུ། དགེ་སློང་དེས་ནགས་ཚལ་གྱི་ཁྲོད་ལྟ་བུར་འགྲོ་བ་ལྔའི་<line/>
རིམ་པ་མཐོང་ངོ༌།། །།འཕགས་པ་དམ་པའི་ཆོས་དྲན་པ་ཉེ་བར་གཞག་པ། བམ་པོ་དྲུག་པ། ངམ་གྲོག་ཆེན་པོ་ཞེས་བྱ་བ་ནི་ཉེས་པ་ཐམས་ཅད་ངམ་གྲོག་ལྟ་བུ་ཡིན་<line/>
ནོ༑ ༑ཤིང་འབྲ་གོ་ཞེས་བྱ་བ་ནི་འདོད་པའི་ཤིང་ཞེས་བྱ་བ་དེའི་ཚིག་བླ་དྭགས་སོ། །སྐྱོན་བརྒྱ་ཕྲག་དུ་མ་ཞེས་བྱ་བ་ནི་ཉོན་མོངས་པ་བརྒྱ་ཕྲག་སྟོང་དུ་མ་སྟེ། དེ་དག་ཚོར་བ་སྡུག་བསྔལ་<line/>
ཞེས་བྱ་བའི་ཚིག་བླ་དྭགས་སོ། །ཤིང་ལ་ཡོད་པའི་འབྲས་བུ་ཞེས་བྱ་བ་ནི་སྒྲ་དང༌། རེག་པ་དང༌། རོ་དང༌། གཟུགས་དང༌། དྲི་སྡུག་པ་འདོད་པ་དེ་དག་ལ་རྣམ་པར་ཆགས་པའི་བློ་ཞེས་<line/>
བྱ་བ་དེའི་ཚིག་བླ་དྭགས་སོ། །བླང་བར་དཀའ་ཞེས་བྱ་བ་ནི་འདོད་པའི་འབྲས་བུ་བླང་བར་དཀའ་བ་ཡིན་ཏེ། དཔེར་ན། རྒྱ་མཚོར་འཇུག་པ་དང༌། མཚོན་གྱིས་འཁྲུག་པ་དང༌། རྒྱལ་པོ་<line/>
ལ་བསྟེན་པ་དང༌། ཆོམ་རྐུན་དང༌། ཚོང་པ་ལ་སོགས་པའི་ཉོན་མོངས་པས་ཐོབ་པ་བཞིན་ནོ། །འདོད་པའི་འབྲས་བུ་ལྟ་བུ་ཉེས་པ་མང་པོ་ཞེས་བྱ་བ་ནི་འདོད་ཆགས་ཞེ་སྡང་གཏི་མུག་<line/>
ཅེས་བྱ་བ་དེའི་ཚིག་བླ་དྭགས་སོ། །ངམ་གྲོག་དང༌། གཡང་ས་ཞེས་བྱ་བ་ནི་སེམས་ཅན་དམྱལ་བ་དང༌། དུད་འགྲོ་དང༌། ཡི་དྭགས་ཀྱི་གཡང་ས་ཞེས་བྱ་བ་དེའི་ཚིག་བླ་དྭགས་སོ། །<line/>
</page>
<page index="174" id="257B">སྲོག་ལ་ཐེ་ཚོམ་ཟ་བར་འགྱུར་ཞེས་བྱ་བ་ནི་ཆོས་ཀྱི་སྲོག་ཅེས་བྱ་བ་དེའི་ཚིག་བླ་དྭགས་སོ། །ཤིང་ཁོང་སྟོང་གི་ཉེས་པ་ཞེས་བྱ་བ་ནི་སྟོང་པ་དང༌། གསོག་དང༌། གསེབ་དང༌། སྙིང་པོ་མེད་<line/>
པ་ཞེས་བྱ་བ་དེའི་ཚིག་བླ་དྭགས་སོ། །རྨོངས་པའི་ནི་འགྲོའོ་ཞེས་བྱ་བ་ནི་བྱིས་པར་ལོག་པར་ལྟ་བ་ཞེས་བྱ་བ་དེའི་ཚིག་བླ་དྭགས་ཡིན་ཏེ། དེ་ལྟ་བས་ན་སྐྱོན་མང་པོ་དུ་མ་འབྲས་བུ་མེད་པའི་འདོད་<line/>
བུམ་ཞོག་ཆུང་བ་མཐོང་ནས་དགེ་སློང་དེ་འདོད་པ་ཐམས་ཅད་ལ་ཀུན་ཏུ་རྟོག་པར་མི་བྱེད་དོ། །ཡང་དགེ་སློང་དེ་འདོད་པ་མེ་འབར་བ་ལྟ་བུར་མཐོང་སྟེ། ཇི་ལྟར་མར་མེ་མཐོང་ན་དགའ་ལ་<line/>
རག་ན་མཆོག་ཏུ་ཚ་བ་ལ། ཕྱེ་མ་ལེབ་རྨོངས་པ་མར་མེ་ཁ་དོག་སྡུག་པར་མཐོང་ནས་མར་མེ་དེའི་ནང་དུ་སོང་བ་དང༌། དེ་འཆི་བར་འགྱུར་བ་དེ་བཞིན་དུ་འདོད་ཆགས་ཞེ་སྡང་གཏི་མུག་གིས་<line/>
བསྒྲིབས་པའི་བྱིས་པ་སོ་སོའི་སྐྱེ་བོ་ཕྱེ་མ་ལེབ་ལྟ་བུ་དག་ནི་འདོད་པ་ཐམས་ཅད་ལ་ཀུན་ཏུ་དགའ་བར་ལྟའོ། །མར་མེ་ལྟ་བུ་ཞེས་བྱ་བ་ནི་གལ་ཏེ་མར་མེ་དེར་ལུས་སོང་བའི་ཕྱེ་མ་ལེབ་བཞིན་དུ་<line/>
སེམས་ཅན་དམྱལ་བ་དང༌། དུད་འགྲོ་དང༌། ཡི་དྭགས་རྣམས་སུ་སྲེག་པར་འགྱུར་ཏེ། དེ་ལྟ་བས་ན་འདོད་པ་དག་གིས་ཆོག་གོ་སྙམ་ནས། དགེ་སློང་དེ་འདོད་པ་དག་ལས་འདོད་ཆགས་<line/>
དང་བྲལ་བར་འགྱུར་རོ། །དེ་ནས་གཞན་ཡང༌། དགེ་སློང་དེ་སེམས་ཅན་དག་འཆིང་བ་གང་གིས་བཅིངས་ཤིང་འཁོར་བར་ཀུན་ཏུ་འཁོར་སྙམ་ནས། རྣལ་འབྱོར་སྤྱོད་པ་ནང་གི་ཆོས་ལ་ཆོས་ཀྱི་<line/>
</page>
<page index="175" id="258A">༄༅། །རྗེས་སུ་ལྟ་ཞིང་གནས་པ་དེ་ཐོས་པ་ལས་བྱུང་བའི་ཤེས་པའམ། ལྷའི་མིག་གིས་བརྟགས་ན། འཇིག་རྟེན་འདི་ནི་འཆིང་བ་གཉིས་ཀྱིས་བཅིངས་ཏེ། ཟས་ཀྱི་འཚོལ་<line/>
བ་དང༌། རེག་པའི་འཆིང་བའོ། །དེ་ལ་ཟས་ཀྱི་འཆིང་བ་ནི་རྣམ་པ་བཞི་སྟེ། ཁམ་གྱི་ཟས་གང་ཞེ་ན། འདི་ལྟ་སྟེ། མིའི་གནས་བཞི་དང༌། འདོད་པ་ན་སྤྱོད་པའི་ལྷའི་རིས་དྲུག་དང་།<line/>
སེམས་ཅན་དམྱལ་བ་ཆེན་པོ་བརྒྱད་དང༌། དུད་འགྲོ་དང༌། ཡི་དྭགས་ཀྱི་ཕྱོགས་གཅིག་གོ །ཡིད་ལ་བྱེད་པའི་ཟས་ཡོད་པ་དེ་དག་མཐོང་སྟེ། འདི་ལྟ་སྟེ། གཟུགས་ན་སྤྱོད་པའི་ལྷའི་<line/>
བསམ་གཏན་གྱི་ཟས་སོ། །རེག་པའི་ཟས་ནི་བྱ་དང༌། མིག་གིས་ལྟ་བ་དག་གིའོ། །དེའི་རྣམ་པ་གཞན་ནི་འདོད་པའི་ཁམས་ཀྱི་བྱིས་པ་སོ་སོའི་སྐྱེ་བོ་མི་དང༌། ཡི་དྭགས་དང༌། དུད་<line/>
འགྲོ་དང༌། སེམས་ཅན་དམྱལ་བ་འདི་དག་ཐམས་ཅད་ནི་འཁྲིག་པའི་རེག་པ་ལ་རབ་ཏུ་ཆགས་པ་ཡིན་ཏེ། གང་འདོད་པ་ལ་བསྟེན་པ་དེ་ནི་འདོད་པའི་ཁམས་སུ་འབྱུང་ངོ༌། །<line/>
མཉམ་པར་དམིགས་པའི་ཟས་ནི་གཟུགས་མེད་པའི་སྙོམས་པར་འཇུག་པ་ཡིན་ཏེ། དེ་ལྟ་བས་ན་འཇིག་རྟེན་འདི་ནི་གཉིས་ཀྱིས་བཅིངས་ཏེ། ཀུན་ཏུ་སྦྱོར་བ་དང༌། བག་ལ་ཉལ་<line/>
བ་ཐམས་ཅད་ཀྱི་འཆིང་བ་དག་ལས་དེ་འདོད་ཆགས་དང་བྲལ་བ་མ་ཡིན་ནོ། །དེ་མིག་གི་རྣམ་པར་རིག་པར་བྱ་བའི་གཟུགས་རྣམས་ལ། རྣམ་པ་གཞན་གྱིས་མིག་གིས་ཡང་དག་<line/>
</page>
<page index="176" id="258B">པ་ཇི་ལྟ་བ་བཞིན་མཐོང་སྟེ། མིག་གི་འདུས་ཏེ་རེག་པ་ལས་བྱུང་བ་གང་ཡིན་པ་དེ་ལས་བདེ་བར་འགྱུར་བ་དང༌། དམིགས་པ་བདེ་བ་ལ་རྣམ་པར་སྨིན་པ་མི་བདེ་བའི་ལས་བྱུང་བ་དེའང་<line/>
ཡང་དག་པ་ཇི་ལྟ་བ་བཞིན་དུ་མཐོང་ངོ༌། །དེ་བཞིན་དུ་མིག་གི་རྣམ་པར་རིག་པར་བྱ་བ་ཡིད་མི་བདེ་བར་འགྱུར་བའི་གནས་གང་ཡིན་པ་དེ་མིག་གི་འདུས་ཏེ་རེག་པ་ལས་བྱུང་བའི་<line/>
སྡུག་བསྔལ་རྣམ་པར་སྨིན་པ་བདེ་བ་ལས་བྱུང་བ་དེའང་ཡང་དག་པ་ཇི་ལྟ་བ་བཞིན་རབ་ཏུ་ཤེས་སོ། །མིག་གི་རྣམ་པར་རིག་པར་བྱ་བ་དེ་གང་ཡིན་ཞེ་ན། གཟུགས་ལ་དམིགས་པ་བདེ་<line/>
བ་ནི་རྣམ་པར་སྨིན་པ་མི་བདེ་བ་ཡིན་ཏེ། འདི་ལ་ནང་གི་ཆོས་ལ་ཆོས་ཀྱི་རྗེས་སུ་ལྟ་བའི་མིག་གིས་ཚུལ་བཞིན་མ་ཡིན་པ་ཡིད་ལ་བྱེད་པ་དམིགས་པའི་གཟུགས་མཐོང་སྟེ། ད་ལྟར་བྱུང་<line/>
བའི་རྣམ་པར་སྨིན་པ་བདེ་བ་ལ་བདེའོ་ཞེས་རབ་ཏུ་ཤེས་ཤིང༌། རྟོག་པར་བྱེད་ལ་རོ་མྱོང་བར་བྱེད་དོ། །ཡོངས་སུ་འགྱུར་བས་རྣམ་པར་སྨིན་པ་སྡུག་བསྔལ་བ་ནི་སེམས་ཅན་དམྱལ་བ་<line/>
དང༑ ཡི་དྭགས་དང༌། དུད་འགྲོར་ཡང་དག་པར་འགྲུབ་པར་འགྱུར་རོ། །གང་དག་ད་ལྟར་བྱུང་བ་རྣམ་པར་སྨིན་པ་བདེ་བ་མ་ཡིན་པ་མ་ཡིན་ལ་ཡོངས་སུ་འགྱུར་བས་རྣམ་པར་སྨིན་པ་བདེ་<line/>
བའི་ལས་དེ་གང་ཡིན་ཞེ་ན། འདི་ལ་མིག་གི་རྣམ་པར་རིག་པར་བྱ་བའི་གཟུགས་རྣམས་མཐོང་ནས་མིག་གི་འདུས་ཏེ་རེག་པ་ལས་བྱུང་བའི་ཚུལ་བཞིན་ཡིད་ལ་བྱེད་པ་ལ་མངོན་དུ་<line/>
</page>
<page index="177" id="259A">༄༅། །ཕྱོགས་པའི་སེམས་དེ་ལ་ཆགས་པ་མེད་ཅིང་ཡིད་འཇུག་པ་མེད་པ་དེ་ནི་ད་ལྟར་བྱུང་བ་ལ་རྣམ་པར་སྨིན་པ་སྡུག་བསྔལ་བ་ཡིན་ལ། ཡོངས་སུ་འགྱུར་བས་ལྷ་<line/>
དང༌། མིའི་བདེ་བར་སྐྱེ་ཞིང་མྱ་ངན་ལས་འདས་པའི་མཐར་ཕྱིན་པར་འགྱུར་རོ། །དེ་བཞིན་དུ་རྣ་བ་དང༌། སྣ་དང༌། ལྕེ་དང༌། ལུས་དང༌། ཡིད་ཀྱི་རྣམ་པར་ཤེས་པའི་ཆོས་རྣམ་པར་ཤེས་<line/>
པའི་ཆོས་རྣམས་ལའང་སྦྱར་རོ། །དེ་ནས་གཞན་ཡང༌། ཇི་ལྟར་ན་དགེ་སློང་དེ་མིག་གིས་རིག་པར་བྱ་བའི་གཟུགས་རྣམས་ལ་བཏང་སྙོམས་སུ་གནས་ཤེ་ན། རྣལ་འབྱོར་སྤྱོད་པ་ནང་<line/>
གི་ཆོས་ལ་ཆོས་ཀྱི་རྗེས་སུ་ལྟ་ཞིང་གནས་པའི་དགེ་སློང་གི་མིག་གིས་འདི་ལ་གཟུགས་མཐོང་ནས། མ་ཆགས་ཤིང་རྣམ་པར་མ་ཆགས་ལ་རྙོག་པ་ཅན་དུ་མ་ཡིན། སྨོད་པ་<line/>
མེད་ཅིང་དགའ་བར་མི་བྱེད་ལ་ཡིད་ལ་མི་བྱེད། ཚུལ་བཞིན་མ་ཡིན་པ་ཡིད་ལ་བྱེད་པས་བསྒྲིབས་པ་མ་ཡིན་ཞིང་བཏང་སྙོམས་པ་ཡིན་ཏེ། དེ་ནི་བཏང་སྙོམས་སུ་འགྱུར་བའི་གནས་<line/>
ལ་སྡུག་བསྔལ་དང༌། བདེ་བར་འགྱུར་བའི་གནས་མི་དམིགས་སོ། །ཡང་དགེ་སློང་དེ་ས་དྲུག་པའི་རབ་ཏུ་དབྱེ་བའི་ངོ་བོས་གཞན་བཅུ་པ་ལ་འཇུག་སྟེ། འདི་ལྟ་སྟེ། མི་ལྕོགས་པ་མེད་<line/>
པ་དང༌། བསམ་གཏན་དང་པོའི་ས་ཁྱད་པར་ཅན་དང༌། བསམ་གཏན་བཞི་པ་སྟེ། ས་དྲུག་པའི་རབ་ཏུ་དབྱེ་བ་ལ་འཇུག་གོ །དེ་སྐྱེས་ནས་འགོག་པར་འགྱུར་བའི་ལམ་འཕགས་པའི་<line/>
</page>
<page index="178" id="259B">ལམ་ཡན་ལག་བརྒྱད་པའི་སྒོ་རྟོགས་ཤིང་ཁོང་དུ་ཆུད་པའི་ཆོས་སྐྱེ་བ་དང༌། འཇིག་པ་མཐོང་ཞིང་ཡང་དག་པར་ཐོབ་ནས་རབ་ཏུ་འབད་དོ། །དེ་དེ་ལྟར་རབ་ཏུ་འབད་པ་ན་ས་བླའི་གནོད་<line/>
སྦྱིན་དག་གིས་བདུད་ཀྱི་འཆིང་བ་ཕལ་ཆེར་སྤ་གོང་བར་མཐོང་ནས་དགའ་སྟེ། བར་སྣང་ལ་སྤྱོད་པའི་གནོད་སྦྱིན་དག་ལ་མངོན་པར་བསྙད་དོ། །དེ་དག་གིས་ཀྱང་རྒྱལ་པོ་ཆེན་པོ་བཞི་<line/>
ལ་མངོན་པར་བསྙད་དོ། །དེ་དག་གིས་ཀྱང་རྒྱལ་ཆེན་བཞིའི་ལྷ་རྣམས་ལ་མངོན་པར་བསྙད་དོ། །རྒྱལ་ཆེན་བཞིའི་རིས་ཀྱི་ལྷ་རྣམས་ཀྱིས་ཀྱང་སུམ་ཅུ་རྩ་གསུམ་པ་རྣམས་ལའོ། །སུམ་<line/>
ཅུ་རྩ་གསུམ་པ་རྣམས་ཀྱིས་ཀྱང་འཐབ་བྲལ་བ་རྣམས་ལའོ། །འཐབ་བྲལ་བ་རྣམས་ཀྱིས་ཀྱང་དགའ་ལྡན་པ་རྣམས་ལའོ། །དགའ་ལྡན་པ་རྣམས་ཀྱིས་ཀྱང་འཕྲུལ་དགའ་བ་རྣམས་<line/>
ལའོ། །འཕྲུལ་དགའ་བ་རྣམས་ཀྱིས་ཀྱང་གཞན་འཕྲུལ་དབང་བྱེད་པ་རྣམས་ལའོ། །གཞན་འཕྲུལ་དབང་བྱེད་པ་རྣམས་ཀྱིས་ཀྱང་ཚངས་རིས་པ་རྣམས་ལ་མངོན་པར་བསྙད་དེ།<line/>
དེ་ལྟར་ཛམྦུའི་གླིང་དུ་རིགས་ཀྱི་བུ་ཆེ་གེ་མོ་ཞིག་ཅེས་བྱ་བ་རྒྱ་ཆེར་སྔ་མ་བཞིན་དུ་སྦྱར་བ་ནས་ས་གཞན་བརྒྱད་པ་ལ་འཇུག་པ་དག་ས་དྲུག་པའི་ནང་དུ་ལྷག་པར་ཞུགས་པ་དེ་ཚངས་<line/>
རིས་ཀྱི་ལྷ་དག་གིས་ཐོས་ནས་མཆོག་ཏུ་དགའ་བ་བསམ་གཏན་ལ་བདེ་བར་གནས་པར་བཏང་སྟེ། ཀུན་ཏུ་དགའ་བར་གྱུར་པའི་བར་དེ་ཐོས་ནས་ཤིན་ཏུ་དགའ་བར་འགྱུར་རོ། །<line/>
</page>
<page index="179" id="260A">༄༅། །འདིར་ཚིགས་སུ་བཅད་པ། དགེ་དང་མི་དགེ་དག་གི་ལས། །བདག་གིས་བྱས་པའི་ལས་ཀུན་གྱི། །འབྲས་བུ་ངེས་པར་སྤྱོད་འགྱུར་ཏེ། །ལུས་ཅན་དག་དང་<line/>
འབྲེལ་བ་ཡིན། །ཉོན་མོངས་པ་ནི་དང་པོར་དངར། །རྣམ་པར་སྨིན་པ་ཚ་བ་ཡི། །དེ་དག་དོན་མེད་བྱེད་པས་ན། །དུག་དང་འདྲ་བ་སྤང་བར་བྱ། །ཉོན་མོངས་དབང་དུ་མི་འགྲོ་ཞིང༌། །<line/>
ཡེ་ཤེས་དབང་དུ་འགྲོ་བྱ་སྟེ། །ཡེ་ཤེས་ལྡན་པར་ཚེ་འདི་དང༌། །ཕ་རོལ་དག་ཏུ་བདེ་བ་འཐོབ། །ཇི་ལྟར་རྩྭ་ལ་མེས་བསྲེགས་བཞིན། །ཤེས་པས་རྟག་ཏུ་ཉོན་མོངས་གཞོམ། །<line/>
ཚངས་པ་དཀོན་མཆོག་གསུམ་སྟོན་པ། །ཡེ་ཤེས་མེ་ལྕེ་མཆོག་ཡིན་ནོ། །གང་དག་ཡེ་ཤེས་སྤྱོད་ཡུལ་དགའ། །དེ་དག་ཞི་བའི་ལམ་ལ་གནས། །གང་དག་ཉོན་མོངས་སྤྲུལ་<line/>
བསྲེགས་པ། །དེ་དག་ཐམས་ཅད་ཞིག་པར་གྱུར། །དཔའ་བོ་གང་དག་ཕན་ཚུན་ཤེས། །མཁས་པ་དེ་ཉིད་མཐོང་བ་ནི། །དེ་དག་གནས་ནི་དམ་པར་འགྲོ། སྐྱེ་དང་འཆི་བ་སྤངས་<line/>
པ་ཡིན། །གང་དག་འཁོར་ལ་མངོན་དགའ་ཞིང༌། །མགུ་བ་ཉོན་མོངས་དགྲ་དག་གིས། །རྟག་ཏུ་བཅིངས་པས་བཅིངས་པ་སྟེ། །དེ་དག་སྲེད་པ་ཉམ་ངར་འཁྱམ། །གང་དག་<line/>
ངེས་འབྱུང་བློ་ཡོད་ཅིང༌། །གང་དག་རྟག་ཏུ་ཞི་སྤྱོད་པ། །དེ་ནི་ལྷ་ཡི་རིས་དག་གི། ཚངས་པའི་འཇིག་རྟེན་འབྱུང་བར་འགྱུར། །འདོད་ལ་སོགས་ལ་གང་སྡང་བ། །སངས་རྒྱས་<line/>
</page>
<page index="180" id="260B">ལ་སོགས་རྟག་ཏུ་མཆོད། །ཤིང་སྐམ་མེ་ཡིས་བསྲེགས་པ་ལྟར། །དེ་ནི་འཁོར་བ་འཇིག་པར་བྱེད། །གང་དག་སེམས་ཀྱི་དབང་མི་འགྲོ། །རྟག་ཏུ་དེ་རྗེས་སེམས་འགྲོ་བ། །མུན་ལ་ཉི་<line/>
མ་ཤར་བ་ལྟར། །དེ་ནི་ཉོན་མོངས་ངེས་པར་འཇོམས། །སེམས་ནི་དགྲ་ནང་དགྲ་ཆེན་ཏེ། །དེ་ལས་གཞན་པའི་དགྲ་མེད་དོ། །རི་ནི་དུས་སུ་བསྲེགས་པ་ལྟར། །སེམས་ཅན་རྟག་ཏུ་སེམས་<line/>
ཀྱིས་བསྲེགས། །བྱིས་པ་[?] བླུན་པོ་སེམས་དབང་སོང༌། །དབང་པོ་མ་ཐུ་ལ་གང་ཡིན་པ། །དེ་ཡི་སྡུག་བསྔལ་ཞི་མེད་ཅིང༌། །དེ་ཡི་མྱ་ངན་འདས་པ་རིང༌། །སྡུག་བསྔལ་སྡུག་བསྔལ་རྣམ་<line/>
སྨིན་དང༌། །སྡུག་བསྔལ་རྒྱུ་ནི་རྣམ་ཤེས་པ། །ཀུན་ནས་ཉོན་མོངས་འདུས་པ་ཡི། །འཆིང་བ་ཐམས་ཅད་འཇིག་པར་བྱེད། །སྣང་བའི་ནང་ན་ཤེས་པ་མཆོག། །མུན་པའི་ནང་ན་གཏི་<line/>
མུག་སྟེ། །དེ་ལྟར་གང་ཞིག་སྣང་ལ་དགའ། །དེ་ནི་མཁས་པ་ཞེས་བྱའོ། །དོན་རྣམས་མཆོག་ཀུན་མེད་བྱེད་པ། །དཔའ་བོས་གཏི་མུག་རྣམ་པར་སྤོངས། །གང་ཞིག་གཏི་མུག་<line/>
དབང་སོང་བ། །དེ་ལ་ཞི་བ་མེད་པ་ཡིན། །གལ་ཏེ་ཆེ་བར་དག་འདོད་ན། །མེ་ཡིས་རེག་པར་གྱུར་ཀྱང་རུང༌། །སྤྲུལ་དང་ལྷན་ཅིག་འདུག་ཀྱང་སླའི། །ཉོན་མོངས་ལྷན་ཅིག་སྦྱོར་<line/>
མི་བྱ། །བདུད་རྩིའི་ནང་ན་ཤེས་པ་མཆོག། ཆེ་བའི་ནང་ན་གཏེར་མཆོག་ཡིན། །གཉེན་གྱི་ནང་ན་གཉེན་མཆོག་སྟེ། །ནོར་གྱི་ནང་ན་ནོར་མཆོག་གོ། དེ་ལྟ་བས་ན་ཡེ་ཤེས་མེས།།<line/>
</page>
<page index="181" id="261A">༄༅། །རྟག་ཏུ་ཉོན་མོངས་རི་བསྲེག་གོ། ཉོན་མོངས་རི་དག་བསྲེགས་པ་ནི། །བདེ་བའི་གཞི་ལ་གནས་པ་ཡིན། །མི་གང་བློ་ནི་ཞན་པ་དག། ཆོས་མ་ཡིན་པ་ཉོན་མོངས་<line/>
གཟེབ། །འཁོར་བ་དག་ལས་མ་བརྒལ་བ། །མུན་པ་མུན་ནག་ནང་དུ་འཇུག །གང་དག་ཆོས་ལ་བློ་རྟག་པ། །དེ་དག་དམ་པ་རྟག་ཏུ་མཆོད། །དེ་དག་ཚེ་རབས་འབྲས་བུར་ལྡན། །དེ་དག་<line/>
བློ་ཡིས་གཅེ་བ་མེད། །དེ་ལྟར་དགེ་སློང་དེ་ཆོས་དང༌། །ཆོས་མ་ཡིན་པ་དེ་དག་གི་རྣམ་པ་ཡང་དག་པ་ཤེས་པར་གྱུར་ནས་གནས་ཏེ། །དེ་ལྟར་དེ་ཤིན་ཏུ་དྲི་མ་མེད་པའི་སེམས་ཀྱིས་ཚེ་<line/>
འབུམ་ཕྲག་དུ་མའི་འཁོར་བའི་རིའི་རྩེ་མོ་འཇིག་པར་བྱེད་ཅིང་སྤོང་བར་བྱེད་ལ་འཇོམས་པར་བྱེད་དེ། ཡང་འབྱུང་བར་མི་བྱེད། དེའི་ཉོན་མོངས་པའི་ངག་འཇོམས་པར་བྱེད་ཅིང༌།<line/>
དེའི་མྱ་ངན་ལས་འདས་པའི་མཐར་བྱེད་དོ། །དེ་ནས་གཞན་ཡང༌། དགེ་སློང་དེ་ལས་ཀྱི་ཆོས་ཀྱི་རྣམ་པར་སྨིན་པ་གཞན་རྗེས་སུ་སེམས་པར་བྱེད་དེ། ཇི་ལྟར་ན་ཉེས་པར་བྱས་པའི་སེམས་<line/>
ཀྱི་རྒྱུའི་རྒྱུན་རྣམ་པ་དུ་མ་ཆུ་བོའི་རྒྱུན་ལྟར་འབབ་པའི་སེམས་ཅན་རྣམས་ཀྱིས་ཉེས་པར་བྱས་པའི་ལས་ཀྱི་འབྲས་བུའི་ས་མངོན་དུ་གྱུར་པ་སེམས་ཅན་དམྱལ་བའི་ཚོར་བ་མི་<line/>
བཟད་པ་ཚབ་རྩུབ་པ་དག་མྱོང་བར་འགྱུར་སྙམ་ནས་ནང་གི་ཆོས་ཀྱི་རྗེས་སུ་ལྟ་བ་དེ་ལེགས་པར་བྱས་པ་དང༌། ཉེས་པར་བྱས་པའི་དེ་ཁོ་ན་ཉིད་དཔྱོད་པའི་བློས་རྟོག་པར་བྱེད་དེ། ཀྱེ་<line/>
</page>
<page index="182" id="261B">མ། སྲོག་ཆགས་འདི་དག་ནི་སེམས་ཀྱིས་བསླུས་ཤིང་སྲེད་པས་བསླུས་ནས་ཡང་སོས་དང༌། ཐིག་ནག་དང༌། བསྡུས་གཞོམ་དང༌། ངུ་འབོད་དང༌། ངུ་འབོད་ཆེན་པོ་དང༌། ཚ་བ་དང༌།<line/>
རབ་ཏུ་ཚ་བ་དང༌། མནར་མེད་པའི་གནོད་པའི་ཉེན་འཁོར་གྱི་སེམས་ཅན་དམྱལ་བར་ཇི་ལྟར་སྐྱེ་བར་འགྱུར། འདི་ལྟར་ལས་མངོན་སུམ་དུ་གྱུར་པ་སེམས་ཅན་དམྱལ་བའི་འཁོར་ནི་<line/>
གང་ཞིག། སེམས་ཅན་དམྱལ་བར་ལས་གང་གིས་སྲོག་ཆགས་རྣམས་སེམས་ཅན་དམྱལ་བའི་འཁོར་དུ་འགྲོ་སྙམ་ནས། དགེ་སློང་དེས་ཐོས་པ་ལས་བྱུང་བའི་ཤེས་པའམ། ལྷའི་<line/>
མིག་གིས་བརྟགས་ན་སེམས་ཅན་དམྱལ་བ་ཆེན་པོ་ཡང་སོས་ན་ཡོད་པའི་འཁོར་གྱི་མིང་ནི། འདི་ལྟ་སྟེ། མི་གཙང་བའི་འདམ་དང༌། ལྕགས་ཀྱིས་བསྒྱུར་བ་དང༌། སྣོད་དུ་བཙོ་བ་དང༌། གནོད་<line/>
པ་རྣམ་པར་མ་ཞི་བ་དང༌། མུན་པ་དང༌། ཀུན་ཏུ་མི་དགའ་བ་དང༌། ཚོར་བ་བདོ་བ་དང༌། ནད་ཐམས་ཅད་པ་དང༌། མཚོན་འབབ་པ་དང༌། གནོད་པ་དྲག་པ་དང༌། ནེའུ་ལེ་ནག་པོ་ལྟ་བུ་དང༌།<line/>
གཞན་དུ་འགྱུར་བ་དང༌། སྡུག་བསྔལ་གྱིས་གནོད་པ་དང༌། པདྨའི་ཕྲེང་བ་དང༌། མཚེའུ་དང༌། གནོད་པ་མཐོ་བ་སྟེ། ཡང་སོས་ཀྱི་འཁོར་བཅུ་དྲུག་ཡིན་ནོ། །དེ་ལ་ལས་གང་གིས་སེམས་<line/>
ཅན་དམྱལ་བ་ཡང་སོས་ཀྱི་འཁོར་དུ་སྐྱེ་བར་འགྱུར་སྙམ་ནས། དགེ་སློང་དེས་ཐོས་པ་ལས་བྱུང་བའི་ཤེས་པའམ། ལྷའི་མིག་གིས་བརྟགས་ན་སྲོག་གཅོད་པ་ཀུན་ཏུ་བསྙེན་ཅིང་བསྒོམས་<line/>
</page>
<page index="183" id="262A">༄༅། །ཏེ་མང་དུ་བྱས་པའི་ལས་དང༌། ལས་ཀྱི་ཉེར་བསྡོགས་དང༌། ལས་ཀྱི་མཇུག་དང་ལྡན་པས་སེམས་ཅན་དམྱལ་བ་ཡང་སོས་སུ་སྐྱེ་བར་འགྱུར་ཏེ། འདི་ལྟར་སྲོག་<line/>
གཅོད་པ་ཆེན་པོ་དང༌། འབྲིང་དང༌། ཐ་མས་གནོད་པ་ཆེན་པོ་དང༌། འབྲིང་དང༌། ཐ་མར་འགྱུར་རོ། །དེ་ལ་སེམས་ཅན་དམྱལ་བ་ཆེན་པོ་ནི་མི་ཚུལ་ཁྲིམས་དང་ལྡན་པའམ། སྡོམ་པ་<line/>
བླངས་པའམ། ཚུལ་ཁྲིམས་ཀྱི་ཕྱོགས་སྤྱོད་པའི་སེམས་ཅན་གཞན་སེམས་ཅན་དུའང་ཤེས་ལ་བསམས་བཞིན་དུ་སྲོག་བཅད་དེ་ལས་ཀྱི་མཇུག་ཀྱང་གསོག་ཅིང་འཆགས་པར་མི་བྱེད་<line/>
ལ་སེམས་འགྱོད་པར་མི་བྱེད། གཞན་དག་ལའང་རུང་བར་རྗོད་ཅིང་ཕྱིར་ཞིང་བྱེད། གཞན་དག་ཀྱང་སྲོག་གཅོད་པ་དེ་ལ་གཅོད་དུ་འཇུག་ཅིང་རབ་ཏུ་སྤྲོ་བར་བྱེད། དགའ་བར་བྱེད་ཅིང་<line/>
རབ་ཏུ་གནས་པར་བྱེད་ལ་སློབ་པར་བྱེད། གཞན་དག་གིས་བྱས་པ་ལ་རྗེས་སུ་ཡི་རང་བར་བྱེད་པའི་མི་གཏི་མུག་ཅན་ཡང་དང༌། ཡང་དུ་བྱེད་པའོ། །དེ་སེམས་ཅན་དམྱལ་བའི་གནས་དེར་<line/>
སྐྱེ་བར་འགྱུར་ཏེ། མི་རྣམས་ཀྱི་ལོ་ལྔ་བཅུ་གང་ཡིན་པ་དེ་ནི་རྒྱལ་ཆེན་བཞིའི་ཉིན་ཞག་གཅིག་གོ །བགྲང་བའི་ཚུལ་ཇི་ལྟ་བུའི་ཉིན་ཞག་སུམ་ཅུ་ལ་ཟླ་བ་གཅིག་གོ། ཟླ་བ་བཅུ་གཉིས་<line/>
ལ་ལོ་གཅིག་སྟེ། རྒྱལ་ཆེན་བཞི་པ་དག་ནི་ལོ་ལྔ་བརྒྱར་འཚོལ་དེ་ནི་སེམས་ཅན་དམྱལ་བ་ཆེན་པོ་ཡང་སོས་ཀྱི་ཉིན་ཞག་གཅིག་ཡིན་ནོ། །སྡིག་པ་ཐ་མ་དང༌། འབྲིང་དང༌། ཆེན་པོས་<line/>
</page>
<page index="184" id="262B">ཚེ་ཐུང་དུ་དང༌། འབྲིང་དང༌། རིང་པོར་འགྱུར་ཏེ། དུས་མ་ཡིན་པར་འཆི་བ་ནི་ཡོད་དོ། །གལ་ཏེ་སྡིག་པའི་ས་འོད་མི་ཟད་པ་བྱས་ན་དེ་འཁོར་གཅིག་གམ། གཉིས་སམ། གསུམ་མམ། བཞིའམ། ལྔའམ།<line/>
དྲུག་ནས་དེ་བཞིན་དུ་འཁོར་བཅུ་དྲུག་གི་བར་དག་ཏུ་སྨིན་པར་འགྱུར་བ་ནས་སྡིག་པའི་ལས་བཅོམ་ཞིང་བསལ་ལ་ཟད་པར་མ་བྱས་ཀྱི་བར་དུ་འབྱུང་ངོ༌། །སེམས་ཅན་དམྱལ་བ་གཞན་དག་གི་ལོ་<line/>
ལྔ་བརྒྱ་ནི་ལྷའི་བགྲང་བའི་ཚུལ་དང་མཐུན་ཏེ་མིའི་ནི་མ་ཡིན་ནོ། །དེ་ནས་གཞན་ཡང༌། ཇི་ལྟར་ན་དགེ་སློང་དེ་སེམས་ཅན་དམྱལ་བའི་འཁོར་དག་གི་ལས་མངོན་སུམ་དུ་གྱུར་པ་ཡིན་ཞེ་ན། རྣལ་<line/>
འབྱོར་སྤྱོད་པ་ནང་གི་ཆོས་ལ་ཆོས་ཀྱི་རྗེས་སུ་ལྟ་ཞིང་གནས་པ་དེས་སེམས་རི་མོ་མཁན་ལྟ་བུས་རི་མོ་ལྟ་བུའི་རང་གི་ལས་ཀྱི་འབྲས་བུའི་སའི་ཆ་སེམས་ཀྱི་བསམ་པའི་གནས་ཀྱི་རྣམ་པར་གནོད་པ་<line/>
བྱེ་བ་ཁྲག་ཁྲིག་འབུམ་ཕྲག་དག་གི་འཇིགས་པ་གཞན་དང་མཚུངས་པ་མེད་པའི་སེམས་ཅན་དམྱལ་བ་ཡང་སོས་ཀྱི་འཁོར་དག་རབ་ཏུ་འབྱེད་པར་བྱེད་དོ། །ལས་གང་གིས་འཁོར་མི་གཙང་<line/>
བའི་འདམ་དུ་སྐྱེ་བར་འགྱུར་སྙམ་ནས་དེ་ཐོས་པ་ལས་བྱུང་བའི་ཤེས་པའམ། ལྷའི་མིག་གིས་བརྟགས་ན་མི་གཙང་བའི་འདམ་དུ་སྐྱེ་བར་འགྱུར་བ་ནི། མི་དགེ་བའི་ལས་ཀྱི་ས་བོན་དུ་གྱུར་པ་<line/>
སྲོག་གཅོད་པ་ཡིན་ཏེ། གལ་ཏེ་འདོད་ཆགས་ཀྱིས་བྱེད་ན་བྱ་ཡིས་བྱ་ལའམ། མིག་དུད་ཀ་ལྟ་བུས་མིག་དུད་ཀ་ལྟ་བུ་ལའམ། དུད་ཀ་ལྟ་བུས་དུང་ཀ་ལྟ་བུ་ལའམ། རྒྱའམ། གདོས་ཀྱིས་རི་<line/>
</page>
<page index="185" id="263A">༄༅། །དྭགས་དང༌། རི་དྭགས་དག་གསོད་པར་བྱེད་ལ། འཆགས་པར་མི་བྱེད་ཅིང༌། ལས་ཀྱི་ཉེར་བསྡོགས་དང༌། ལས་ཀྱི་མཇུག་གསོག་པ་སྔ་མ་བཞིན་དུ་སྦྱར་ཏེ་དེ་དེ་བསྐྱེ་<line/>
བར་འགྱུར་རོ། །དེའི་གནོད་པའི་ཕྱོགས་གཅིག་ཏུ་འགྱུར་བ་ནི། འདི་ལྟ་སྟེ། མི་གཙང་བའི་འདམ་གྱི་འཁོར་དུ་མི་གཙད་པ་རབ་ཏུ་འབར་བ་རོ་ཚ་བ་ཟངས་བཞུས་པ་ལྟ་བུ་དང་ལྡན་ཞིང་<line/>
སྲིན་བུ་མཆུ་རྡོ་རྗེ་ལྟ་བུ་དང་ལྡན་པ་དག་གིས་ཀུན་ཏུ་གང་སྟེ། དེ་གལ་ཏེ་མི་གཙང་བ་དེ་དག་ཟ་ན། དེའི་སྲིན་བུ་དེ་དག་གིས་ལུས་དེའི་ནང་དུ་སོང་སྟེ་སྔར་མཆུ་ཟའོ། །ཕྱིས་ལྕེ་ཟ་སྟེ། དེའི་འོག་<line/>
ཏུ་རྐན་ཟ། རྐན་གྱི་འོག་ཏུ་ཨོལ་གོང༌། ཨོལ་གོང་གི་འོག་ཏུ་སྙིང༌། སྙིང་གི་འོག་ཏུ་མཆིན་པ། མཆིན་པའི་འོག་ཏུ་མཆེར་པ། མཚེར་བའི་འོག་ཏུ་བཱར་ཤྨ། བཱར་ཤའི་འོག་ཏུ་བཱ་ཀྴ་ལི་ཀ།<line/>
བཱཀྴ་ལི་ཀའི་འོག་ཏུ་མཉེ་མ། གཉེ་མའི་འོག་ཏུ་རྒྱུ་མ། རྒྱུ་མའི་འོག་ཏུ་ལོང་ཀའི་ནང་དུ་སོང་ནས་གནད་ཐམས་ཅད་དང༌། སོ་སོའི་གནད་རྒྱུས་པ་དང༌། ཤ་དང༌། གློ་བ་དག་སྟེ། མི་གཙང་<line/>
པའི་ལུས་ལས་སྲིན་བུ་འབྱུང་བ་དེ་དག་གིས་པའོ། །དེ་སེམས་ཅན་དམྱལ་བའི་ཚོར་བ་ཚབ། རྩུབ་པ། མི་བཟད་པ། མིའི་བགྲང་བའི་ཚུལ་གྱིས་ལོ་དུ་མ་ལོ་འབུམ་ཕྲག་དུ་མར་ཚོར་<line/>
བ་མྱོར་བར་འགྱུར་ཏེ། ཇི་ཙམ་དུ་སྡིག་པ་བྱའི་སྲོག་གཅོད་པ་ནི་བྱས་གསོད། སྲོག་ཆགས་དུད་ཀ་ལྟ་བུ་ནི་དུད་ཀ་ལྟ་བུས་གསོད། རྒྱ་དང༌། གདོས་ཀྱིས་རི་དྭགས་གསོད་པ་རྡོན་པ་སྤྱོད་པའི་<line/>
</page>
<page index="186" id="263B">ངང་ཚུལ་ཅན་ནི་དེ་དག་གིས་གསོད་ཅིང༌། དེ་དག་གིས་དབང་དུ་བྱས་ནས་ཟ་སྟེ། དེའི་ལས་ཀྱི་འབྲས་བུ་རྣམ་པར་སྨིན་པས་ཇི་ལྟར་དེ་དག་གིས་དེ་ཟོས་པ་དེ་ལྟར་སྲིན་བུ་དེ་དག་གིས་དེའི་ནང་དུ་<line/>
སོང་ནས་ཟའོ། །རང་གི་ལས་དགེ་བ་དང༌། མི་དགེ་བའི་འབྲས་བུ་འདྲ་བ་ནི་གང་གི་ཚེ་དེའི་སྡིག་པའི་ལས་བཅོམ་ཞིང་སྤངས་པར་གྱུར་ན། དེ་དེའི་ཚེ་མི་གཙང་བའི་འདམ་གྱི་འཁོར་གྱི་སེམས་<line/>
ཅན་དམྱལ་བ་ལས་ཐར་བར་འགྱུར་ཞིང༌། སེམས་རི་མོ་མཁན་ལྟ་བུ་དེའང་རི་མོ་བྲིས་པ་ལྟ་བུ་འཇིག་པར་འགྱུར་རོ། །དེ་དེ་ལས་ཐར་ནས་གལ་ཏེ་ལན་གྲངས་གཞན་ལ་མྱོང་བར་འགྱུར་<line/>
བའི་ལས་སུ་མི་འགྱུར་ན་དེ་དུད་འགྲོ་བྱར་སྐྱེ་བར་འགྱུར་ཏེ། དེ་བྱ་དེར་གྱུར་ནས་དེ་བཞིན་དུ་བྱ་དེས་གསོད་དོ། །རི་དྭགས་སུ་གྱུར་ནའང་དེས་སྔོན་ཇི་ལྟར་རྒྱའམ། །གདོངས་དག་གིས་བྱའམ།<line/>
རི་དྭགས་དག་བསད་པའི་ལས་ཀྱི་འབྲས་བུ་དེས་སེམས་ཅན་དམྱལ་བར་སྨིན་པའི་རྒྱུ་མཐུན་པའི་འབྲས་བུས་དུད་འགྲོར་སྐྱེའོ། །གལ་ཏེ་ལན་གྲངས་གཞན་ལ་མྱོང་བར་འགྱུར་བའི་<line/>
ལས་ཀྱིས་ལྷའམ། མིར་སྐྱེས་ན་ལས་དེ་དང་རྒྱུ་མཐུན་པར་དེ་ཚེ་ཐུང་བར་འགྱུར་རོ། །དེ་ནས་གཞན་ཡང༌། དགེ་སློང་དེ་སེམས་ཅན་དམྱལ་བ་ཡང་སོས་ཀྱི་འཁོར་གཉིས་པ་ལྕགས་ཀྱིས་བསྒྱུར་<line/>
བ་ཞེས་བྱ་བ་ལ་རྟོག་པར་བྱེད་དེ། སྲོག་གཅོད་པའི་ལས་གང་གིས་དེར་སྐྱེ་བར་འགྱུར་སྙམ་ནས། དེ་ཐོས་པ་ལས་བྱུང་བའི་ཤེས་པའམ། ལྷའི་མིག་གིས་བརྟགས་ན། གལ་ཏེ་རྙེད་པ་<line/>
</page>
<page index="187" id="264A">༄༅། །དང༌། བཙོང་པ་དང༌། བླང་བའི་རྒྱུའི་སེམས་ཅན་དག་སྲོག་གཅོད་པར་བྱེད་དེ། མཚོན་གྱིས་གཞན་བསད་ཅིང་སྲོག་དང་ཕྲལ་ན། དེ་རྒྱུ་དེ་དང༌། རྐྱེན་དེ་དང༌། གཞི་དེ་<line/>
འཆགས་པར་མི་བྱེད་ཅིང་རབ་ཏུ་སྤྲོ་བར་བྱེད་པའི་ལས་དང༌། ལས་ཀྱི་ཉེར་བསྡོགས་བྱས་པ་ནི་སྔ་མ་བཞིན་དུ་སྦྱར་ཏེ། ལུས་དང་བྲལ་ནས་ངན་འགྲོ་ལེགས་པར་ལྟུང་བ་སེམས་ཅན་དམྱལ་<line/>
བ་ལྕགས་ཀྱིས་བསྒྱུར་བར་སྐྱེ་བར་འགྱུར་རོ། །དེ་ན་ལྕགས་ཀྱི་རབ་རབ་ཏུ་འབར་བ་འཕང་དུ་དཔག་ཚད་བཅུ་ཡོད་པ་སེམས་ཅན་དམྱལ་བའི་མེས་རབ་ཏུ་འབར་ཏེ། དེའི་དྲུང་ན་མི་དག་<line/>
གི་མེ་ནི་སྤྲིན་དང་མཚུངས་སོ། མཚོན་རབ་ཏུ་འབར་བའི་ཤུགས་ཀྱིས་ཀྱང་དེ་དག་གི་ལུས་ལ་རབ་ཏུ་འབབ་སྟེ། གང་གིས་ལུས་དེ་དག་ཡུངས་ཀར་ཙམ་དུ་གཅོད་ཅིང་འཇིག །སྲེག་ཅིང་<line/>
གཤེག་གོ། ཐམས་ཅད་དུ་མཚོན་གྱི་ཆར་རབ་ཏུ་འབབ་སྟེ། དཔེར་ན། ཛམྦུ་གླིང་དུ་དུས་སུ་ཆར་གྱི་རྒྱུན་འབབ་པ་ལྟར་ཕྱོགས་བཅུར་མཚོན་གྱི་ཆར་གྱིས་མངོན་པར་ཁེབས་ཏེ།<line/>
གང་གིས་སེམས་ཅན་དམྱལ་བ་དེ་དག་གཤེགས་ཀྱང་འཆི་བར་ནི་མི་འགྱུར་རོ། །དེའི་སྡིག་པའི་ལས་ཀྱི་འབྲས་བུ་རྣམ་པར་སྨིན་པས་ཡན་ལག་རྣམས་བཅད་ཅིང་གཏུབས་པ་དང༌།<line/>
རབ་ཏུ་དུའོ། །ལྕགས་ཀྱིས་བསྒྱུར་བའི་སེམས་ཅན་དམྱལ་བ་དེ་ན་རལ་གྲི་ལོ་མ་ལྟ་བུའི་ཚལ་ཡོད་དེ། སྟེང་དང༌། འོག་གི་སོ་རྣོ་བ། བ་ཚྭ་ལྟ་བུའི་ཚལ་དེ་རྒྱང་རིང་པོ་ནས་ཚལ་ནག་<line/>
</page>
<page index="188" id="264B">པོའི་ཕུང་པོ་ལྟ་བུ་མཐོང་ནས། དེ་དག་བཀྲེས་པ་དང༌། སྐོམ་པས་གདུངས་པ་ཀུན་ཏུ་རྒྱུག་ཅིང་ཆོ་ངེས་འྡྦེས་པ་ན་དེ་གང་དུ་ཞུགས་པར་གྱུར་པ་དེ་དག་ཀུན་ནས་མཚོན་གྱི་ཆར་གྱིས་རྣམ་པར་<line/>
གཤེག་པར་བྱེད་དོ། །དེར་ལས་ཀྱི་རྒྱུ་ནི་ཕྱུགས་དེ་དག་ལ་ཟས་ཀྱིས་བྲིད་ནས་བསླུས་པ་དེའི་ལས་དེ་དང༌། འབྲས་བུ་དེ་ནི་འདི་ལྟར་སེམས་རི་མོ་མཁན་ལྟ་བུས་སེམས་ཅན་དམྱལ་བའི་རི་<line/>
མོའི་གཞི་ལ་སེམས་ཅན་དམྱལ་པ་པའི་མི་དགེ་བའི་ལས་མངོན་པར་འདྲི་བ་དེ་ལྟ་དེ་ལྟར་སེམས་ཅན་དམྱལ་བར་འགྲུབ་པའི་ལས་སོ་སོར་མྱོང་བར་འགྱུར་རོ། །དེར་སེམས་ཅན་དམྱལ་<line/>
བ་དེ་དག་ཇི་ཙམ་དུ་དེའི་སྡིག་པའི་ལས་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ། ལོ་འབུམ་ཕྲག་དུ་མར་གཤེགས་པར་བྱེད་དེ། གང་སེམས་རི་མོ་མཁན་ལྟ་བུ་དེས་མངོན་པར་<line/>
འདྲི་བ་ནི་སྔ་མ་བཞིན་ནོ། །དེ་ནས་གཞན་ཡང༌། དགེ་སློང་དེ་ཡང་སོས་ཀྱི་འཁོར་གསུམ་པ་སྣོད་དུ་གཙོ་བ་ཞེས་བྱ་བ་དེའི་ལས་ཀྱི་འབྲས་བུ་རྣམ་པར་སྨིན་པ་ལ་རྟོག་པར་བྱེད་དེ། ལས་གང་<line/>
ཞིག་གིས་དེར་སྐྱེས་པར་འགྱུར་སྙམ་ནས། དེས་ཐོས་པ་ལས་བྱུང་བའི་ཤེས་པས་བརྟགས་ན་སེམས་ཅན་རྔ་མོའམ། ཕག་གམ། མཱ་ཏ་ལ་ཀའམ། རི་བོང་དུ་གྱུར་པའམ། མཱ་རོ་ལ་ཀ་<line/>
འམ། དྲི་ཤྱ་བྷུ་ཏེ་གསོན་པ་དག་བཟའ་བའི་དོན་དུ་སྤུ་དབྱི་བར་བྱ་བའི་ཕྱིར་དེར་འཇུག་ཅིང་རབ་ཏུ་བསྐོལ་ཏེ། འཇོག་པར་བྱེད་པ་དེ་དག་ལུས་དང་བྲལ་ཏེ། ཤི་ནས་ངན་འགྲོ་ལོག་<line/>
</page>
<page index="189" id="265A">༄༅། །པར་ལྟུང་བར་ས་བོན་དང་མཚུངས་པའི་འབྲས་བུ་སྣོད་དུ་བཙོ་བར་འགྱུར་རོ། །དེ་རབ་ཏུ་བཙོ་བ་ལྕགས་ཀྱི་སྣོད་ཀྱི་ནང་དུ་རབ་ཏུ་བཅུག་ནས་སྲན་མ་མུད་ཀ་བཞིན་དུ་<line/>
འཚེད་དེ། ལོ་འབུམ་ཕྲག་དུ་མར་སེམས་ཅན་དམྱལ་བ་པའི་མེ་མི་བཟད་པས་འཚེད་དོ། །སེམས་རི་མོ་མཁན་ལྟ་བུའི་གཞི་བཅོམ་ཞིང་སྤངས་ཏེ་ཟད་པར་བྱས་ན་དེ་དེ་ལས་ཡོངས་<line/>
སུ་ཐར་བར་འགྱུར་ཏེ། སེམས་ཅན་དམྱལ་བ་མྱོང་བར་འགྱུར་བ་དང༌། ལན་གྲངས་གཞན་ལ་མྱོང་བར་འགྱུར་བ་དང༌། སྐྱེས་ནས་མྱོང་བར་འགྱུར་བའི་འབྲས་བུ་ནི་སྔ་མ་བཞིན་དུ་<line/>
སྦྱར་ཏེ། གང་ལྷ་དང༌། མིའི་བར་དག་ཏུ་སྐྱེ་བར་འགྱུར་ལ་དེ་ཚེ་ཐུང་བར་འགྱུར་རོ། །དེ་འཁོར་སྣོད་དུ་བཙོ་བ་མཐོང་ནས་ཡང་དག་པ་ཇི་ལྟ་བ་བཞིན་ནང་གི་ཆོས་ལ་ཆོས་ཀྱི་རྗེས་སུ་ལྟ་<line/>
ཞིང་གནས་པའི་དགེ་སློང་དེ་ཇི་ལྟར་ན་སེམས་ཅན་དམྱལ་བའི་འཁོར་ལ་ལྟ་ཞེ་ན། དེ་ཐོས་པ་ལས་བྱུང་བའི་ཤེས་པའམ། ལྷའི་མིག་གིས་བརྟགས་ན། འདི་ལྟར་དགེ་སློང་དེ་<line/>
ནི་མཆོག་ཏུ་དཔའ་བ། བདུད་ཀྱི་སྡེ་མངོན་པར་འཇོམས་ཤིང་འཁོར་བའི་རྒྱ་མཚོ་ལས་སྒྲོལ་བ། ཚུལ་ཁྲིམས་ཀྱི་ཆུས་འདོད་ཆགས་ཀྱི་མེ་གསོད་པར་བྱེད་པ། བྱམས་པའི་ཆུའི་<line/>
བུམ་པས་ཞེ་སྡང་གི་མེ་གསོད་པར་བྱེད་པ། རྟེན་ཅིང་འབྲེལ་པར་འབྱུང་བའི་སྒྲོན་མས་གཏི་མུག་གི་རབ་རིབ་རབ་ཏུ་སེལ་བར་བྱེད་དེ། ཟབ་མོ་ཁོང་དུ་ཆུད་པའི་དགེ་སློང་ནི་<line/>
</page>
<page index="190" id="265B">འཁོར་བའི་རྒྱ་མཚོ་ལས་བརྒལ་བ་ཡིན་ནོ། །དེ་ནས་གཞན་ཡང༌། དགེ་སློང་དེ་ཡང་སོས་ཀྱི་འཁོར་བཞི་པ་གནོད་པ་རྣམ་པར་མ་ཞི་བ་ཞེས་བྱ་བ་ལ་རྟོག་པར་བྱེད་དེ། དེ་རྒྱུ་དང༌། འབྲས་བུ་རྣམ་པར་<line/>
སྨིན་པ་ནི་ས་བོན་དང༌། འབྲས་བུར་མ་ཚུངས་ཏེ། གང་གིས་མིར་གྱུར་པའི་ཡང་སོས་གཞན་གནོད་པ་རྣམ་པར་དུ་མ་བྱས་པར་འགྱུར་ཏེ། འདི་ལྟ་སྟེ། ཤིང་གི་བར་དུ་བཅིར་བའི་ཚོར་བ་དང༌།<line/>
ལུམ་བཀའི་ཚོར་བ་དང༌། དུད་པའི་ཚོར་བ་དང༌། ལམ་གྱི་ཚོར་བ་དང༌། དབང་པོའི་ལམ་འདྲེན་པའི་ཚོར་བ་དང༌། སའི་ཚོར་བ་དང༌། རབ་ཏུ་ལྟུང་བའི་ཚོར་བ་དང༌། ཁབ་ཀྱི་ཚོར་བ་དང༌།<line/>
ཐག་པས་འདྲེན་པའི་ཚོར་བ་དང༌། གླང་པོ་ཆེའི་སྟེང་ནས་ལྟུང་བའི་ཚོར་བ་དང༌། བྱེ་མས་འཐོར་བའི་ཚོར་བ་དང༌། གཏུན་ཤིང་གི་ཚོར་བ་དང༌། ལྕགས་གཞུས་པའི་ཚོར་བ་དང༌། ཀླད་པ་<line/>
ན་བའི་ཚོར་བ་དང༌། བུས་པ་དང༌། ཁྱེའུ་པང་པར་བཅིར་བ་ལྟ་བུའི་ཚོར་བ་དང༌། གྲང་བ་དང༌། དྲོ་བའི་ཚོར་བ་དང༌། ཆུའི་ཚོར་བ་དང༌། ཁར་གོངས་སམ། ཆུ་བླུགས་པའི་ཚོར་བ་དང༌།<line/>
ཤིང་ལ་དབྱངས་པའི་ཚོར་བ་དང༌། ངམ་གྲོག་དང༌། གཡང་སར་རྣམ་པར་འཇིགས་པའི་ཚོར་བ་དང༌། དགྲའི་དབང་དུ་གྱུར་པའི་ཚོར་བ་དང༌། སྤ་བ་གཅོད་པའི་ཚོར་བ་དང༌། སོར་མོ་ལ་<line/>
རབ་ཏུ་གནོད་པའི་ཚོར་བ་དང༌། སྤུ་འཐོག་པའི་ཚོར་བ་དང༌། མགོ་འཁོར་ལོས་བསྐོར་བའི་ཚོར་བ་དང༌། ཞྭ་ཉེ་དང༌། རོ་ཉེ་དང༌། ཟངས་བསྐོལ་བར་འཇུག་པའི་ཚོར་བ་དང༌། སྣར་ལྕགས་<line/>
</page>
<page index="191" id="266A">༄༅། །རྣོན་པོ་འཇུག་པའི་ཚོར་བ་དང༌། སྦ་བའི་གནས་སུ་སྤྲུལ་འཇུག་པའི་ཚོར་བ་དང༌། བོང་བས་འཕེན་པའི་ཚོར་བ་དང༌། སྲེག་པའི་ཚོར་བ་དང༌། ལུས་ལ་མེའི་<line/>
ཕྲེང་བའི་ཚོར་བ་དང༌། སྐྲ་འབལ་བའི་ཚོར་བ་དང༌། སྲོག་ཆགས་མར་ཀོ་ཏ་ཀ་འཇུག་པའི་ཚོར་བ་དང༌། ཕགས་པ་བཏུབ་པའི་ཚོར་བ་དང༌། ཙཱ་ལྦཱི་ན་ཀའི་ཚོར་བ་དང༌། འདུས་པའི་ཚོར་<line/>
བ་དང༌། ལུས་གཏུབ་པའི་ཚོར་བ་དང༌། རྫ་མ་དང༌། བུམ་པར་བཙོས་པའི་ཚོར་བ་དང༌། སོ་ཕག་གི་ཚོར་བ་དང༌། ལུས་ཕྱེད་དུ་བ་ཚྭ་བླུགས་པའི་ཚོར་བ་དང༌། ཕྱག་དར་གྱི་ཕྱེ་མའི་<line/>
ཚོར་བ་དང༌། རབ་ཏུ་བསྲེགས་པའི་ཚོར་བ་དང༌། རྐང་པའི་མཐེ་བོ་མཚོན་གྱིས་བཅད་ཅིང་རབ་ཏུ་བསྲེག་པའི་ཚོར་བ་དང༌། ཕྱི་ཕྱི་ལིང་གི་ཚོར་བ་དང༌། རྒྱ་མཚོ་སུམ་ཅུའི་དབུ་བའི་<line/>
ཚོར་བ་དང༌། ལག་པ་དང༌། རྐང་པའི་ཚོར་བ་དང༌། རིང་དུ་འགྲོ་བའི་ཚོར་བ་དང༌། འགྲམ་སོའི་ཚོར་བ་དང༌། སྣུམ་གྱི་ཚོར་བ་དང༌། གསེར་རྡུང་བའི་ཚོར་བ་དང༌། ཚ་བས་ཆེར་སྐྲངས་<line/>
པའི་ཚོར་བ་དང༌། བསླང་བ་དང༌། དབབ་པའི་ཚོར་བ་སྟེ། ཚོར་བ་དེ་དག་གིས་གང་སྡུག་བསྔལ་གྱི་ཚོགས་རྣམ་པ་སྣ་ཚོགས་དུ་མ་ཀུན་ཏུ་སྤྱོད་པ་དེ་དག་ནི་ལུས་དང་བྲལ་ནས་ངན་<line/>
འགྲོ་ལོག་པར་ལྟུང་བ་སེམས་ཅན་དམྱལ་བའི་གནོད་པ་རྣམ་པར་མ་ཞི་བ་དེ་ནི་དེར་རྒྱུ་དང་མཚུངས་པའི་འབྲས་བུ་མྱོང་བར་འགྱུར་ཏེ། སེམས་ཅན་དམྱལ་བ་དེའི་རྣམ་པར་<line/>
</page>
<page index="192" id="266B">སྨིན་པ་དཔེ་མེད་པ་བྱེ་བ་སྟོང་ཕྲག་བཅུར་བསྒྱུར་བ། སྔར་ཇི་སྐད་བཤད་པའི་གནོད་པ་དེ་དག་ཐམས་ཅད་རང་གི་ལས་ཀྱི་འབྲས་བུ་མངོན་སུམ་དུ་གྱུར་པའི་སེམས་ཅན་དམྱལ་བའི་ས་དེར་དེ་<line/>
དག་མྱོང་བར་འགྱུར་རོ། །གང་སེམས་རི་མོ་མཁན་ལྟ་བུས་སྲེག་པའི་པིར་དང༌། མི་དགེ་བ་ཀུན་ཏུ་རྟོག་པ་སྣ་ཚོགས་ཀྱི་ཚོན་རྩི་སྣོད་ཀྱི་གཞི་ལྟ་བུའི་སྙིང་ལ་ཀུན་ཏུ་འདྲི་སྟེ། བུ་དང༌། ཆུང་མའི་<line/>
མཚན་མ་དམ་པོས་དེ་རྗེས་སུ་མྱོང་བར་འགྱུར་རོ། །རང་གིས་ལེགས་པར་བྱས་པའི་ལས་ནི་ཕ་མས་བྱས་པ་མ་ཡིན་ཏེ། ཇི་ཙམ་དུ་སྡིག་པའི་ལས་བཅོམ་ཞིང་སྤངས་ལ་ཟད་པར་མ་བྱས་པ་<line/>
དེ་སྲིད་དུ་འཆི་བར་མི་འགྱུར་རོ། །དེ་ནས་ཤི་ནས་གལ་ཏེ་ལན་གྲངས་གཞན་ལ་མྱོང་བར་འགྱུར་བའི་ལས་གང་གི་དུད་འགྲོ་དང༌། ཡི་དྭགས་དག་ཏུ་མ་སྐྱེས་ལ་གལ་ཏེ་མི་རྣམས་དང་སྐལ་<line/>
བ་མཉམ་པར་གྱུར་ན། རྒྱུ་མཐུན་པའི་འབྲས་བུས་དེ་རྟག་ཏུ་བཅིང་བ་དང༌། གཙེ་བ་དང༌། གནོད་པ་དང༌། རྒྱལ་པོའི་ཕོ་བྲང་འཁོར་ནས་འཚེ་བ་དང༌། མི་བདེ་བར་འགྱུར། སྐྱེ་བོ་ཀུན་གྱིས་<line/>
ཀྱང་མངོན་པར་གཙེ་སྟེ། རྟག་ཏུ་སྡུག་བསྔལ་མི་བཟད་པར་འགྱུར། གཉེན་འདབ་དང༌། མཛའ་བཤེས་དང༌། ཆུང་མ་དང༌། བུ་དག་དང་ཡང་ཞེ་འགྲས་པར་འགྱུར་རོ། །དེ་ནས་<line/>
གཞན་ཡང༌། དགེ་སློང་དེ་སེམས་ཅན་དམྱལ་བ་ཡང་སོས་ཀྱི་འཁོར་ལྔ་པ་མུན་པ་ཞེས་བྱ་བ་ལ་རྟོག་པར་བྱེད་དེ། སེམས་ཅན་དག་ལས་ཀྱི་འབྲས་བུ་རྣམ་པར་སྨིན་པ་གང་གིས་སྐྱེ་<line/>
</page>
<page index="193" id="267A">༄༅། །བར་འགྱུར་སྙམ་ནས་དེས་ཐོས་པ་ལས་བྱུང་བའི་ཤེས་པས་བརྟགས་ན། སེམས་ཅན་གང་དག་ལོག་པར་ལྟ་བ་ལས་དང༌། འབྲས་བུ་ཕྱིན་ཅི་ལོག་ཏུ་སྟོན་པ་<line/>
མཆོད་སྦྱིན་དག་ལ་ཕྱུགས་བསུབས་ནས་གསོད་པར་བྱེད་པ་དང༌། རུས་སྦལ་དག་སོ་ཕག་གིས་མངོན་པར་གཡོགས་ཤིང་མུན་པར་འཇུག་པར་བྱེད་པ་དེ་དག་ལུས་དང་བྲལ་ནས་<line/>
ངན་འགྲོ་ལོག་པར་ལྟུང་བ་སེམས་ཅན་དམྱལ་བ་མུན་པར་སྐྱེ་བར་འགྱུར་རོ། །དེར་སྐྱེས་ནས་ཀྱང་མུན་པ་འབྱུང་བའི་མེས་སྲེག་པར་བྱེད། རྡོ་རྗེ་ལྟ་བུའི་རི་ཤུགས་དྲག་པོ་དག་འོངས་<line/>
ཤིང་ལས་ཀྱི་རླུང་གིས་བདས་ནས་དེ་གཉིས་ཀྱིས་དབུས་སུ་བཅུག་ལ་བྱེ་མ་སྙིམ་པ་ནས་གཏོར་བ་བཞིན་དུ་ཐལ་བར་རློག་སྟེ། ཇི་ལྟར་སྐྲའི་རྩེ་མོ་བསྡུས་པ་ཕན་ཚུན་སྐྱབས་མེད་པ་དེ་<line/>
ལྟར་རྟག་ཏུ་གནོད་པ་བྱེད་ཅིང་སྤུ་གྲི་ལྟ་བུའི་རླུང་རབ་ཏུ་འབར་བ་ལངས་པ་གང་གིས་འདི་ཡན་ལག་དང༌། ཉིང་ལག་གཞིག་པར་བྱེད་དོ། །སྐོམ་པ་དང༌། བཀྲེས་པས་ལུས་རབ་ཏུ་<line/>
འབར་བ་དེ་དག་ནི་དེ་ན་དུད་མོ་འབྱིན་ཏེ། ཇི་ལྟར་དེ་དག་གིས་རུས་སྦལ་མེའི་ནང་དུ་བསྲེགས་ཤིང༌། སོ་ཕག་དག་གིས་མནན་པ་དེ་ལྟར་ལོ་འབུམ་ཕྲག་དུ་མར་འཁྲུལ་འཁོར་<line/>
ལ་ཁབ་ཀྱི་བུ་ག་ཙམ་གྱི་སྣང་བ་མེད་པ་བཞིན་དུ་སྣང་བ་མེད་པར་བྱེད་ལ་རང་གི་ལུས་ལས་བྱུང་བའི་སྤུ་རབ་ཏུ་འབར་བ་དག་གིས་ཀུན་ཏུ་སྲེག་པར་བྱེད་དོ། །སེམས་སྒྲེའུ་ལྟ་<line/>
</page>
<page index="194" id="267B">བུས་བག་ལ་ཉལ་རི་ལྟ་བུ་ལ་རྣམ་པར་རྒྱུ་ཞིང་རྒྱུ། རིའི་ངོས་ལྟར་བརྟན་པས་རྒྱས་པ་རིའི་རྩེ་མོ་ལྟ་བུ་ལ་གནས་པ་ལྟ་བ་ངན་པའི་རི་ཁྲོད་ལྟ་བུ་ལ་རྣམ་པར་རྒྱུ་ཞིང་ང་རྒྱལ་ལས་བྱུང་བ་ཤིང་ལྗོན་<line/>
པ་ཐིབས་པོ་ལྟ་བུར་སྤྱོད་པ། ཁྲོ་བ་བྲག་གསེབ་ལྟ་བུ་ལ་གནས་པ། ཕྲག་དོག་ཡོན་ཏན་བསགས་པ་ལྟ་བུའི་འབྲས་བུ་དང༌། སྲེད་པ་ཆུ་བོའི་དབང་དུ་སོང་བ་ལྟ་བུས་གང་མི་དགེ་བའི་རླབས་<line/>
བྱས་པ་དེ་དག་ཇི་ཙམ་དུ་རྣམ་པར་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་འཆི་བའི་དུས་མི་བྱེད་དོ། །དེ་སེམས་ཅན་དམྱལ་བའི་འཁོར་མུན་པ་དེ་ལས་ཐར་ནས་གལ་ཏེ་ཡི་དྭགས་<line/>
དང༌། དུད་འགྲོར་མ་སྐྱེས་ལ་མི་དག་དང་སྐལ་པ་མཉམ་པར་མི་རྣམས་ཀྱི་ནང་དུ་སྐྱེས་ན། དེ་རྒྱུ་མཐུན་པའི་འབྲས་བུས་རྟག་ཏུ་བཅིང་བས་བཅིངས་པར་འགྱུར་ཞིང་ཚེ་ཐུང་བར་འགྱུར་རོ། །དེ་<line/>
ནས་གཞན་ཡང༌། དགེ་སློང་དེ་སེམས་ཅན་དམྱལ་བ་ཡང་སོས་ཀྱི་འཁོར་དྲུག་པ་ཀུན་ཏུ་མི་དགའ་བ་ཞེས་བྱ་བ་ལ་རྟོག་པར་བྱེད་དེ། ལས་གང་གིས་སེམས་ཅན་དམྱལ་བ་ཀུན་ཏུ་མི་དགའ་<line/>
བར་སྐྱེ་བར་འགྱུར་སྙམ་ནས་དེས་ཐོས་པ་ལས་བྱུང་བའི་ཤེས་པས་བརྟགས་ན་སེམས་ཅན་ལ་མངོན་པར་འཁུ་བའི་བསམ་པ་ཡོད་པ་ནི་རྟག་ཏུ་སྲོག་གཅོད་པ་ལ་མངོན་པར་བརྩོན་པ་<line/>
ཡིན་ཏེ། དེ་དུང་དང༌། རྔ་བ་ཊ་ཧ་དང༌། བུང་བུའི་སྐད་ཀྱིས་ནགས་ཁྲོད་ན་རྣམ་པར་རྒྱུ་བའི་སེམས་ཅན་རི་དྭགས་དང༌། བྱ་དང༌། སེངྒེ་དང༌། དྲེང་དང༌། གུང་དང༌། སྤྲེའུ་ལ་སོགས་པ་<line/>
</page>
<page index="195" id="268A">༄༅། །བག་ཚ་བ་མེད་པར་རྒྱུ་བ་དག་སྒྲ་དེ་དག་གིས་ཀུན་ཏུ་སྐྲག་པར་བྱེད་ཅིང་རྒྱལ་པོའམ། བློན་པོ་ཕལ་པོ་ཆེར་ཡིད་ཀྱིས་བསམ་པ་ཡོད་པའི་རྗེས་སུ་རྔོན་པ་<line/>
གསད་པའི་བསམ་པ་ཡོད་པ་འགྲོ་བ་དེ་ནི་ལུས་དང་།བྲལ་ནས་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་ཀུན་ཏུ་མི་དགའ་བར་སྐྱེ་བར་འགྱུར་རོ། །རྒྱུ་དང་མཐུན་པར་<line/>
འབྲས་བུ་འབྱུང་སྟེ། ཇི་ལྟར་སེམས་ཅན་དེ་དག་གིས་ཀུན་ཏུ་མི་དགའ་བ་བྱས་པ་དེ་ལྟར་སེམས་ཅན་དེ་དག་སེམས་ཅན་དམྱལ་བའི་མེའི་ནང་དུ་བཅུག་ནས། བྱ་རོག་དང༌། འུག་<line/>
པ་དང༌། བྱ་རྒོད་དང༌། ཁྱི་དང༌། སྲིན་པོ་དང༌། ཝ་རྣམས་ཀྱི་མཆུ་རྣོ་ལ་སྒྲ་མཆོག་ཏུ་འཇིགས་པ་རྣམས་ཀྱིས་རྣ་བ་དྲུང་ནས་བཅད་ཅིང་ཟ་ལ། མཆོག་ཏུ་འཇིགས་པ་མི་འདོད་<line/>
ཅིང་མི་སྡུག་ལ་ཡིད་དུ་མི་འོང་བ་སྐྱེ་བོ་ཐམས་ཅད་སྐྲག་པར་བྱེད་པའི་སྒྲ་དེས་ཀུན་ཏུ་མི་དགའ་བ་ཕལ་ཆེར་ཡིད་ལ་གཅགས་པར་འགྱུར་ཞིང་སྲོག་ཆགས་མར་ཀོ་ཏ་ཀའི་མཆུ་རྡོ་<line/>
རྗེ་ལྟ་བུས་ཡང་དང༌། ཡང་དུ་རུས་པའི་གསེབ་དང༌། ནང་དུ་ཞུགས་པ་དག་གིས་རྣ་བ་ལ་ཟའོ། །སེམས་ཉ་ལྟ་བུ་དེ་སྲེད་པ་ཆུ་བོ་ལྟ་བུ་ལ་རྣམ་པར་རྒྱུ་ཞིང་ཁྲོ་བ་དཔའ་རླབས་ལྟ་བུར་འཁྲུག་<line/>
པས་འཁོར་བ་རི་བོའི་གསེབ་ལྟ་བུ་ལ་གནས་ཤིང་འདོད་ཆགས་ཞེ་སྡང་གཏི་མུག་གི་ཕྱོགས་ཀྱིས་འདོད་པའི་རོ་ཆུང་བ་མཆིལ་བ་ལྟ་བུའི་འཆིང་བ་དང༌། ལྟ་བ་ངན་པ་ཆུ་ལྟར་<line/>
</page>
<page index="196" id="268B">ཟབ་པ་ལ་རྣམ་པར་རྒྱུ་བ་སྐྱེ་བ་དང༌། འཆི་བའི་འགྲོ་བའི་ལུས་འདི་སྒྲ་དང༌། རེག་པ་དང༌། རོ་དང༌། གཟུགས་དང༌། དྲི་ལ་རྟག་ཏུ་སྲེད་པ་གང་མི་དགེ་བའི་ལས་དེས་དགོད་ཅིང་བྱས་ལ་དེའི་<line/>
དུད་མོ་འབྱིན་པ་ནི་མ་མྱོང་གི་བར་དུ་འཆི་བའི་དུས་མི་བྱེད་དོ། །འདིར་ཚིགས་སུ་བཅད་པ། རང་གི་སྲེད་པ་གྲོང་གནས་པ། །སེམས་ནི་ཉ་འདྲ་རྨོངས་པ་ཡིས། །ལས་བྱེད་ཚེ་ན་དགར་འཛིན་<line/>
ལ༑ ༑མྱོང་བའི་ཚེ་ན་ངུ་བར་བྱེད། །གང་ཚེ་མི་དགེ་དེ་ཡི་ལས། །ལྷག་མ་མེད་པར་བཅོམ་ཞིང་སྤངས། །མེད་གྱུར་དེ་ནི་དེ་ནས་སུ། །ཤི་ནས་ཡི་དྭགས་དུད་འགྲོར་སྐྱེ། །ལན་གྲངས་གཞན་ལ་<line/>
མྱོང་བའི་ལས། །གང་གིས་གལ་ཏེ་དེར་མི་སྐྱེ། །གལ་ཏེ་དེར་ནི་མི་རྣམས་དང༌། །སྐལ་མཉམ་མི་རུ་སྐྱེ་བར་འགྱུར། །དེ་ནི་རྟག་ཏུ་དམན་པ་ཡིས། །ཟིལ་གྱིས་ནོན་ཅིང་ནམ་ཡང་ནི། །དེ་སེམས་<line/>
དགའ་བ་སྐྱེ་མི་འགྱུར། །གང་དང་གང་ནི་བྱེད་པ་དག། དོན་མེད་དགའ་བ་མེད་བྱེད་དང༌། །བུ་དང་ཆུང་མ་ནོར་དང་འབྲུ། །གསོད་དང་འཆིང་བར་བྱེད་པ་དང༌། །དེ་ནི་མི་དགེ་ལས་ཀྱིས་སུ། །<line/>
དགའ་མེད་རྒྱུ་མཐུན་འབྲས་བུ་ཡི། །ཀུན་ཏུ་མི་དགའ་རྟག་ཏུ་ཐོས། །ཡང་དགེ་སློང་དེ་སེམས་ཅན་དམྱལ་བ་ཡང་སོས་ཀྱི་འཁོར་བདུན་པ་ཚོར་བ་བདོ་བ་ལ་རྟོག་པར་བྱེད་དེ། སེམས་ཅན་<line/>
ད་དག་པས་གང་གིས་དེར་སྐྱེ་བར་འགྱུར་སྙམ་ནས་དེས་ཐོས་པ་ལས་བྱུང་བའི་ཤེས་པས་བརྟགས་ན་སེམས་ཅན་བག་ལ་ཉལ་བདོ་བ་དང༌། ཞེ་འགྲས་པ་བདོ་བ་དང༌། སེམས་ཟབ་པ་<line/>
</page>
<page index="197" id="269A">༄༅། །བདོ་བའི་སེམས་ཅན་ནི་སྲོག་གཅོད་པ་མང་པོ་བག་མེད་པ་ལ་འཇུག་སྟེ། དེ་དག་ལུས་དང་བྲལ་ནས་ངན་འགྲོ་ལོག་པར་ལྟུང་བ་སེམས་ཅན་དམྱལ་བའི་ཚོར་བ་<line/>
བདོ་བར་སྐྱེ་བར་འགྱུར་རོ། །དེར་ཚྭ་བ་དང༌། མཚོན་དང༌། མེ་དང༌། ངམ་གྲོག་དང༌། གཡང་ས་དང༌། ཕུར་བུ་དང༌། མེ་འབར་བའི་ཕྲེང་བའི་རྒྱན་བྱས་པའི་ཚོར་བ་ལ་རྟག་ཏུ་རྒྱུན་མི་<line/>
འཆད་པར་ཉིན་གཅིག་བཞིན་དུ་འཇུག་པར་འགྱུར་རོ། །དེ་ནས་གཞན་ཡང༌། དགེ་སློང་དེ་ལས་ཀྱི་འབྲས་བུའི་དེ་ཁོ་ན་ཉིད་ཤེས་པ་མྱ་ངན་ལས་འདས་པའི་གྲོང་ཁྱེར་ཚོལ་བ་ན་<line/>
འཁོར་བའི་སྡུག་བསྔལ་གྱི་དེ་ཁོ་ན་ཉིད་ཤེས་པ་སེམས་ཅན་དམྱལ་བ་ཆེན་པོ་ཐིག་ནག་གི་འཁོར་ལ་རྟོག་པར་བྱེད་དེ། ཇི་ལྟར་ཐིག་ནག་གི་འཁོར་གཞན་གང་ཞིག་ཡོད་སྙམ་<line/>
ནས་དེས་ཐོས་པ་ལས་བྱུང་བའི་ཤེས་པས་བརྟགས་ན་སེམས་ཅན་དམྱལ་བར་སྲེག་པ་མི་བཟད་པའི་ཚོར་བ་རྟག་ཏུ་འདུས་པ་ཞེས་བྱ་བའི་སེམས་ཅན་དམྱལ་བ་མཐོང་སྟེ་།<line/>
སེམས་ཅན་དག་ལས་གང་གིས་སེམས་ཅན་དམྱལ་བ་དེར་སྐྱེ་བར་འགྱུར་སྙམ་ནས་དེས་ཐོས་པ་ལས་བྱུང་བའི་ཤེས་པས་བརྟགས་ན་གང་ལྟ་བ་ངན་པའི་བསྟན་བཅོས་ཀྱི་གཏན་<line/>
ཚིགས་དང༌། དཔེ་དག་གིས་ཚུལ་ཁྲིམས་སྤངས་པའི་མི་ངམ་གྲོག་གམ། གཡང་སར་རབ་ཏུ་ལྟུང་བ་ཡང་དག་པ་མ་ཡིན་པ་ཐམས་ཅད་ཀྱི་དབང་དུ་སོང་བ་དེ་ལུས་དང་བྲལ་ནས་<line/>
</page>
<page index="198" id="269B">ངན་འགྲོ་ལོག་པར་ལྟུང་བ་སེམས་ཅན་དམྱལ་བ་ཚོར་བ་འདུས་པར་སྐྱེ་བར་འགྱུར་རོ། །དེར་གནོད་པ་འདི་དག་འབྱུང་བར་འགྱུར་ཏེ། འདི་ལྟ་སྟེ། མི་དེ་ཐག་པ་རབ་ཏུ་འབར་བས་བཅིངས་<line/>
ནས་དཔག་ཚད་དུ་མར་གྱེན་དུ་བཏེག་བཏེག་སྟེ། ངམ་གྲོག་དག་ཏུ་འདོར་བར་བྱེད། སྐྱེས་ནས་སྤུ་གྲི་དང༌། མཚོན་གྱིས་ཕྱོགས་རྣམས་སུའང་དེ་དག་འདོར་བར་བྱེད། ཡན་ལག་དང༌། ཉིང་ལག་<line/>
ཐམས་ཅད་ནས་སྒྲ་འབྱིན་པ་ན་རང་གི་སེམས་ཀྱིས་བསླུས་ཤིང་འཁོར་བའི་འཁོར་ལོར་ཞུགས་ནས་འཁྱམ་པ། གཏི་མུག་གིས་མུན་པས་ལོག་པར་བྱས་ཤིང་ཚལ་ཀུན་ནས་བསྲེགས་པ་ལྟ་བུའི་<line/>
ལུས་དག་ལ་ཁྱི་མཆེ་བ་རབ་ཏུ་རྣོ་བ་རྣམས་ཀྱིས་ཀུན་ཏུ་ཟ་བར་བྱེད་ཀྱང་གང་དེ་ན་འདུག་པ་དེ་དག་ལ་སྐྱོབ་པའམ། དཔུང་གཉེན་ནམ། བདེ་བར་བྱེད་པའམ། དབུགས་འབྱིན་པར་བྱེད་པ་གང་<line/>
ཡང་མེད་དོ། །གཤིན་རྗེའི་འཇིག་རྟེན་པའི་གཤིན་རྗེའི་མི་དེ་དག་གིས་ཅི་རིགས་པར་ཚིགས་སུ་བཅད་དེ་སྨྲས་པ། ལོག་པར་ལྟ་བའི་གཏི་མུག་གིས། །གཏི་མུག་ཞགས་བསྒྲིམས་སྐྱེ་བ་<line/>
ཁྱོད༑ ༑སེམས་ཅན་དམྱལ་བའི་གནོད་པ་དག། ཤིན་ཏུ་མི་བཟད་འདུས་པ་ཐོབ། །མི་ཡི་སྐྱེས་བུ་ཐ་མ་དག། ལོག་པར་ལྟ་བས་དགེ་ཀུན་བསྲེགས། དེ་ཡིས་སེམས་ཅན་དམྱལ་དང་<line/>
འབྲེལ༑ ༑གནོད་པ་མི་བཟད་ཁྱེར་ཏེ་འོངས། །གང་དག་ལོག་པའི་དབང་སོང་བ། །སེམས་ཀྱིས་ཡོངས་སུ་བསླུས་པ་ཡི། །སྐྱེས་བུ་བློ་ཞན་དེ་དག་ནི། སེམས་ཅན་དམྱལ་བར་ཀུན་ཏུ་འགྲོ།<line/>
</page>
<page index="199" id="270A">༄༅། །དགྲ་གཞན་ཤིན་ཏུ་སྤང་བར་སླའི། །སེམས་ཀྱི་དགྲ་ནི་སྡང་བར་དཀའ། །དེ་ཡིས་བཅིངས་པའི་མི་དག་ནི། །གཤིན་རྗེའི་གནས་སུ་ཁྲིད་པར་བྱེད། །ཡུལ་རྣམས་ལ་ནི་རྟག་<line/>
རྒྱུག་ཅིང༌། །དམ་པའི་ཆོས་ལ་མི་རྒྱུག་ལ། །དམ་ཆོས་ལམ་ལ་རྨོངས་པ་ནི། །སེམས་ཅན་དམྱལ་བ་ཆེན་པོར་ཁྲིད། །གདུལ་བའི་ནང་ན་སེམས་གདུལ་དཀའ། །མེ་ཡི་ནང་ན་མེ་མཆོག་<line/>
སྟེ༑ ༑གདུལ་དཀའ་མྱུར་དུ་འགྲོ་བ་ནི། །དམྱལ་བའི་ནང་ན་དམྱལ་བ་ཡིན། །གང་དག་སེམས་ཀྱི་དབང་སོང་བ། །མི་དེ་སེམས་ཅན་དམྱལ་བར་འགྲོ། །གང་དག་མི་བཟད་དེ་ཟློག་པ། །<line/>
དེ་དག་སྡུག་བསྔལ་རྗེས་མི་འགྲོ། འདོད་ཆགས་མི་བཟོད་མེ་གཅིག་ཡིན། །གཏི་མུག་མུན་པ་ཞེས་བྱའོ། །ཞེ་སྡང་མི་བཟད་དགྲ་ཡིན་ཏེ། །འགྲོ་བ་དགྲ་གསུམ་དབང་དུ་སོང༌། །སྔོན་<line/>
གྱི་སེམས་ཀྱི་རྗེས་སུ་ཞུགས་པ། །ཁྱོད་ཀྱིས་མི་དགེ་གང་བྱས་པའི། །རྨོངས་པ་དེ་ཡི་འབྲས་བུ་སྤྱོད། །ཁྱོད་ཀྱིས་ལེགས་པ་དག་མ་བྱས། །རང་གི་སེམས་ཀྱིས་ཡོངས་བསླུས་པ། །<line/>
གཞན་གྱི་ནོར་དག་ཕྲོགས་པ་དང༌། །གཞན་གྱི་བུད་མེད་བསྟེན་པ་ཡི། །སྐྱེ་བོ་དག་ནི་རྟག་ཏུ་བཅིངས། །དེ་ཡི་ལས་ཀྱི་རྣམ་སྨིན་གྱིས། །ཁྱོད་ནི་དེ་རིང་དབང་དུ་གྱུར། །མི་ཡི་ཐ་མ་རང་<line/>
གིས་སུ། །ལས་ངན་བྱས་པས་ངུར་ཅི་ཡོད། །མི་གང་གིས་ནི་ཉེས་བྱས་པ། །ཕྱི་ནས་བློ་ལ་འགྱོད་པར་འགྱུར། །ཚྭ་སྒོར་ས་བོན་བཏབ་པ་ལྟར། །དེ་ལ་དེ་ཡི་འབྲས་བུ་མེད། །འདོད་<line/>
</page>
<page index="200" id="270B">བ་མངར་བ་ཆུང་ལྡན་པ། །རྣམ་པར་སྨིན་པ་ཚ་བ་ཡིན། །རྨོངས་པ་གང་ཞིག་དེ་སྟེན་པ། །དེ་ནི་མུན་པ་མུན་ནག་འགྲོ། །བུ་དང་ཆུང་མ་བདེ་བྱའི་ཕྱིར། །རྨོངས་པས་ངན་པ་གང་བྱས་པས། །སེམས་<line/>
ཅན་དམྱལ་བར་གཅིག་པུ་སྲེག། རང་གི་ལས་ཀྱི་འབྲས་བུས་བསླུས། །གང་ཞིག་བུ་སྨད་དབང་སོང་བ། །མི་ནི་ངན་པར་བྱས་པ་སྟེ། །དེ་ནི་དམྱལ་བ་འདིར་འགྲོ་སྟེ། །ཁྱོད་ཀྱིས་དེ་ཡི་རྗེས་སུ་མྱོང༌། །<line/>
བུ་དང་ཆུང་མའི་དོན་མི་འདོད། །མཛའ་བཤེས་དོན་ལྟ་ག་ལ་ཡོད། །འཆི་བའི་དུས་ནི་བྱུང་བ་ན། །ཉེ་བར་གནས་ཤིང་བསྲུང་བ་མེད། །གང་དག་ཀུན་ནས་ཉོན་མོངས་སེམས། །གང་དག་སྲེད་<line/>
པས་ཡོངས་བསླུས་པ། །དེ་དག་དེ་ལྟར་གྲོགས་སུ་འགྱུར། །ཅི་ཕྱིར་ཁྱེད་ནི་བསྲེག་མི་བྱ། །སྔོན་ནི་ཡུལ་གྱི་དབང་བྱས་ཤིང༌། །སྲེད་པ་དག་གིས་ཡོངས་སུ་བསླུས། །བདག་ཉིད་ངན་པ་བདག་<line/>
ཉིད་ཀྱིས། །བྱས་པས་བདག་ཉིད་ཅི་ངུར་ཡོད། །དེ་ལྟར་སེམས་ཅན་དམྱལ་བ་ཚོར་བ་འདུས་པ་ལ་གཤིན་རྗེའི་མི་དག་གིས་སེམས་ཅན་དམྱལ་བ་དེ་དག་ལས་རྗེས་སུ་བསྟན་པ་ན། །ཇི་ཙམ་<line/>
དུ་དེའི་སྡིག་པའི་ལས་བྱས་ཤིང་[?] བསགས་པ་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་གནོད་པ་དྲག་ཅིང་མི་བཟད་པ་དུ་མ་དག་ལོ་འབུམ་ཕྲག་དུ་མར་མྱོང་བར་འགྱུར་རོ། །དེ་<line/>
ཕྱིས་དེ་ལས་གྲོལ་ཞིང་ཐག་[?] ནས་གལ་ཏེ་མི་དག་དང་སྐལ་པ་མཉམ་པར་ལན་གྲངས་གཞན་ལ་མྱོང་བར་འགྱུར་བའི་ལས་ཀྱི་ཕྲོགས་པ་མེད་ན། དེ་རྒྱུ་མཐུན་པའི་འབྲས་བུས་འགྲོ་ལྡིང་བ་<line/>
</page>
<page index="201" id="271A">༄༅། །དང༌། བར་པ་རིའི་ཡུལ་དང༌། རྒྱ་མཚོའི་དབུས་ཀྱི་ཡུལ་དང༌། སིནྡུའི་ཡུལ་དང༌། ཞར་བའི་གླིང་གི་ཡུལ་དང༌། གང་ན་བྲན་མཆོག་ཏུ་སྡུག་བསྔལ་བར་འགྱུར་<line/>
བ་དེར་སྐྱེ་བར་འགྱུར་ཞིང་དབུལ་བའི་བྲན་དུ་འགྱུར། །སྒོ་སྲུང་དང༌། ཡན་ལག་དང༌། ཉིང་ལག་ཐམས་ཅད་ཉམས་ཤིང་མ་ཚང་བ་དང༌། ལུས་སྐོམ་པ་དང༌། བཀྲེས་པས་ཡོངས་<line/>
སུ་གདུངས་ཤིང་གྲང་བ་དང༌། ཚ་བའི་གཞིར་གྱུར་བ་དང༌། ཤིན་ཏུ་སྡུག་བསྔལ་ཞིང་གཞན་གྱིས་རྟག་ཏུ་གཙེ་བ་དང༌། བྱིས་པ་དག་གིས་དབྱུག་པ་དང༌། བོང་བ་དག་གིས་བརྡེག་<line/>
ཅིང་སྐྱེ་བོ་ཀུན་གྱིས་བརྙས་པར་འགྱུར། བུ་དང༌། ཆུང་མས་ཀྱང་རྣམ་པར་སྤངས་པར་འགྱུར་ཞིང་མངལ་ནས་སྐྱེས་ཚུན་ཆད་མཆོག་ཏུ་སྡུག་བསྔལ་བར་འགྱུར། ལས་ཀྱི་རྣམ་པར་<line/>
སྨིན་པའི་འབྲས་བུ་ནི་རྒྱུ་དང་མཚུངས་པ་དང༌། རྐྱེན་དང་མཚུངས་པ་ཡིན་ཏེ། ཇི་ལྟར་སྔར་བྱས་པ་དེ་ཕྱིས་དེ་བཞིན་དུ་སྤྱོད་པར་འགྱུར་རོ། །དེ་ནས་དགེ་སློང་དེ་ཉེས་པར་བྱས་པ་<line/>
མྱོང་བར་འགྱུར་བའི་ལས་དེ་མཐོང་ནས་སེམས་ཅན་དམྱལ་བ་མུན་པ་ལ་དམིགས་པ་དང༌། འཁོར་བ་ལ་ཕལ་ཆེར་ཤིན་ཏུ་ཡིད་བྱུང་བར་འགྱུར་རོ། །ཡང་རྣལ་འབྱོར་སྤྱོད་པའི་<line/>
དགེ་སློང་དེ་རྟོག་པར་བྱེད་དེ། འདི་ལྟར་ལས་ཀྱི་འབྲས་བུའི་དེ་ཁོ་ན་ཉིད་མཐོང་བ་ལ་རྟག་ཏུ་བརྩོན་ཞིང་འགྲོ་བ་ཤིན་ཏུ་བསྡམས་པ་ལ་རབ་ཏུ་སྤྱོད་པ། འཁོར་བ་ཐམས་ཅད་ལ་<line/>
</page>
<page index="202" id="271B">ཡིད་བྱུང་བ། བདུད་ཀྱི་འཆིང་བ་མཆོག་ཏུ་དམ་པ་གཅོད་པ། བདུད་ཀྱི་ཡུལ་གྱི་དངོས་པོ་མི་འདོད་ཅིང་ཉོན་མོངས་པ་འདོད་ཆགས་དག་གི་དངོས་པོ་དང་ལྷན་ཅིག་འདུག་པར་མི་འདོད་པ།<line/>
དགའ་བའི་འདོད་ཆགས་ཀྱི་མོད་ལས་བྱུང་བའི་སྲེད་པ་ལ་མངོན་པར་མི་དགའ་བའི་དགེ་སློང་ཡོན་ཏན་གྱི་རྣམ་པ་དེ་ལྟ་བུ་དག་དང་ལྡན་པ་དེ་ས་བླའི་གནོད་སྦྱིན་དག་གིས་མཐོང་ནས་<line/>
བར་སྣང་ལ་སྤྱོད་པ་དག་ལ་མངོན་པར་བསྙད་དོ། །དེ་ལྟར་སྔ་མ་བཞིན་དུ་སྦྱར་ཏེ། ཚངས་རིས་དག་གིས་ཐོས་པའི་བར་རྒྱ་ཆེར་སྔ་མ་བཞིན་དུ་སྦྱར་རོ། །དེ་ནས་གཞན་ཡང༌། དགེ་སློང་དེ་<line/>
སེམས་ཅན་དམྱལ་བ་ཐིག་ནག་གི་འཁོར་ལ་ལྟ་བར་བྱེད་དེ། སེམས་ཅན་དམྱལ་བ་ཐིག་ནག་གི་འཁོར་གཞན་ཡང་གང་ཞིག་ཡོང་སྙམ་མོ། །དེ་སེམས་ཅན་དམྱལ་བ་རབ་ཏུ་མི་བཟང་<line/>
པ་ཞེས་བྱ་བ་མཐོང་སྟེ། དེས་སེམས་ཅན་དག་ལས་གང་གིས་དེར་སྐྱེ་བར་འགྱུར་སྙམ་ན་ཁྱིམ་པ་གང་གིས་འོས་པ་མ་ཡིན་པའི་གནས་མ་ལ་དང༌། ན་བའི་གསོས་སྨན་གྱི་རྐྱེན་གྱི་ཡོ་<line/>
བྱད་མང་པོ་དག་ལ་སྤྱད་པ་འཆབ་པ་དང༌། གཞན་ལ་སྙད་བཏགས་ཏེ་ཕྱུགས་གསོད་པའམ། ལྷ་ལ་སྙད་བཏགས་པའམ། བྲམ་ཟེ་འདོད་པའི་སྡིག་པས་དེ་ལུས་དང་བྲལ་ནས་ངན་<line/>
འགྲོ་ལོག་པར་ལྟུང་བ་སེམས་ཅན་དམྱལ་བ་རབ་ཏུ་མི་བཟད་པར་སྐྱེ་བར་འགྱུར་བ་མཐོང་ངོ༌། །དེར་གནོད་པ་འདི་དག་འབྱུང་བར་འགྱུར་ཏེ། འདི་ལྟ་སྟེ། བྱ་རོག་དང༌། བྱ་རྒོད་དང༌། ཕག་<line/>
</page>
<page index="203" id="272A">༄༅། །རྒོད་གཏུམ་པོ་དག་གིས་མིག་འབྱིན་ཅིང༌། ཕག་དང་འཁྲུགས་པའི་སྒྲ་དང༌། གཏུན་ཤིང་དང༌། མེ་རབ་ཏུ་འབར་བ་དང༌། དམྱལ་བའི་སྲུང་མ་དྲག་པ་རབ་<line/>
ཏུ་མི་བཟད་པ་ཡོད་དོ། །སེམས་ཅན་དམྱལ་བ་རབ་ཏུ་མི་བཟད་པར་སྐྱེ་བའི་གནོད་པ་འབྱུང་བ་ནི། འདི་ལྟ་སྟེ། མིག་འབྱིན་པ་དང༌། ལྕེ་གཅོད་པ་དང༌། ཡན་ལག་དང༌། ཉིང་ལག་ཐམས་<line/>
ཅད་གཅོད་པ་དང༌། ལྕགས་ཀྱི་སྣོད་རབ་ཏུ་འབར་བ་དག་ནས་ཟངས་ཀྱི་ཁུ་བ་ལྡུད་པ་དང༌། ལུས་ཐམས་ཅད་ལ་ཕུར་བུ་འཛུགས་པ་དང༌། རྐང་པ་གཅོད་པ་དང༌། བྱ་རོག་གིས་ཟ་བ་<line/>
དང༌། ནད་ཐམས་ཅད་ཀྱིས་གནོད་པ་བྱེད་པར་འགྱུར་ཏེ། ཇི་ཙམ་དུ་དེའི་སྡིག་པའི་ལས་བཅོམ་ཞིང་སྤངས་ལ་ཟད་པར་མ་གྱུར་བ་དེ་སྲིད་དུ་སེམས་ཅན་དམྱལ་བ་མི་བཟད་པར་ལོ་<line/>
འབུམ་ཕྲག་དུ་མར་དུ་བ་ན་མགོན་མེད་ཅིང་གྲོགས་མེད་ལ། གཤིན་རྗེའི་མི་དག་གིས་གསོད་པར་འགྱུར་རོ། །དེ་སེམས་ཅན་དམྱལ་བ་དེ་ནས་ཐར་བར་འགྱུར་ཏེ་ཐར་ནས་ཀྱང་<line/>
གལ་ཏེ་ལན་གྲངས་གཞན་ལ་མྱོང་བར་འགྱུར་བའི་ལས་གང་གིས་དུད་འགྲོ་དང༌། ཡི་དྭགས་དག་ཏུ་མ་སྐྱེས་ལ་མི་དག་དང་སྐལ་བ་མཉམ་པར་མིར་སྐྱེས་ན། དེ་ལག་རྡུམ་མམ། འོ་[?]<line/>
བར་འགྱུར་ཞིང་ཡུན་རིང་དུ་གནས་པར་མི་འགྱུར། ཤི་ནས་ཀྱང་སྲོག་ཆགས་ལས་ཀྱི་ལུ་གུ་རྒྱུད་ཀྱིས་སྦྲེལ་བ་དག་ཡང་ངན་སོང་དེ་དག་ཀུན་ཏུ་འགྲོ་བར་འགྱུར་ལ་ལེགས་པར་<line/>
</page>
<page index="204" id="272B">བྱས་པས་ནི་ལེགས་པ་དང༌། ཉེས་པར་བྱས་པས་ནི་ཉེས་པ་འཐོབ་པར་འགྱུར་ཏེ། འཁོར་བ་ན་སྐྱེ་ཞིང་འབྱུང་བའི་འབྲས་བུ་ནི་རྒྱུ་མཐུན་པའི་འབྲས་བུ་དང་འབྲེལ་བ་ཡིན་ནོ། །དེ་ནས་གཞན་ཡང་<line/>
དགེ་སློང་ད་སེམས་ཅན་དམྱལ་བ་ཐིག་ནག་གི་འཁོར་ལ་ལྟ་བར་བྱེད་དེ། ལས་གང་གིས་སེམས་ཅན་དམྱལ་བ་བྱ་རྒོད་ཀྱིས་འཇིགས་པར་སྐྱེ་བར་འགྱུར་སྙམ་ནས་བརྟགས་ན། མི་གང་གི་<line/>
དོན་དུ་མི་བྱ་བའི་ཕྱིར་མི་བསད་དམ། བཅིངས་སམ། བཀྲེས་པའམ། སྐོམ་པར་བྱས་ན། དེ་ལུས་དང་བྲལ་ནས། ངན་འགྲོ་ལོག་པར་ལྟུང་བ་སེམས་ཅན་དམྱལ་བ་བྱ་རྒོད་ཀྱིས་འཇིགས་<line/>
པར་སྐྱེ་བར་འགྱུར་བར་མཐོང་ངོ༌། །དེར་གནོད་པ་འདི་དག་འབྱུང་བར་འགྱུར་ཏེ། འདི་ལྟ་སྟེ། སེམས་ཅན་དམྱལ་བ་པའི་ས་གཞི་ལྕགས་ལས་བྱས་པ་དཔག་ཚད་བརྒྱ་སྟོང་ཕྲག་བཅུ་ཡོད་<line/>
པ་མེས་རབ་ཏུ་བསྲེགས་ཤིང་ལྕགས་ལས་བྱས་པའི་འབྲས་བུ་ཟུར་གསུམ་པ་ཁ་དོག་ཆུ་ལྟ་བུ་རབ་ཏུ་འབར་བ་རྣམས་ཀྱིས་ཀུན་ཏུ་གང་བ་དེ་ན་སེམས་ཅན་དམྱལ་བ་པ་དག་གཤིན་རྗེའི་<line/>
ཆད་པས་གཅོད་པར་བྱེད་པ་རབ་ཏུ་མང་པོ་དག་གིས་ཀུན་ཏུ་གསོད་པར་བྱེད་པ་ན་རལ་གྲི་དང༌། མདའ་བོ་ཆེ་ཡོད་པའི་ལུས་ཀྱི་ཤུགས་དྲག་པོ་དག་གིས་གསོད་ཅིང་ཉིན་མཚན་དུ་གནོད་<line/>
པ་བྱེད་དོ། །མཚོན་རྣམས་ཀྱིས་གསོད་པ་ན། གང་གི་ཚེ་མགོན་མེད་པ་འབྲོས་པར་འདོད་པ་དེའི་ཚེ། གཤིན་རྗེའི་མི་དེ་དག་གིས་རལ་གྲི་དང༌། མདའ་བོ་ཆེ་དང༌། མདའ་རབ་ཏུ་འབར་བ་<line/>
</page>
<page index="205" id="273A">༄༅། །དག་གིས་ཀུན་ཏུ་གསོད་པར་བྱེད་ཅིང་ཐང་ལའང་བཀྲེས་པ་དང༌། སྐོམ་པ་ཡོད་པའི་འཚོ་བ་དང་འབྲེལ་ལ་ཆུ་མེད་ཅིང་མགོན་མེད། དབུགས་འབྱིན་པ་མེད་ཅིང་<line/>
སྐྱབས་མེད་ལ། ཕ་རོལ་གྱི་གནོད་པས་བཀོལ་པ་ན། ཀུན་ཏུ་སྡུག་བསྔལ་ཐམས་ཅད་དང་ལྡན་པར་འགྱུར་རོ། །འདིར་ཚིགས་སུ་བཅད་པ། གྲོགས་མང་དག་དང་ལྷན་ཅིག་ཏུ། །ཉེས་<line/>
པར་བྱས་པའི་ལས་བྱེད་པ། །དེ་ཡི་ལས་ཀྱི་འབྲས་བུ་ནི། །གཅིག་པུ་སྲིད་པར་སྤྱོད། །ཇི་ལྟར་མི་དག་འཇིག་རྟེན་དུ། །བདག་ཉིད་ངན་བྱས་རྒྱུག་པ་ལྟར། །དེ་ལྟར་མེ་དང་<line/>
མཚོན་དག་དང༌། །དུག་དང་དགྲ་དག་གནས་པ་མིན། །ལས་དང་འབྲལ་བ་མ་ཡིན་གྱི། །རང་གི་གཉེན་འདབ་ཀུན་དང་འབྲལ། །འཇིག་རྟེན་ཕ་རོལ་དགེ་བ་དང༌། །མི་དགེ་འགྲོ་ཞིང་རྗེས་<line/>
སུ་འགྲོ། །གང་ན་མེ་ཏོག་ཡོད་པ་ཡི། །དེར་ནི་དྲི་དག་རྗེས་སུ་འགྲོ། དེ་ལྟར་དགེ་དང་མི་དགེ་བའི། །ལས་ནི་འགྲོ་ཞིང་རྗེས་སུ་འགྲོ། །ཇི་ལྟར་ཕྱོགས་ཆར་དྲི་འགྲོ་ཞིང༌། །ནགས་ཚལ་<line/>
དག་ཏུ་འདུས་པ་ཡིས། །བྱ་དག་ནང་པར་གྱེས་པ་ལྟར། །སྲོག་ཆགས་འདུས་པའང་དེ་དང་འདྲ། །དཔལ་ཆེ་བ་དང་ཆུད་གསན་ཅིང༌། །འཇིག་རྟེན་གྱི་ནི་ཉེས་བྱས་པ། །གཏི་མུག་<line/>
གིས་ནི་ཡོངས་སུ་བསླུས། །མི་དགེའི་ལས་དག་ཅི་མི་བྱེད། །གང་དག་ཞི་བ་མཆོག་མི་འགྲོ། །གང་དག་ལྷ་ཡི་གནས་མི་འགྲོ། །དེ་ཡི་རྒྱུ་ལ་མཆོག་རྨོངས་པ། །མུན་པའི་ནང་ན་དེ་མུན་<line/>
</page>
<page index="206" id="273B">གནག །དེ་ལྟར་དམྱལ་བར་བཙོ་བ་ན། །དེ་ནི་བྱེ་བ་དུ་མ་རུ། །རང་གིས་ཉེས་པར་བྱས་པ་ཡིས། །སེམས་ཅན་དམྱལ་བར་ཡོངས་སུ་འཁྱམ། །ཇི་སྲིད་དེ་ཡི་མི་དགེ་བ། །ངན་བྱས་བཅོམ་ཞིང་སྤངས་<line/>
པ་དང༌། །ཟད་པར་མ་གྱུར་དེ་སྲིད་དུ། །འཆི་བའི་དུས་ནི་བྱེད་མི་འགྱུར། །གང་ཚེ་དེ་ཡི་ལས་ཀྱིས་དེར། །ཐམས་ཅད་དུ་ནི་བྱང་གྱུར་ན། །དམྱལ་བ་བྱ་རྒོད་འཇིགས་དེ་ལས། །དེ་ནི་གྲོལ་བར་འགྱུར་<line/>
བ་ཡིན། །གལ་ཏེ་དེ་ལས་དེ་གྲོལ་ཞིང༌། །ཡི་དྭགས་དུད་འགྲོར་མ་སྐྱེས་ལ། །མི་རྣམས་དང་ནི་སྐལ་མཉམ་པར། །གལ་ཏེ་མི་རུ་སྐྱེས་གྱུར་ན། །དེ་ནི་རྔ་མོ་སྤྱོད་འགྱུར་ཤིང༌། །ཁལ་གླང་དག་<line/>
ལ་སྤྱོད་པར་འགྱུར། །རྒོད་མ་དག་ལ་སྤྱོད་འགྱུར་ཞིང༌། །གླང་པོ་ཁ་སྒྱུར་རྟ་རྫིའམ། །བཤོར་བ་དག་གི་རྒྱ་ཐོགས་པ། །དབུལ་ཞིང་ཚེ་ནི་ཐུང་བར་འགྱུར། །ངན་པར་བྱས་པའི་ལས་དག་<line/>
དང༌། །སྐྱོན་དུ་བགྲང་བའི་ལས་རྣམས་ནི། །རྒྱུ་དང་འབྲས་བུ་མཐུན་པས་ན། །འབྲས་བུ་དེ་དང་མཐུན་པར་འགྱུར།། །།འཕགས་པ་དམ་པའི་ཆོས་དྲན་པ་ཉེ་བར་<line/>
གཞག་པ། བམ་པོ་བདུན་པ། དེ་ནས་གཞན་ཡང༌། དགེ་སློང་དེ་སེམས་ཅན་དམྱལ་བ་ཆེན་པོ་ཐིག་ནག་གི་འཁོར་ལ་རྟོག་པར་བྱེད་དེ། སེམས་ཅན་དམྱལ་བ་དེའི་འཁོར་ལ་གཞན་དང༌།<line/>
གཞན་ནས་ཀུན་ཏུ་ལྟ་བར་མི་བྱེད་དོ། །སེམས་ཅན་དམྱལ་བ་ཆེན་པོ་ཐིག་ནག་གི་འཁོར་བཅུ་དྲུག་པོ་འདིའང་ཇི་ལྟར་སེམས་ཅན་དམྱལ་བ་ཆེན་པོ་ཡང་སོས་ཀྱི་འཁོར་བཞིན་ནོ། །ཡང་<line/>
</page>
<page index="207" id="274A">༄༅། །དགེ་སློང་དེ་སེམས་ཅན་དམྱལ་བའི་འཁོར་གཉིས་པ་དག་ལ་བརྟགས་ན་ལས་ཀྱི་ཆོས་ཀྱི་རྣམ་པར་སྨིན་པ་ཤེས་ཤིང༌། །ཉེས་པར་བྱས་པའི་ལས་ཀྱི་འབྲས་བུ་<line/>
རྣམ་པར་སྨྲིན་པའི་སྙིང་པོ་ཐམས་ཅད་རིག་སྟེ། བྱས་ལ་བསགས་པ་དང༌། བསགས་ལ་མི་བྱེད་པ་དང༌། བྱས་ལ་མ་བསགས་པའོ། །དེ་ལ་བྱས་ལ་བསགས་པ་ནི་མྱོང་བར་འགྱུར་<line/>
བར་ངེས་པ་ཡིན། བསགས་ལ་མི་བྱེད་པ་ནི་མྱོང་བར་འགྱུར་བར་ངེས་པ་མ་ཡིན། བྱས་ལ་མ་བསགས་པ་འདིའང་མྱོང་བར་འགྱུར་བར་ངེས་པ་མ་ཡིན་ནོ། །དགེ་སློང་དེས་<line/>
སེམས་ཅན་དམྱལ་བ་གཞན་ལ་བརྟགས་ན། དེས་ཐོས་པ་ལས་བྱུང་བའི་ཤེས་པས་མཐོང་སྟེ། ལས་ཀྱི་ཐག་པས་རྒྱུད་ཕན་ཚུན་སྦྲེལ་བའི་འཁོར་དག་གི་ལས་ཀྱི་འབྲས་བུ་རྣམ་<line/>
པར་སྨིན་པ་རྣམ་པ་གསུམ་གྱི་དེ་ཁོ་ན་ཉིད་ཤེས་པ་ནི་དེའང་ལས་རྣམ་པ་དུ་མ་སྣ་ཚོགས་དུ་མ་དག་དང༌། སེམས་ཕལ་ཆེར་དམིགས་པའི་དབང་དུ་གྱུར་པ་སེམས་ཀྱི་དབང་དུ་གྱུར་<line/>
པའི་སེམས་ཅན་དག་མཐོང་ནས་སྐྱོ་བར་གྱུར་ཏོ། །དགེ་སློང་དེས་སེམས་ཅན་དམྱལ་བ་གཞན་ལ་བརྟགས་ན་དེས་ཐོས་པ་ལས་བྱུང་བའི་ཤེས་པས་སེམས་ཅན་དམྱལ་བ་ཆེན་པོ་<line/>
གསུམ་པ་བསྡུས་གཞོམ་ཞེས་བྱ་བ་མཐོང་ངོ༌། །དེར་ལས་བསགས་པ་གང་གིས་སེམས་ཅན་དག་ཉེས་པར་བྱས་པའི་ལས་ཀྱིས་སྨིན་པར་འགྱུར་སྙམ་ནས་དེས་ཐོས་པ་ལས་བྱུང་<line/>
</page>
<page index="208" id="274B">བའི་ཤེས་པས་བརྟགས་ན་མི་དགེ་བའི་ལས་རྣམ་པ་གསུམ་པོ་བྱས་ལ་བསགས་པ་སོ་སོར་མྱོང་བར་འགྱུར་བའི་འབྲས་བུས་སེམས་ཅན་དག་སེམས་ཅན་དམྱལ་བའི་བསྡུས་གཞོམ་དུ་སྐྱེ་<line/>
བར་འགྱུར་རོ། །འདི་ལྟ་སྟེ། སྲོག་གཅོད་པ་དང༌། མ་བྱིན་པར་ལེན་པ་དང༌། འདོད་པས་ལོག་པར་གཡེམ་པ་མི་དགེ་བ་གསུམ་པོ་འདི་དག་གི་ལས་ཀྱིས་སྲོག་ཆགས་དག་སེམས་ཅན་དམྱལ་<line/>
བ་བསྡུས་གཞོམ་དུ་སྐྱེ་བར་འགྱུར་རོ། །དེར་སྡིག་པ་ཆེན་པོས་ནི་སེམས་ཅན་དམྱལ་བའི་གཞིར་སྐྱེ་བར་འགྱུར། འབྲིང་དང༌། ཆུང་དུ་དག་གིས་ནི་འཁོར་དུའོ། །དེ་དག་གི་ཆེན་པོ་དང༌། འབྲེང་<line/>
དང༌། ཆུང་དུ་རྣམས་ཀྱིས་ནི་གནོད་པའང་ཆེན་པོ་དང༌། འབྲིང་དང༌། ཆུང་དུར་འགྱུར་རོ། །དེ་དག་གི་སེམས་ཀྱི་དབང་དུ་སོང་བའི་ལས་ཀྱིས་ཀྱང་ཚེ་རིང་པོ་དང༌། འབྲིང་དང༌། ཐུང་དུར་འགྱུར། དེ་དག་གི་<line/>
སེམས་ཀྱི་དམིགས་པ་ཆེན་པོ་དང༌། འབྲིང་གི་དབང་གིས་ཀྱང་གནོད་པ་ཆེན་པོ་དང༌། འབྲིང་དུ་འགྱུར་རོ། །ལས་རྣམ་པ་གསུམ་དུ་རྣམ་པར་བཞག་སྟེ། ལུས་དང༌། ངག་དང༌། ཡིད་ཀྱིའོ།།<line/>
དུས་གསུམ་དུ་རྣམ་པར་བཞག་སྟེ། ད་ལྟར་བྱུང་བ་དང༌། འདས་པ་དང༌། མ་འོངས་པའོ། །ཡང་རྣམ་པ་གསུམ་སྟེ། འདོད་པའི་ཁམས་སུ་སྐྱེད་པ་དང༌། གཟུགས་ཀྱི་ཁམས་སུ་སྐྱེད་པ་དང༌།<line/>
གཟུགས་མེད་པའི་ཁམས་སུ་སྐྱེད་པའོ། །ཡང་རྣམ་པ་གསུམ་སྟེ། འབྲིང་དང༌། ཆེན་པོ་དང༌། ཐ་མའོ། །ཡང་རྣམ་པ་གསུམ་སྟེ། ཚེ་འདི་ལ་མྱོང་བར་འགྱུར་བ་དང༌། སྐྱེས་ནས་མྱོང་བར་འགྱུར་<line/>
</page>
<page index="209" id="275A">༄༅། །བ་དང༌། ལན་གྲངས་གཞན་ལ་མྱོང་བར་འགྱུར་བའོ། །ཡང་རྣམ་པ་གསུམ་སྟེ། དགེ་བ་དང༌། མི་དགེ་བ་དང༌། ལུང་དུ་མ་བསྟན་པའོ། །ཡང་རྣམ་པ་གསུམ་སྟེ།<line/>
ཚེ་དང་འབྲེལ་བ་དང༌། སྲིད་པ་བར་མ་དང་འབྲེལ་པ་དང༌། ཚེ་གཞན་དང་འབྲེལ་པའོ། །ཡང་རྣམ་པ་གསུམ་སྟེ། མི་དང༌། མི་མ་ཡིན་པར་འབྲེལ་པ་རབ་ཏུ་འབྱུང་བ་དག་ཡིན་ཏེ། མི་<line/>
དང༑ མི་མ་ཡིན་པར་འབྲེལ་པ་ནི། འདི་ལྟ་སྟེ། མིར་གྱུར་པ་ལས་སེམས་ཅན་དམྱལ་བར་ལས་ཀྱིས་འཕངས་པའོ། །བྱེད་པའི་ཁྱད་པར་ཞེས་བྱ་བ་ནི། གང་ཅི་ཙམ་དུ་བྱེད་པ་རྩོམ་<line/>
པ་དེའི་བྱེད་པའི་རྣམ་པ་དེ་ཙམ་དུ་ལས་ཀྱི་རྣམ་པ་ཉིད་སྐྱེ་བར་འགྱུར་ཏེ། དགེ་སློང་དག། ཇི་ལྟར་མོས་པའི་རྫུ་འཕྲུལ་ཐོབ་པ་བཞིན་ནོ། །ཡང་རྣམ་པ་གསུམ་སྟེ། བྱེད་པ་བྱས་པ་<line/>
དང༌། མི་བྱེད་པ་བྱས་པ་དང༌། འབྲེལ་པར་བྱས་པའོ། །དེ་ལ་བྱེད་པ་བྱས་པ་ནི། ཇི་ལྟར་སྔར་དགེ་སྦྱོང་དུ་གྱུར་པ་ཕྱིས་དེའི་རྗེས་སུ་མཐུན་པར་དགྲ་བཅོམ་པའི་བར་དུ་བྱས་པའོ། །མི་བྱེད་<line/>
པ་བྱས་པ་ནི། གང་དག་དགེ་སྦྱོང་དུ་གྱུར་ནས་ལེགས་པར་བྱ་བ་མི་བྱེད་པའོ། །འབྲེལ་པ་བྱས་པ་ནི། ཇི་ལྟར་ཚེ་འདི་ལས་ཤི་ནས་ཚེ་རབས་གཞན་དུ་སྐྱེ་བར་འགྱུར་བའོ། །ཡང་རྣམ་པ་<line/>
གསུམ་སྟེ། བསམ་གཏན་དང་འབྲེལ་པ་དང༌། བསམ་གཏན་དང་འབྲེལ་པ་མ་ཡིན་པ་དང༌། རྣམ་པར་སྨིན་པ་དང་འབྲེལ་པ་མ་ཡིན་པའོ། །དེ་ལ་བསམ་གཏན་དང་འབྲེལ་པ་ཞེས་བྱ་<line/>
</page>
<page index="210" id="275B">པ་ནི། ཇི་ལྟར་བསམ་གཏན་དང་པོའི་ས་ནས་བསམ་གཏན་གཉིས་པའི་སར་འབྲེལ་པ་ཡིན་ཏེ། བསམ་གཏན་གསུམ་པའམ། བཞི་པར་མ་ཡིན་ནོ། །བསམ་གཏན་དང་འབྲེལ་པ་མ་ཡིན་<line/>
པ་ནི། སྦྱིན་པ་དང༌། ཚུལ་ཁྲིམས་ལ་སོགས་པའོ། །རྣམ་པར་སྨིན་པ་དང་འབྲེལ་པ་མ་ཡིན་ཞེས་བྱ་བ་ནི། ཇི་ལྟར་དགྲ་བཅོམ་པ་ཟག་པ་ཟད་པའི་རྣམ་པར་སྨིན་པ་མྱོང་བར་འགྱུར་བར་ངེས་<line/>
པ༑ ཚེ་དང་འབྲེལ་པ་མེད་པ་ཡིན་ཏེ། དེ་ལྟར་འཇིག་རྟེན་ལས་ཀྱི་དྲ་བ་དང་འབྲེལ་པ་རྒྱ་མཚོ་ལྟ་བུ་འདི་ཀུན་ཕན་ཚུན་རག་ལས་ཤིང་སྐྱེ་བའི་རིམ་པའི་ལས་ཀྱི་རྣམ་པར་སྨིན་པར་འགྱུར་ཏེ།<line/>
འདི་ལ་བྱེད་པ་པོའམ། ཚོར་བ་པོའམ། འདོད་རྒྱལ་གྱི་ལས་ནི་གང་ཡང་མེད་དོ་སྙམ་མོ། །དགེ་སློང་དེ་དེ་ལྟར་སེམས་པ་ན་བདུད་ཀྱི་སྡེ་རྣམ་པར་འཇིགས་པར་བྱེད་ཅིང་དགེ་བའི་ཆོས་སྒྲུབ་<line/>
པར་བྱེད་དོ། །སེམས་ཅན་དམྱལ་བ་བསྡུས་གཞོམ་གྱི་ལས་ཀྱི་རྣམ་པར་སྨིན་པ་ཆེན་པོའང་རྗེས་སུ་མཐོང་སྟེ། ཇི་ལྟར་ན་སེམས་ཅན་དམྱལ་བ་བསྡུས་གཞོམ་གྱི་གཞིར་སྐྱེ་བར་འགྱུར་<line/>
སྙམ་ན་དེས་སྲོག་གཅོད་པ་དང༌། མ་བྱིན་པར་ལེན་པ་དང༌། འདོད་པས་ལོག་པར་གཡེམ་པ་ཀུན་ཏུ་བསྟེན་ཅིང་བསྒོམས་ཏེ་མང་དུ་བྱས་པ་དང༌། ལས་ཀྱི་ཉེར་བསྔོགས་པ་དང༌། ལས་<line/>
ཀྱི་མཇུག་དང༌། ལས་མངོན་པར་བསྟེན་ཅིང་བསྒོམས་ཏེ་མང་དུ་བྱས་པས་སེམས་ཅན་དམྱལ་བ་བསྡུས་གཞོམ་གྱི་འཁོར་དུ་སྐྱེ་བར་འགྱུར་བ་མཐོང་ངོ༌། །དེང་སེམས་ཅན་དམྱལ་བ་<line/>
</page>
<page index="211" id="276A">༄༅། །གཞིའི་གནོད་པ་འདི་དག་འབྱུང་སྟེ། འདི་ལྟ་སྟེ། ཤིང་ལྗོན་པའི་ཁྲོད་དུ་བྱ་རྒོད་མཆུ་རབ་ཏུ་འབར་བ་དག་གིས་བཟུང་ནས་རྒྱུ་མ་བྲུས་ཏེ་ཟ་བར་བྱེད་དོ། །ཆུ་བོ་<line/>
ཕུར་བུས་གང་བ་ཞེས་བྱ་བ་ན། ཕུར་བུ་རིང་པོ་རབ་ཏུ་འབར་བ་དེར་བཅུག་ནས་གཤིན་རྗེའི་མིས་ཡང་རལ་གྲི་རབ་ཏུ་འབར་བ་མང་པོ་དག་གིས་གསོད་པར་བྱེད་དོ། །དེ་དེར་འདུག་པ་ན་<line/>
ཚོར་བ་དྲག་ཅིང་རྩུབ་པ་གཞན་དང་མཚུངས་པ་མེད་པ་དཔེ་ཟླ་མེད་པ་དག་མྱོང་བར་འགྱུར་རོ། །འདི་ལྟ་སྟེ། ཕུར་བུ་རབ་ཏུ་འབར་བའི་ཚོར་བ་ནི་ཕུར་བུ་རབ་ཏུ་འབར་བ་དག་གིས་<line/>
འབིགས་པར་བྱེད་ཅིང༌། སེམས་ཅན་དམྱལ་བ་དེ་དག་གཤིན་རྗེའི་མི་དེ་དག་གིས་བཟུང་ནས་དེ་བཞིན་དུ་སྐྱོད་དེ་སེམས་ཅན་དམྱལ་བ་དེ་དག་ཕན་ཚུན་དུ་བསྐྱོད་པས་རྣམ་པར་<line/>
འཁྲུགས་ཤིང་དུ་བར་བྱེད་དོ། །དེ་ནས་ཟངས་དམར་པོ་བསྐོལ་ཅིང་བཞུས་པ་རབ་ཏུ་འབར་བས་ལུས་ཤིང་སྐམ་ལྟ་བུར་བྱེད་དེ། རྨོངས་པར་བྱེད་ཅིང་སྲེག་པར་བྱེད་དོ། །ཕུར་བུས་<line/>
གང་བའི་ཆུ་བོ་དེར་བསྐོལ་བ་ན། སེམས་ཅན་དམྱལ་བ་དེ་དག་ཁ་ཅིག་ནི་ལུས་རྩྭ་ལྟར་རབ་ཏུ་སྲེག་གོ །ཁ་ཅིག་ནི་རྡོ་ལྕི་བ་ལྟ་བུར་ནུབ་བོ། ཁ་ཅིག་ནི་ལུས་ཉ་ལྕིབས་ལྟར་ཆུ་འགྲམ་<line/>
དུ་བྱུང་ངོ༌། །ཁ་ཅིག་ནི་ལུས་ཉ་ལྟ་བུ་ལ་བྱ་རྒོད་ཀྱི་མཆུ་རབ་ཏུ་འབར་བ་དེས་ཟའོ། །ཁ་ཅིག་ནི་ལུས་མར་སར་གྱི་གོང་བུ་ལྟར་ཞུའོ། །ཁ་ཅིག་ནི་ལྕགས་རབ་ཏུ་འབར་བ་ལྟ་བུའི་རྡོ་བས་<line/>
</page>
<page index="212" id="276B">ལུས་ཀྱི་ཁོག་པ་བྱེ་མ་སྙིམ་པ་ནས་གཏོར་བ་བཞིན་དུམ་བུ་བརྒྱ་འམ། སྟོང་དུ་རློག་གོ །ཁ་ཅིག་ནི་བ་ཚྭས་སྲེག་པ་ན་ཟངས་སམ། ལྕགས་དག་ནང་དུ་བཅུག་པ་བཞིན་དུ་ཞུའོ། །ཁ་ཅིག་ནི་ཕྲ་སྐམ་<line/>
རབ་ཏུ་འབར་བ་དག་གིས་བཟུང་ནས་ཡང་མཚོན་སྤུ་གྲི་ལྟ་བུས་ཀུན་ཏུ་གསོད་དོ། །ཁ་ཅིག་ནི་ལུས་ཐགས་ལྟར་ཆེར་བརྒྱངས་ནས་གསོད་དོ། །ཁ་ཅིག་ནི་ཁས་བུབ་ཏུ་བཞག་ནས་གསོད་དོ། །<line/>
ཁ་ཅིག་ནི་བུམ་པའི་ནང་དུ་འཇུག་པར་བྱེད་དོ། །ཁ་ཅིག་ནི་བུམ་པ་དེའི་ནང་དུ་བཅུག་ནས་དེར་མོན་སྲན་གྲེའུ་བཙོ་བ་བཞིན་དུ་སྟེང་དུ་འབྱུང་ཞིང་འོག་ཏུ་འཇུག་གོ། ཁ་ཅིག་ནི་སྟེང་དུ་བྱུང་ནས་<line/>
དུའོ། །ཁ་ཅིག་ནི་གཅིག་ལ་གཅིག་འཇུས་ནས་དུའོ། །མགོན་མེད་པ་ཁ་ཅིག་ནི་བྱ་རྒོད་དང༌། ཁྭ་དང༌། ཝ་དང༌། ཁྱི་རབ་ཏུ་འབར་བ་དག་གིས་ས་གཞི་རབ་ཏུ་འབར་བ་ན་གནས་པ་དག་བཟུང་<line/>
ནས་ཟ་སྟེ། ཉིན་གཅིག་བཞིན་དུ་ཚོར་བ་རྣམ་པ་སྣ་ཚོགས་མྱོང་ངོ༌། །དེ་ལྟར་རང་གི་སེམས་ཀྱིས་བསླུས་པ་དེ་ལྟ་བུ་དེ་དག་ནི་འདོད་པས་ལོག་པར་གཡེམ་པ་ཀུན་ཏུ་སྤྱོད་ཅིང་སྲོག་གཅོད་པ་<line/>
དང༌། མ་བྱིན་པར་ལེན་པས་ཀུན་ནས་བསླང་བ་ལ་དམིགས་པ་དེ་དག་ནི་ཚོར་བའི་རྣམ་པ་འབུམ་ཕྲག་དུ་མ་མྱོང་བར་འགྱུར་རོ། །ཡང་སེམས་ཅན་དམྱལ་བ་ཀུན་ནས་མགོན་ཚོལ་བ།<line/>
སྐྱབས་ཚོལ་བ་དེ་དག་བདག་ཅག་ཉོན་མོངས་པ་འདི་ལས་སྐྱོབ་པ་སུ་ཞིག་ཡོད་སྙམ་ནས་ཀུན་ཏུ་རྒྱུག་ཅིང་དུ་བ་ན། གཤིན་རྗེའི་མི་དེ་དག་གིས་གཏུན་ཤིང་རབ་ཏུ་འབར་བ་དག་གིས་<line/>
</page>
<page index="213" id="277A">༄༅། །བསྣུན་ཅིང་ཆུ་བོ་དང༌། ཤིང་ལྗོན་པ་དང༌། བྲག་རབ་ཏུ་འབར་བའི་གསེབ་དང༌། སྨན་ལྗོངས་དང༌། ཕུ་ཆུའི་གསེབ་དང༌། རི་གསེབ་དག་ཏུ་ཤིན་ཏུ་བཅུག་<line/>
ནས་གནོད་པ་རྣམ་པ་སྣ་ཚོགས་དག་བྱེད་དེ། འདི་ལྟ་སྟེ། ཤིང་ལྗོན་པ་ཤིན་ཏུ་མཐོ་བའི་ཁར་ཁྲིད་ནས་ཡང་དེ་ནས་ས་གཞི་ཕུར་བུ་བཙུགས་པའི་སྟེང་དུ་རབ་ཏུ་འབར་བར་བྱེད་ཅིང་<line/>
དེ་དེར་ཡན་ལག་བྱེ་བྲག་ཏུ་ཉམས་པ་བརྒྱའམ། སྟོང་དུ་འགྱུར་རོ། །ཡང་སེམས་ཅན་དམྱལ་བ་དེ་དག་གཤིན་རྗེའི་མི་དག་གིས་བཟུང་ནས། ལོ་མ་རལ་གྲིའི་ནགས་ཚལ་ལྟ་བུར་<line/>
བཅུག་སྟེ། འདབ་མ་སྤུ་གྲི་ལྟ་བུ་རབ་ཏུ་འབར་བས་བཙར་ཏོ། །རང་གི་ལས་ཀྱིས་ཤིང་ལྗོན་པ་དེ་ལ་བུད་མེད་ཉམས་དགའ་བ་ཆ་བྱད་མེ་ཏོག་གི་ཕྲེང་བ་དང༌། ཕྱེ་མ་དང༌། བྱུག་<line/>
པས་ལུས་རྣམ་པར་ཀླུབས་པ། རྒྱན་གྱི་ཆ་བྱད་མཆོག་ཏུ་བཟང་བས་མངོན་པར་བརྒྱན་པ། ཤིན་ཏུ་གཞོན་ཞིང་སེན་མོ་གཙང་ལ་སྒེག་བག་ཅན་དུ་ཆོས་པ། བྱིས་པ་སོ་སོའི་སྐྱེ་བོ་<line/>
བོ་ཐམས་ཅད་ཀྱི་ཡིད་འཕྲོག་པར་བྱེད་ཅིང་དགའ་བ་སྣ་ཚོགས་དང་ལྡན་པ། རིན་པོ་ཆེ་རྣམ་པ་སྣ་ཚོགས་ཀྱི་རྒྱན་བཀོད་པ་ཐོགས་པ་མཐོང་ངོ༌། །མཐོང་ནས་སེམས་ཅན་དམྱལ་<line/>
བ་དེ་ཤིང་དྲུང་དུ་སོང་སྟེ། འདི་སྙམ་དུ་སེམས་སོ། །འདི་ནི་གང་མིར་གྱུར་ཅིང་མི་བྱེད་པ་ན་བདག་གི་ཡིན་ནོ་སྙམ་ནས་རང་གི་ལས་ཀྱིས་བསྒྲིབས་པ་དེ་ཤིང་དེ་ལ་འཛེག་པར་བྱེད་དོ། །དེ་<line/>
</page>
<page index="214" id="277B">ཤིང་དེ་ལ་འཛེག་པ་ན་ལོ་མ་རལ་གྲི་ལྟ་བུ་དེ་དག་གིས་ཤ་གཅོད་པར་བྱེད་དོ། །ཤ་བཅད་ནས་རྒྱུས་པ་གཅོད་དོ། །རྒྱུས་པ་བཅད་ནས་རུས་པ་གཅོད་དོ། །རུས་པ་བཅད་ནས་རྐང་འབྱིན་<line/>
པར་བྱེད་དོ། །དེ་རལ་གྲིས་ཀུན་ཏུ་གཤེགས་པ་ན། བུད་མེད་དེ་ལ་མཆོག་ཏུ་ཆགས་པའི་བློས་ཤིང་དེ་ལ་འཛེག་པར་བྱེད་དོ། །དེ་ལས་གནོད་པ་འདི་དག་མྱོང་བཞིན་དུ་སེམས་ཀྱིས་བསླུས་<line/>
པ་དེ་ཤིང་དེ་ལ་འཛེག་པར་བྱེད་དོ། །ཤིང་དེའི་ཐོར་ཏོ་ལ་འཛེགས་པ་དང་བུད་མེད་དེ་སའི་སྟེང་ན་གནས་ཤིང་སྐྱེས་བུ་ལ་ལྟ་བ་མཐོང་ངོ༌། །སྐྱེས་བུ་ལ་ཀུན་ཏུ་ཆགས་པའི་མིག་གིས་རྣམ་<line/>
པར་ལྟ་བར་བྱེད་ཅིང་སྐྱེས་བུ་དེ་ལ་ཚིག་སྙན་པས་འབོད་ལ་སྔར་འཛུམ་ཞིང་སྙན་པར་སྨྲ་སྟེ། འདི་ལྟར་བདག་ནི་ཁྱོད་ཀྱི་སླད་དུ་འདིར་མཆིས་ན་ཅིའི་སླད་དུ་བདག་ལ་ཚིག་མི་གསུང་ཞིང་<line/>
བདག་གི་ལུས་དང་མཇལ་བར་མི་མཛད། དེ་ནས་སེམས་ཅན་དམྱལ་བ་དེས་ལས་ཀྱི་སྤྲུལ་པ་བྱས་པ་དེ་མཐོང་ནས་ཡང་ཀུན་ཏུ་འདོད་ཆགས་ཀྱི་སེམས་ཀྱིས་ཤིང་ལོ་མ་རལ་གྲི་ལྟ་བུ་དེ་<line/>
ལས་འབབ་པར་བྱེད་དོ། །དེ་འབབ་པ་ན་ལོ་མ་སྤུ་གྲི་རབ་ཏུ་འབར་བ་ལྟ་བུ་དེ་དག་ལ་ཁ་གྱེན་དུ་ལྟ་སྟེ། དེ་དག་གིས་ཀྱང་སེམས་ཅན་དམྱལ་བ་དེ་དག་སྔར་ཤ་བཏོགས་སོ། །ཕྱི་ནས་རྒྱུས་པ་<line/>
གཅོད་དོ། །དེ་ནས་རུས་པ། རུས་པའི་འོག་ཏུ་གནད་ཐམས་ཅད་གཅོད་དོ། །དེ་ནས་རྐང་བྲུས་ཏེ་ཤིན་ཏུ་གནོད་པར་བྱས་སོ། །དེ་ནས་སེམས་ཅན་དམྱལ་བ་སྙིང་ལ་འདོད་པའི་སྲེད་པས་ཡོངས་<line/>
</page>
<page index="215" id="278A">༄༅། །སུ་གདུངས་པ་དེ་དག་གིས་བཅད་ཅིང་གཤེག་ལ་གནད་དང༌། གནད་གཅོད་བཞིན་དུ་བུད་མེད་དེ་ལ་ལྟའོ། །འདི་ལྟར་དེ་ལ་ལྟ་བ་ན་བྱ་རྒོད་ཀྱི་མཆུ་རབ་ཏུ་འབར་<line/>
བས་མིག་འབྱིན་ཅིང་སྤུ་གྲི་རྣོན་པོ་ལྟ་བུས་དེའི་རྣ་བའང་གཅོད། དུ་བ་ན་འདབ་མ་རབ་ཏུ་འབར་བ་དག་གིས་ལྕེ་གཅོད་ཅིང་དེའི་སྣའང་གཅོད་དེ། དེའི་ཡན་ལག་དང༌། ཉིང་ལག་ཐམས་ཅད་<line/>
གཅོད་དོ། །འདོད་ཆགས་ཀྱི་སྲེད་པས་ཡིད་ཕྲོགས་པའང་ས་ལ་འབབ་པར་བྱེད་པ་དང་ཡང་བུད་མེད་དེ་ཤིང་ཁར་འཛེག་གོ། འཛེགས་པ་དང༌། དེ་མཐོང་ནས་ཡང་དེ་ཤིང་གི་ཐོར་ཏོ་དེ་ལ་<line/>
འཛེག་པར་བྱེད་པ་སྔ་མ་བཞིན་དུ་སྦྱར་ཏེ། དེ་ལྟར་ལས་ཀྱི་དབང་གིས་འཕངས་པར་རང་གི་སེམས་ཀྱིས་ཡོངས་སུ་བསླུས་པའི་སེམས་ཅན་དམྱལ་བ་དེ་ལོ་འབུམ་ཕྲག་དུ་མ་ལོ་བྱེ་བ་<line/>
འབུམ་ཕྲག་དུ་མར་སེམས་ཅན་དམྱལ་བར་ཡོངས་སུ་འཁྱམ་མོ། །དེ་ལྟར་སེམས་ཅན་དམྱལ་བ་དེ་དོན་གང་གི་ཕྱིར་ཡོངས་སུ་གདུངས་ཤིང་དེ་ལྟར་འདོད་པས་ལོག་པར་གཡེམ་པའི་<line/>
རྒྱུས་བསྲེགས་ཀྱང་དེ་དག་འདོད་ཆགས་དང་བྲལ་བར་མི་བྱེད་དོ། །དེ་ལྟར་སེམས་འདི་ནི་ཐོག་མ་མེད་པའི་དུས་ནས་སེམས་ཅན་དམྱལ་བ་དང༌། དུད་འགྲོ་དང༌། ཡི་དྭགས་སུ་སོང་བ་<line/>
ཡིན་ཏེ། དེ་ལྟ་བས་ན་སེམས་ཅན་དམྱལ་བ་དག་ཏུ་འགྲོ་བའི་སེམས་ཅན་གྱི་སེམས་འདི་དག་ཡིད་བརྟན་པར་མི་བྱའོ། །ཡང་སེམས་ཅན་དམྱལ་བ་བསྡུས་གཞོམ་དེ་ན་རི་བྱ་རྒོད་<line/>
</page>
<page index="216" id="278B">དང་ཉེ་བ་ཞེས་བྱ་བ་ཡོད་དེ། དེ་ལ་སེམས་ཅན་དམྱལ་བ་སྐོམ་པ་དང༌། བཀྲེས་པས་གདུངས་པ་དེ་དག་གིས་བརྒྱུགས་པ་དང༌། དེའི་ཚེ་རི་བྱ་རྒོད་དང་ཉེ་བ་ལ་བྱ་རྒོད་ལྕགས་ཀྱི་མཆུ་རབ་ཏུ་<line/>
འབར་བ་ལུས་ཆེ་ཞིང་ལྟོ་ཆེ་བ་དག་གནས་ཏེ། དེ་དག་གི་ལྟོའི་ནང་ན་མེ་མ་དག་ཡོད་དོ། །གང་གི་ཚེ་སེམས་ཅན་དམྱལ་བ་དག་མགོན་མེད་ཅིང་སྐྱབས་མེད་པ་ན་རི་དེ་ལ་འཛེག་པར་<line/>
འགྱུར་རོ། །དེ་ནས་མགོན་མེད་པ་དུ་འབོད་པ་དག་ལ་བྱ་རྒོད་དེ་དག་གིས་ཀླད་པ་བཏོགས་ཤིང་ཀླད་རྒྱས་བྲུས་ལ་མིག་ཀྱང་འབྱིན་པར་བྱེད་དོ། །གང་གི་ཚེ་དེའི་ཀླད་པ་དང༌། ཀླད་<line/>
རྒྱས་དག་འཐུངས་ནས་མགོའང་འདོར་བར་བྱེད་དོ། །ཀླད་རྒྱས་དང༌། མིག་ཕྱུང་བ་དེ་དག་སེམས་ཅན་དམྱལ་བའི་མུན་པ་ཐིབས་པོའི་ནང་དུ་བརྒྱུགས་པ་དང༌། དེ་ལས་གཞན་པ་ལས་ཀྱིས་<line/>
བྱས་པའི་བྱ་རྒོད་ལུས་ཆེ་ཞིང་ཁོ་ལག་ཆེ་བ་ལྟོའི་ནང་ན་མེ་མདག་ཡོད་པའི་བྱ་རྒོད་འོངས་ཏེ། དེས་སེམས་ཅན་དམྱལ་བ་དེ་དག་བཟུང་ནས་ཟའོ། །དེ་ལྟར་ལྟོའི་ནང་དུ་སོང་བ་དེ་དག་<line/>
ལོ་འབུམ་ཕྲག་དུ་མར་བསྲེགས་ཀྱང་དེ་སྲོག་གཅོད་པ་ཀུན་ཏུ་བསྟེན་ཅིང་བསྒོམས་ཏེ་མང་དུ་བྱས་པའི་མཐུས་འཆི་བའི་དུས་མི་བྱེད་དོ། །འདོད་པས་ལོག་པར་གཡེམ་པ་ཀུན་ཏུ་བསྟེན་<line/>
ཅིང་བསྒོམས་ཏེ་མང་དུ་བྱས་པའི་མཐུས་ནི་ལོ་མ་རལ་གྲི་ལྟ་བུའི་ནགས་སུ་བུད་མེད་མཐོང་བ་ཡིན་ནོ། །མ་བྱིན་པར་ལེན་པ་ཀུན་ཏུ་བསྟེན་ཅིང་བསྒོམས་ཏེ་མང་དུ་བྱས་པའི་མཐུས་<line/>
</page>
<page index="217" id="279A">༄༅། །ནི་སེམས་ཅན་དམྱལ་བའི་ཕྱོགས་གཞན་དུ་འགྲོའོ། །དེ་ན་ཡུལ་ཆུ་བོ་མཐའ་ཡས་ཕ་རོལ་ཞེས་བྱ་བ་ཟངས་བསྐོལ་ཅིང་བཞུས་པས་རབ་ཏུ་གང་བའི་ཆུ་བོ་དེའི་ཕ་<line/>
རོལ་ན་སེམས་ཅན་དམྱལ་བ་དག་གི་བཟའ་བ་དང༌། བཅའ་བ་དང༌། གནས་མལ་མང་ཞིང་བཟང་བ་དང༌། གྲིབ་མ་དང༌། ནགས་ཚལ་ཤིན་ཏུ་གསལ་བ་དག་མཐོང་ཞིང་ཆུ་བོ་རབ་ཏུ་འབབ་<line/>
པ་དང༌། ལྟེང་ཀའི་ཕྱོགས་བསིལ་བ་དག་མཐོང་སྟེ། དེས་དེ་དག་མཐོང་ནས་སྔ་མ་བཞིན་དུ་སྦྱར་ཏེ་བརྒྱུགས་པ་དང༌། གཅིག་ལ་གཅིག་དུ་ཞིང་འཁྲུགས་སོ། །གྲོགས་པོ་དག། ཚུར་<line/>
ཤོག། ཚུར་ཤོག། བཟའ་བ་དང༌། བཅའ་བ་དང༌། གནས་མལ་བདེ་བ་དག་རྙེད་པ་སྔ་མ་བཞིན་སྦྱར་ཏེ། དེ་ནས་སེམས་ཅན་དམྱལ་བ་དེ་དག་གིས་སྒྲ་ཐོས་ནས་སེམས་ཅན་དམྱལ་<line/>
བ་གཞན་མགོན་འདོད་པ། སྐྱབས་འདོད་པ། དཔུང་གཉེན་འདོད་པ་དག་ཀུན་ཏུ་རྒྱུག་གོ། དེ་ནས་སེམས་ཅན་དམྱལ་བ་དེ་དག་འདུས་ནས། ཀྱེ་མ། བདག་ཅག་གི་བདེ་བ་དང༌།<line/>
མགོན་སྐྱབས་དེ་ཕྱོགས་གང་ནས་ཐོབ་བར་འགྱུར་ཞེས་སྨྲའོ། །དེ་ནས་སེམས་ཅན་དམྱལ་བ་དེ་དག་གིས་སེམས་ཅན་དམྱལ་བ་གཞན་དག་མཐོང་ནས་སྨྲས་པ། ཀྱེ། གྲོགས་པོ་<line/>
དག་ཆུ་བོ་མཐའ་ཡས་ཕ་རོལ་ཞེས་བྱ་བའི་ཕ་རོལ་ན། བཟའ་བ་དང༌། བཅའ་བ་དང༌། གནས་མལ་དང༌། ཚལ་དང༌། ནགས་ཚལ་མང་པོ་དག་ལ་ལྟོས་ཤིག་ཅེས་བྱ་བ་སྔ་མ་བཞིན་<line/>
</page>
<page index="218" id="279B">དུ་སྦྱར་ཏེ། དེ་ནས་སེམས་ཅན་དམྱལ་བ་དེ་དག་ཐམས་ཅད་ལ་ཆུ་བོ་མཐའ་ཡས་རབ་མེད་དེས་ཕན་ཚུན་གནོད་པ་རོ་ཉེ་རབ་ཏུ་བསྐོལ་བ་བཞུ་བའི་དབུ་པས་ཁེབས་པ་དག་ཏུ་དེ་དག་ཐམས་ཅད་<line/>
དེར་ལྟུང་ངོ༌། །ལྟུང་ནས་ཁ་ཅིག་ནི་མར་སར་གྱི་གོང་བུ་ལྟར་ཞུའོ། །ཁ་ཅིག་ནི་ཁའི་མཆུ་རབ་ཏུ་འབར་བ་དག་གིས་ཟའོ། །ཁ་ཅིག་ནི་ཉའི་ཁ་རབ་ཏུ་འབར་བས་མིད་དེ་ལུས་ཀྱི་ཡན་ལག་དང༌།<line/>
ཉིང་ལག་ཞུ་བ་དེ་དག་ཐམས་ཅད་ཆུ་བོ་དེའི་ནང་དུ་དེ་དག་ཐམས་ཅད་ཞུ་བར་གྱུར་ཏོ། །དེ་དག་གི་ལས་ཇི་ལྟར་རིགས་པ་རྗེས་སུ་བསྟན་པ་ཚིགས་སུ་བཅད་དེ་སྨྲས་པ། ཁྱོད་ནི་སེམས་ཀྱིས་<line/>
བསླུས་ནས་སུ། །བུ་སྨད་གང་གི་དོན་བྱེད་པ། །སྡིག་ལས་བྱུང་བའི་ཞགས་པ་ཡིས། །སེམས་ཅན་དམྱལ་བའི་གནས་སུ་ཁྲིད། །བློ་ངན་ཞན་པ་ཁྱེད་རྣམས་ཀྱིས། །གང་གི་དོན་དུ་སྡིག་བྱས་<line/>
པའི། །བུ་དང་ཆུང་མ་གྲོགས་པོ་དང༌། །གཉེན་འདབ་རྩ་ལག་གང་དུ་སོང༌། །མི་ཡི་སར་ནི་ཁྱོད་ཀྱིས་སུ། །བདག་ལ་ངེས་པར་སྡུག་མ་བྱས། །མི་ཡི་ཐ་མ་བུ་ཡི་དོན། །དེས་ན་སྡིག་པ་ཁྱོད་ཀྱིས་<line/>
བྱས། །གང་གིས་སྔན་ཆད་སྡིག་བྱས་པ། །ཕྱིས་ནི་གནོད་པར་མི་འགྱུར་མིན། །བུ་དང་ཆུང་མས་བསླུས་པ་དེ། །སེམས་ཅན་དམྱལ་བ་དྲག་པོར་འགྲོ། །ཆུང་མ་གཉེན་གྱིས་ཅི་བྱེད་ཅིང༌། །བུ་དེས་<line/>
ཅི་ཞིག་བྱེད་པར་འགྱུར། །ལས་ཀྱིས་ལམ་རྒྱགས་ཡོད་པ་ནི། །གཅིག་པུ་སེམས་ཅན་དམྱལ་བར་སྲེག། བདེ་བ་འབྱུང་བ་མ་སྨད་པ། །དགེ་བའི་ལས་ནི་མ་བྱས་པས། །བྱིས་པ་གཏི་མུག་<line/>
</page>
<page index="219" id="280A">༄༅། །གིས་བསླུས་པ། །ཕྱི་ནས་དོན་བྱེད་ཅི་མི་གདུང༌། །གང་ཞིག་གཏི་མུག་གིས་བསླུས་པ། །འདོད་ཆགས་ཞེ་སྡང་རྗེས་སུ་འགྲོ། །བུ་དང་ཆུང་མ་བདེ་བྱའི་ཕྱིར། །དེ་<line/>
དག་ཀུན་གྱི་འོག་ཏུ་འགྲོ། །སྲོག་ཆགས་ལས་ཀྱི་སྐྱེ་གནས་དང༌། །རང་གི་ལས་ཀྱི་འབྲས་བུ་སྤྱོད། །ལེགས་བྱས་ལྷ་ཡི་འཇིག་རྟེན་དུ། །ཉེས་པར་བྱས་པས་དེ་བཞིན་དམའ། །དེ་ལྟར་གཤིན་<line/>
རྗེའི་མི་དེ་དག་གིས་སེམས་ཅན་དམྱལ་བ་བསྡུས་གཞོམ་པ་དེ་དག་ལ་རྗེས་སུ་བསྟན་པ། གང་ཁྱེད་ཅག་གིས་བྱས་པའི་ལས་འདི་དག་སུ་ཞིག་སྤྱོད་པར་འགྱུར་ཏེ་དགེ་བའམ། མི་དགེ་<line/>
བ་རང་གིས་བྱས་པ་སྤྱོད་པར་འགྱུར་ཞིང་མ་བྱས་པ་ནི་འོང་བར་མི་འགྱུར་ལ་བྱས་པ་ནི་ཆུད་ཟ་བར་མི་འགྱུར་རོ། །དེ་ལྟར་སེམས་ཅན་དམྱལ་བ་དེ་དག་ཇི་སྲིད་དུ་སྡིག་པའི་ལས་བཅོམ་<line/>
ཞིང་སྤངས་ལ་ཟད་པར་མ་གྱུར་པ་དེ་སྲིད་དུ། སེམས་ཅན་དམྱལ་བ་བསྡུས་གཞོམ་དུ་ལོ་འབུམ་ཕྲག་དུ་མར་བཙོ་བར་འགྱུར་རོ། །དེ་ལྟར་སྲོག་གཅོད་པ་དང༌། མ་བྱིན་པར་ལེན་པ་དང༌།<line/>
འདོད་པས་ལོག་པར་གཡེམ་པ་ཀུན་ཏུ་བསྟེན་ཅིང་བསྒོམས་ཏེ་མང་དུ་བྱས་པ་དག་གི་འབྲས་བུ་འཐོབ་པར་འགྱུར་རོ། །ཇི་ལྟར་ཁྱེད་ཅག་གིས་དེ་དག་ཉིད་ཐོབ་པ་འདི་ལྟར་སེམས་<line/>
ཅན་དམྱལ་བ་དེ་དག་ལས་ཐར་ནས། གལ་ཏེ་ལན་གྲངས་གཞན་ལ་མྱོང་བར་འགྱུར་བའི་ལས་ཀྱིས་ཡི་དྭགས་དང༌། དུད་འགྲོ་དག་ཏུ་མ་སྐྱེས་ལ་མི་རྣམས་དང་སྐལ་པ་མཉམ་པར་མིར་<line/>
</page>
<page index="220" id="280B">སྐྱེས་ན་དེ་ཚེ་ཐུང་ཞིང་དབུལ་ལ་ཆུང་མ་ངན་པ་དང༌། དེ་གཞན་གྱི་ཆུང་མ་ལ་རབ་ཏུ་ཆགས་པར་གྱུར་པའམ། དེ་ཆུང་མ་མེད་པར་འགྱུར་ལ་བརྙས་ཤིང་གཞན་གྱིས་བཀོལ་བར་འགྱུར་ཏེ། དེ་<line/>
ལྟར་ལས་དེ་དང་རྒྱུ་མཐུན་པའི་འབྲས་བུའི་ལས་ཀྱི་མཐུས་བསླུས་པའི་མི་སེམས་ཅན་དམྱལ་བར་འགྲོ་བ་ལ་འདི་དག་ཐམས་ཅད་འབྱུང་བར་འགྱུར་རོ། །དེ་ནས་གཞན་ཡང༌། དགེ་སློང་<line/>
ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་སེམས་ཅན་དམྱལ་བ་ཆེན་པོ་བསྡུས་གཞོམ་གྱི་འཁོར་ལ་བརྟགས་ན། དེས་ཚོར་བ་ཚད་མེད་པ་དང༌། འབྲས་བུ་ཨ་ལ་བུད་ལྟ་བུར་གཅོད་པ་<line/>
དང༌། གནད་དང༌། གནད་གཅོད་པ་དང༌། བསྡུས་པ་དང༌། འཇིགས་པར་ལྟ་བ་དང༌། ཉམ་ང་བ་མང་བ་དང༌། གནོད་པ་མི་བཟོད་པ་དང༌། ཨ་ཙ་ཟེར་བ་དང༌། ཀྱི་ཧུད་ཟེར་བ་དང༌། རྒྱོབས་ཤིག་<line/>
པ་དང༌། མཆི་མའི་རྒྱུན་མེ་ལྟ་བུ་མི་འཆད་པ་དང༌། དབང་པོ་ཐམས་ཅད་འགགས་པ་དང༌། ཚོར་བ་མཐའ་མེད་པ་དང༌། པདྨ་ལྟར་གས་པ་དང༌། པདྨ་ཆེན་པོ་ལྟར་གས་པ་དང༌། མེ་ཐབ་དང༌།<line/>
ལྕགས་ཀྱི་མེའི་རབ་མཐོང་སྟེ། འདི་དག་ནི་སེམས་ཅན་དམྱལ་བ་ཆེན་པོ་བསྡུས་གཞོམ་གྱི་འཁོར་བཅུ་དྲུག་ཡིན་ནོ། །དེ་ལས་གང་གིས་དེར་སྐྱེ་བར་འགྱུར་སྙམ་ནས་དགེ་སློང་དེ་སེམས་པར་<line/>
བྱེད་དེ། གང་མི་དགེ་བ་བྱས་པ་རྣམ་པ་གསུམ་དུ་འགྱུར་བ་མཐོང་སྟེ། འདི་ལྟ་སྟེ། སྲོག་གཅོད་པ་དང༌། མ་བྱིན་པར་ལེན་པ་ནི་སྔ་མ་བཞིན་ནོ། །འདོད་པས་ལོག་པར་གཡེམ་པ་ཀུན་ཏུ་<line/>
</page>
<page index="221" id="281A">༄༅། །བསྟེན་ཅིང་བསྒོམ་ཏེ་མང་དུ་བྱས་པ་དེ་ནི་དེའི་མྱོང་བར་འགྱུར་བར་ངེས་པ་ཡིན་ཏེ། སེམས་ཅན་དམྱལ་བའི་ལས་ཀྱིས་ཚོར་བ་ཚད་མེད་པར་སྐྱེ་བར་འགྱུར་རོ། །གང་<line/>
བུད་མེད་འོས་པ་མ་ཡིན་པ་ལ་ཚུལ་བཞིན་མ་ཡིན་པའི་འདོད་པས་ལོག་པར་བསྟེན་པ་དེ་ནི་སེམས་ཅན་དམྱལ་བ་ཚོར་བ་ཚད་མེད་པར་སྐྱེ་བར་འགྱུར་ཏེ། དེར་གནོད་པ་འདི་དག་འབྱུང་<line/>
བར་འགྱུར་རོ། །འདི་ལྟ་སྟེ། གསལ་ཤིང་གི་རབ་ཏུ་འབར་བས་རོ་སྨད་དུ་འབིགས་པར་བྱེད་དེ། རོ་སྨད་དུ་བཅུག་པའི་གསལ་ཤིང་དེའང་གལ་ཏེ་རྒྱབ་འབིགས་པར་བྱེད། གལ་ཏེ་ལྟོར།<line/>
གལ་ཏེ་དབུས་སུ། གལ་ཏེ་རྐེད་པའི་ཕྱོགས་སུ། གལ་ཏེ་ཕྲག་པར། གལ་ཏེ་དཔུང་མགོར། གལ་ཏེ་མིད་པར། གལ་ཏེ་ཁར། གལ་ཏེ་ཀླད་རྒྱས་འབིགས། གལ་ཏེ་རྣ་བར་འབིགས་ཏེ། དེ་<line/>
ལྟར་སེམས་ཅན་དམྱལ་བ་དེའི་གསལ་ཤིང་དེ་ནི་ཡན་ལག་དང༌། ཉིང་ལག་ཐམས་ཅད་འབིགས་པར་བྱེད། གནོད་པ་ཆེན་པོར་བྱེད། སྲེག་པར་བྱེད། ཡན་ལག་ཐམས་ཅད་འཚེད་<line/>
པར་བྱེད་དེ། དེ་གནོད་པ་དེ་དག་མྱོང་བར་བྱས་ནས་ཚོར་བ་མི་ཟད་པའང་རྗེས་སུ་མྱོང་བར་བྱེད་དོ། །འདི་ལྟ་སྟེ། ལྕགས་ཀྱི་ཕྲ་སྐམ་རབ་ཏུ་འབར་བས་རླིག་པ་འབྱིན་པར་བྱེད་ཅིང་བྱ་<line/>
རྒོད་ཀྱིས་ཀྱང་བཟུང་ནས་ཟ་སྟེ། ཇི་ཙམ་དུ་བྱས་ལ་བསགས་པའི་ལས་བཅོམ་ཞིང་སྤངས་ལ་ཟད་བར་མ་གྱུར་པ་དེ་སྲིད་དུ་དུ་སྐད་འདོན་ཏོ། །གང་གི་ཚེ་དེའི་ལས་ཟད་པར་གྱུར་པ་<line/>
</page>
<page index="222" id="281B">དེའི་ཚེ་སེམས་ཅན་དམྱལ་བ་དེ་ལས་ཐར་པར་འགྱུར་རོ། །ཐར་ནས་ཀྱང་གལ་ཏེ་ལན་གྲངས་གཞན་ལ་མྱོང་བར་འགྱུར་བའི་ལས་ཀྱིས་ཡི་དྭགས་དང༌། དུད་འགྲོ་དག་ཏུ་མ་སྐྱེས་ལ་མི་རྣམས་དང་སྐལ་བ་<line/>
མཉམ་པར་མིར་སྐྱེས་ན། དེའི་མི་དགེ་བའི་ལས་ཀྱི་རྒྱུ་མཐུན་པའི་འབྲས་བུ་དེས་མ་ནིང་དུ་འགྱུར་རོ། །དེ་ནས་གཞན་ཡང༌། དགེ་སློང་དེས་སེམས་ཅན་དམྱལ་བ་ཆེན་པོ་བསྡུས་གཞོམ་གྱི་འཁོར་ལ་<line/>
བརྟགས་ན་དེས་སེམས་ཅན་དམྱལ་བ་འབྲས་བུ་ཨ་ལ་བུད་ལྟ་བུར་གཅོད་པ་ཞེས་བྱ་བ་མཐོང་ངོ༌། །དེར་སེམས་ཅན་དག་ལས་གང་གིས་སྐྱེ་བར་འགྱུར་སྙམ་ན་དེས་སྲོག་གཅོད་པ་དང༌། མ་བྱིན་<line/>
པར་ལེན་པ་དང༌། འདོད་པས་ལོག་པར་གཡེམ་པ་ཀུན་ཏུ་བསྟེན་ཅིང་བསྒོམས་ཏེ་མང་དུ་བྱས་པས་དེ་སེམས་ཅན་དམྱལ་བ་འབྲས་བུ་ཨ་ལ་བུད་ལྟ་བུར་གཅོད་པར་སྐྱེ་བ་མཐོང་ངོ༌། །དེར་འདོད་<line/>
པས་ལོག་པར་གཡེམ་པ་རྣམ་པ་དུ་ཞིག་བྱས་པ་ཡིན་སྙམ་ན་གང་བུད་མེད་འོས་པ་མ་ཡིན་པའི་ཁར་བཅུག་ན་དེ་ལུས་ཞིག་ནས་ངན་འགྲོ་ལོག་པར་ལྷུང་བ་སེམས་ཅན་དམྱལ་བར་སྐྱེ་སྟེ།<line/>
དེ་ལ་གནོད་པ་འདི་དག་འབྱུང་བར་འགྱུར་རོ། །འདི་ལྟ་སྟེ། གཤིན་རྗེའི་མིས་དེའི་ཁར་ཕུར་བུ་བཅུག་ནས་བརྡུང་བས་རྡུང་བར་བྱེད་དེ། དེ་ཕུར་བུ་བརྡུངས་པ་དེས་གལ་ཏེ་ལྟག་པར་ཕུག་<line/>
ནས་འབྱུང་བར་བྱེད་པ་བསྒུལ་བ་དང༌། རྣ་བར་འབྱུང་ངོ༌། །ལྕགས་ཀྱི་སྣོད་ཀྱི་ནང་དུ་ཟངས་རབ་ཏུ་བསྐོལ་བས་ཁར་བླུགས་སོ། །དེས་དེའི་མཆུ་བསྲེགས་ནས་ལྕེ་སྲེག་གོ། ལྕེ་བསྲེགས་ནས་རྐན་<line/>
</page>
<page index="223" id="282A">༄༅། །སྲེག་སྟེ། དེ་ལྟར་མིད་པ་བསྲེགས་པ་ནས་ལྟོའི་བར་དུ་བསྲེགས་ཏེ་རོ་སྨད་དུ་འབྱུང་ངོ༌། །འདི་དག་ནི་འདོད་པས་ལོག་པར་གཡེམ་པ་ཀུན་ཏུ་བསྟེན་ཅིང་བསྒོམས་ཏེ་<line/>
མང་དུ་བྱས་པའི་ལས་ཀྱི་འབྲས་བུ་རྣམ་པར་སྨིན་པ་ཡིན་ནོ། །སེམས་ཅན་དམྱལ་བ་དེ་ཚོར་བའི་རྣམ་པ་དེ་དག་མྱོང་བ་ནི་ཇི་སྲིད་དུ་དེའི་སྡིག་པའི་ལས་བཅོམ་ཞིང་སྤངས་ལ་ཟད་པར་མ་<line/>
བྱས་པ་དེ་སྲིད་དུ་ལོ་བྱེ་བ་འབུམ་ཕྲག་དུ་མར་སྲེག་ཅིང་འཚེད་དོ། །དེ་དེ་ལས་ཐར་པར་འགྱུར་ཏེ། ཐར་ནས་ཀྱང་གལ་ཏེ་ལན་གྲངས་གཞན་ལ་མྱོང་བར་འགྱུར་བའི་ལས་ཀྱིས་མ་ཕྲོགས་<line/>
ཏེ༑ ཡི་དྭགས་དང༌། དུད་འགྲོ་དག་ཏུ་མ་སྐྱེས་ལ། མི་རྣམས་དང་སྐལ་པ་མཉམ་པར་མིར་སྐྱེས་ནས། ལས་དེ་དང་རྒྱུ་མཐུན་པའི་འབྲས་བུས་དེའི་ཁ་ནས་དྲི་རུལ་བ་ལྟ་བུ་འབྱུང་སྟེ། སྲོག་<line/>
ཆགས་གང་གིས་ཚོར་བ་ཀུན་ཡིད་འབྱུང་བར་འགྱུར་རོ། །དེ་ནས་གཞན་ཡང༌། དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་སེམས་ཅན་དམྱལ་བ་ཆེན་པོ་བསྡུས་གཞོམ་<line/>
གྱི་འཁོར་ལ་བརྟགས་ན། དེས་སེམས་ཅན་དམྱལ་བ་གནད་དང༌། གནད་གཅོད་པ་ཞེས་བྱ་བ་མཐོང་ངོ༌། །དེར་སེམས་ཅན་དག་ལས་གང་གིས་སྐྱེ་བར་འགྱུར་སྙམ་ན། གང་གིས་<line/>
སྲོག་གཅོད་པ་དང༌། མ་བྱིན་པར་ལེན་པ་ཀུན་ཏུ་བསྟེན་ཅིང་བསྒོམས་ཏེ་མང་དུ་བྱས་པ་དེས་དེ་སེམས་ཅན་དམྱལ་བ་ཆེན་པོ་གནད་དང༌། གནད་གཅོད་པ་སྐྱེ་བར་མཐོང་ངོ༌། །གང་<line/>
</page>
<page index="224" id="282B">འདོད་པས་ལོག་པར་གཡེ་མ་པ་ལ་མངོན་པར་དགའ་བར་བྱས་པའི་རྣམ་པ་ནི་འདི་དག་ཡིན་ཏེ། འདི་ལྟ་སྟེ། བུད་མེད་གཞན་འདོད་ཆགས་མི་འདོད་པ་དེའི་མངལ་མ་ཡིན་པར་མཐུས་བཅུག་ན།<line/>
དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་གནད་གཅོད་པར་སྐྱེ་བར་འགྱུར་རོ། །དེ་ལ་སྲོག་གཅོད་པ་དང༌། མ་བྱིན་པར་ལེན་པ་དག་གི་ཚོར་བ་གང་ཡིན་པ་ནི་སྔ་མ་<line/>
བཞིན་དུ་སྦྱར་རོ། །འདོད་པས་ལོག་པར་གཡེམ་པའི་བྱེ་བྲག་ནི། འདི་ལྟ་སྟེ། ཛ་ར་ཛ་ར་ཉིས་གྱུར་དུ་བྱས་པ་བསྲེགས་པ་རབ་ཏུ་འབར་བ་དག་གིས་ཁ་འགེངས་ཏེ། ཇི་སྲིད་དུ་དེའི་སྡིག་པའི་ལས་<line/>
བཅོམ་ཞིང་སྤངས་ལ་ཟད་པར་མ་འགྱུར་པ་དེ་སྲིད་དུ་མགོན་མེད་པ་ལོ་འབུམ་ཕྲག་དུ་མར་དུ་འབོད་དོ། །དེ་ཕྱིས་སེམས་ཅན་དམྱལ་བ་དེ་ལས་ཐར་བར་འགྱུར་ཏེ། ཐར་ནས་ཀྱང་གལ་ཏེ་<line/>
ལན་གྲངས་གཞན་ལ་མྱོང་བར་འགྱུར་བའི་ལས་ཀྱིས་ཡི་དྭགས་དང༌། དུད་འགྲོ་དག་ཏུ་མ་སྐྱེས་ལ། མི་རྣམས་དང་སྐལ་བ་མཉམ་པར་མིར་སྐྱེས་ན་ལས་དེ་དང་རྒྱུ་མཐུན་པའི་འབྲས་བུས་<line/>
དེའི་ཆུང་མ་གཞན་དག་ལ་རབ་ཏུ་ཆགས་བར་འགྱུར་པ་བཟློག་པར་མི་ནུས་ཏེ། བྱས་ལ་བསགས་པའི་ལས་ཀྱི་རྣམ་པར་སྨིན་པ་ནི་ཚོར་བ་མ་མྱོང་གི་བར་དུ་ཆུད་ཟ་བར་མི་འགྱུར་རོ། །དེ་<line/>
ནས་གཞན་ཡང༌། དགེ་སློང་དེས་སེམས་ཅན་དམྱལ་བ་བསྡུས་གཞོམ་གྱི་འཁོར་ལ་བརྟགས་ན་དེས་སེམས་ཅན་དམྱལ་བ་འཇིགས་པར་ལྟ་བ་ཞེས་བྱ་བ་མཐོང་ངོ༌། །དེར་སྲོག་ཆགས་<line/>
</page>
<page index="225" id="283A">༄༅། །དག་ལས་ཀྱི་རྣམ་པར་སྨིན་པ་གང་གིས་སྐྱེ་བར་འགྱུར་སྙམ་ན་དེས་སྲོག་གཅོད་པ་དང༌། མ་བྱིན་པར་ལེན་པ་དང༌། འདོད་པས་ལོག་པར་གཡེམ་པ་བསྒོམས་ཏེ་མང་དུ་<line/>
བྱས་པ། བྱས་ལ་བསགས་པ་དེ་ནི་སེམས་ཅན་དམྱལ་བ་འཇིགས་པར་ལྟ་བར་སྐྱེ་བར་འགྱུར་བ་མཐོང་ངོ༌། །དེ་ལ་ཇི་ལྟར་ན་སྲོག་གཅོད་པ་དང༌། མ་བྱིན་པར་ལེན་པས་འགྱུར་སྙམ་ན་སྔ་<line/>
མ་བཞིན་དུ་སྦྱར་རོ། །འདོད་པས་ལོག་པར་གཡེམ་པ་ནི་གང་གིས་བྱིས་པ་གཞན་དུ་བཞིན་དུ་མཐུས་ལྦ་བའི་གནས་སུ་བཅུག་པ་ནི་དེ་ལུས་དང་བྲལ་ནས་ངན་འགྲོ་ལོག་པར་ལྷུང་བ་<line/>
སེམས་ཅན་དམྱལ་བར་འཇིགས་པར་ལྟ་བར་སྐྱེ་བར་འགྱུར་རོ། །དེར་གནོད་པ་འདི་དག་འབྱུང་བར་འགྱུར་ཏེ། འདི་ལྟ་སྟེ། སེམས་ཅན་དམྱལ་བ་དེར་སྔོན་མིར་གྱུར་པ་ན་དེའི་བུ་གང་<line/>
ཡིན་པ་མཐོང་སྟེ། ལས་ཀྱིས་བྱས་པ་དེ་ལ་འདི་ལྟར་དེ་ནི་མིར་གྱུར་པ་ན་མིར་གྱུར་པ་བདག་གི་ཡིན་ནོ་སྙམ་དུ་སྲེད་པའི་ཡོན་ཏན་འབྱུང་ངོ༌། །དེ་ནས་བུ་དེ་ལ་གཤིན་རྗེའི་མི་རྣམས་ཀྱིས་<line/>
ཕུར་བུ་དག་འདེབས་ཤིང་དེ་ལྟར་ལྦ་བའི་གནས་སུ་ཕུར་བུ་དག་བཏབ་པ་མཐོང་ངོ༌། །དེ་མཐོང་ནས་བུ་དེ་ལ་འདི་ལྟར་གནོད་པ་འབྱུང་གནོད་པ་འབྱུང་བ་དེའི་རྣམ་པ་ཡོད་པ་དེ་<line/>
སྲིད་དུ་ཡིད་ལ་སྡུག་བསྔལ་སྐྱེ་ཞིང༌། གང་ལ་སྡུག་བསྔལ་གནོད་པའི་མེ་འབྱུང་བ་དེའི་སྡུག་བསྔལ་གྱི་ཆ་བཅུ་དྲུག་ཡིད་ལ་སྡུག་བསྔལ་གྱིས་གནོད་པ་སྐྱེ་བར་འགྱུར་ཏེ། ཡིད་<line/>
</page>
<page index="226" id="283B">ཀྱི་སྡུག་བསྔལ་ཁྱད་པར་ཆེའོ། །ལུས་ཀྱི་སྡུག་བསྔལ་ཡང་སྡུག་བསྔལ་འདི་དག་འབྱུང་སྟེ། དེ་ལ་གནོད་པ་འབྱུང་བར་འགྱུར་བ་ནི། འདི་ལྟ་སྟེ། གཤིན་རྗེའི་མི་དག་གིས་ཁ་སྤུབ་དུ་བཞག་ནས།<line/>
ལྕགས་རབ་ཏུ་འབར་བའི་སྣོད་ཀྱི་ནང་དུ་ཟངས་རབ་ཏུ་འབར་བས་ངེའི་ལྦ་བའི་གནས་སུ་ལྡུག་གོ། དེ་ལ་དེ་བླུགས་པ་དང༌། ལྦ་བའི་གནས་ནས་ལོང་ཀ་སྲེག་གོ། ལོང་ཀ་བསྲེགས་ནས་རྒྱུ་མ་སྲེག་<line/>
གོ༑ དེའང་བསྲེགས་ནས་སྙིང་སྲེག་གོ། སྙིང་ཡང་བསྲེགས་ནས་མཚེར་པ་སྲེག་གོ། མཚེར་པའང་བསྲེགས་ནས་གློ་བ་སྲེགས་གོ། གློ་བ་བསྲེགས་ནས་ཨོལ་ཀོང་སྲེག་གོ། ཨོལ་ཀོང་བསྲེགས་<line/>
ནས་མིད་པ་སྲེག་སྟེ། མཆིལ་མའང་བསྲེགས་ནས་ལྕེའི་དྲུང་དུ་སྲེག་གོ །ལྕེའི་དྲུང་དུའང་བསྲེགས་ནས་ལྕེ་སྲེག་གོ། ལྕེ་བསྲེགས་ནས་རྐན་སྲེག་གོ། རྐན་བསྲེགས་ནས་ཀླད་པ་སྲེག་གོ། ཀླད་<line/>
པ་བསྲེགས་ནས་ཀླད་རྒྱས་སྲེག་སྟེ། འབར་བ་དེ་འོག་ཏུ་བྱུང་ནས་འགྲོའོ། །དེ་ལྟར་འདོད་པས་ལོག་པར་གཡེམ་པ་འདི་ནི་ལོ་འབུམ་ཕྲག་དུ་མར་ལས་ཀྱིས་བྱས་པའི་བུ་དག་མཐོང་སྟེ། དེ་<line/>
ལུས་དང༌། ཡིད་ལ་སྡུག་བསྔལ་གྱིས་གནོད་པ་ནི་ཇི་སྲིད་དུ་དེའི་སྡིག་པའི་ལས་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་ལོ་འབུམ་ཕྲག་དུ་མར་སྲེག་སྟེ། འཆི་བའི་དུས་མི་བྱེད་<line/>
དོ༑ ༑དེ་ཕྱིས་དེ་ལས་ཐར་པར་འགྱུར་ཏེ། ཐར་ནས་ཀྱང་གལ་ཏེ་ལན་གྲངས་གཞན་ལ་མྱོང་བར་འགྱུར་བའི་ལས་ཀྱིས་ཡི་དྭགས་དང༌། དུད་འགྲོ་དག་ཏུ་མ་སྐྱེས་ལ་དེ་མི་རྣམས་དང་སྐལ་པ་<line/>
</page>
<page index="227" id="284A">༄༅། །མཉམ་པར་མིར་སྐྱེས་ན་ལས་དེ་དང་རྒྱུ་མཐུན་པའི་འབྲས་བུས་དེས་ཁུ་ཆུ་ཉམས་པར་འགྱུར་ཞིང་དེ་བུ་མེད་པར་འགྱུར་ལ་དེ་མ་ནིང་ཞེས་བྱ་སྟེ་སྐྱེ་བོ་ཀུན་གྱིས་<line/>
སྨད་པར་འགྱུར་རོ། །དེ་ནས་གཞན་ཡང༌། དགེ་སློང་དེ་སེམས་ཅན་དམྱལ་བ་ཆེན་པོ་བསྡུས་གཞོམ་གྱི་འཁོར་ལ་རྟོག་པར་བྱེད་དེ། འཁོར་གཞན་གང་ཞིག་ཡོད་སྙམ་མོ། །དེ་ཐོས་པ་ལས་<line/>
བྱུང་བའི་ཤེས་པས་སེམས་ཅན་དམྱལ་བ་གཞན་འཁུམས་པ་ཞེས་བྱ་བ་འཁུམས་པའི་རང་བཞིན་ཅན་ཡོད་པར་མཐོང་ངོ༌། །དེར་སེམས་ཅན་དག་ལས་གང་གིས་སྐྱེ་བར་འགྱུར་ཞེ་<line/>
ན༑ གང་གིས་དེ་ཕྱུགས་རྨིག་ཟླུམ་གཅིག་གི་མངལ་དུ་བུད་མེད་གཞན་ཞིག་ཡིན་པར་བསམས་ཏེ། དེ་ལ་སྤྱོད་སྙམ་པས་བཅུག་ན་དེ་ལུས་དང་བྲལ་ནས་ངན་འགྲོ་ལོག་པར་ལྷུང་བ་<line/>
སེམས་ཅན་དམྱལ་བ་འཁུམས་པར་སྐྱེ་བར་འགྱུར་རོ། །དེར་གནོད་པ་འདི་དག་འབྱུང་བར་འགྱུར་ཏེ། འདི་ལྟ་སྟེ། བ་དེ་དག་གམ། རྟ་རྒོད་མ་དེ་དག་ལ་བདག་གི་སྙིང་གིས་གང་<line/>
སྡོན་ཆགས་པའི་ལུས་ཡིན་པར་བསམ་པའི་བའམ། རྟ་རྒོད་མ་ལས་ཀྱིས་བྱས་པ་སེམས་ཅན་དམྱལ་བར་མཐོང་ངོ༌། །དེ་འདོད་ཆགས་ཀྱིས་ཟིལ་གྱིས་ནོན་པའི་སེམས་ཀྱིས་<line/>
བའམ། རྟ་རྒོད་མ་དེ་ལ་བསྙེགས་སོ། །དེ་དག་གི་ཁོང་པའི་ནང་ན་ལྕགས་ཀྱི་མེ་མདག་རབ་ཏུ་འབར་བ་དག་གིས་གང་སྟེ། གལ་ཏེ་དེ་དང་ཕྲད་ན་དེ་ཚུལ་བཞིན་མ་ཡིན་པའི་ལས་བྱས་<line/>
</page>
<page index="228" id="284B">པའི་སྒོ་དེས་ཁོང་པའི་ནང་མེ་མདག་གིས་གང་བ་དེར་འཇུག་པར་འགྱུར་ཏེ། དེ་དེའི་ཁོང་བ་མུན་པ་དེར་ལོ་འབུམ་ཕྲག་དུ་མར་སྲེག་ཅིང་འཚེད་དེ་དུ་བར་ཡང་མི་ནུས་སོ། །དེ་ཇི་སྲིད་དུ་རྣམ་པ་<line/>
དུ་མར་བཅོམ་ཞིང་སྤངས་ལ་ཟད་པར་མ་གྱུར་པ་དེ་སྲིད་དུ་འཚེད་དོ། །དེ་ཕྱིས་དེ་ལས་ཐར་བར་འགྱུར་ཏེ། ཐར་ནས་ཀྱང་གལ་ཏེ་ལན་གྲངས་གཞན་ལ་མྱོང་བར་འགྱུར་བའི་ལས་ཀྱིས་དུད་<line/>
འགྲོ་དང༌། ཡི་དྭགས་དག་ཏུ་མ་སྐྱེས་ལ་གལ་ཏེ་མི་རྣམས་དང་སྐལ་པ་མཉམ་པར་མིར་སྐྱེས་ན་གང་དུ་རང་གི་ཆུང་མ་མ་ཡིན་པ་གཞན་དག་ལ་བྱས་ལ་བསགས་པ། འདོད་པས་ལོག་པར་<line/>
གཡེམ་པ་རྒྱུ་མཐུན་པའི་འབྲས་བུས་དེ་ཡུལ་དེ་ལྟ་བུར་སྐྱེ་བར་འགྱུར་རོ། །དེ་ནས་གཞན་ཡང༌། དགེ་སློང་དེས་གང་སེམས་ཅན་དམྱལ་བ་ཆེན་པོ་དེའི་འཁོར་ལ་བརྟགས་ན། དེས་ཐོས་པ་<line/>
ལས་བྱུང་བའི་ཤེས་པས་སེམས་ཅན་དམྱལ་བ་ཉམ་པས་མང་བ་ཞེས་བྱ་བ་མཐོང་ངོ༌། །དེར་སེམས་ཅན་དག་ལས་གང་གིས་སྐྱེ་བར་འགྱུར་སྙམ་ན་དེ་དག་གང་གིས་སྲོག་གཅོད་པ་དང༌།<line/>
མ་བྱིན་པར་ལེན་པ་དང༌། འདོད་པས་ལོག་པར་གཡེམ་པ་ཀུན་ཏུ་བསྟེན་ཅིང་བསྒོམས་ལ་མང་དུ་བྱས་པས་འགྱུར་བ་མཐོང་སྟེ། སྲོག་གཅོད་པ་དང༌། མ་བྱིན་པར་ལེན་པ་ནི་སྔ་མ་བཞིན་<line/>
ནོ།། འདོད་པས་ལོག་པར་གཡེམ་པ་ནི་སྐྱེས་པ་གང་ཞིག་སྐྱེས་པ་ལ་འཇུག་པར་བྱེད་ན། དེ་ལུས་དང་བྲལ་ནས་ངན་འགྲོ་ལོག་པར་ལྟུང་བའི་སེམས་ཅན་དམྱལ་བ་ཉམ་ང་བ་མང་བར་སྐྱེ་<line/>
</page>
<page index="229" id="285A">༄༅། །བར་འགྱུར་རོ། །བྱས་ལ་བསགས་པའི་ལས་ཀྱི་མཐུས་དེར་གནོད་པ་འདི་དག་འབྱུང་བར་འགྱུར་ཏེ། འདི་ལྟ་སྟེ། སྐྱེས་པ་དེ་ཉིད་སེམས་ཅན་དམྱལ་བ་དེར་མཐོང་<line/>
སྟེ༑ སྐྲ་རབ་ཏུ་འབར་ཞིང་ལུས་ཐམས་ཅད་རབ་ཏུ་འབར་ལ་ལུས་རྡོ་རྗེ་ལྟར་སྲ་བ་དེས་འཛིན་པ་ནི་ཇི་ལྟར་བྱེ་མ་ཆང་བ་ནས་གཏོར་བ་དེ་ལྟར་ཡན་ལག་དང༌། ཉིང་ལག་ཐམས་ཅད་ལ་གནོད་པ་<line/>
བྱེད་དོ། །དེ་མི་དགེ་བའི་ལས་ཀྱིས་ཤི་ནས་ཡང་འཚོ་བར་འགྱུར་ཏེ། དེ་སྐྱེས་པ་རབ་ཏུ་འབར་བ་དེས་འཇིགས་ཤིང་ཞུམ་པར་བྱེད་དོ། །དེས་ངམ་གྲོག་དེ་དག་མཐོང་སྟེ། དེའི་ནང་དུ་ལྷུང་<line/>
ངོ༑ ༑དེ་ནམ་མཁའ་ལ་གནས་པ་དང༌། ཇི་ལྟར་དེ་ཡུངས་འབྲུ་ཙམ་དུའང་མི་སྣང་བ་དེ་ལྟར་ཁྭ་མཆུ་རབ་ཏུ་འབར་བ་དག་འོངས་ནས་དུམ་བུར་གཅོད་དོ། །དེའང་བྱུང་བར་གྱུར་ནས་ས་ལ་<line/>
ལྷུང་བ་དང༌། དེར་ཝ་ཁ་རབ་ཏུ་འབར་བ་དག་འོངས་ནས་ཟ་བར་བྱེད་དོ། །གལ་ཏེ་དེའི་རུས་པ་དག་ཟད་པར་བཏོགས་ནའང་སྐྱེ་བར་འགྱུར་ཏེ། དེ་བྱུང་བ་དང༌། གཤིན་རྗེའི་མི་དག་གིས་<line/>
ལྕགས་ཀྱི་རྫ་མ་རབ་ཏུ་འབར་བ་དག་གི་ནང་དུ་འཚེད་དོ། །དེ་ལྟར་ཇི་སྲིད་དུ་མི་དགེ་བའི་ལས་བྱས་ཤིང་བསགས་པ་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་ལོ་འབུམ་ཕྲག་<line/>
དུ་མར་འཚེད་ཅིང་ཟ་ལ་ཕྱེ་མར་རློག་གོ། དེ་ཕྱིས་སེམས་ཅན་དམྱལ་བ་ཉམ་ང་བ་མང་བ་དེ་ལས་ཐར་བར་འགྱུར་ཏེ། ཐར་ནས་ཀྱང་དེ་གལ་ཏེ་ལན་གྲངས་གཞན་ལ་མྱོང་བར་འགྱུར་<line/>
</page>
<page index="230" id="285B">བའི་ལས་ཀྱིས་ཡི་དྭགས་དང༌། དུད་འགྲོ་དག་ཏུ་མ་སྐྱེས་ལ་མི་རྣམས་དང་སྐལ་པ་མཉམ་པར་མིར་སྐྱེས་ན་དེ་འདོད་པས་ལོག་པར་གཡེམ་པའི་རྒྱུ་མཐུན་པའི་འབྲས་བུས་དེའི་ཆུང་མ་དུ་མ་ཆུད་ཟ་<line/>
ཞིང་ཆུང་མ་གཅིག་ཀྱང་མི་འགྲུབ་ལ་ཀུན་མི་གཞན་གྱི་དྲུང་དུ་འགྲོ་བར་འགྱུར་རོ། །དེ་ནས་གཞན་ཡང༌། དགེ་སློང་དེས་སེམས་ཅན་དམྱལ་བ་ཆེན་པོ་བསྡུས་གཞོམ་གྱི་འཁོར་ལ་རྟོག་པར་བྱེད་<line/>
དེ་སེམས་ཅན་དམྱལ་བ་ཆེན་པོ་བསྡུས་གཞོམ་གྱི་འཁོར་གཞན་གང་ཞིག་ཡིན་སྙམ་མོ། །དེ་ཐོས་པ་ལས་བྱུང་བའི་ཤེས་པས་སེམས་ཅན་དམྱལ་བ་གནོད་པ་མི་བཟད་པ་ཞེས་བྱ་བ་མཐོང་ངོ༌།།<line/>
དེར་སེམས་ཅན་དག་ལས་གང་གིས་སྐྱེ་བར་འགྱུར་སྙམ་ནས་དེས་བརྟགས་ན། གང་གིས་སྲོག་གཅོད་པ་དང༌། མ་བྱིན་པར་ལེན་པ་དང༌། འདོད་པས་ལོག་པར་གཡེམ་པ་ཀུན་ཏུ་བསྟེན་ཅིང་<line/>
བསྒོམས་ཏེ་མང་དུ་བྱས་པས་འགྱུར་ལ་དེ་ལ་སྲོག་གཅོད་པ་དང༌། མ་བྱིན་པར་ལེན་པ་ནི་སྔ་མ་བཞིན་ནོ། །འདོད་པས་ལོག་པར་གཡེམ་པ་ནི་སྡེའི་ཚོགས་གཞན་གྱི་བུད་མེད་ཐོབ་ནས་སྐྱེས་<line/>
པ་མང་པོ་དག་ལ་བྱིན་ཞིང་བདག་ཉིད་ཀྱང་མངལ་ལམ། མངལ་མ་ཡིན་པར་འཇུག་ན་དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་གནོད་པ་མི་བཟད་པར་སྐྱེ་<line/>
བར་འགྱུར་རོ། །དེར་གནོད་པ་འདི་དག་འབྱུང་བར་འགྱུར་ཏེ། འདི་ལྟ་སྟེ། གཤིན་རྗེའི་མི་རྣམས་ཀྱིས་རྐང་པ་གྱེན་དུ་ཤིང་ཁར་བཏགས་ཤིང་དེ་གྱེན་དུ་བཏགས་པ་ལ་མེས་སྲེག་<line/>
</page>
<page index="231" id="286A">༄༅། །སྟེ༑ གང་གིས་དེའི་ཁ་ལ་སོགས་པ་ལུས་ཐམས་ཅད་སྲེག་ཅིང་དེའི་ཚེ་དེའི་མིག་ཤིན་ཏུ་སྡུག་གུ་བྱུང་ཞིང་སྐྱེས་པ་དག་མེས་སྲེག་གོ། དེ་ལྟར་ན་སེམས་ཅན་དམྱལ་<line/>
བ་དེའི་ཚོར་བ་དྲག་པ་ཚ་བ་རྩུབ་པ་བཟོད་པར་དཀའ་བ་ཡིན་ནོ། །དེ་ཚོར་བ་དེས་ཉམ་ཐག་པ་ནས་འབོད་ཅིང་དུ་སྐད་འབྱིན་ལ་ངུ་ཞིང་ཁྲོའོ། །སེམས་ཅན་དམྱལ་བ་དེ་སྐད་འབྱིན་པ་དེའི་<line/>
ཁར་མེ་བཅུག་སྟེ། ཁའི་ནང་དུ་མེ་བཅུག་པས་གློ་བ་དང༌། མཆེར་པ་དང༌། ཕོ་བ་དང༌། ལོང་ཀ་དང༌། འདོམས་དང༌། གཞང་བསྲེགས་པ་ནས་རྐང་བའི་བར་དུ་བསྲེགས་སོ། །དེ་སྲེག་བ་<line/>
ནའང་ཉམ་ཐག་པའི་ཚོར་བ་མྱོང་བར་འགྱུར་བའི་ཁྭ་དེ་དག་འོངས་ནས་དེའི་ལུས་ལ་ཟ་བར་བྱེད་དོ། །དེ་ཚོར་བ་གཉིས་ཀྱིས་ཞེན་ནས་སྲེག་ཅིང་ངུ་སྟེ། དེ་ལྟར་སྲེག་པ་ན་ཇི་སྲིད་དུ་དེའི་<line/>
སྡིག་པའི་ལས་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་དེ་འདི་ལྟར་ལོ་འབུམ་ཕྲག་དུ་མར་སེམས་ཅན་དམྱལ་བ་དེའི་ཚོར་བ་དྲག་ཅིང་ཚལ་མི་བཟད་པ་གཞན་དང་མཚུངས་<line/>
པ་མེད་པ་ལོ་འབུམ་ཕྲག་དུ་མར་མྱོང་བར་འགྱུར་རོ། །དེ་སེམས་ཅན་དམྱལ་བ་དེ་ལས་ཐར་བར་འགྱུར་ཏེ། ཐར་ནས་ཀྱང་གལ་ཏེ་ལན་གྲངས་གཞན་ལ་མྱོང་བར་འགྱུར་བའི་ལས་ཀྱིས་<line/>
ཡི་དྭགས་དང༌། དུད་འགྲོ་དག་ཏུ་མ་སྐྱེས་ལ་མི་རྣམས་དང་སྐལ་པ་མཉམ་པར་མིར་སྐྱེས་ན་ལས་དེའི་མཐུས་དེའི་ཆུང་མ་མཆོག་ཏུ་དགའ་ཞིང་མཆོག་ཏུ་བལྟ་ན་སྡུག་པའང་སྡེའི་<line/>
</page>
<page index="232" id="286B">ཚོགས་གཞན་དག་གིས་ཕྲོགས་པ་དང༌། དེའོ་དོད་འབོད་ཅིང་དུ་ལ་མྱ་ངན་བྱེད་དོ། །འདོད་པས་ལོག་པར་གཡེམ་པའི་རྒྱུ་མཐུན་པའི་འབྲས་བུས་ཆུང་མ་དེའི་ཕྱིར་འཇིག་རྟེན་འདི་དང༌། ཕ་རོལ་<line/>
ཏུའང་འོ་དོད་འབོད་ཅིང་དུ་བར་བྱེད་ལ་ཡོངས་སུ་གདུང་བར་བྱེད་དོ། །དེ་ནས་གཞན་ཡང༌། དགེ་སློང་དེས་སེམས་ཅན་དམྱལ་བ་ཆེན་པོ་བསྡུས་གཞོམ་གྱི་འཁོར་ལ་རྟོག་པར་བྱེད་དེ། ལས་གང་<line/>
གིས་སེམས་ཅན་དམྱལ་བ་ཨ་ཙ་ཟེར་བར་སྐྱེ་བར་འགྱུར་སྙམ་ནས་དེ་ཐོས་པ་ལས་བྱུང་བའི་ཤེས་པས་བརྟགས་ན། སྔོན་ཚུལ་བཞིན་མ་ཡིན་པ་ཡིད་ལ་བྱེད་པས་བུད་མེད་གཞན་མ་རྙེད་ནས་<line/>
ལུག་མ་མོའམ། བོད་མོ་ལ་འཇུག་པར་བྱེད་ཅིང་མཆོད་རྟེན་ནམ། མཆོད་རྟེན་གྱི་ཕྱོགས་སམ། སངས་རྒྱས་ལ་གུས་པ་ཙམ་ཡང་བྱེད་པ་མེད་པ་ནི་དེ་ལུས་དང་བྲལ་ནས་ངན་འགྲོ་ལོག་པར་<line/>
ལྷུང་བ་སེམས་ཅན་དམྱལ་བ་ཨ་ཙ་ཟེར་བར་སྐྱེ་བར་འགྱུར་རོ། །དེར་གནོད་པ་འདི་དག་འབྱུང་བར་འགྱུར་ཏེ། འདི་ལྟ་སྟེ། ལྕགས་ཀྱི་གྲོག་སྦུར་ཚོར་བ་ཆེན་པོ་བསྐྱེད་པ་དག་གིས་ཡན་ལག་<line/>
དང༌། ཉིང་ལག་ཐམས་ཅད་ལ་ཟ་བར་བྱེད་དོ། །སེམས་ཅན་དམྱལ་བ་དེ་དག་གི་ལྟོའང་མེས་གང་པར་འགྱུར་ཏེ། རང་གི་ལས་ཀྱི་རྣམ་པར་སྨིན་པ་དྲག་ཅིང་མི་བཟད་པས་ལོ་འབུམ་ཕྲག་<line/>
དུ་ནུམ་ཕྱི་ནང་སྲེག་ཅིང་ཟའོ། །སྲིན་བུ་ཨ་ཙ་ཟེར་ཞེས་བྱ་བར་ཡང་སྐྱེ་བར་འགྱུར་ཏེ། གང་སེམས་ཅན་དམྱལ་བའི་མི་དེ་དག་གི་ཤ་ལ་ཟའོ། །ཤ་ཟོས་ནས་ཁྲག་འཐུང་ངོ༌། །ཁྲག་འཐུངས་<line/>
</page>
<page index="233" id="287A">༄༅། །ནས་རྒྱུས་པ་གཅོད་དོ། །རྒྱུས་པ་བཅད་ནས་རུས་པ་འཆའ། རྐང་འཇིབ་ཅིང་རྒྱུ་མ་དང༌། གཉེ་མ་དག་ལ་ཟ་བར་བྱེད་དོ། །དེ་སྲེག་ཅིང་འཚེད་ལ་ཟ་བ་ན། འོ་དོད་<line/>
འབོད་ཅིང་དུ་ལ་ཆོ་ངེས་འདེབས་ཤིང་སྙིང་རྗེ་རྗེ་སྐད་དུ་སྨྲེ་སྔགས་འདོན་ཏོ། །ཇི་སྲིད་དུ་རྣམ་པར་སྨིན་པའི་འབྲས་བུ་ཉེ་བར་མ་སྤྱད་ཀྱི་བར་དུ་དེའི་ཉེས་པར་སྤྱད་པའི་སྡིག་པའི་ལས་<line/>
དྲག་ཅིང་མི་འདོད་ལ་མི་སྡུག་ཅིང་ཡིད་དུ་མི་འོང་བར་འགྱུར་ཏེ། ཇི་སྲིད་དུ་དེའི་སྡིག་པའི་ལས་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་དེ་ལོ་འབུམ་ཕྲག་དུ་མར་སྲེག་ཅིང་<line/>
འཚོད་ལ་ཟ་བར་བྱེད་དོ། །དེ་ཕྱིས་སེམས་ཅན་དམྱལ་བ་དེ་ལས་ཐར་བར་འགྱུར་ཏེ། ཐར་ནས་ཀྱང་གལ་ཏེ་ལན་གྲངས་གཞན་ལ་མྱོང་བར་འགྱུར་བའི་ལས་ཀྱིས་ཡི་དྭགས་དང༌། དུད་<line/>
འགྲོ་དག་ཏུ་མ་སྐྱེས་ལ་མི་རྣམས་དང་སྐལ་པ་མཉམ་པར་མིར་སྐྱེས་ན། མི་དེའི་ལས་ཀྱི་རྒྱུ་མཐུན་པའི་འབྲས་བུའི་རྒྱུས་དེ་ལ་འགྲན་ཟླ་མང་ཞིང༌། རྒྱལ་པོའི་ཕོ་བྲང་འཁོར་དུ་དེའི་<line/>
འགྲུབ་པ་མེད་པར་འགྱུར། དབུལ་ཞིང་ནོར་རྫས་ཐམས་ཅད་ཉམས་པར་འགྱུར་ལ་ཚེ་ཐུང་བར་འགྱུར་རོ། །དེ་ནས་གཞན་ཡང༌། དགེ་སློང་དེ་སེམས་ཅན་དམྱལ་བ་ཆེན་པོ་བསྡུས་<line/>
གཞོམ་གྱི་འཁོར་ལ་རྟོག་པར་བྱེད་དེ། ལས་ཀྱི་རྣམ་པར་སྨིན་པ་བྱས་ལ་བསགས་པ་ལས་ཀྱི་ཉེར་བསྡོགས་དང༌། ལས་ཀྱི་མཇུག་གང་གིས་སེམས་ཅན་དམྱལ་བ་ཀྱི་ཧུད་ཟེར་བར་<line/>
</page>
<page index="234" id="287B">སྐྱེ་བར་འགྱུར་སྙམ་ནས་དེས་ཐོས་པ་ལས་བྱུང་བའི་ཤེས་པས་བརྟགས་ན། སྲོག་གཅོད་པ་དང༌། མ་བྱིན་པར་ལེན་པ་དང༌། འདོད་པས་ལོག་པར་གཡེམ་པ་ཀུན་ཏུ་བསྟེན་ཅིང་བསྒོམས་ཏེ་མང་དུ་<line/>
བྱས་པ་ནི། དེ་ལུས་དང་བྲལ་ནས་ངན་འགྲོ་ལོག་པར་ལྷུང་བ་སེམས་ཅན་དམྱལ་བ་ཀྱི་ཧུད་ཟེར་བར་སྐྱེ་བར་འགྱུར་རོ། །དེར་ལས་ཀྱི་རྣམ་པར་སྨིན་པ་གང་གིས་སྐྱེ་བར་འགྱུར་སྙམ་ན། དེ་ལ་<line/>
སྲོག་གཅོད་པ་དང༌། མ་བྱིན་པར་ལེན་པ་ནི་སྔ་མ་བཞིན་ནོ། །འདོད་པས་ལོག་པར་གཡེམ་པ་ནི་གང་ཀླ་ཀློ་དག་ཏུ་སྐྱེ་བར་འགྱུར་ཏེ། དེ་སྐྱེ་བའི་རིས་མཐུན་པའི་སྐྱོན་གྱིས་དེ་གལ་ཏེ་གང་<line/>
སྲིང་མོའམ། གཞན་འོས་པ་མ་ཡིན་པ་དེ་ལྟ་བུ་དག་ལ་སྤྱོད་པར་བྱེད་ན་དེ་ལུས་དང་བྲལ་ནས་ངན་འགྲོ་ལོག་པར་ལྷུང་བ་སེམས་ཅན་དམྱལ་བ་ཀྱི་ཧུད་ཟེར་བར་སྐྱེ་བར་འགྱུར་རོ། །དེར་<line/>
གནོད་པ་འདི་དག་འབྱུང་བར་འགྱུར་ཏེ། འདི་ལྟ་སྟེ། སེམས་ཅན་དམྱལ་བ་དེར་སེམས་ཅན་དམྱལ་བ་པ་དག་སྲེག་ཅིང་འཚེད་ལ་གཤིན་རྗེའི་མི་རྣམས་ཀྱིས་གསེད་པ་ནི། གང་གིས་<line/>
དཔག་ཚད་ལྔར་གང་བའི་སྒྲ་དེ་ལྟ་བུ་འབྱིན་ཏོ། །སྲིད་པ་བར་མ་ལ་གནས་པའི་སེམས་ཅན་དམྱལ་བ་དེར་གཞི་དེ་ལས་སྙིང་རྗེ་ཞིང་འཇིགས་པར་ཐོས་པ་ལས་ཀྱི་དབང་གིས་མི་མཐུན་པ་<line/>
ལོག་པར་ཐོས་ཏེ། དེའི་ངུ་བ་གླུ་དབྱངས་སྙན་པའི་སྒྲ་ལྟ་བུ་དང༌། ཕེག་རྡེབ་པར་ཐོས་སོ། །དེ་དེ་ལྟར་ལྟ་བ་ན་བདག་ཀྱང་འགྲོའོ་སྙམ་དུ་སེམས་སོ། །སེམས་བསྐྱེད་མ་ཐག་ཏུ་སྲིད་པ་ཉེ་བར་<line/>
</page>
<page index="235" id="288A">༄༅། །ལེན་པའི་རྐྱེན་ལས་བྱུང་བས་དེར་སྐྱེ་བར་འགྱུར་རོ། །གང་དང་གང་དུ་སྲིད་པ་བར་མ་པའི་ཉེ་བར་ལེན་པར་བྱེད་པ་དེ་དང་དེར་སྐྱེ་བར་འགྱུར་ཏེ། ཉེ་བར་ལེན་པ་དེ་བྱས་<line/>
པས་དེར་སྐྱེས་སོ། །ལྷན་ཅིག་སྐྱེས་མ་ཐག་ཏུ་སེམས་ཅན་དམྱལ་བའི་སྡུག་བསྔལ་འབྱུང་བར་འགྱུར་ཏེ། སྒྲ་དེ་དག་སེམས་ཅན་དམྱལ་བ་པ་དག་གི་ངོ་བོ་ཉིད་དུ་ཐོས་ཏེ། ཚོར་བ་མི་བཟད་<line/>
ཅིང་དྲག་ལ་ཚ་བ་གཞན་དང་མཆུངས་པ་མེད་ཅིང་དཔེ་ཟླ་མེད་པ་དག་མྱོང་བ་ན་སྒྲ་དེ་ཉིས་འགྱུར་གྱིས་སྙིང་ལ་འབིགས་པར་བྱེད་དོ། །གནོད་པ་འདི་དག་ཀྱང་འབྱུང་བར་འགྱུར་ཏེ།<line/>
འདི་ལྟ་སྟེ། ལྕགས་ཀྱི་རི་རབ་ཏུ་འབར་བ་ཁྭ་སྤུངས་པ་ཞེས་བྱ་བ་ཡོད་དེ། དེ་དཔག་ཚད་སྟོང་ལྔ་བརྒྱར་འབར་ལ་རིང་ཁྱད་གནམ་ལ་ཐུག་པ་ཞིག་ཡོད་དོ། །དེ་ལ་ལྕགས་ཀྱི་ཤིང་<line/>
ལྗོན་པ་དང༌། ལྕགས་ཀྱི་ཁྭ་རབ་ཏུ་འབར་བ་དག་གིས་གང་སྟེ། རི་དེ་ཐམས་ཅད་ཀྱང་རབ་ཏུ་འབར་བ་མེ་ལྕེ་གཅིག་ཏུ་གྱུར་ཅིང་ཀུན་ནས་དེའི་ལས་ཀྱིས་བྱས་པའི་མེས་རྒྱུན་མི་<line/>
འཆད་པར་རབ་ཏུ་འབར་བ་ན། ཉེས་པར་བྱས་པའི་ལས་ཀྱིས་རི་དེ་པདྨའི་ཚལ་གྱིས་ཁེབས་པར་མཐོང་ཞིང་པདྨའི་འདབ་མ་དེ་དག་འོད་འཕྲོ་བར་མཐོང་ནས་དེ་དག་གཅིག་ལ་<line/>
གཅིག་པོས་ཏེ། གྲོགས་པོ་དག། ཚུར་ཤོག། ཚུར་ཤོག། རི་ཚལ་གྲིབ་མ་བསིལ་བ་ཅན་དུ་འདོང༌། ཚལ་སྡུག་པ་དག་ཉེ་བར་བསྟེན་པར་བྱའོ་ཞེས་སྨྲའོ། །དེ་ནས་སེམས་ཅན་<line/>
</page>
<page index="236" id="288B">དམྱལ་བ་པ་དེ་དག་ལ་གཤིན་རྗེའི་མི་རྣམས་ཀྱིས་རྡོའི་ཆར་དག་གིས་རྡེག་པ་ན། སྐྱོབ་པ་འདོད་པ། སྐྱབས་འདོད་པ། མགོན་འདོད་པ་དག་རིག་ལ་བ་དེར་དེ་དག་རྒྱུག་གོ། ཇི་ལྟར་རི་དེ་ལ་<line/>
དེ་ལྟར་འཛེགས་པ་དང་རི་དེའང་འབར་བའི་ཕྲེང་བས་འཁྲུགས་ཤིང་ཀུན་ནས་རབ་ཏུ་འབར་ལ་ཁྭ་རབ་ཏུ་འབར་བ་མཆུ་ཤིན་ཏུ་རྣོ་བ་རྣམས་ཀྱིས་སེམས་ཅན་དམྱལ་བ་ཤིན་ཏུ་གང་བ་<line/>
དེ་དག་མཐོང་ནས་རྒྱུག་ཅིང་སེམས་ཅན་དམྱལ་བ་དེ་དག་ལ་ཟ་བར་བྱེད་དེ། ཁ་ཅིག་ནི་ཀླད་པ་དང༌། ཀླད་རྒྱས་ལ་འཐོག །ཁ་ཅིག་ནི་མིག་ལ། ཁ་ཅིག་ནི་སྣ་ལ། ཁ་ཅིག་ནི་འགྲམ་<line/>
པའི་པགས་པ་ལ། ཁ་ཅིག་ནི་རྐེད་པའི་ངོས་ལ། ཁ་ཅིག་ནི་ལྕེ་ལ། ཁ་ཅིག་ནི་མགྲིན་པ་ལ། ཁ་ཅིག་ནི་མགྲིན་པའི་པགས་པ་ལ། ཁ་ཅིག་ནི་མིད་པ་ལ། ཁ་ཅིག་ནི་སྙིང་ལ། ཁ་ཅིག་<line/>
ནི་གློ་བ་ལ། ཁ་ཅིག་ནི་མཚེར་པ་ལ། ཁ་ཅིག་ནི་རྒྱུ་མ་ལ། ཁ་ཅིག་ནི་གཉེ་མ་སྤོམ་པོ་ལ། ཁ་ཅིག་ནི་ལྟོ་བའི་པགས་པ་ལ། ཁ་ཅིག་ནི་རྣ་བའི་རུས་པ་ལ། ཁ་ཅིག་ནི་བྲལ་ལ། ཁ་ཅིག་<line/>
ནི་བརླའི་སྤུབས་ལ། ཁ་ཅིག་ནི་རྐང་པའི་རྟིང་པ་ལ། ཁ་ཅིག་ནི་རྟིང་པའི་པགས་པ་ལ། ཁ་ཅིག་ནི་རྐང་མཐིལ་ལ། ཁ་ཅིག་ནི་གཞན་གླ། ཁ་ཅིག་ནི་རྐང་པའི་སོར་མོ་ལ་འཐོག་གོ །ཡང་<line/>
རྣམ་ཁར་ཕྱེ་ནས་ཟ་བར་བྱེད་དེ། ཁ་ཅིག་ནི་མདུན་གྱི་ངོས་ལ། ཁ་ཅིག་ནི་གློ་ལ། ཁ་ཅིག་ནི་གློའི་པགས་པ་ལ། ཁ་ཅིག་ནི་ལག་པའི་རྒྱབ་ཀྱི་རུས་པ་ལ། ཁ་ཅིག་ནི་ཡན་ལག་དང༌། ཉིང་<line/>
</page>
<page index="237" id="289A">༄༅། །ལག་ཐམས་ཅད་དང༌། རྐང་ཡོད་པའི་སེམས་ཅན་དམྱལ་བ་དེ་དག་སོ་སོ་སོ་སོར་ཕྱེ་ནས་ཁྭ་དེ་རྣམས་ཀྱིས་ཟ་བར་བྱེད་དོ། །ཡང་ལས་ཀྱི་དབང་གིས་སྐྱེ་བར་འགྱུར་<line/>
ཏེ༑ སྐྱེས་ནས་ཀྱང་གཤིན་རྗེའི་མིས་འཇིགས་ཤིང་ཁྭས་འཇིགས་ལ་སྐྱོབ་པར་འདོད་པ། སྐྱབས་འདོད་པ་དག་རི་ཁྭ་སྤུངས་པ་ག་ལ་དེར་རྒྱུག་གོ །དེ་དག་གང་གི་ཚེ་ལས་ཀྱིས་བྱས་<line/>
པའི་མེས་འབར་བའི་ཕྲེང་བའི་རི་སྤུངས་པ་དེ་ལ་འཛེག་པ་ན། འབར་བའི་ཕྲེང་བས་ལུས་ཡོངས་སུ་དཀྲིས་པ་དེ་དག་རི་དེ་ལ་ལོ་འབུམ་ཕྲག་དུ་མར་སྲེག་པར་འགྱུར་རོ། །ཇི་སྲིད་དུ་<line/>
དེའི་སྡིག་པའི་ལས་བཅོམ་ཞིང་སྤངས་ལ་ཟད་པར་མ་བྱས་ཤིང་ཇི་སྲིད་དུ་དེའི་སྲོག་གཅོད་པ་དང༌། མ་བྱིན་པར་ལེན་པ་དང༌། འདོད་པས་ལོག་པར་གཡེམ་པ་ཀུན་ནས་བསླང་བ་ལ་<line/>
ཀུན་ཏུ་བསྟེན་ཅིང་བསྒོམས་ཏེ་མང་དུ་བྱས་པའི་ལས་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་ལོ་འབུམ་ཕྲག་དུ་མར་དེའི་ལས་དྲག་ཅིང་ཚ་བ་བྱས་ལ་བསགས་པའི་<line/>
མཐུས་གང་དག་ཁྭ་སྤུངས་པའི་རི་དེའི་རྩེ་མོ་ལའང་གང་གིས་བྱུང་བ་དག་འཛེག་པར་བྱེད་དེ། དེ་དག་ལ་འབར་བ་དེ་དག་གིས་དཔག་ཚད་སྟོང་ལྔ་བརྒྱར་གྱེན་དུ་བཏེག་བཏེག་སྟེ།<line/>
ཕྱེ་མ་ལེབ་བཞིན་དུ་སྲེག་པར་བྱེད་ཀྱང་གཅིག་ཅར་འཆི་བའི་དུས་ནི་མི་བྱེད་དོ། །གང་གི་ཚེ་དེ་བཅོམ་ཞིང་སྤངས་ལ་ཟད་པར་བྱས་པ་དེའི་ཚེ། སེམས་ཅན་དམྱལ་བ་དེ་ལས་ཐར་<line/>
</page>
<page index="238" id="289B">བར་འགྱུར་ཏེ། ཐར་ནས་ཀྱང་གལ་ཏེ་ལན་གྲངས་གཞན་ལ་མྱོང་བར་འགྱུར་བའི་ལས་ཀྱིས་ཡི་དྭགས་དང༌། དུད་འགྲོ་དག་ཏུ་མ་སྐྱེས་ལ་མི་རྣམས་དང་སྐལ་པ་མཉམ་པར་མིར་སྐྱེས་ན། དེའི་ལས་བྱས་<line/>
ལ་བསགས་པའི་རྒྱུ་མཐུན་པའི་འབྲས་བུས་དེའི་ཡན་ལག་དང༌། ཉིང་ལག་ཐམས་ཅད་ལས་དྲི་རུལ་པ་འབྱུང་ཞིང་མཛེའམ། དེ་ལ་ཤ་བཀྲ་འབྱུང་བར་འགྱུར། འགྲན་ཟླ་མང་ཞིང་ཕལ་ཆེ་ལ་<line/>
དབུལ་བ་དང༌། ཡུལ་ངན་པར་སྐྱེ་བར་འགྱུར་རོ། །དེ་ནས་གཞན་ཡང༌། དགེ་སློང་དེས་སེམས་ཅན་དམྱལ་བ་ཆེན་པོ་བསྡུས་གཞོམ་གྱི་འཁོར་ལ་བརྟགས་ན། དེས་ཐོས་པ་ལས་བྱུང་བའི་<line/>
ཤེས་པས་འཁོར་གཞན་མཆི་མའི་རྒྱུན་མེ་ལྟ་བུ་ཞེས་བྱ་བ་ཡོད་པར་མཐོང་ངོ༌། །དེར་སེམས་ཅན་ལས་ཀྱི་རྣམ་པར་སྨིན་པ་གང་གིས་སྐྱེ་བར་འགྱུར་སྙམ་ནས། དེས་ཐོས་པ་ལས་བྱུང་བའི་ཤེས་<line/>
པས་བརྟགས་ན། གང་གིས་སྲོག་གཅོད་པ་དང༌། མ་བྱིན་པར་ལེན་པ་དང༌། འདོད་པས་ལོག་པར་གཡེམ་པ་ཀུན་ཏུ་བསྟེན་ཅིང་བསྒོམས་ཏེ་མང་དུ་བྱས་པས་འགྱུར་ཏེ། དེ་ལ་སྲོག་གཅོད་<line/>
པ་དང༌། མ་བྱིན་པར་ལེན་པ་ནི་སྔ་མ་བཞིན་ནོ། །འདོད་པས་ལོག་པར་གཡེམ་པ་ནི་དགེ་སློང་མ་ཚུལ་ཁྲིམས་རལ་ཅིང་སྤྱོད་པ་ངན་པ་ལ་སྔར་གཞན་གང་ཞིག་གིས་ལྷན་ཅིག་མི་ཚངས་<line/>
པར་སྤྱད་པ་བྱས་ལ། ཕྱིས་གཞན་ཞིག་དེ་དང་ལྷན་ཅིག་བྱེད་ན། དེ་ལུས་དང་བྲལ་ནས་ངན་འགྲོ་ལོག་པར་ལྷུང་བ་སེམས་ཅན་དམྱལ་བ་མཆི་མའི་རྒྱུན་མེ་ལྟ་བུར་སྐྱེ་བར་འགྱུར་རོ། །<line/>
</page>
<page index="239" id="290A">༄༅། །དེར་གནོད་པ་འདི་དག་འབྱུང་བར་འགྱུར་ཏེ། འདི་ལྟ་སྟེ། ཚ་བ་རྩུབ་པ་མི་འདོད་པའི་ལས་ཀྱི་རྣམ་པ་དེ་ལྟ་བུ་བྱས་པར་འགྱུར་ཏེ། གང་གིས་ཀུན་ནས་རབ་ཏུ་འབར་<line/>
བའི་མེས་སྲེག་པ་ན། མཆི་མ་གང་འབྱུང་བ་དེ་དག་མེའི་མཆི་མར་འབྱུང་སྟེ། དེ་དག་གིས་ལུས་དེ་དག་སྲེག་ཅིང་སེམས་ཅན་དམྱལ་བ་དེ་དག་ལ་གནོད་པའི་རྣམ་པ་དེ་ལྟ་བུས་ཉེན་པར་འགྱུར་<line/>
རོ༑ ༑དེའང་གནོད་པ་གཞན་དག་མྱོང་བར་འགྱུར་ཏེ། མིག་གི་ནང་དུ་སེང་ལྡེང་གི་མདག་མས་ཀུན་ཏུ་འགེངས་ཤིང་གཤིན་རྗེའི་མི་རྣམས་ཀྱིས་རུས་པ་བརྡུངས་སོ་སོར་འབྱེད་ལ་སྨྱིག་མ་<line/>
ལྟ་བུར་འབུད་ཅིང་སེམས་ཅན་དམྱལ་བ་སོ་སོ་འཇིགས་པ་ལ། ལྕགས་ཀྱི་ཕུར་བུ་དང༌། གཏུན་ཤིང་དང༌། མདའ་བོ་ཆེ་རྣམས་ཀྱིས་སེམས་ཅན་དམྱལ་བ་དེ་དག་གིས་ལུས་གཅོད་<line/>
ཅིང་འབིགས་ལ་དུམ་བུར་རློག་གོ། ཕྲ་སྐམ་རབ་ཏུ་འབར་བས་གཞན་གདངས་པའི་ནང་དུ་ཞ་ཉེ་བསྐོལ་བས་ཀུན་ཏུ་བཀང་སྟེ། དེའི་ནང་ཞ་ཉེ་བསྐོལ་བས་རབ་ཏུ་སྲེག་ལ། ཕྱི་རོལ་མེ་<line/>
ཤིན་ཏུ་འབར་བས་རབ་ཏུ་སྲེག་གོ། དེ་གཉིས་ཀས་སྲེག་པ་ན་ཚོར་བ་ཤིན་ཏུ་ཚ་ཞིང་མི་བཟད་པ་རྣམ་པ་དུ་མ་མྱོང་བར་འགྱུར་རོ།། །།འཕགས་པ་དམ་པའི་ཆོས་དྲན་པ་<line/>
ཉེ་བར་གཞག་པ། བམ་པོ་བརྒྱད་པ། འདིར་ཚིགས་སུ་བཅད་པ། དམྱལ་བའི་སྡིག་པའི་ལས་ཀྱིས་སུ། །ཞ་ཉེ་དག་གིས་ནང་བླུགས་ཤིང༌། །མེ་འབར་བ་ཡིས་ཕྱི་རོལ་དུ། །སྲེག་པ་<line/>
</page>
<page index="240" id="290B">ཤིན་ཏུ་སྡུག་བསྔལ་ཡིན། །གང་དག་སྡུག་བསྔལ་ལས་འབྲས་སྐྱེས། །ཚ་བ་འབྱུང་བ་སྐྱེ་བ་ནི། །ཁམས་གསུམ་དག་ཏུ་དེ་ཡི་དཔེ། །བྱ་བར་སླ་བ་མ་ཡིན་ནོ། །རྣམ་གསུམ་འབྲས་བུ་གསུམ་<line/>
སྐྱེས་པ། །ཁམས་གསུམ་དག་ཏུ་སྐྱེ་བ་ནི། །སེམས་གསུམ་ལས་བསླང་ཉེས་གསུམ་སྐྱེས། །གནས་གསུམ་དག་ཏུ་སྨིན་པར་འགྱུར། །རྒྱུ་དང་རྐྱེན་ནི་ཚོགས་པ་ཡིས། །ཀུན་བསླང་སོ་སོ་དེ་<line/>
ཉིད་དང༌། དེ་ཡི་ལས་ཀྱི་རྣམ་སྨིན་ནི། ཁམས་གསུམ་དག་ན་སྣང་བ་ཡིན། །ཇི་ལྟ་ཇི་ལྟར་སེམས་འབྱུང་བ། །དེ་ལྟ་དེ་ལྟར་ཡོངས་འགྱུར་ཏེ། །དགེ་བ་ཡིས་ནི་དགེ་བྱེད་ཅིང༌། །སྡིག་པ་<line/>
ཡིས་ནི་སྡིག་པ་བྱེད། །ལས་ན་སེམས་དང་འབྲེལ་བ་སྟེ། །སྲིད་པ་ལས་དང་འབྲེལ་པ་ཡིན། །སེམས་དང་ལས་ཀྱི་ཀུན་བསླང་བ། །འདི་ནི་འཁོར་བར་ཡོངས་སུ་བསྒྲགས། །སྲེད་པ་གང་གིས་<line/>
བསླུས་པ་ཡིས། །སྡང་བའི་སེམས་དང་ལྡན་པའི་ལས། །འདིར་ནི་མི་དག་དེ་བྱེད་དེ། །དེ་ནི་སེམས་ཅན་དམྱལ་བར་འཚེད། །གཞན་གྱིས་བྱས་པའི་སྡིག་པ་ནི། །གཞན་ལ་ཡོངས་སུ་<line/>
སྨིན་མི་འགྱུར། །སྲོག་ཆགས་ཀུན་གྱིས་བདག་ཉིད་ཀྱི། །ལས་ཀྱི་འབྲས་བུ་དག་ལ་སྤྱོད། །ཁྱོད་ཅག་རང་གི་སེམས་ཀྱིས་སུ། །འདི་དག་རྠམྶ་ཅད་བསླུས་པ་ཡིན། །མེ་ཡིས་ཡོངས་<line/>
སུ་གདུངས་པ་ཡིས། །དུ་སྐད་དོན་མེད་ཅི་ཞིག་འབྱིན། །དེ་ལྟར་སེམས་ཅན་དམྱལ་བ་དེ་དག་ལ་གཤིན་རྗེའི་མི་དེ་དག་གིས་རང་གི་ལས་དག་རང་ཉིད་ཀྱིས་མ་མྱོང་བར་གྲོལ་བ་མེ་<line/>
</page>
<page index="241" id="291A">༄༅། །དོ་ཞེས་རྗེས་སུ་བསྟན་ཏེ། དེ་ལྟར་ལས་དང༌། འབྲས་བུར་འབྲེལ་བ་ནི་དེ་ཐམས་ཅད་སྲིད་པ་བར་མར་དམིགས་སོ། །དེ་ལྟར་རྗེས་སུ་སྟོན་པ་ན་ཇི་སྲིད་དུ་དེའི་སྡིག་པའི་ལས་<line/>
བྱས་ཤིང་བསགས་པ་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་སེམས་ཅན་དམྱལ་བ་དེ་དག་ལ་གཤིན་རྗེའི་མི་དེ་རྣམས་ཀྱིས་ལོ་འབུམ་ཕྲག་དུ་མར་སྲེག་ཅིང་འཚེད་དོ། ཕྱིས་<line/>
སེམས་ཅན་དམྱལ་བ་དེ་ལས་ཐར་བར་འགྱུར་ཏེ། ཐར་ནས་ཀྱང་གལ་ཏེ་ལན་གྲངས་གཞན་ལ་མྱོང་བར་འགྱུར་བའི་ལས་ཀྱིས་ཡི་དྭགས་དང༌། དུད་འགྲོ་དག་ཏུ་མ་སྐྱེས་ལ་མི་རྣམས་<line/>
དང་སྐལ་པ་མཉམ་པར་མིར་སྐྱེས་ན། ལས་བྱས་ལ་བསགས་པའི་རྒྱུ་མཐུན་པའི་འབྲས་བུའི་མཐུས་སྐྲན་ཅན་དུ་འགྱུར་ཞིང་སྐོམ་པའམ། བྱད་ངན་པའམ། སྐོམ་པའམ། ལུས་<line/>
ཚལ་ཤིང་བསྲེགས་པ་ལྟ་བུར་འགྱུར་རོ། །དེ་ནས་གཞན་ཡང༌། དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་སེམས་ཅན་དམྱལ་བ་ཆེན་པོ་བསྡུས་གཞོམ་གྱི་འཁོར་<line/>
ལ་བརྟགས་ན། དེས་ཐོས་པ་ལས་བྱུང་བའི་ཤེས་པས་སེམས་ཅན་དམྱལ་བ་དབང་པོ་ཐམས་ཅད་ཀུན་ཏུ་འགགས་པ་ཞེས་བྱ་བ་ཇི་ལྟར་འདུག་པར་མཐོང་ངོ༌། །དེར་སེམས་ཅན་<line/>
དག་ལས་གང་གིས་སྐྱེ་བར་འགྱུར་སྙམ་ནས་དེས་བརྟགས་ན་གང་གིས་སྲོག་གཅོད་པ་དང༌། མ་བྱིན་པར་ལེན་པ་དང༌། འདོད་པས་ལོག་པར་གཡེམ་པ་ཀུན་ཏུ་བསྟེན་ཅིང་བསྒོམས་<line/>
</page>
<page index="242" id="291B">ཏེ་མང་དུ་བྱས་པར་གྱུར་པ་དེ་དག་སེམས་ཅན་དམྱལ་བར་སྐྱེ་བར་འགྱུར་རོ། །དེ་ལ་སྲོག་གཅོད་པ་དང༌། མ་བྱིན་པར་ལེན་པའི་རྣམ་པར་སྨིན་པ་ནི་སྔར་བཤད་པ་བཞིན་ནོ། །འདོད་པས་ལོག་<line/>
པར་གཡེམ་པ་ཀུན་ཏུ་བསྟེན་ཅིང་བསྒོམས་ཏེ་མང་དུ་བྱས་པ་རྣམ་པ་དུར་འགྱུར་སྙམ་ན། ཤིན་ཏུ་འདོད་ཅངས་བདོ་བ་གང་གིས་བུད་མེད་ཀྱི་སྐྱེ་གནས་མ་ཡིན་པ་ཁའམ། རྐུབ་ཏུ་ལན་གཅིག་<line/>
འདོད་པས་ལོག་པར་གཡེམ་པ་ཀུན་ཏུ་བསྟེན་ན། དེ་ལུས་དང་བྲལ་ནས་ངན་འགྲོ་ལོག་པར་ལྷུང་བ་སེམས་ཅན་དམྱལ་བ་དབང་པོ་ཐམས་ཅད་ཀུན་ཏུ་འགགས་པ་ཞེས་བྱ་བར་སྐྱེ་བར་འགྱུར་<line/>
རོ༑ ༑དེར་གནོད་པ་འདི་དག་འབྱུང་བར་འགྱུར་ཏེ། འདི་ལྟ་སྟེ། ཁར་མེའི་ཁམས་ཀྱིས་གང་བར་བཀང་ཞིང་ལྕགས་ཀྱི་སྣོད་ཀྱི་ནང་དུ་ཟངས་དམར་པོ་བཞུས་པ་བླུགས་ནས་བརྫང་བས་བརྫངས་<line/>
ལ༑ འོག་ནས་ཀྱང་སྲོག་ཆགས་མ་ཀོ་ཏ་ཀའི་མཆུ་རབ་ཏུ་འབར་བས་ཟའོ། །མེ་འབར་བའི་ཕྲེང་བ་བཅུ་གཅིག་གིས་བསྐོར་བའི་དབུས་སུ་གདུངས་ཤིང་སྲེག་སྟེ། ཡང་སོས་ཤིང་ཡང་<line/>
སྲེག་གོ །གྲོག་སྤུར་རབ་ཏུ་འབར་བ་དག་གིས་ནི་མིག་ཟླ་ཞ་ཉེས་ནི་རྣ་བ་གང༌། རལ་གྲིས་ནི་སྣ་བཅད། སྤུ་གྲིས་ནི་ལྕེ་བཅད། སྤུ་གྲིའི་ཆར་གྱིས་ནི་ལུས་གཤེགས་ཏེ་དབང་པོ་ཐམས་<line/>
ཅད་སྡུག་བསྔལ་ཆེན་པོ་མྱོང་བ་ནི་སེམས་ཅན་དམྱལ་བ་པའི་རྣམ་པར་སྨིན་པའི་བདེ་བ་མེད་ཅིང༌། སྡུག་བསྔལ་འབྱུང་བ་མི་བཟད་ལ་ཚ་བ་གཞན་དང་མཚུངས་པ་མེད་ཅིང་དཔེ་ཟླ་<line/>
</page>
<page index="243" id="292A">༄༅། །མེད་པ་དེའི་ཕྱོགས་འགའ་ཞིག་བརྗོད་ན། འདི་ལྟ་སྟེ། ཇི་ལྟར་ཉི་མའི་འོད་ལས་མར་མེའི་འོད་དེ་བས་ཆུང་བ་དེ་ལྟར་སེམས་ཅན་དམྱལ་བ་པའི་སྡུག་བསྔལ་རྗེས་<line/>
སུ་དཔག་པར་བྱ་ཞིང་ལྷ་རྣམས་ཀྱི་བདེ་བ་དཔེ་ཟླ་མེད་པ་བཞིན་དུ་སེམས་ཅན་དམྱལ་བ་པ་རྣམས་ཀྱི་སེམས་ཅན་དམྱལ་བའི་སྡུག་བསྔལ་ཡང་དཔེ་ཟླ་མེད་དོ། །དེ་ཅིའི་ཕྱིར་ཞེ་ན། ལྷའི་<line/>
འཇིག་རྟེན་དང༌། སེམས་ཅན་དམྱལ་བའི་བདེ་བ་དང༌། སྡུག་བསྔལ་ནི་གཞན་དང་མཚུངས་པ་མེད་དེ། འདི་ནི་ཕྱོགས་འགའ་ཞིག་བརྗོད་པ་ཡིན་ནོ། །ཇི་སྲིད་དུ་དེའི་སྡིག་པའི་ལས་བྱས་<line/>
ཤིང་བསགས་པ་བྱང་ཞིང་ཞི་ལ་སྤངས་ཤིང་ཟད་པར་མ་བྱས་པ་དེ་སྲིད་དུ་དེར་ཚོར་བ་མི་བཟད་ཅིང་ཚ་ལ་དྲག་པ་དག་མི་ཡོང་བར་འགྱུར་རོ། །དེ་སེམས་ཅན་དམྱལ་བ་དེ་ལས་ཐར་བར་<line/>
འགྱུར་ཏེ། ཐར་ནས་ཀྱང་གལ་ཏེ་ལན་གྲངས་གཞན་ལ་མྱོང་བར་འགྱུར་བའི་ལས་ཀྱིས་ཡི་དྭགས་དང༌། དུད་འགྲོ་དག་ཏུ་མ་སྐྱེས་ལ་མི་རྣམས་དང་སྐལ་པ་མཉམ་པར་མིར་སྐྱེས་ན་<line/>
དེའི་ལས་བྱས་ཤིང་བསགས་པའི་རྒྱུ་མཐུན་པའི་འབྲས་བུའི་མཐུས། དེའི་ཆུང་མ་སྡོམ་པ་མེད་པར་འགྱུར་ལ། ཆུང་མ་དེས་ཀྱང་དེ་ལྟར་ཆོམ་རྐུན་པ་དག་གཉེར་ནས་གསོད་པར་<line/>
བྱེད། དེ་བཞིན་དུ་རྒྱལ་པོའི་ཕོ་བྲང་འཁོར་དུ་གཡོ་ཐབས་སྦྱར་ནས་གསོད་པར་བྱེད། དེ་བཞིན་དུ་དུག་གིས་གསོད་པར་བྱེད་ཅིང་དེ་གཉིད་ལོག་པ་དང༌། མཚོན་གྱིས་གསོད་པར་<line/>
</page>
<page index="244" id="292B">བྱེད་དེ། བྱས་ཤིང་བསགས་པའི་ལས་ཀྱི་རྣམ་པར་སྨིན་པ་མ་མྱོང་བར་ཐར་པ་མེད་དོ། །དེ་ནས་གཞན་ཡང༌། དགེ་སློང་དེས་སེམས་ཅན་དམྱལ་བ་ཆེན་པོ་བསྡུས་གཞོམ་གྱི་འཁོར་ལ་རྟོག་པར་<line/>
བྱེད་དེ། དེས་ཐོས་པ་ལས་བྱུང་བའི་ཤེས་པས་སེམས་ཅན་དམྱལ་བ་ཚོར་བ་མཐའ་མེད་ཅེས་བྱ་བ་མཐོང་ངོ༌། །དེར་སེམས་ཅན་དག་ལས་གང་གིས་སྐྱེ་བར་འགྱུར་སྙམ་ནས་དེས་བརྟགས་<line/>
ན་སྲོག་གཅོད་པ་དང༌། མ་བྱིན་པར་ལེན་པའི་འབྲས་བུ་ནི་ཇི་སྐད་བཤད་པ་བཞིན་ནོ། །གང་ཤིན་ཏུ་འདོད་ཆགས་ཀྱི་སེམས་ཀྱིས་བུད་མེད་འོས་མ་ཡིན་པ་རྗེས་སུ་དྲན་ནས་ལག་པས་<line/>
འདོད་པས་ལོག་པར་གཡེམ་པ་བྱས་ན་དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་ཚོར་བ་མཐའ་མེད་པར་སྐྱེ་བར་འགྱུར་རོ། །དེར་གནོད་པ་འདི་དག་<line/>
འབྱུང་བར་འགྱུར་ཏེ། བྱས་ཤིང་བསགས་པའི་ལས་ཀྱིས་ཚོར་བ་ཤས་ཆེ་བར་འགྱུར་བ་ནི། འདི་ལྟ་སྟེ། མེའི་ཚོར་བ་དང༌། མཚོན་གྱི་ཚོར་བ་དང༌། བ་ཚྭའི་ཚོར་བ་དང༌། ནད་ཀྱི་ཚོར་བ་<line/>
སྟེ༑ ཚོར་བ་དེ་དག་གཏིང་དཔག་དཀའ་ཞིང་མཐའ་དཔག་དཀའ་ལ་མཐའ་ཡས་པ་ཡིན་ཏེ། ཇི་སྐད་བཤད་པའི་ཚོར་བ་དེ་དག་ནི་དཔེ་བྱ་བར་སླ་བ་མ་ཡིན་ནོ། །དེ་ལྟར་སེམས་ཅན་དམྱལ་<line/>
བ་དག་དེར་རང་གི་སེམས་ཀྱིས་ཡོངས་སུ་བསླུས་པ་ཡིན་ཏེ། ཇི་སྲིད་དུ་དེའི་ཉེས་པར་བྱས་པའི་ལས་བཅོམ་ཞིང་སྤངས་ལ་ཟད་པར་མ་བྱས་པའི་བར་དུ་ལོ་འབུམ་ཕྲག་དུ་མར་སྲེག་<line/>
</page>
<page index="245" id="293A">༄༅། །ཅིང་འཚེད་དོ། །དེ་སེམས་ཅན་དམྱལ་བ་དེ་ལས་ཐར་བར་འགྱུར་ཏེ། ཐར་ནས་ཀྱང་གལ་ཏེ་ལན་གྲངས་གཞན་ལ་མྱོང་བར་འགྱུར་བའི་ལས་ཀྱིས་ཡི་དྭགས་དང༌།<line/>
དུད་འགྲོ་དག་ཏུ་མ་སྐྱེས་ལ་མི་རྣམས་དང་བསྐལ་པ་མཉམ་པར་མིར་སྐྱེས་ན། དེ་དབུལ་པོར་འགྱུར་ཞིང་རི་བྲགས་དང༌། དགོན་པ་དང༌། འཇིགས་པ་དང༌། རི་བྲགས་པ་དག་གི་གཡོག་བྲན་<line/>
དུ་འགྱུར། ནད་རྣམས་ཀྱིས་རྟག་ཏུ་ན་བར་འགྱུར་རོ། །དེ་ནས་གཞན་ཡང༌། དགེ་སློང་དེས་སེམས་ཅན་དམྱལ་བ་ཆེན་པོ་བསྡུས་གཞོམ་གྱི་འཁོར་ལ་བརྟགས་ན། དེས་ཐོས་པ་ལས་བྱུང་<line/>
བའི་ཤེས་པས་སེམས་ཅན་དམྱལ་བ་ཆེན་པོ་པདྨ་ལྟར་གས་བ་ཞེས་བྱ་བ་མཐོང་ངོ༌། །དེར་སེམས་ཅན་དག་ལས་གང་གིས་སྐྱེ་བར་འགྱུར་སྙམ་ན། དེ་གང་གིས་སྲོག་གཅོད་པ་དང༌།<line/>
མ་བྱིན་པར་ལེན་པ་དང༌། འདོད་པས་ལོག་པར་གཡེམ་པ་བྱས་ལ་བསགས་པས་དེར་སེམས་ཅན་དམྱལ་བ་པདྨ་ལྟར་གས་པར་སྐྱེ་བར་མཐོང་ངོ༌། །དེ་ལ་སྲོག་གཅོད་པ་དང༌། མ་བྱིན་<line/>
པར་ལེན་པ་ནི་སྔ་མ་བཞིན་ནོ། །འདོད་པས་ལོག་པར་གཡེམ་པ་ནི་དགེ་སྦྱོང་དུ་དམ་བཅས་པ་གང་ཞིག་སྔོན་གྱི་འདོད་པ་དག་ལ་སེམས་གཏོང་ཞིང་རོ་མྱང་བར་བྱེད་ལ་ཡིད་ལ་<line/>
བྱེད། ཚུལ་བཞིན་མ་ཡིན་པ་ཡིད་ལ་བྱེད་པའི་རོ་མྱང་བར་བྱས་པས་མཚན་མོ་ཉལ་བ་ན་དེའི་རྨི་ལམ་དུ་བུད་མེད་དེ་ཉིད་དང་ལྷན་ཅིག་འཁྲིག་པར་བྱེད་ཅིང༌། སད་ནས་ཀྱང་མི་<line/>
</page>
<page index="246" id="293B">ཚངས་པར་སྤྱོད་པ་རྨི་ལམ་དུ་རྨིས་པ་དེ་ཉིད་ཀྱི་རོ་མྱོང་བར་བྱེད་ཅིང་ཡང་ཡིད་ལ་བྱེད། རྗེས་སུ་ཡི་རང་ཟིང་གཞན་དག་ལའང་ཡོན་ཏན་འཛིན་ལ་དེ་དང་ལྷན་ཅིག་གོམས་པར་བྱེད། མང་དུ་བྱེད་<line/>
ཅིང་དེ་དང༌། དེ་ཉིད་ལ་དགའ་བར་བྱེད་ན། ལུས་དེ་དང་བྲལ་ནས་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་པདྨ་ལྟར་གས་པར་སྐྱེ་བར་འགྱུར་རོ། །དེར་གནོད་པ་འདི་དག་འབྱུང་བར་<line/>
འགྱུར་ཏེ། འདི་ལྟ་སྟེ། ཇི་ལྟར་པདྨའི་མདོག་ཉིད་དུ་གྱུར་པ་དེ་ལྟར་དེའི་སྣང་བ་ཀུན་ཏུ་དམར་པོ་ཉིད་དུ་གྱུར་ཏེ། དེར་སེམས་ཅན་དམྱལ་བ་དེ་དག་བུམ་པ་དག་གི་ནང་དུ་འཚེད་ཅིང་ལྕགས་ཀྱི་<line/>
བྲེ་བོའི་ནང་དུ་ལྕགས་ཀྱི་གཏུན་ཤིང་རྣམས་ཀྱིས་འཚོག་གོ། དེ་དག་ལས་ཐར་ནས་མཚོ་ཆེན་པོའི་ནང་ན་པདྨ་སྔོན་པོ་སྐྱེས་པ་དེ་རྒྱང་རིང་པོ་ནས་མཐོང་ནས་དེ་ནས་སེམས་ཅན་དམྱལ་བ་<line/>
པ་སྐྱབས་འདོད་པ། མགོན་འདོད་པ། བཀྲེས་པ་དང༌། སྐོམ་པས་ཡོངས་སུ་གདུངས་པའི་ལུས་ཅན་དག་གནོད་པ་དེ་དག་ལས་ཐར་ནས་བདག་ཅག་གིས་བདེ་བ་ཐོབ་པར་བྱའོ་ཞེས་དེར་དོང་<line/>
ངོ༌། །དེ་ནས་བརྒྱའམ། སྟོང་ཡོད་པ་དེ་དག་པདྨ་ག་ལ་བ་དེར་དོང་ངོ༌། །དེར་དོང་བ་དང་ལམ་དུ་ཕུར་བུ་བཙུགས་པ་དག་གིས་རྐང་པ་ལ་ཟུག་གོ། རྐང་པ་ཉམས་པ་དེ་ཁས་བུབ་ཏུ་ལྷུང་ངོ༌།།<line/>
ཁས་བུབ་ཏུ་ལྷུང་བ་དེ་དག་ལ་ཕུར་བུ་རྣམས་ཀྱིས་ཟུག་གོ། གལ་ཏེ་ཕྱིས་གན་དུ་འགྱེལ་ན་དེ་དག་གི་རྒྱབ་ལ་ཕུར་བུ་དེ་རྣམས་ཀྱིས་ཟུག་ཅིང་འབིགས་པར་བྱེད་དོ། །གལ་ཏེ་གློས་<line/>
</page>
<page index="247" id="294A">༄༅། །འགྱེལ་ན་ཕུར་བུ་དེ་རྣམས་ཀྱིས་དེ་དག་གི་གློའང་འབིགས་པར་བྱེད་དོ། །གལ་ཏེ་འདུག་ན་དེའི་འོག་ནས་འཛུག་གོ། དེ་དག་སྲེག་ཅིང་འཚེད་པ་ན་གཅིག་ལ་<line/>
གཅིག་སྐད་འབྱིན་ཏེ། སྐོམ་པ་དང༌། བཀྲེས་པས་ཤིན་ཏུ་གདུངས་པའི་ལུས་ཅན་དག་གཅིག་ལ་གཅིག་སྐད་འབྱིན་ཅིང་དུའོ། །མྱ་ངན་བྱེད་ཅིང་སྨྲེ་སྔགས་འདོན་པའི་ཡིད་དུ་གྱུར་པ་དེ་<line/>
དག་ཐམས་ཅད་པདྨ་དེ་ལ་ལྟ་ཞིང་འཁོད་པ་ནི་རྒྱབ་ནས་གཤིན་རྗེའི་མི་རྣམས་ཀྱིས་རལ་གྲི་དང༌། དགྲ་སྟ་དང༌། མདའ་བོ་ཆེ་དང༌། མདུང་ཐུང་རྣམས་ཀྱིས་འདེབས་ཏེ། དེ་ལྟར་སེམས་<line/>
ཅན་དམྱལ་བ་པ་མགོན་འདོད་པ། སྐྱབས་འདོད་པ། བསིལ་པ་འདོད་པ་དག་ཐབས་འགའ་ཞིག་གིས་པདྨ་དེའི་དྲུང་དུ་བྱིན་ཏེ། དེ་ལ་འཛེགས་པ་དང༌། པདྨ་དེའང་སེང་ལྡེང་གི་མེའི་<line/>
མདག་མ་ལྟ་བུས་གང་ཞིང༌། རྡོ་རྗེ་ལྟར་སྲ་བའི་ལོ་མ་རྣམས་ལ་དེ་དག་འཛེག་སྟེ། དེའང་ཁ་ཞུམ་པར་འགྱུར་རོ། །དེ་ལྟར་ལས་ཀྱི་མཐའ་ཉེས་པར་སྤྱད་པ་དང༌། ཉེས་པར་བྱས་<line/>
པའི་ལས་ཀྱིས་ཇི་སྲིད་དུ་དེའི་སྡིག་པའི་ལས་བྱས་ཤིང་བསགས་པ་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་ལས་ཀྱི་དབང་གིས་དེ་དག་སེམས་ཅན་དམྱལ་བ་པདྨ་ལྟར་<line/>
གས་པ་དེར་ལོ་བརྒྱ་ཕྲག་དུ་མའམ། ལོ་སྟོང་ཕྲག་དུ་མའམ། ལོ་བྱེ་བ་ཕྲག་དུ་མར་བསྐོལ་ཅིང་འཚེད་ཀྱང་དེ་དག་དུས་ལས་འདའ་བར་ནི་མི་བྱེད་དོ། །ཕྱི་ནས་ཐར་བར་འགྱུར་ཏེ།<line/>
</page>
<page index="248" id="294B">ཐར་ནས་ཀྱང་གལ་ཏེ་ལན་གྲངས་གཞན་ལ་མྱོང་བར་འགྱུར་བའི་ལས་ཀྱིས་ཡི་དྭགས་དང༌། དུད་འགྲོ་དག་ཏུ་མ་སྐྱེས་ལ་མི་རྣམས་དང་སྐལ་བ་མཉམ་པར་མིར་སྐྱེས་ན་དེའི་ལས་བྱས་ཤིང་<line/>
བསགས་པ་དག་གིས་མཐུས་དེ་མིག་ཡོན་དུ་འགྱུར། ཚུལ་ཁྲིམས་འཆལ་ཅིང་དབུལ་ལ་ཚེ་ཐུང་བར་འགྱུར་རོ། །དེ་ནས་གཞན་ཡང༌། དགེ་སློང་དེས་སེམས་ཅན་དམྱལ་བ་ཆེན་པོ་བསྡུས་<line/>
གཞོམ་གྱི་འཁོར་ལོ་བརྟགས་ན། དེས་སེམས་ཅན་དམྱལ་བ་པདྨ་ཆེན་པོ་ལྟར་གས་པ་ཞེས་བྱ་བ་མཐོང་ངོ༌། །དེར་སེམས་ཅན་དག་ལས་གང་གིས་སྐྱེ་བར་འགྱུར་སྙམ་ན་དེ་དག་གིས་སྲོག་<line/>
གཅོད་པ་དང༌། མ་བྱིན་པར་ལེན་པ་དང༌། འདོད་པས་ལོག་པར་གཡེམ་པ་ཀུན་ཏུ་བསྟེན་ཅིང་བསྒོམས་ཏེ། མང་དུ་བྱས་པས་དེ་སེམས་ཅན་དམྱལ་བ་པ་པདྨ་ཆེན་པོ་ལྟར་གས་པར་སྐྱེ་<line/>
བར་འགྱུར་བ་མཐོང་ངོ༌། །དེ་ལ་སྲོག་གཅོད་པ་དང༌། མ་བྱིན་པར་ལེན་པ་ནི་སྔ་མ་བཞིན་ནོ། །འདོད་པས་ལོག་པར་གཡེམ་པ་ནི་དགེ་སྦྱོང་དགེ་སྦྱོང་དུ་དམ་བཅས་པ་གང་ཞིག་ཚུལ་<line/>
ཁྲིམས་རལ་ལ་ལུད་བོང་ལྟར་སྤྱོད་པ། མྱ་ངན་ལས་འདས་པར་འགྲོ་བ་ལ་སྨོད་པ་ནི་འདི་ལྟར་ཚངས་པར་སྤྱད་པ་སྤྱོད་དེ། འདིས་བདག་ལྷའམ། ལྷ་གཞན་ཞིག་ཏུ་འགྱུར་བར་བྱ་སྟེ།<line/>
བདག་ལྷའི་འཇིག་རྟེན་དེར་ལྷ་མོས་ཡོངས་སུ་བསྐོར་བར་གྱུར་ཅིག་སྙམ་སྟེ། དེ་ལྟར་ཚངས་པར་སྤྱད་པ་དེ་ཚངས་པར་སྤྱོད་པ་ལོག་པར་ཡོངས་སུ་བསྔོའོ། །དེ་སྲེད་པ་ལ་སྤྱོད་པ་ཡིན་ཏེ།<line/>
</page>
<page index="249" id="295A">༄༅། །དེ་འཁོར་བའི་རྒྱུར་སྤྱོད་ཅིང་སྲེད་པའི་རྒྱུར་སྤྱོད་ལ་དེ་སྡིག་པ་སྤྱོད་པ་ཡིན། དེ་ན་བ་དང༌། རྒ་བ་དང༌། འཆི་བ་དང༌། མྱ་ངན་དང༌། སྨྲེ་སྔགས་འདོན་པ་དང༌། སྡུག་<line/>
བསྔལ་བ་དང༌། ཡིད་མི་བདེ་བ་དང༌། ཁྲུག་པ་ལ་སོགས་པ་དག་ལས་ཡོངས་སུ་ཐར་བར་མི་འགྱུར་རོ། །ཤི་སྟེ་ལུས་དང་བྲལ་ནས་ཀྱང་ངན་འགྲོ་ལོག་པར་ལྷུང་བ་སེམས་ཅན་དམྱལ་བ་<line/>
པདྨ་ཆེན་པོ་ལྟར་གས་པར་སྐྱེ་བར་འགྱུར་རོ། །དེར་གནོད་པ་འདི་དག་འབྱུང་བར་འགྱུར་ཏེ། འདི་ལྟ་སྟེ། བ་ཚྭའི་ཆུ་བོའི་རླབས་ཞེས་བྱ་བ་གང་དུ་བ་ཚྭས་གང་བར་མ་གྱུར་བ་ནི། དེ་ན་ཁབ་<line/>
གྱི་བུ་ག་ཙམ་ཡང་མེད་པ། ཞེང་དུ་དཔག་ཚད་ལྔ་ཡོད་ལ། ཆུར་དཔག་ཚད་བརྒྱ་ཡོད་པར་འཇུག་གོ། སེམས་ཅན་དམྱལ་བའི་ཆུ་བོ་དེར་དེ་དག་ཞུགས་པ་དང༌། ཚོར་བ་ཤིན་ཏུ་ཚ་བ།<line/>
ཤིན་ཏུ་རྩུབ་པ། ཤིན་ཏུ་བཟོད་པར་དཀའ་བ་དག་མྱོང་སྟེ། དེའི་རུས་པ་གང་ཡིན་པ་དེ་དག་ནི་རྡོར་གྱུར། སྐྲ་གང་ཡིན་པ་དེ་དག་ནི་ཉ་ལྕི་བས་སུ་གྱུར། ཤ་གང་ཡིན་པ་དེ་དག་<line/>
ནི་འདམ་དུ་གྱུར། རོ་ཉེ་བསྐོལ་བ་གང་ཡིན་པ་དེ་དག་ནི་ཆུར་གྱུར། སེམས་ཅན་དམྱལ་བ་གང་ཡིན་པ་དེ་དག་ནི་ཉར་གྱུར་ཏེ། ཆུ་བོ་དེས་ཁས་བུབ་ཏུ་དེད་ཅིང་བསྐོལ་ཏོ། །འགྲམ་<line/>
དག་ཏུ་ཆགས་ན་ཁྭ་མཆུ་རབ་ཏུ་འབར་བ་རྣམས་ཀྱིས་ཟའོ། །གལ་ཏེ་མགོན་འདོད་པ། །སྐྱབས་འདོད་པ་དག་ཆུ་བོ་དེ་ལས་ཐར་ནས་འབྲོས་པ་ན་གཤིན་རྗེའི་མི་རྣམས་ཀྱིས་<line/>
</page>
<page index="250" id="295B">ལྕགས་ཀྱི་མདུང་རབ་ཏུ་འབར་བ་དག་གིས་བཏབ་ནས་ཆུ་བོའི་རླབས་དེ་ཉིད་ཀྱི་ནང་དུ་འཇུག་པར་བྱེད་དོ། །དེ་ལྟར་དེ་དག་སྟེང་དུ་བྱུང་བ་ན། རྐང་པ་འཚེད་པར་བྱེད་ལ། བརླའི་སྦུབས་<line/>
དང༌། རྒྱབ་ཀྱི་ཤ་དག་འཚེད་པར་བྱེད། མགུལ་བའི་ཤའང་ཆད་པར་འགྱུར། རུས་པའང་བསྐོལ་བར་འགྱུར། མགོའི་ཤ་ཆད་ཅིང་མགོའི་ཐོད་པའང་ཆད་པར་འགྱུར་ཏེ། དེ་ལྟར་སེམས་<line/>
ཅན་དམྱལ་བ་པ་དེ་དག་ཇི་ལྟ་ཇི་ལྟར་ཆུ་བོ་དེར་འཇུག་ཅིང་ཇི་ལྟ་ཇི་ལྟར་ཞུགས་པ་དེ་དག་དེ་ལྟ་དེ་ལྟར་ལོ་འབུམ་ཕྲག་དུ་མར་སྲེག་ཅིང་སྐོལ་ལ་འཚེད་དོ། །ཡང་སེམས་ཅན་དམྱལ་བ་དེ་<line/>
དག་ཉོན་མོངས་པའི་ཆུ་བོ་དེ་ལས་ཐར་ནས་མཚོ་དང༌། མེ་ཏོག་དང༌། པདྨ་སྔོན་པོ་ཡོད་པར་མཐོང་སྟེ། མགོན་འདོད་པ། སྐྱབས་འདོད་པ། བདེ་བ་འདོད་པ་དག་དེའི་དྲུང་དུ་འགྲོ་བར་<line/>
འདོད་དེ་དེའི་དྲུང་དུ་དོང་ངོ༌། །པདྨའི་ཚལ་དེ་དག་ཀྱང་ལྕགས་ཀྱི་པདྨ་ཡིན་ཏེ། དེ་དག་གི་རེག་པ་ནི་སྤུ་གྲི་ལྟ་བུ་ཡིན་ལ་སེམས་ཅན་དམྱལ་བ་པ་གང་དག་གིས་ལུས་དེ་ལ་རེག་པ་དེ་<line/>
དག་ནི་གཤེགས་པར་བྱེད་ཅིང་གཅོད་པར་བྱེད་ལ་ཟ་བར་བྱེད་ཅིང་རྡུང་བར་བྱེད་དོ། །དེ་ལྟར་གཤིན་རྗེའི་མི་རྣམས་ཀྱིས་མངོན་པར་གཙེས་པ་དག་པདྨའི་ཚལ་དེ་དག་ལ་འཛེག་པར་<line/>
བྱེད་དེ། པདྨ་དེ་དག་གི་ནང་མེ་མདག་གིས་རབ་ཏུ་གང་བ་ཡིན་ལ། སྟེང་གི་ལོ་མ་ལྕགས་ལས་བྱས་པ་དག་གིས་འཆུམས་པར་བྱེད་དེ། དེའི་ནང་དུ་ལན་དུ་མར་སེམས་ཅན་དམྱལ་བ་<line/>
</page>
<page index="251" id="296A">༄༅། །པ་ལས་བྱས་པ་དེ་དག་སྐྱེ་བར་འགྱུར་ཏེ། མེ་མདག་དེས་ལན་འབུམ་ཕྲག་དུ་མར་སྲེག་གོ །ཁྭ་དག་གིས་སེམས་ཅན་དམྱལ་བ་བ་དེ་དག་གི་མིག་ཟ་བར་བྱེད་<line/>
ཅིང་ལྕེ་གཅོད་པར་བྱེད། རྣ་བ་འབིགས་པར་བྱེད། ལུས་རྣམ་པར་ཟད་པར་བྱེད་དོ། །དེ་ལྟར་རང་གི་ལས་ཀྱི་འབྲས་བུ་ལ་སྤྱོད་པའི་སེམས་ཅན་དམྱལ་བ་པ་དེ་དག་ཇི་སྲིད་དུ་དེའི་སྡིག་<line/>
པའི་ལས་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་སེམས་ཅན་དམྱལ་བ་ཆེན་པོ་པདྨ་ཆེན་པོ་ལྟར་གས་པ་དེར་འཚེད་པར་བྱེད་དོ། །དེ་ནས་སེམས་ཅན་དམྱལ་བ་དེ་ལས་<line/>
ཐར་པར་འགྱུར་ཏེ། ཐར་ནས་ཀྱང་གལ་ཏེ་ལན་གྲངས་གཞན་ལ་མྱོང་བར་འགྱུར་བའི་ལས་ཀྱིས་ཡི་དྭགས་དང༌། དུད་འགྲོ་དག་ཏུ་མ་སྐྱེས་ལ། མི་རྣམས་དང་སྐལ་བ་མཉམ་པར་མིར་<line/>
སྐྱེས་ན། ལས་དེ་དང་རྒྱུ་མཐུན་པའི་འབྲས་བུས་དམུ་རྫིང་ཅན་དུ་འགྱུར་ཞིང༌། རྟག་ཏུ་བཀྲེས་པ་དང༌། སྐོམ་པས་གདུངས་ལ། ཁྲོ་བར་ཡང་འགྱུར་བ་མཐོང་ངོ༌། །དེ་ནས་གཞན་ཡང༌།<line/>
དགེ་སློང་དེ་སེམས་ཅན་དམྱལ་བ་ཆེན་པོ་བསྡུད་གཞོམ་གྱི་འཁོར་ལ་བརྟགས་ན། དེས་ཐོས་པ་ལས་བྱུང་བའི་ཤེས་པས་སེམས་ཅན་དམྱལ་བ་མེ་ཐབ་ཅེས་བྱ་བ་མཐོང་ངོ༌། །<line/>
དེར་སེམས་ཅན་དག་ལས་གང་གིས་སྐྱེ་བར་འགྱུར་སྙམ་ནས་དེས་བརྟགས་ན། གང་གིས་སྲོག་གཅོད་པ་དང༌། མ་བྱིན་པར་ལེན་པ་ནི་སྔ་མ་བཞིན་ནོ། །འདོད་པས་ལོག་པར་<line/>
</page>
<page index="252" id="296B">གཡེམ་པ་ནི་དགེ་སྦྱོང་དགེ་སྦྱོང་དུ་དམ་བཅས་པ་དེས་སྔོན་གྱི་ཁྱིམ་ན་གནས་པའི་བུད་མེད་དག་དང་ལྷན་ཅིག་ཏུ་རྒོད་ཅིང་རྩེས་པ་དག་དེའི་ཚེ་དེ་ཚུལ་བཞིན་མ་ཡིན་པ་ཡིད་ལ་བྱེད་པས་དྲན་<line/>
ཞིང་ཡང་དང༌། ཡང་དུ་དྲན་པ་ཉིད་དུ་བྱེད། དེ་ལ་ཆགས་ཤིང་ཡོངས་སུ་རྟོག་པར་བྱེད། དེ་འདོད་ཆགས་དེ་ཉིད་ལ་ཡང་དང༌། ཡང་དུ་སེམས་པར་བྱེད་ཅིང་དགེ་བའི་ཆོས་ལ་སེམས་པར་མི་<line/>
བྱེད་ལ་ཆོས་དང་མཐུན་པའི་ཆོས་མི་སྒྲུབ། སྡུག་བསྔལ་བ་དང༌། ཀུན་འབྱུང་བ་དང༌། འགོག་པའི་ཆོས་རྗེས་སུ་སེམས་པར་མི་བྱེད་ཅིང་རྗེས་སུ་མི་སློབ་ལ་རྗེས་སུ་མི་སྒྲུབ། དེར་ལས་སུ་<line/>
རུང་བར་མི་བྱེད་ཅིང་སངས་རྒྱས་དང༌། ཆོས་དང༌། དགེ་འདུན་རྗེས་སུ་དྲན་པར་མི་བྱེད། འཆི་བ་རྗེས་སུ་དྲན་པར་མི་བྱེད་ཅིང༌། འཁོར་བ་ལ་ཡིད་འབྱུང་བར་མི་བྱེད་ལ། ཁ་ན་མ་ཐོ་བ་<line/>
རྡུལ་ཙམ་ལའང་འཇིགས་པར་མི་ལྟ། གནས་མལ་དང༌། ན་བའི་གསོས་སྨན་གྱི་རྐྱེན་མང་པོ་འཆང་བར་བྱེད་ཅིང་གནས་མལ་དང༌། ན་བའི་གསོད་སྨན་གྱི་རྐྱེན་མང་པོ་འོས་པ་མ་ཡིན་པའི་<line/>
གནས་མལ་དང༌། ན་བའི་གསོས་སྨན་གྱི་རྐྱེན་རབ་ཏུ་མང་པོ་དེ་དག་དེས་འཆང་བར་བྱེད་དེ། རྣམ་པར་དེ་ལྟ་བུ་བྱས་པ་ནི་དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་སེམས་ཅན་དམྱལ་<line/>
བ་མེ་ཐབ་ཏུ་སྐྱེ་བར་འགྱུར་རོ། །མེ་ཐབ་ཀྱི་སེམས་ཅན་དམྱལ་བ་དེ་འབར། རབ་ཏུ་འབར། ཀུན་ཏུ་རབ་ཏུ་འབར་ཞིང༌། མེ་ལྕེ་གཅིག་ཏུ་གྱུར་པར་སྲེག་སྟེ། དེར་གང་འབར། རབ་ཏུ་<line/>
</page>
<page index="253" id="297A">༄༅། །འབར། ཀུན་ཏུ་རབ་ཏུ་འབར་ཞིང་མེ་ལྕེ་གཅིག་ཏུ་མ་གྱུར་པ་ནི་སྐྲའི་རྩེ་མོ་ཙམ་ཡང་མེད་དོ། །དེར་སེམས་ཅན་དམྱལ་བ་པ་དེ་དག་ཤིང་ལྗོན་པ་ལྟ་བུར་<line/>
རབ་ཏུ་འབར་ཏེ། དེ་འབར། རབ་ཏུ་འབར། ཀུན་ཏུ་རབ་ཏུ་འབར་ཞིང་མེ་ལྕེ་གཅིག་ཏུ་གྱུར་པ་དེར་སྐད་འབྱིན་ཏོ། །དེ་ལྟར་སྐད་འབྱིན་པ་ན་ཁར་མེས་བཀང་ངོ༌། །དེ་ཚོར་བས་ཉམ་ཐག་<line/>
པ་དང་ཡང་དེ་སྐད་འབྱིན་ཏོ། །དེའི་རྣ་བར་མེ་འབར་བ་འཇུག་སྟེ། བཅུག་ནས་སྐད་འབྱིན་ཅིང་དུ་ལ་སྨྲེ་སྔགས་འདོན་ཏོ། །དེའི་རྣ་བར་ཡང་མེ་འབར་བ་འཇུག་ཅིང་དེའི་ལུས་ཀྱང་ཀུན་ནས་<line/>
རབ་ཏུ་འབར་བར་འགྱུར་ཏེ། དེའང་ཤིན་ཏུ་འཁྲུགས་ཤིང་སྐད་འབྱིན་ལ་སྨྲེ་སྔགས་འདོན་ཏོ། །གལ་ཏེ་ཚུལ་ཁྲིམས་དང་མི་ལྡན་པར་གྱུར་པ་ཞིག་ཕ་རོལ་གྱི་བསོད་སྙོམས་ཟས་ལ་<line/>
དེ་ལྕེ་ལྕགས་རབ་ཏུ་འབར་བའི་གླེགས་མས་སྲེག་གོ། གལ་ཏེ་ཚུལ་ཁྲིམས་ཅན་ཚུལ་བཞིན་མ་ཡིན་པ་ཡིད་ལ་བྱེད་པས་བུད་མེད་དག་མཐོང་ན་དེའི་མིག་སྲེག་པར་འགྱུར་རོ། །གང་<line/>
ཤིན་ཏུ་ཆགས་པའི་སེམས་ཀྱིས་བུད་མེད་གཞན་དག་རྒོད་ཅིང་གླུ་དབྱངས་ལེན་ལ་སྒྲ་འབྱིན་པ་དག་ཐོས་ན་དེའི་རྣ་བ་རོ་ཉེ་རབ་ཏུ་བསྐོལ་བས་འགེངས་པར་འགྱུར་རོ། །ཚུལ་ཁྲིམས་<line/>
འཆལ་བ་འོས་པར་འགྱུར་བ་མ་ཡིན་པ་གང་གིས་དགེ་འདུན་རྣམས་ཀྱི་བདུག་སྤོས་ཡོངས་སུ་བཟུང་བས་སྣ་བཅད་ཅིང་སྲེག་པར་འགྱུར་ཏེ། དེ་ལྟར་ཚུལ་ཁྲིམས་འཆལ་པ་དེའི་དབང་<line/>
</page>
<page index="254" id="297B">པོ་ལྔ་ཆར་ལ་སྦྱར་ཏེ། སེམས་ཅན་དམྱལ་བར་ལས་དང་མཚུངས་པའི་ཆད་པ་དྲག་པོ་རབ་ཏུ་འབྱུང་ངོ༌། །ལས་ཀྱི་མཐའ་ཉེས་པར་སྤྱད་པ་བྱས་པ་དེ་ནི་ཇི་སྲིད་དུ་དེའི་སྡིག་པའི་ལས་བཅོམ་ཞིང་སྤངས་<line/>
ལ་ཟད་པར་མ་བྱས་པ་དེ་སྲིད་དུ་སེམས་ཅན་དམྱལ་བ་ཀུན་ནས་མེ་ལྕེ་འབར་བའི་ཕྲེང་བས་འཁྲུགས་པའི་སེམས་ཅན་དམྱལ་བ་མེ་ཐབ་དེར་སྲེག་ཅིང་འཚེད་དོ། །དེ་དེ་ལས་ཐར་ནས་གལ་ཏེ་ལན་<line/>
གྲངས་གཞན་ལ་མྱོང་བར་འགྱུར་བའི་ལས་ཀྱིས་ཡི་དྭགས་དང༌། དུད་འགྲོ་དག་ཏུ་མ་སྐྱེས་ལ། མི་རྣམས་དང་སྐལ་པ་མཉམ་པར་མི་སྐྱེས་ན་དེ་སྡིག་པའི་ལས་དེ་དང་རྒྱུ་མཐུན་པའི་འབྲས་བུས་<line/>
དེ་བྱད་ལག་ངན་ཅིང་ལོང་བ་དང༌། ཞ་ཞིང་དབུལ་བར་འགྱུར་ལ་དར་ལ་བབ་པ་ཉིད་ཀྱི་ཚེ་འཆི་བར་འགྱུར་རོ། །དེ་ནས་གཞན་ཡང༌། དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་<line/>
སེམས་ཅན་དམྱལ་བ་ཆེན་པོ་བསྡུས་གཞོམ་གྱི་འཁོར་ལ་བརྟགས་ན་དེས་ཐོས་པ་ལས་བྱུང་བའི་ཤེས་པས་འཁོར་གཞན་ལྕགས་ཀྱི་ཕྱེ་མ་མེ་མདག་གི་ར་བ་ཞེས་བྱ་བ་ཡོད་པ་མཐོང་ངོ༌། །<line/>
དེར་སེམས་ཅན་དག་ལས་ཀྱི་རྣམ་པར་སྨིན་པ་གང་གིས་སྐྱེ་བར་འགྱུར་སྙམ་ནས་དེས་ཐོས་པ་ལས་བྱུང་བའི་ཤེས་པས་བརྟགས་ན་གང་གིས་སྲོག་གཅོད་པ་དང༌། མ་བྱིན་པར་ལེན་པ་ནི་སྔ་<line/>
མ་བཞིན་ནོ། །དགེ་སྦྱོང་དགེ་སྦྱོང་དུ་དམ་བཅས་པ་གང་གིས་མིའི་གར་དང༌། གླུ་དབྱངས་དང༌། རྒྱན་དག་གི་སྒྲ་ཐོས་ནས་ཚུལ་བཞིན་མ་ཡིན་པ་ཡིད་ལ་བྱེད་པ་གཡེངས་པའི་བློས་དགོད་<line/>
</page>
<page index="255" id="298A">༄༅། །པ་དང༌། སྒེག་པ་དང༌། རྩེས་པ་དེ་ཐོས་ནས་ཁུ་བ་བྱུང་ལ་བྱུང་ནས་ཀྱང་རོ་མྱང་བར་བྱེད་ཅིང་གསོག་ན། དེ་ལུས་དང་བྲལ་ནས་ངན་འགྲོ་ལོག་པར་ལྷུང་བ་སེམས་ཅན་དམྱལ་<line/>
བ་ལྕགས་ཀྱི་མེ་མདག་ཏུ་སྐྱེ་བར་འགྱུར་རོ། །དེར་གནོད་པ་འདི་དག་འབྱུང་བར་འགྱུར་ཏེ། འདི་ལྟ་སྟེ། སེམས་ཅན་དམྱལ་བ་པ་དེའི་ལྕགས་ཀྱི་ར་བ་གྲུ་བཞི་པས་བསྐོར་བ་འཁོར་<line/>
དཔག་ཚད་ལྔ་བརྒྱ་ཡོད་པ་དེའི་ནང་དུ་སེམས་ཅན་དམྱལ་བ་པ་རང་གི་ལས་ཀྱིས་སྲེག་ཅིང་དེར་མེའི་ཆར་དང༌། ལྕགས་ཀྱི་ཆར་རྒྱུན་མི་འཆད་པར་འབབ་བོ། །དེར་སེམས་ཅན་དམྱལ་<line/>
བ་པ་དག་ལྕགས་ཀྱི་ཆར་པས་ཡན་ལག་དང༌། ཉིང་ལག་ཐམས་ཅད་ཕྱེ་མར་རློག་ལ། མེ་མདག་གི་ཆར་པས་གདུངས་ཤིང་སྲེག་གོ། དེར་ཆར་པ་གཉིས་ཀྱིས་ཉམ་ཐག་པ་དག་གནོད་<line/>
པ་དེ་དག་མྱོང་བར་འགྱུར་ཏེ། ཇི་ལྟར་སེམས་ཅན་དམྱལ་བ་པའི་མྱོང་བ་དེ་དག་གི་གནོད་པ་གང་ཡིན་པ་དེ་ནི་དཔེ་བྱ་བར་སླ་བ་མ་ཡིན་ནོ། །ཇི་སྲིད་དུ་དེའི་སྡིག་པའི་ལས་བཅོམ་<line/>
ཞིང་སྤངས་ལ་ཟད་བར་མ་བྱས་པ་དེ་སྲིད་དུ་དུས་ལས་འདའ་བར་མི་བྱེད་དེ། རྩུབ་ཅིང་མི་བཟད་པ། ཆ་བ་འཇིག་རྟེན་ཐམས་ཅད་འཇིགས་པར་བྱེད་ཅིང་མི་འདོད་ལ་མི་སྡུག་ཅིང་<line/>
ཡིད་དུ་མི་འོང་བའི་ལས་བྱས་པའི་ཚོར་བ་དེ་ལྟ་བུ་མྱོང་བར་འགྱུར་རོ། །དེ་ཕྱིས་དེ་ལས་ཡོངས་སུ་ཐར་བར་འགྱུར་ཏེ། གལ་ཏེ་ལན་གྲངས་གཞན་ལ་མྱོང་བར་འགྱུར་བའི་ལས་<line/>
</page>
<page index="256" id="298B">ཀྱིས་ཡི་དྭགས་དང༌། དུད་འགྲོ་དག་ཏུ་མ་སྐྱེས་ལ། དེ་མི་རྣམས་དང་སྐལ་པ་མཉམ་པར་མིར་སྐྱེས་ན་ལས་དེ་དང་རྒྱུ་མཐུན་པའི་འབྲས་བུས་དེ་རྟག་ཏུ་ཆུ་བོ་ཆེན་པོའི་མཉན་པར་འགྱུར། རྟག་ཏུ་<line/>
འཇིགས་པ་དང༌། ནད་བུ་ཅན་དུ་འགྱུར། གླང་པོ་ཆེའི་སོས་འཚེ་ཞིང་དེ་རྟག་ཏུ་འཆི་བས་ཉེན་པར་འགྱུར་རོ། །དེ་ནས་གཞན་ཡང༌། དགེ་སློང་དེས་སེམས་ཅན་དམྱལ་བ་ཆེན་པོ་བསྡུས་གཞོམ་<line/>
གྱི་འཁོར་ལ་བརྟགས་ན། དེ་འཁོར་གཞན་ཞིག་པ་བཅུ་བདུན་པ་མ་མཐོང་ལ། སེམས་ཅན་དམྱལ་བ་ཆེན་པོ་བསྡུས་གཞོམ་གྱི་འཁོར་གྱི་ཉེན་ཀོར་བཅུ་དྲུག་པ་ལས་ཀྱི་ཆོས་ཀྱི་རྣམ་པར་<line/>
སྨིན་པ་ཡོད་པ་མཐོང་ངོ༌། །དེ་སེམས་ཅན་རྣམས་ཀྱི་ལས་དང་འབྲེལ་པ་ལས་ཀྱི་འབྲས་བུ་རྣམ་པར་སྨིན་པ་རྣམ་པ་སྣ་ཚོགས་དག་མཐོང་ནས་འཁོར་བ་ལ་ཡིད་བྱུང་ངོ༌། །ཡང་དགེ་སློང་<line/>
དེ་ཇི་ལྟར་སེམས་ཅན་དམྱལ་བ་ཆེན་པོ་གསུམ་གྱི་འཁོར་གྱི་ལས་ཀྱི་འབྲས་བུའི་དེ་ཁོ་ན་ཉིད་རིག་ཅིང་དེ་ལས་ཀྱི་འབྲས་བུ་རྣམ་པར་སྨིན་པ་དག་འཛིན་པར་བྱེད་ལ། དེ་ལྟ་ཞིང་དམིགས་པར་<line/>
བྱེད་དེ། སྲིད་པ་དག་ལ་ཡིད་བྱུང་བ་ཐོབ་ཅིང་བདུད་ཀྱི་ཡུལ་གྱི་དངོས་པོ་ལ་མི་འདོད་པ་རྣལ་འབྱོར་པ་ནང་གི་ཆོས་ལ་ཆོས་ཀྱི་རྗེས་སུ་ལྟ་ཞིང་གནས་སོ། །དེ་ལྟར་བརྩོན་པའི་དགེ་སློང་<line/>
དེས་བླའི་གནོད་སྦྱིན་དག་གིས་མཐོང་ནས། བར་སྣང་ལ་སྦྱོད་པའི་གནོད་སྦྱིན་རྣམས་ལ་བསྙད་དོ། །དེ་དག་གིས་ཀྱང་རྒྱལ་པོ་ཆེན་པོ་བཞི་ལ་བསྙད་པ་ནས། དེ་ལྟར་སྔ་མ་བཞིན་<line/>
</page>
<page index="257" id="299A">༄༅། །དུ་སྦྱར་ཏེ། ཚད་མེད་འོད་ཀྱི་བར་གྱི་ལྷ་རྣམས་ལ་བསྙད་དོ། །སྔ་མ་བཞིན་དུ་སྦྱར་ཏེ། ཛམྦུའི་གླིང་དུ་རིགས་ཀྱི་བུ་གྲོང་ཁྱེར་ཆེ་གེ་མོ་ཞིག་ཅེས་བྱ་བ་ནས་སྐྲ་<line/>
དང༌། ཁ་སྤུ་བྲེགས། གོས་དུར་སྨྲིག་བགོས་ཏེ། དད་པས་ཁྱིམ་ནས་ཁྱིམ་མེད་པར་རབ་ཏུ་བྱུང་ནས། དེས་གཞན་དགུ་པའི་བར་ལ་ཞུགས་པ་དེ་ཚད་མེད་འོད་ཀྱི་ལྷ་དག་གིས་ཐོས་ནས་<line/>
དགའ་བར་གྱུར་ཏོ། །ཀྱེ་ལྷ་དག། བདུད་ཀྱི་ཕྱོགས་ནི་དམའ་བར་འགྱུར་ཞིང་དམ་པའི་ཆོས་ཀྱི་ཕྱོགས་ནི་མཐོ་བར་འགྱུར་བ་ནི་བདག་ཅག་དགའོ་ཞེའོ། །དེ་ནས་གཞན་ཡང༌། དགེ་<line/>
སློང་དེས་སེམས་ཅན་དམྱལ་བ་གསུམ་མཐོང་ནས་སེམས་ཅན་དམྱལ་བ་བཞི་པ་དུ་འབོད་ཅེས་བྱ་བ་ལ་རྟོག་པར་བྱེད་དོ། །དེར་སེམས་ཅན་དག་ལས་གང་གིས་སྐྱེ་བར་འགྱུར་<line/>
སྙམ་ནས། དེས་ཐོས་པ་ལས་བྱུང་བའི་ཤེས་པས་བརྟགས་ན། སྲོག་གཅོད་པ་དང༌། མ་བྱིན་པར་ལེན་པ་དང༌། འདོད་པས་ལོག་པར་གཡེམ་པ་དང༌། ཆང་འཐུང་བ་བཞི་ཀུན་ཏུ་<line/>
བསྟེན་ཅིང་བསྒོམས་ཏེ་མང་དུ་བྱས་པ་དག་གི་ལས་དང༌། ཉེར་བསྡོགས་དང༌། མཇུག་བྱས་ཤིང་བསགས་པ་དག་གིས་ལུས་དང་བྲལ་ནས་ངན་འགྲོ་སེམས་ཅན་དམྱལ་བ་ཆེན་<line/>
པོ་དུ་འབོད་དུ་སྐྱེ་བར་འགྱུར་བ་མཐོང་ངོ༌། །དེ་ལ་སྲོག་གཅོད་པ་དང༌། མ་བྱིན་པར་ལེན་པ་དང༌། འདོད་པས་ལོག་པར་གཡེམ་པའི་འབྲས་བུ་རྣམ་པར་སྨིན་པ་ནི་སྔར་བཤད་པ་<line/>
</page>
<page index="258" id="299B">བཞིན་ནོ། །ཆང་དང༌། སྦྱར་བའི་ཆང་ཀུན་ཏུ་བསྟེན་ཅིང་བསྒོམས་ཏེ་མང་དུ་བྱས་པ་ནི་སེམས་ཅན་དམྱལ་བ་དུ་འབོད་དུ་སྐྱེ་བར་འགྱུར་རོ། །གང་གིས་ཁྱིམ་གྱི་གནས་ནས་བྱུང་སྟེ་སྡོམ་པ་བླངས།<line/>
བསམ་གཏན་གྱི་བདེ་བས་སེམས་སྦྱངས་ཤིང་ཞི་བའི་དགེ་སློང་གི་དགེ་འདུན་དག་གི་འཁོར་དུ་ཆང་བྲིམས་ཏེ་ར་རོ་བར་བྱས་ན། དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་སེམས་ཅན་<line/>
དམྱལ་བར་རབ་ཏུ་གདུང་བ་ཆེན་པོས་བྱས་པའི་ཚོར་བ་མྱོང་བར་འགྱུར་རོ། །དེར་གནོད་པ་འདི་དག་འབྱུང་བར་འགྱུར་ཏེ། འདི་ལྟ་སྟེ། ཕྲ་སྐམ་གྱིས་ཁ་གདངས་པའི་ནང་དུ་ཟངས་དམར་<line/>
པོ་བསྐོལ་བ་རབ་ཏུ་འབར་བ་ལྡུགས་སོ། །དེ་འཐུང་བ་ན་དེའི་ཚེ་སྔར་མཆུ་སྲེག་གོ། མཆུ་བསྲེགས་ནས་རྐན་སྲེག་གོ། རྐན་བསྲེགས་ནས་ལྕེ་སྲེག་གོ། ལྕེ་བསྲེགས་ནས་མིད་པ་སྲེག་གོ།<line/>
དེ་བཞིན་དུ་ཨོལ་གོང༌། དེ་བཞིན་དུ་གཉེ་མ་དང༌། རྒྱུ་མ། དེ་བཞིན་དུ་ཕོ་བ་དང༌། ལོང་ཀ་བསྲེགས་ནས་རོ་སྨད་དུ་འབྱུང་བར་འགྱུར་ལ། དེ་ལྟར་ཆང་འཐུང་བ་དེ་ནི་མི་དགེ་བ་མྱོང་བར་<line/>
འགྱུར་ཏེ། དེ་འོ་དོད་འབོད་ཅིང་དུ་འཁྲུག་ཅིང་སྨྲེ་སྔགས་འདོན་ཏོ། །དེ་ཤིན་ཏུ་འཁྲུག་པ་ན་གཤིན་རྗེའི་མི་དག་གིས་རྗེས་སུ་བསྟན་པ་ཚིགས་སུ་བཅད་དེ་སྨྲས་པ། སྡིག་པ་དག་ནི་བྱེད་<line/>
པ་ན༑ ༑འབྲས་བུ་ཚ་བ་ཤེས་བར་གྱིས། །རྨོངས་པ་གང་ཞིག་བདག་མི་ཤེས། །ཕྱི་ནས་དེ་ནི་ཡོངས་གདུང་འགྱུར། །ཇི་ལྟར་བློ་གྲོས་ངན་པ་དག། སྡིག་པ་དག་གིས་ལས་བྱས་པ། །མ་<line/>
</page>
<page index="259" id="300A">༄༅། །དུ་དེ་ལྟར་ལ་གོར་སྤྱོད། །སྨྲེ་སྔགས་དོན་མེད་ཅི་ཞིག་འདོན། །སྡིག་པའི་ལས་ཀྱི་འབྲས་བུ་ནི། །མི་ནི་ཀུན་གྱིས་ཐོབ་པར་འགྱུར། །གལ་ཏེ་བདག་ཉིད་བདེ་འདོད་ན།<line/>
དེ་ལྟར་སྡིག་པ་བསྟེན་མི་བྱ། །དམྱལ་བ་དྲག་པོ་ཆེན་པོ་བ། །དེ་དག་ལས་ཀྱང་སྡིག་པའི་སེམས། །ཐར་ཀྱང་གཏི་མུག་དབང་སོང་བ། །ཡང་དང་ཡང་དུ་སྡིག་པ་བྱེད། །འདི་ཡིས་དམྱལ་<line/>
བར་མི་འགྲོ་ཞེས། །སྡིག་པ་ལ་ནི་ཡིད་མ་རྟོན། །མེ་ཆུང་བས་ནི་རི་དང་ཚལ། །ལྗོན་པར་བཅས་པ་སྲེག་པ་བཞིན། །རྨོངས་པ་སྡིག་པ་བྱེད་འདོད་པ། །གནོད་པ་འབྱུང་ལ་འདོད་མི་<line/>
བྱེད། །སྡིག་པའི་རྗེས་སུ་འབྲས་བུ་འཇུག །རྒྱུ་དང་རྐྱེན་ལས་བྱུང་བ་མཐོང༌། །ཆོས་ནི་ཅི་ཕྱིར་བསྟེན་མི་བྱ། །སྡིག་པའང་ཅི་ཕྱིར་རྣམ་མི་སྤོང༌། །སྡིག་པ་སྤངས་པའི་མི་དག་ནི། །སེམས་<line/>
ཅན་དམྱལ་བ་ཉིད་མི་མཐོང༌། །བདག་གི་སྡིག་ལས་འབྲས་བུ་དག། རྨོངས་པ་གང་དག་མི་ཤེས་པས། །དེ་ཡིས་ཉེས་པ་འདི་ཐོབ་སྟེ། །བློ་ངན་ཁྱོད་ནི་དེ་དག་སྤྱོད། །སྡིག་པས་སེམས་<line/>
ཅན་དམྱལ་བར་འགྲོ། །སྡིག་པས་ཡོངས་སུ་སྲེག་འགྱུར་ཏེ། །སྡིག་པས་མྱ་ངན་འདས་མི་འཐོབ། །སྡིག་པ་ལྟ་བུ་དགྲ་གཞན་མེད། །སྡིག་པས་སྔོན་ནི་བསླུས་པ་དག །སྡིག་པས་<line/>
ཡོངས་སུ་སྲེག་འགྱུར་ཏེ། །སྡིག་པ་དག་ནི་མི་བྱེད་པ། །དེ་ཡི་མདུན་དུ་འགྲོ་མི་འགྱུར། །ལམ་འདི་ཞི་བ་གཙོ་བོ་སྟེ། །གང་དག་སྲེད་དབང་མི་གནས་པའོ། །སྲེད་པ་སྤངས་པའི་མི་<line/>
</page>
<page index="260" id="300B">དག་ནི། །མྱ་ངན་འདས་དང་ཉེ་བར་གནས། །སྡིག་པ་དག་ནི་བྱེད་ལྡན་ཞིང༌། །དགེ་བ་རྣམས་ཀྱང་མི་བྱེད་པ། །སྡིག་པས་སྲེག་འགྱུར་དེ་ལྟ་བས། །སྡིག་པ་ཡིད་ལ་མ་བྱེད་ཅིག །སྡིག་པ་<line/>
སྤྱོད་པའི་མི་དག་ནི། །ནམ་ཡང་བདེ་བ་མི་ཐོབ་བོ། །དེ་ལྟར་གལ་ཏེ་བདག་ཉིད་ཀྱིས། །བདེ་འདོད་ཆོས་ལ་རྟག་ཏུ་བསྟེན། །གང་དག་སྡིག་པ་བསྟེན་བྱེད་པ། །སྡུག་བསྔལ་དེ་ལས་སྡུག་བསྔལ་<line/>
མེད། །དེ་ལྟ་བས་ན་སྡིག་མི་བསྟེན། །གལ་ཏེ་སྡུག་བསྔལ་དག་གིས་སྐྱོ། །ལེགས་པས་ལེགས་པའི་དོན་བྱའོ། །ལེགས་ལ་སྡིག་པའི་བྱ་བ་དཀའ། །སྡིག་ལ་སྡིག་པའི་བྱ་བ་སླ། །འཕགས་<line/>
ལ་སྡིག་པའི་བྱ་བ་དཀའ། །དེ་ལྟར་གཤིན་རྗེའི་མི་དེ་རྣམས་ཀྱིས་སེམས་ཅན་དམྱལ་བ་པ་དེ་དག་ལ་ཡང་དང༌། ཡང་དུ་བཤད། ཡང་དང༌། ཡང་དུ་བསྒོ་ཞིང་གནོད་པ་རྣམ་པ་སྣ་ཚོགས་<line/>
པ་དག་བྱེད་དེ། འདི་ལྟ་སྟེ། རི་རབ་ཏུ་འབར་ལ་ཀུན་ཏུ་འབར་ཞིང་མཁྲེགས་པ་གཉིས་ཤུགས་ཀྱིས་རྒྱུག་སྟེ། ཕན་ཚུན་འདུས་པ་དེ་གཉིས་ཀྱི་བར་དུ་སེམས་ཅན་དམྱལ་བ་པ་དེ་དག་<line/>
འཇུག་སྟེ། འདི་ལྟ་སྟེ། རི་དེ་གཉིས་ཀྱིས་འཐག་པ་ནི་ཇི་ལྟར་མངོན་པ་མེད་པར་དེ་ལྟར་ཤིན་ཏུ་འཐག་གོ། ཡང་འབྱུང་བར་འགྱུར་ཏེ། བྱུང་ནས་ཀྱང་ཡང་རི་དེ་གཉིས་ཀྱི་དབུས་<line/>
སུ་བཅུག་ནས་འཐག་གོ། དེའི་སྡིག་པའི་ལས་ཟད་པར་མ་གྱུར་གྱི་བར་དུ་ལོ་འབུམ་ཕྲག་དུ་མའི་བར་དུ་བྱུང་ཞིང་འཐག་གོ། དེ་སེམས་ཅན་དམྱལ་བའི་ཕྱོགས་དེ་ནས་ཐར་ནས་<line/>
</page>
<page index="261" id="301A">༄༅། །སྐྱབས་འདོད་པ། མགོན་འདོད་པ། དཔུང་གཉེན་འདོད་པ་དག་གཞན་དུ་རྒྱུག་པ་དང༌། དེ་དག་གཤིན་རྗེའི་མི་གཞན་རྣམས་དང་ཕྲད་ནས་ལྕགས་ཀྱི་རྫ་མའི་ནང་དུ་<line/>
ཁ་བུབ་ཏུ་བཅུག་གོ། ཇི་སྲིད་དུ་དེའི་སྡིག་པའི་ལས་བཅོམ་ཞིང་སྤངས་ལ་ཟད་པར་མ་གྱུར་པ་དེ་སྲིད་དུ་དེ་དག་དེར། ཁ་སྦུབ་ཏུ་ལོ་འབུམ་སྙེད་དུ་སྲེག་པར་འགྱུར་རོ། །སྐྱབས་འདོད་པ་།<line/>
མགོན་འདོད་པ། བདེ་བ་འདོད་པ་དེ་དག་རྫ་མར་བཙོ་བ་དེ་དག་ལས་ཐར་ནས་གར་བབ་བབ་ཏུ་འབྲོས་སོ། །ཇི་སྲིད་དུ་དེའི་སྡིག་པའི་ལས་བཅོམ་ཞིང་སྤངས་པར་མ་གྱུར་པ་དེ་སྲིད་<line/>
དུ་ལོ་འབུམ་ཕྲག་དུ་མར་དེ་དག་གི་མདུན་དུ་ལྕགས་ཀྱི་ཁྭ་རབ་ཏུ་འབར་བ་དེ་དག་གིས་བཟུང་ནས་དེ་དག་གིས་ཡན་ལག་དང༌། ཡན་ལག། གནད་དང༌། གནད། ཚིགས་དང༌། ཚིགས་<line/>
སུ་བརྒྱའམ། སྟོང་དུ་ཟའོ། །སྐྱབས་འདོད་པ། མགོན་འདོད་པ། དཔུང་གཉེན་འདོད་པ་དེ་དག་དེ་ལས་ཐར་ནས་ཀྱང་གར་བབ་བབ་ཏུ་འཕྲོས་སོ། །བཀྲེས་པ་དང༌། སྐོམ་པས་གདུངས་<line/>
བ་ད་དག་མཚོའི་ཆུ་རབ་ཏུ་དང་བ་ཞིག་རྒྱང་རིང་པོ་ནས་མཐོང་སྟེ། དེ་དག་དེར་བརྒྱུགས་པ་དང༌། དེ་དག་ཀྱང་རོ་ཉེ་རབ་ཏུ་བསྐོལ་བས་གང་བ་ཡིན་ཏེ། དེར་ཁྲུས་བྱ་བའི་ཕྱིར་འཇུག་གོ།<line/>
གང་གི་ཚེ་ཞུགས་བར་གྱུར་བ་དང༌། ས་ཕྱོགས་དེང་དེ་དག་ལས་ཀྱིས་བྱས་པའི་ཆུ་སྲིན་རྣམས་ཀྱིས་བཟུང་ནས་ཁས་བུབ་ཏུ་དྲངས་ཏེ། ཇི་སྲིད་དུ་དེའི་སྡིག་པའི་ལས་བཅོམ་ཞིང་<line/>
</page>
<page index="262" id="301B">སྤངས་ལ་ཟད་པར་མ་བྱས་པ་དེ་སྲིད་དུ་ལོ་འབུམ་ཕྲག་དུ་མང་དེ་དག་རོ་ཉེ་དེའི་ནང་དུ་སྐོལ་ལོ། །ཕྱིས་ལས་ཀྱིས་བྱས་པའི་ཆུ་སྲིན་དེ་དག་ལས་ཐར་བར་འགྱུར་ཏེ། ཐར་ནས་ཀྱང་ཚོར་བས་ཉེན་པ་<line/>
སྐྱབས་འདོད་པ། མགོན་འདོད་པ། དཔུང་གཉེན་འདོད་པ་དག་གར་བབ་བབ་ཏུ་འབྲོས་སོ། །གལ་ཏེ་མདུན་ན་འཁོད་པའི་གཤིན་རྗེའི་མི་རྣམས་ཀྱིས་མཐོང་ན་དེ་དག་དེར་འཛིན་ཏེ། བཟུང་<line/>
ནས་ཀྱང་མདུང་རྩེ་རབ་ཏུ་འབར་བ་དག་གིས་འབིགས་པར་བྱེད་དོ། །དེ་དག་ལ་མདུང་རྩེ་དེ་དག་བར་འགའ་རྒྱབ་ཏུ་ཕྱུང་ནས་འབྱུང༌། བར་འགའ་གློར་ཕུག་ནས་འབྱུང༌། བར་འགའ་མགྲིན་<line/>
པར་ཕུག་ནས་འབྱུང་སྟེ། སེམས་ཅན་དམྱལ་བ་པ་ཚོར་བས་ཉེན་པ་དེ་དག་གི་སྒྲ་དེ་སེམས་ཅན་དམྱལ་བ་པ་གཞན་དག་གིས་ཕྱོགས་དེ་ནས་གླུ་དབྱངས་ཀྱི་སྒྲར་ཐོས་སོ། །དེའང་དུ་བའི་སྒྲ་<line/>
ཡིན་ན་ལས་ཀྱི་དབང་གིས་སྙན་པར་ཐོས་ཏེ། སྐྱབས་འདོད་པ། མགོན་འདོད་པ། དཔུང་གཉེན་འདོད་པ་དེ་དག་གནས་དེར་འགྲོའོ། །ཇི་སྲིད་དུ་དེའི་སྡིག་པའི་ལས་བྱས་ཤིང་བསགས་པ་<line/>
བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་ལོ་འབུམ་ཕྲག་དུ་མར་དེ་དག་གཤིན་རྗེའི་མི་དེ་དག་གིས་བཟུང་ནས་མདའ་བོ་ཆེ་དང༌། མདུང་རབ་ཏུ་འབར་བ་དག་གིས་འབིགས་པར་<line/>
བྱེད་དོ། །དེ་དག་དེ་ལས་ཐར་བར་འགྱུར་ཏེ། ཐར་ནས་ཀྱང་སྐྱབས་འདོད་པ། མགོན་འདོད་པ་དག་གར་བབ་བབ་ཏུ་འབྲོས་སོ། །དེ་དག་གིས་རྒྱང་མི་རིང་བ་ན་གྲོང་དང༌། ཁྱིམ་ཕུན་སུམ་<line/>
</page>
<page index="263" id="302A">༄༅། །ཚོགས་པ་དང༌། ཆུ་བོ་དང༌། ལྟེང་ཀ་ཕུན་སུམ་ཚོགས་པ་མཐོང་སྟེ། དེ་ཡི་ཕྱོགས་སུ་དེ་དག་རྒྱུག་ཅིང་དེ་དག་གྲོང་དེའི་ནང་དུ་འཇུག་གོ། གྲོང་དེ་ཐམས་ཅད་ཀྱང་རབ་ཏུ་<line/>
བསྐོལ་བ་འབར་བ་ཡིན་ལ། ནང་ནའང་སྲོག་ཆགས་མར་ཀོ་ཏ་ཀ་ཁ་རྡོ་རྗེ་ལྟ་བུ་ལ་མཆེ་བ་རྣོ་བ་རྣམས་ཀྱིས་ཤིན་ཏུ་གང་བ་ཡིན་ཏེ། དེ་དག་གང་གི་ཚེ་གྲོང་དེའི་ནང་དུ་ཞུགས་པར་གྱུར་པ་<line/>
དང༌། ཁྱིམ་དེའི་སྒོ་གཅོད་པར་གྱུར་ཏེ། དེ་དག་དེར་སྲོག་ཆག་སྨར་ཀོ་ཏ་ཀ་ཁ་མཆེ་བ་རྣོལ་རབ་ཏུ་འབར་བ་རྣམས་ཀྱིས་ཇི་སྲིད་དུ་དེའི་སྡིག་པའི་ལས་བཅོམ་ཞིང་སྤངས་ལ་ཟད་པར་<line/>
མ་བྱས་པ་དེ་སྲིད་དུ་ལོ་འབུམ་ཕྲག་དུ་མར་ཟ་བར་བྱེད་དོ། །གནོད་པ་རྒྱ་མཚོ་ལྟ་བུར་གྱུར་པ་དེ་ལས་ཐར་ནས། གལ་ཏེ་ལན་གྲངས་གཞན་ལ་མྱོང་བར་འགྱུར་བའི་ལས་ཀྱིས་ཡི་དྭགས་<line/>
དང༌། དུད་འགྲོ་དག་ཏུ་མ་སྐྱེས་ལ། མི་རྣམས་དང་སྐལ་བ་མཉམ་པར་མིར་སྐྱེས་ན། ཆང་བཏུང་བ་ལྡུད་པ་གང་ཡིན་པ་དེའི་ཉེས་པར་བྱས་པའི་ལས་ཀྱི་རྒྱུ་མཐུན་པ་དེས། དེ་སེམས་<line/>
འཁྲུལ་བར་འགྱུར་ཞིང་དབུལ་བ་དང༌། ལམ་པོ་ཆེ་དང༌། བཞི་མདོའི་ཚོང་པ་དང༌། བྱིས་པ་ཐམས་ཅད་ཀྱི་བཞད་གད་པར་གྱུར་ཅིང་བཞིན་གྱི་མདོག་ངན་པ་དང༌། སོ་འབའ་ཞིག་<line/>
སྣང་བ་དང༌། རྐང་བ་ཤིན་ཏུ་རྡོལ་བ་དང༌། ལུས་རྟག་ཏུ་བཀྲེས་པ་དང༌། སྐོམ་པས་གདུངས་པ་དང༌། བུ་དང༌། ཆུང་མ་དང༌། ཕ་དང༌། མ་དང༌། གཉེན་བཤེས་རྣམས་ཀྱིས་བཏང་བར་འགྱུར་རོ། །<line/>
</page>
<page index="264" id="302B">གང་ཆང་དེ་སྡོམ་པ་བླངས་བ་དག་གིས་འཐུངས་ན་དེ་དག་སེམས་ཅན་དམྱལ་བ་ཆེན་པོ་དུ་འབོད་དུ་རྣམ་པར་སྨིན་པ་མྱོང་བར་འགྱུར་བར་རིག་པར་བྱའོ། །དེ་ནས་གཞན་ཡང༌། དགེ་སློང་ལས་ཀྱི་<line/>
འབྲས་བུ་རྣམ་པར་སྨིན་པ་ཤེས་པ་དེས་སེམས་ཅན་དམྱལ་བ་ཆེན་པོ་ངུ་འབོད་ཀྱི་འཁོར་ལ་བརྟགས་ན་དེས་འཁོར་སྒྲ་ཆེན་པོ་ཞེས་བྱ་བ་མཐོང་ངོ༌། །དེར་སེམས་ཅན་དག་ལས་གང་གིས་སྐྱེ་<line/>
བར་འགྱུར་སྙམ་ནས་དེས་བརྟགས་ན། གང་གིས་སྲོག་གཅོད་པ་དང༌། མ་བྱིན་པར་ལེན་པ་དང༌། འདོད་པས་ལོག་པར་གཡེམ་པ་དང༌། ཆང་འཐུང་བ་ཀུན་ཏུ་བསྟེན་ཅིང་བསྒོམས་ཏེ་མང་<line/>
དུ་བྱས་པར་འགྱུར་རོ། །དེ་ལ་སྲོག་གཅོད་པ་དང༌། མ་བྱིན་པར་ལེན་པ་དང༌། འདོད་པས་ལོག་པར་གཡེམ་པ་ནི་སྔ་མ་བཞིན་ནོ། །ཆང་འཐུང་བ་ནི་གང་གིས་གསོ་སྦྱོང་བ་རྣམས་ལ་ཆང་བླུད་<line/>
ན་དེས་ནི་ལུས་དང་བྲལ་ནས་ངན་འགྲོ་ལོག་པར་ལྷུང་བ་སེམས་ཅན་དམྱལ་བ་སྒྲ་ཆེན་པོར་སྐྱེ་བར་འགྱུར་རོ། །དེར་གནོད་པ་འདི་དག་འབྱུང་བར་འགྱུར་ཏེ། འདི་ལྟ་སྟེ། རོ་ཉེ་རབ་ཏུ་བཞུས་<line/>
པས་ཐོག་མ་ཉིད་དུ་ཁང་ལྡུགས་སོ། །ཇི་ལྟར་དེ་དག་གིས་གསོ་སྦྱོང་བ་རྣམས་ལ་བླུད་པ་དེ་ལྟར་ལྕགས་ཀྱི་ཕོར་པ་རབ་ཏུ་འབར་བའི་ནང་ནས་ལྡུད་པ་ན། ཇི་ལྟར་སེམས་ཅན་དམྱལ་བ་<line/>
གཞན་དག་ན་མེད་པ་སྙིང་རྗེ་བའི་སྒྲ་དེ་ལྟ་བུ་འབྱུང་བར་འགྱུར་རོ། །དེ་ལྟར་སྙིང་རྗེ་བའི་སྒྲ་ཀུན་ཏུ་འབྱིན་པ་ན་གང་སྒྲ་འབྱུང་བ་དེས་ནམ་མཁའ་དེ་ཐམས་ཅད་ཤིན་ཏུ་གང་བར་འགྱུར་རོ། །<line/>
</page>
<page index="265" id="303A">༄༅། །ལས་ཀྱི་དབང་གིས་སེམས་ཅན་དམྱལ་བ་པ་དེ་རྣམས་དེ་ལྟར་ཁྲོ་བ་ན་ཁྲོ་བ་དེ་གཤིན་རྗེའི་མི་རྣམས་ཀྱིས་ཐོས་ནས་ཀྱང་ཉིས་གྱུར་གྱིས་ཁྲོ་བར་བྱེད་དོ། །དེ་ལྟར་ཆང་<line/>
བཏུང་བའི་འཐུང་བ་དེ་མ་ལེགས་པ་ཐམས་ཅད་བྱེད་པ་ཡིན་ཏེ། སེམས་མཉམ་པར་བཞག་པས་དགེ་བའི་ཚོགས་འཛིན་པར་གྱུར་པའི་སེམས་དེ་ཆང་གིས་རྣམ་པར་འཁྲུག་པར་བྱེད་<line/>
དོ༑ ༑རྣམ་པར་འཁྲུགས་པའི་སེམས་དེས་ནི་བྱ་བ་དང༌། བྱ་བ་མ་ཡིན་པ་སོ་སོའི་ངོ་མི་ཤེས་སོ། །དེས་ན་མི་དགེ་བའི་ཚོགས་ཐམས་ཅད་སློང་བར་འགྱུར་རོ། །གང་ཆང་བཏུང་བ་ལྡུད་པ་ནི་<line/>
དེའི་རྒྱུ་མི་དགེ་བར་འགྱུར་ཏེ། རྒྱུ་ཇི་ལྟར་བྱས་པ་དེ་ལྟར་འབྲས་བུ་ཉེས་པ་དང་བཅས་པར་འགྱུར་ལ་དེ་གནོད་པ་དེས་ཤིན་ཏུ་རྣོ་བ་དང༌། ཤིན་ཏུ་ཡུན་རིང་བར་གནོད་པ་དུ་མར་འབྱུང་ངོ༌། །ཇི་<line/>
སྲིད་དུ་དེའི་སྡིག་པའི་ལས་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ། སེམས་ཅན་དེ་དག་སེམས་ཅན་དམྱལ་བ་སྒྲ་ཆེན་པོ་དེར་གནོད་པ་ཆེན་པོའི་སྒྲ་འབྱིན་པ་དུ་མ་དག་<line/>
འབྱུང་བར་འགྱུར་ཏེ། དེས་ན་སེམས་ཅན་དམྱལ་བ་དེ་སྒྲ་ཆེན་པོ་ཞེས་བྱའོ། །དེ་དག་ཕྱིས་ཐར་བར་འགྱུར་ཏེ། ཐར་ནས་ཀྱང་གལ་ཏེ་ལན་གྲངས་གཞན་ལ་མྱོང་བར་འགྱུར་བའི་<line/>
ལས་ཀྱིས་ཡི་དྭགས་དང༌། དུད་འགྲོ་དག་ཏུ་མ་སྐྱེས་ལ། དེ་མི་རྣམས་དང་སྐལ་པ་མཉམ་པར་གལ་ཏེ་མིར་སྐྱེས་ན། རྒྱུ་དང་མཐུན་པའི་འབྲས་བུས་དེ་ཡིད་མི་གཞུངས་པར་འགྱུར་<line/>
</page>
<page index="266" id="303B">ཞིང་དེ་དུས་ཐུང་ངུས་བྱང་བརྗེད་པར་འགྱུར། དེ་ཡི་ཡིད་གཞུངས་པ་ཆུང་བས་ལོངས་སྤྱོད་མེད་པར་འགྱུར་ཞིང་སྐྱེ་བོའང་དགའ་བར་མི་འགྱུར། དེའི་ནོར་དེ་དག་མེད་པར་འགྱུར་ཞིང་ནད་ཆུང་ངུས་<line/>
ཀྱང་འཆི་བར་འགྱུར་རོ། །དེ་ནས་གཞན་ཡང༌། དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་སེམས་ཅན་དམྱལ་བ་ཆེན་པོ་ངུ་འབོད་ཀྱི་འཁོར་ལ་བརྟགས་ན། དེས་ཀྱེ་མ་སེམས་ཅན་<line/>
དམྱལ་བ་ངུ་འབོད་ཀྱི་འཁོར་བཅུ་དྲུག་མཐོང་སྟེ། འདི་ལྟ་སྟེ། སྒྲ་ཆེན་པོ་དང༌། ཐམས་ཅད་སྒྲ་འབྱིན་དང༌། སྐྲ་མེ་འབར་དང༌། མེའི་ཕྱེ་མ་སྲིན་བུ་དང༌། ལྕགས་ཀྱི་མེ་འབར་བའི་གཏུན་<line/>
ཤིང་དང༌། རྡོ་མེ་འབར་བ་ཆར་ལྟར་འབབ་པ་དང༌། གསོད་མེད་དང༌། ལྕགས་ཚལ་དགོན་པ་དང༌། རབ་རིབ་ཀུན་བསགས་དང༌། གཤིན་རྗེའི་མཚམས་ཀྱི་དགོན་པ་དང༌། ཤིང་ཤལ་<line/>
མ་ལའི་ཚལ་ཆེན་དང༌། ཆུ་ཤིང་བསྲེགས་པ་དུད་པའི་ཚལ་དང༌། མེ་མདག་དུད་པའི་ཚལ་དང༌། གློག་གི་ན་བུན་ཚལ་དང༌། ཀུན་ཏུ་རྟོག་བྱེད་དེ། དེ་དག་ནི་སེམས་ཅན་དམྱལ་བ་ཆེན་པོ་<line/>
དུ་འབོད་ཀྱི་འཁོར་བཅུ་དྲུག་ཡིན་ནོ། །དེར་ལས་ཀྱི་རྣམ་པར་སྨིན་པ་གང་གིས་སྐྱེ་བར་འགྱུར་སྙམ་ནས་དགེ་སློང་དེས་བརྟགས་ན། དེར་སེམས་ཅན་དམྱལ་བ་སྒྲ་ཆེན་པོའི་འཁོར་མཐོང་<line/>
ནས་འཁོར་གཉིས་པ་ཐམས་ཅད་སྒྲ་འབྱིན་ལ་རྟོག་པར་བྱེད་དོ། །དེས་བརྟགས་ན་སྲོག་གཅོད་པ་དང༌། མ་བྱིན་པར་ལེན་པ་དང༌། འདོད་པས་ལོག་པར་གཡེམ་པ་ནི་སྔ་མ་བཞིན་<line/>
</page>
<page index="267" id="304A">༄༅། །ནོ༑ ༑ཆང་འཐུང་བ་ནི་གང་གིས་ཀུན་ཏུ་བསྟེན་ཅིང་བསྒོམས་ཏེ་མང་དུ་བྱས་པ་དང༌། དང་པོ་སྡོམ་པ་བླངས་མ་ཐག་ལ་ཆང་བླུད་ན་དེ་ལུས་དང་བྲལ་ནས་ངན་འགྲོ་ལོག་<line/>
པར་ལྟུང་བ་སེམས་ཅན་དམྱལ་བ་ཐམས་ཅད་སྒྲ་འབྱིན་དུ་སྐྱེ་བར་འགྱུར་རོ། །དེར་གནོད་པ་འདི་དག་འབྱུང་བར་འགྱུར་ཏེ། ཇི་ལྟ་ཇི་ལྟར་སེམས་ཅན་དམྱལ་བ་པ་རྣམས་ལྕགས་ཀྱི་གཏུན་<line/>
ཤིང་གིས་རྡེག་པ་ནས་དེ་ལྟ་དེ་ལྟར་སྒྲ་ཆེན་པོ་འབྱིན་ཏེ། དེས་སེམས་ཅན་དམྱལ་བའི་འཁོར་དེ་དག་ཐམས་ཅད་གང་བར་འགྱུར་རོ། །གལ་ཏེ་ཁོར་ཡུག་དང༌། ཁོར་ཡུག་ཆེན་པོའི་རི་དག་<line/>
དང༌། ཆུ་བོའི་འཁོར་དག་མེད་ན། སྒྲ་དེས་ཛམྦུའི་གླིང་ལ་སོགས་པ་མིའི་གནས་བཞི་པོ་དེར་ཐམས་ཅད་དུ་འབྱུང་བར་འགྱུར་རོ། །དེའི་ངུད་མོའི་སྒྲ་འབྱིན་པ་དེས་ཇི་སྲིད་དུ་དེའི་སྡིག་པའི་<line/>
ལས་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་སྙིང་རྗེ་ཞིང་དེ་སྲིད་དུ་རོ་མེད་པ་ཡིན་ཏེ། དེ་དག་རང་གི་ལས་དང་མཐུན་པར་སེམས་ཅན་དམྱལ་བ་པ་དེ་དག་གིས་དེ་སྲིད་དུ་<line/>
ངུ་བའི་སྒྲ་འབྱིན་ཏོ། །དེ་དག་ཕྱིས་སེམས་ཅན་དམྱལ་བ་དེ་ལས་ཐར་བར་འགྱུར་ཏེ། ཐར་ནས་ཀྱང་གལ་ཏེ་ལན་གྲངས་གཞན་ལ་མྱོང་བར་འགྱུར་བའི་ལས་ཀྱིས་ཡི་དྭགས་དང༌།<line/>
དུད་འགྲོ་དག་ཏུ་མ་སྐྱེས་ལ། མི་རྣམས་དང་སྐལ་པ་མཉམ་པར་མིར་སྐྱེས་ན་ཆུ་དཀོན་པའི་ཡུལ་དང༌། འབྲོག་ཏུ་སྐྱེ་བར་འགྱུར་ཏེ། སྲོག་གཅོད་པ་དང༌། མ་བྱིན་པར་ལེན་པ་དང༌།<line/>
</page>
<page index="268" id="304B">འདོད་པས་ལོག་པར་གཡེམ་པའི་འབྲས་བུ་ནི་སྔ་མ་བཞིན་ནོ། །དེ་ནས་གཞན་ཡང༌། དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས། སེམས་ཅན་དམྱལ་བ་ངུ་འབོད་ཀྱི་འཁོར་ལ་<line/>
བརྟགས་ན། དེས་ཐོས་པ་ལས་བྱུང་བའི་ཤེས་པས་འཁོར་སྐྲ་མེ་འབར་བ་ཞེས་བྱ་བ་མཐོང་སྟེ། དེར་སེམས་ཅན་དམྱལ་བ་པ་དག་ལས་ཀྱི་རྣམ་པར་སྨིན་པ་གང་གིས་སྐྱེ་བར་འགྱུར་སྙམ་<line/>
ནས་དེས་བརྟགས་ན། གང་གིས་སྲོག་གཅོད་པ་དང༌། མ་བྱིན་པར་ལེན་པ་དང༌། འདོད་པས་ལོག་པར་གཡེམ་པ་ཀུན་ཏུ་བསྟེན་ཅིང་བསྒོམས་ཏེ་མང་དུ་བྱས་པ་ནི་སྔ་མ་བཞིན་ནོ། །དགེ་<line/>
བསྙེན་བསླབ་པའི་གཞི་ལྔ་ཡོད་པ་ལ་ཆང་འཐུང་བ་ཡོན་ཏན་ཡིན་པར་བསླབ་པའི་གཞི་འཛིན་དུ་བཅུག་ན། དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་སྐྲ་མ་<line/>
འབར་བར་སྐྱེ་བར་འགྱུར་རོ། །དེར་མེའི་ཆར་རབ་ཏུ་འབར་བ་གང་ཡིན་པ་དེས་སེམས་ཅན་དམྱལ་བ་བ་དག་གིས་སྐྲ་ལ་སོགས་པ་ནས་རྐང་པའི་བར་དག་ཏུ་སྲེག་ཅིང་འཚེད་ལ་རབ་ཏུ་འབར་<line/>
རོ༑ ༑སེམས་ཅན་དམྱལ་བ་པ་དེ་དག་གི་རྐང་པ་དག་ལ་ནི་ཁྱི་དང༌། ཀླད་པ་ལ་ནི་བྱ་རྒོད་མཆུ་རབ་ཏུ་འབར་བ་དང༌། དབུས་སུ་ནི་ཝ་དག་གིས་ཟ་སྟེ། དེ་ལྟར་རང་གི་མི་དགེ་བའི་ལས་<line/>
བྱས་པས་སྲེག་ཅིང་ཟའོ། །ཉོན་མོངས་པ་དེ་དག་ངུ་བཞིན་དུ་གཤིན་རྗེའི་མི་རྣམས་ལ་འདི་སྐད་ཅེས་སྨྲས་སོ། །བདག་ཅག་སྙིང་རྗེའི་གནས་སུ་གྱུར། །ཁྱོད་ལ་སྙིང་རྗེ་མེད་དམ་ཅི། །<line/>
</page>
<page index="269" id="305A">༄༅། །ཁྱེད་ལ་ཞི་བ་མེད་དམ་ཅི། །བདག་ལ་ཁྱེད་ཅག་སྙིང་མི་རྗེ། །དེ་དག་གིས་དེ་སྐད་སྨྲས་པ་དང༌། གཤིན་རྗེའི་མི་དག་གིས་སླར་སྨྲས་པ། ཇི་ལྟར་ཁྱེད་ཅག་གཏི་མུག་<line/>
གིས། །བསྒྲིབས་པའི་སྡིག་ལས་མང་པོ་བྱས། །མི་ཟད་པ་ཡིས་ཁྱེད་ཅག་བདས། །དེ་ནི་ངེད་ཀྱི་རྒྱུ་མ་ཡིན། །རྨོངས་པས་ཚུལ་ཁྲིམས་མ་བསྲུངས་ཤིང༌། །སྡིག་པ་མང་པོ་བསགས་པ་བྱས།།<line/>
སྡིག་པ་མང་པོ་བསགས་པ་ཡི། །འབྲས་བུ་དེ་ནི་ཉེ་བར་གནས། །དེ་ལ་བདག་ཅག་རྒྱུ་མེད་དེ། །འདི་ནི་ཁྱེད་ཅག་ཉིད་ཀྱི་རྒྱུ། །གང་དག་སྡིག་པའི་ལས་བྱེད་པ། །དེ་ནི་ལས་དེའི་རྒྱུ་ཡིན་ནོ།།<line/>
སྲེད་པའི་ཞགས་པས་བསླུས་པ་ཡི། །ཁྱེད་ཀྱིས་སྡིག་པ་གང་བྱས་པ། །དེ་ནི་ཁྱེད་ལ་དྲག་ཏུ་འཚེད། །ངེད་ལ་ཅི་ཞིག་སྨྲ་བར་བྱེད། །སྡིག་པ་རྒྱུ་མེད་མ་ཡིན་ཏེ། །སྡིག་མ་བྱས་ལ་རྣམ་<line/>
མི་སྨིན། །གང་གིས་སྡིག་པ་གང་བྱས་པ། དེ་ལ་དེ་ནི་ཡོངས་སུ་སྨིན། །ཆང་ནི་དུག་གི་མཆོག་ཡིན་ཏེ། །ཆང་འཐུང་བ་ལ་བསྟེན་མི་བྱ། །ཆང་འཐུང་བ་ལ་བསྟེན་པ་ནི། །དགེ་བའི་<line/>
ཆོས་རྣམས་ཉམས་པར་འགྱུར། །གང་གིས་རྟག་ཏུ་ཆང་བསྟེན་པ། །དེ་ཡི་བློ་ནི་མི་བརྟན་ཞིང༌། །བློ་ཡོ་བ་ལ་ཆོས་མེད་དེ། །དེ་ལྟ་བས་ན་ཆང་སྤོངས་ཤིག། ཉམས་བྱེད་ནང་ན་ཉམས་<line/>
མཆོག་ནི། །ཆང་ཞེས་མཁས་པ་རྣམས་ཀྱིས་བཤད། །མི་ལས་ཉམས་པས་ཉམས་བྱེད་པ། །དེ་ལྟ་བས་ན་ཆང་མི་བསྟེན། །ཆང་འཐུང་བ་ལ་སྟེན་བྱེད་པ། །མི་སྡུག་སྡིག་པའི་<line/>
</page>
<page index="270" id="305B">ཆོས་ཡིན་ཏེ། །དེ་ལྟ་བས་ན་དུག་ལྟ་བུའི། །ཆང་འཐུང་བ་ནི་རྣམ་པར་སྤོངས། །ཆང་འཐུང་བ་ལ་གནས་པའི་སྐྱོན། །ནོར་ཟད་ངན་པར་རྗོད་བྱེད་ཅིང༌། །ལེ་ལོ་ཤིན་ཏུ་སྐྱེད་བྱེད་པས། །དེ་ལྟ་<line/>
བས་ན་དེ་སྤོངས་ཤིག། ཆང་གིས་འདོད་ཆགས་སྐྱེད་བྱེད་ཅིང༌། །དེ་བཞིན་ཁྲོ་དང་གཏི་མུག་དག། ཡང་དང་ཡང་དུ་སྐྱེད་བྱེད་པས། །དེ་ལྟ་བས་ན་ཆང་སྤོངས་ཤིག། དེ་ལྟར་ཇི་སྲིད་དུ་དེའི་<line/>
སྡིག་པའི་ལས་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་རང་གི་ལས་ཀྱི་འབྲས་བུ་ལ་སྤྱོད་པའི་སེམས་ཅན་དམྱལ་བ་པ་དག་སེམས་ཅན་དམྱལ་བ་སྐྲ་མེ་འབར་བར་འཚེད་<line/>
དོ༑ ༑དེ་དག་སེམས་ཅན་དམྱལ་བ་དེ་ལས་ཐར་བར་འགྱུར་ཏེ། ཐར་ནས་ཀྱང་གལ་ཏེ་ལན་གྲངས་གཞན་ལ་མྱོང་བར་འགྱུར་བའི་ལས་ཀྱིས་ཡི་དྭགས་དང༌། དུད་འགྲོ་དག་ཏུ་མ་སྐྱེས་ལ།<line/>
མི་རྣམས་དང་སྐལ་པ་མཉམ་པར་མིར་སྐྱེས་ན། དེ་དང་རྒྱུ་མཐུན་པའི་འབྲས་བུས་གང་དུ་རྣམ་པ་ཐམས་ཅད་དུ་ཆང་མེད་པའི་ཡུལ་དེ་ལྟ་བུར་སྐྱེ་བར་འགྱུར་ཞིང་གཟུགས་དང༌། རོ་<line/>
མངོན་པར་ཤེས་པར་མི་འགྱུར་རོ། །དེ་ནས་གཞན་ཡང༌། དགེ་སློང་ལས་ཀྱི་རྣམ་པར་སྨིན་པ་ཤེས་པ་དེས་སེམས་ཅན་དམྱལ་བ་ངུ་འབོད་ཀྱི་འཁོར་ལ་རྟོག་པར་བྱེད་དེ། སེམས་ཅན་<line/>
དམྱལ་བ་ཆེན་པོ་ངུ་འབོད་ཀྱི་འཁོར་གཞན་གང་ཞིག་ཡོད་སྙམ་མོ། །དེས་ཐོས་པ་ལས་བྱུང་བའི་ཤེས་པས་སེམས་ཅན་དམྱལ་པ་མེའི་ཕྱེ་མ་སྲིན་བུ་ཞེས་བྱ་བ་མཐོང་ངོ༌། །དེར་<line/>
</page>
<page index="271" id="306A">༄༅། །སེམས་ཅན་དག་ལས་ཀྱི་རྣམ་པར་སྨིན་པ་གང་གིས་སྐྱེ་བར་འགྱུར་སྙམ་ནས་དེས་བརྟགས་ན། གང་གིས་སྲོག་གཅོད་པ་དང༌། མ་བྱིན་པར་ལེན་པ་དང༌། འདོད་པས་<line/>
ལོག་པར་གཡེམ་པ་ཀུན་ཏུ་བསྟེན་ཅིང་བསྒོམས་ཏེ་མང་དུ་བྱས་པ་ནི་སྔ་མ་བཞིན་ནོ། །ཆང་འཚོང་བ་ནི་ཆུ་མང་བར་བྱེད་ལ་རིན་ཐང་གཞན་ཡིན་ན་གཞན་དུ་འཚོང་སྟེ། དེ་ལ་སྐྱེན་ཁ་<line/>
ན་མ་ཐོ་བ་རྫུན་དང༌། མ་བྱིན་པར་ལེན་པ་དང༌། ཆང་འཐུང་བ་དེ་དག་བྱུང་ངོ༌། །དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་མེའི་ཕྱེ་མ་སྲིན་བུར་སྐྱེ་བར་<line/>
འགྱུར་རོ། །དེར་གནོད་པ་འདི་དག་འབྱུང་བར་འགྱུར་ཏེ། འདི་ལྟ་སྟེ། ནད་བཞི་བརྒྱ་རྩ་བཞི་འབྱུང་སྟེ། རླུང་ལས་གྱུར་པ་བརྒྱ་རྩ་གཅིག་དང༌། མཁྲིས་པ་ལས་གྱུར་པ་བརྒྱ་རྩ་གཅིག་<line/>
དང༌། བད་ཀན་ལས་གྱུར་པ་བརྒྱ་རྩ་གཅིག་དང༌། འདུས་པ་ལས་གྱུར་པ་བརྒྱ་རྩ་གཅིག་སྟེ། སེམས་ཅན་དམྱལ་བ་པ་དག་དང་མཐུན་པར་འབྱུང་ངོ༌། །གང་ནད་གཅིག་གིས་<line/>
ཉི་མ་གཅིག་ཏུ་ཛམྦུའི་གླིང་དང༌། བྱང་གི་སྒྲ་མི་སྙན་དང༌། ནུབ་ཀྱི་བ་ལང་སྤྱོད་དང༌། ཤར་གྱི་ལུས་འཕགས་ཀྱི་མི་དེ་དག་ཀུན་མ་ལུས་པར་འཆི་བར་བྱེད་པའི་ནད་ཀྱི་རྣམ་པ་དེ་ལྟ་<line/>
བུ་དག་སེམས་ཅན་དམྱལ་བ་བ་དེ་དག་ལ་འབྱུང་བར་འགྱུར་རོ། །གནོད་པ་གཞན་དག་ཡང་དང༌། ཡང་དུ་འབྱུང་སྟེ། འདི་ལྟ་སྟེ། སེམས་ཅན་དམྱལ་བ་པ་རང་གི་ལུས་དེ་དག་ལ་<line/>
</page>
<page index="272" id="306B">སྲིན་བུ་དག་འབྱུང་བར་འགྱུར་ཏེ། གང་པགས་པ་དང༌། ཁྲག་དང༌། ཤ་དང༌། ཚིལ་དང༌། རུས་པ་དང༌། རྐང་དག་ལ་ཕུག་ཅིང་ཕུག་ཅིང་འཐུང་ངོ༌། །དེ་ལྟར་མགོན་མེད་པ། གཤིན་རྗེའི་མིས་<line/>
འཇིགས་ཤིང་དུ་སྐད་འབྱིན་པ་ན་མེའི་གནོད་པ་རྣམ་པ་དུ་མ་འབྱུང་སྟེ། ཇི་སྲིད་དུ་དེའི་སྡིག་པའི་ལས་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་མེ་དེས་སྲེག་ཅིང་འཚེད་ལ་རབ་<line/>
ཏུ་འབར་བར་བྱེད་དོ། །དེ་དག་སེམས་ཅན་དམྱལ་བ་དེ་ལས་ཐར་བར་འགྱུར་ཏེ། གལ་ཏེ་ལན་གྲངས་གཞན་ལ་མྱོང་བར་འགྱུར་བའི་ལས་ཀྱིས་ཡི་དྭགས་དང༌། དུད་འགྲོ་དག་ཏུ་མ་སྐྱེས་ལ།<line/>
མི་རྣམས་དང་སྐལ་པ་མཉམ་པར་མིར་སྐྱེས་ན། དེ་ཆང་གི་ཉོ་ཚོང་གི་རྒྱུ་མཐུན་པའི་འབྲས་བུས་སྡུག་བསྔལ་བ་དང་དབུལ་བར་འགྱུར་རོ། །དེ་ནས་གཞན་ཡང༌། དགེ་སློང་ལས་ཀྱི་འབྲས་<line/>
བུ་རྣམ་པར་སྨིན་པ་ཤེས་པ་དེས་སེམས་ཅན་དམྱལ་བ་ངུ་འབོད་ཀྱི་འཁོར་ལ་བརྟགས་ན་སེམས་ཅན་དམྱལ་བ་ལྕགས་ཀྱི་མེ་འབར་བའི་གཏུན་ཤིང་ཞེས་བྱ་བ་མཐོང་ངོ༌། །དེར་སེམས་<line/>
ཅན་དག་ལས་གང་གིས་སྐྱེ་བར་འགྱུར་སྙམ་ནས་དེས་བརྟགས་ན། གང་གིས་སྲོག་གཅོད་པ་དང༌། མ་བྱིན་པར་ལེན་པ་དང༌། འདོད་པས་ལོག་པར་གཡེམ་པ་ཀུན་ཏུ་བསྟེན་ཅིང་<line/>
།གོམས་ཏེ་མང་དུ་བྱས་པ་ནི་སེམས་ཅན་དམྱལ་བ་ལྕགས་ཀྱི་མེ་འབར་བའི་གཏུན་ཤིང་དུ་སྐྱེ་བར་འགྱུར་ཏེ། སྔ་མ་བཞིན་ནོ། །སེང་གེ་དང༌། སྟག་དང༌། གཟིག་དང༌། རི་སྐེགས་<line/>
</page>
<page index="273" id="307A">༄༅། །དང༌། ཤང་ཤང་ཏེའུ་དག་ཆང་གིས་བྲིད་དེ་ཉམས་པར་བྱས་ལ་བཟུང་ནས་བསད་པ་གང་ཡིན་པ་དེ་ནི་དེར་སྐྱེ་བར་འགྱུར་རོ། །དེར་གནོད་པ་འདི་དག་འབྱུང་བར་<line/>
འགྱུར་ཏེ། འདི་ལྟ་སྟེ། ལྕགས་ཀྱི་གཏུན་ཤིང་རབ་ཏུ་འབར་བ་དག་འབྱུང་ངོ༌། །ལས་ཀྱིས་བྱས་པའི་གཏུན་ཤིང་དེ་རྣམས་ཀྱིས་ཡན་ལག་དང༌། ཉིང་ལག་ཐམས་ཅད་ཕྱེ་མར་རློག་<line/>
ཅིང་གསོད་དེ། ཇི་ལྟར་བྱེ་མའི་ཚད་ཙམ་དུ་དེ་ལྟར་ཡན་ལག་དང༌། ཉིང་ལག་ཐམས་ཅད་ཕྱེ་མར་རློག་གོ། ཚོར་བ་དེས་ཉམ་ཐག་པ་དག་འོ་དོད་འབོད། ངུ་སྐད་འབྱིན། སྨྲེ་སྔགས་<line/>
འདོན་ཅིང་ཕན་ཚུན་དུ་རྒྱུག་སྟེ། བརྒྱུགས་པ་དང༌། གཏུན་ཤིང་རབ་ཏུ་འབར་བ་རྣམས་ཀྱིས་ཀུན་ཏུ་འཚོག་གོ། ཇི་སྲིད་དུ་དེའི་སྡིག་པའི་ལས་བྱས་ཤིང་བསགས་པ་བཅོམ་<line/>
ཞིང་སྤངས་ལ་ཟད་པར་མ་བྱས་པ་དེ་སྲིད་དུ་ཚོར་བས་ཉེན་པའི་སེམས་ཅན་དེ་དག་གཤིན་རྗེའི་མི་རྣམས་ཀྱིས་བཟུང་ནས་སྤུ་གྲི་དག་གིས་ཡན་ལག་དང༌། ཉིང་ལག་ཐམས་ཅད་<line/>
འཇོག་ཅིང་གཤེགས་ལ་འདྲལ་ལོ། །དེ་ཕྱིས་སེམས་ཅན་དམྱལ་བ་དེ་ལས་ཐར་བར་འགྱུར་ཏེ། ཐར་ནས་ཀྱང་གལ་ཏེ་ལན་གྲངས་གཞན་ལ་མྱོང་བར་འགྱུར་བའི་ལས་ཀྱིས་ཡི་<line/>
དྭགས་དང༌། དུད་འགྲོ་དག་ཏུ་མ་སྐྱེས་ལ་མི་རྣམས་དང་སྐལ་བ་མཉམ་པར་མིར་སྐྱེས་ན། ལས་དེ་དང་རྒྱུ་མཐུན་པས་དྲེག་ཅན་དུ་འགྱུར། ལས་དེ་དང་རྒྱུ་མཐུན་པས་དབུལ་བར་<line/>
</page>
<page index="274" id="307B">འགྱུར་ཞིང་སྨན་པ་དང༌། སྨན་སྦྱོར་བ་དང་བྲལ་བའི་ཡུལ་ངན་པ་དང༌། རྩྭ་དང༌། མྱ་ངམ་དང༌། མེས་ཚིག་པས་འཇིག་པ་མང་བའི་ཡུལ་ངན་པ་དག་ཏུ་སྐྱེ་བར་འགྱུར་རོ།། །།<line/>
འཕགས་པ་དམ་པའི་ཆོས་དྲན་པ་ཉེ་བར་གཞག་པ། བམ་པོ་དགུ་པ། དེ་ནས་གཞན་ཡང༌། དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་སེམས་ཅན་དམྱལ་བ་ཆེན་པོ་ངུ་འབོད་ཀྱི་<line/>
འཁོར་ལ་བརྟགས་ན། དེས་ཐོས་པ་ལས་བྱུང་བའི་ཤེས་པས་འཁོར་རྡོ་མེ་འབར་བ་ཆར་ལྟར་འབབ་པ་ཞེས་བྱ་བར་མཐོང་ངོ༌། །དེར་སེམས་ཅན་དམྱལ་བ་དག་ལས་གང་གིས་སྐྱེ་བར་འགྱུར་<line/>
སྙམ་ནས་དེས་བརྟགས་ན། གང་གིས་སྲོག་གཅོད་པ་དང༌། མ་བྱིན་པར་ལེན་པ་དང༌། འདོད་པས་ལོག་པར་གཡེམ་པ་ཀུན་ཏུ་བསྟེན་ཅིང་བསྒོམས་ཏེ་མང་དུ་བྱས་པ་ནི་སེམས་ཅན་དམྱལ་<line/>
བ་རྡོ་མེ་འབར་བ་ཆར་ལྟར་འབབ་པར་སྐྱེ་བར་འགྱུར་རོ། །ཆང་ནི་གཡུལ་འགྱེད་པའི་དོན་དུ་ཇི་ལྟར་གླང་པོ་ཆེ་ཆེན་པོས་གཡུལ་དུ་མི་མང་པོ་གསོད་པར་འགྱུར་ཏེ། དེ་ལས་བདག་<line/>
ཅག་རྒྱལ་བར་འགྱུར་བར་བྱའོ་སྙམ་ནས་གླང་པོ་ཆེ་དག་ལ་ཆང་བླུད་དེ། མི་བསད་ན་དེ་དག་ལས་དེའི་རྣམ་པར་སྨིན་པས་སེམས་ཅན་དམྱལ་བ་རྡོ་མེ་འབར་བ་ཆར་ལྟར་འབབ་<line/>
བར་སྐྱེ་བར་འགྱུར་རོ། །དེར་གནོད་པ་འདི་དག་འབྱུང་བར་འགྱུར་ཏེ། འདི་ལྟ་སྟེ། སེམས་ཅན་དམྱལ་བ་དེར་ལས་ལས་སྐྱེས་པ་མེ་རབ་ཏུ་འབར་བའི་གླང་པོ་ཆེ་སྲོག་ཐམས་ཅད་<line/>
</page>
<page index="275" id="308A">༄༅། །འཕྲོག་པར་བྱེད་པ་འབྱུང་སྟེ། དེས་མི་དེ་བཟུང་ནས་ཡན་ལག་དང༌། ཉིང་ལག་ཐམས་ཅད་ཕུག་ཅིང་ཕྱེ་མར་རློག་པར་བྱེད། འཕེན་པར་བྱེད་ཅིང་རྣམ་པར་འཚེ་བར་<line/>
བྱེད། རྣམ་པར་འཁྲུག་པར་བྱེད་ཅིང་ཡན་ལག་དང༌། ཉིང་ལག་སོས་སོར་འབྱེད་པར་བྱེད་དོ། །དེ་ནས་དེ་ལས་ཐར་བར་འགྱུར་ཏེ། ཕྱི་ནས་དེ་གཤིན་རྗེའི་མི་རྣམས་ཀྱིས་གཟུང་ངོ༌། །བཟུང་<line/>
ནས་ཟངས་དམར་པོ་རབ་ཏུ་བསྐོལ་བའི་ནང་དུ་བཅུག་སྟེ། ཇི་སྲིད་དུ་དེའི་སྡིག་པའི་ལས་བཅོམ་ཞིང་སྤངས་ལ་ཟད་པར་མ་བྱས་ཀྱི་བར་དུ་དེ་ལོ་འབུམ་ཕྲག་དུ་མར་སྲེག་ཅིང་འཚེད་<line/>
ལ་གསོད་པར་བྱེད་དོ། །དེ་སེམས་ཅན་དམྱལ་བ་དེ་ལས་ཐར་བར་འགྱུར་ཏེ། ཐར་ནས་ཀྱང་གལ་ཏེ་ལན་གྲངས་གཞན་ལ་མྱོང་བར་འགྱུར་བའི་ལས་ཀྱིས་ཡི་དྭགས་དང༌། དུད་འགྲོ་<line/>
དག་ཏུ་མ་སྐྱེས་ལ་མི་རྣམས་དང་སྐལ་པ་མཉམ་པར་མིར་སྐྱེས་ན། ལས་དེ་དང་རྒྱུ་མཐུན་པའི་འབྲས་བུས་དེས་གླང་པོ་ཆེ་བསད་པར་བཤམས་ཀྱང་གླང་པོ་ཆེ་དེས་གསོད་པར་<line/>
འགྱུར། དབུལ་ཞིང་བྱང་བཞིན་ངན་ལ། རྐང་པ་དང་ལག་པ་བོང་བུའི་རྐང་པ་ལྟར་འགྱུར་ཞིང་ལུས་རྟག་ཏུ་རྩུབ་པར་འགྱུར་བ་མཐོང་ངོ༌། །དེ་ནས་གཞན་ཡང༌། དགེ་སློང་ལས་ཀྱི་<line/>
འབྲས་བུ་རྣམ་པར་སྨིན་པ་ཤེས་པ་དེས་སེམས་ཅན་དམྱལ་བ་ཆེན་པོ་ངུ་འབོད་ཀྱི་འཁོར་ལ་བརྟགས་ན། དེས་ཐོས་པ་ལས་བྱུང་བའི་ཤེས་པས་སེམས་ཅན་དམྱལ་བ་ཆེན་པོ་འཆི་<line/>
</page>
<page index="276" id="308B">མེད་ཅེས་བྱ་བ་མཐོང་ངོ༌། །དེར་མི་དག་ལས་གང་གིས་སྐྱེ་བར་འགྱུར་སྙམ་ནས་དེས་བརྟགས་ན། གང་གིས་སྲོག་གཅོད་པ་དང༌། མ་བྱིན་པར་ལེན་པ་དང༌། འདོད་པས་ལོག་པར་གཡེམ་པ་ཀུན་<line/>
ཏུ་བསྟེན་ཅིང་བསྒོམས་ཏེ་མང་དུ་བྱས་པ་ནི་སྔ་མ་བཞིན་ནོ། །ཆང་ནི་བུད་མེད་གཞན་འོས་པ་མ་ཡིན་པ་ལ་བླུད་དེ་བླུད་ནས་ཀྱང་མྱོས་པས་འཁྲུལ་པར་བྱས་ལ། དེ་དང་ལྷན་ཅིག་ཏུ་མི་ཚངས་<line/>
པར་སྤྱད་ན་དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་འཆི་མེད་དུ་སྐྱེ་བར་འགྱུར་རོ། །དེར་གནོད་པ་འདི་དག་འབྱུང་བར་འགྱུར་ཏེ། འདི་ལྟ་སྟེ། ཁྱི་རབ་ཏུ་<line/>
འབར་བ་དག་གིས་རླིག་པ་འབྱིན་པར་བྱེད་དོ། །ཕྱུང་ཞིང་བཏོན་ཀྱང་ཡང་ཤིན་ཏུ་འཇམ་ཞིང་སྡུག་པ་སྐྱེ་བར་འགྱུར་རོ། །ཡང་འབྱིན་པར་བྱེད་དེ། གནོད་པ་དོན་གྱིས་བྱེད་པས་ངུ་<line/>
སྐད་འབྱིན་པར་བྱེད་དོ། །དེ་ལྟར་དེ་དག་དེ་ལས་ཐར་ནས་གར་བབ་བབ་ཏུ་འབྲོས་སོ། །དེ་དག་བྲོས་པའི་མདུན་ན་ངམ་གྲོག་ཆེན་པོ་དེ་ལ་བྱ་རོག་དང༌། བྱ་རྒོད་དང༌། འུག་པ་དང༌། བྱ་དྷ་མི་<line/>
ཀ་ལྕགས་ཀྱི་མཆུ་དང༌། སེན་མོ་རབ་ཏུ་འབར་བ་རྣམས་ཀྱིས་གང་པ་མཐོང་ངོ༌། །ངམ་གྲོག་དེ་ལས་སེམས་ཅན་དམྱལ་བ་འཁམས་ཏེ་བཞིན་གྱུར་པ། མགོན་འདོད་པ། སྐྱབས་འདོད་པ་དེ་<line/>
ངག་རབ་ཏུ་ལྟུང་ངོ༌། །དེ་ནས་བྱ་རོག་དང༌། བྱ་རྒོད་དང༌། འུག་པ་མཆུ་དང༌། སེན་མོ་རབ་ཏུ་འབར་བ་རྣམས་ཀྱིས་ཡན་ལག་དང༌། ཉིང་ལག་སོ་སོར་ཕྱེ་སྟེ་ཟའོ། །ཇི་སྲིད་དུ་དེའི་སྡིག་པའི་ལས་<line/>
</page>
<page index="277" id="309A">༄༅། །བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་ལོ་འབུམ་ཕྲག་དུ་མར་ཡང་སྐྱེ་བར་འགྱུར་རོ། །དེ་དག་སེམས་ཅན་དམྱལ་བ་དེ་ལས་ཐར་པར་འགྱུར་ཏེ། ཐར་<line/>
ནས་ཀྱང་ལན་གྲངས་གཞན་ལ་མྱོང་བར་འགྱུར་བའི་ལས་ཀྱིས་ཡི་དྭགས་དང༌། དུད་འགྲོ་དག་ཏུ་མ་སྐྱེས་ལ་མི་རྣམས་དང་སྐལ་པ་མཉམ་པར་མིར་སྐྱེས་ན་སྔ་མ་བཞིན་དུ་སྦྱར་ཏེ། ལས་<line/>
དེའི་རྒྱུ་དང་མཐུན་པའི་འབྲས་བུས་རྒྱལ་པོས་བཟུང་ཞིང་ལུས་མདོག་ངན་པ་དང༌། བཞིན་མདོག་ངན་པར་གྱུར་ཅིང་དེ་ཉིད་དུ་འཆི་བའི་དུས་བྱེད་པར་འགྱུར་བ་མཐོང་ངོ༌། །དེ་ནས་གཞན་<line/>
ཡང༌། དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་སེམས་ཅན་དམྱལ་བ་ཆེན་པོ་དུ་འབོད་ཀྱི་འཁོར་ལ་བརྟགས་ནི། གང་གིས་སྲོག་གཅོད་པ་དང༌། མ་བྱིན་པར་ལེན་པ་དང༌།<line/>
འདོད་པས་ལོག་པར་གཡེམ་པ་ཀུན་ཏུ་བསྟེན་ཅིང་བསྒོམས་ཏེ་མང་དུ་བྱས་པ་སྔ་མ་བཞིན་དུ་དེས་མཐོང་ངོ༌། །ཆང་ནི་དུག་དང་སྦྱར་ནས་དགྲ་གསད་པར་བྱ་བའི་ཕྱིར་བླུད་ན་དེ་ལུས་<line/>
དང་བྲལ་ནས་ངན་འགྲོ་ལོག་པར་ལྷུང་བ་འཁོར་ལྕགས་ཚལ་དགོན་པར་སྐྱེ་བར་འགྱུར་རོ། །འདི་ལྟ་སྟེ། ལྕགས་ཀྱི་འཁོར་ལོ་འཁོར་བ་རབ་ཏུ་འབར་བ་དེར་སེམས་ཅན་དམྱལ་བ་པ་<line/>
དེ་དག་ལྕགས་ཀྱི་ཐག་པས་བཅིངས་ནས་ལྕགས་ཀྱི་འཁོར་ལོ་སྐོར་བར་བྱེད་དོ། །སྐོར་བ་ན་དགྲ་གཤིན་རྗེའི་མི་རྣམས་ཀྱིས་ཡན་ལག་དང༌། ཉིང་ལག་ཐམས་ཅད་ལ་མཚོན་ཆ་དག་<line/>
</page>
<page index="278" id="309B">གིས་འདེབས་པར་བྱེད་དེ། ཇི་ལྟར་ཡུངས་འབྲུ་ཙམ་དུ་སེམས་ཅན་དམྱལ་བ་པ་དེ་དག་གི་ལུས་ཀྱི་ཤ་དེ་དག་ལ་ལྷག་མ་མ་ལུས་པར་བྱེད་ཀྱང་དེའི་ལས་ཉེས་པར་བྱས་པའི་རྣམ་པར་སྨིན་པས་དུས་ལ་<line/>
འདའ་བར་ནི་མི་བྱེད་དོ། །གལ་ཏེ་དེ་དག་ལས་ཟད་ནས་འཁོར་ལོ་འཁོར་བ་དེ་ལས་ཐར་ནས་གར་བབ་བབ་ཏུ་འབྲོས་པ་དང༌། དེ་དག་ལས་ཀྱིས་བྱས་པའི་ལྕགས་ཀྱི་སྤྲུལ་རྣམས་ཀྱིས་བཟུང་བར་<line/>
འགྱུར་ཏེ། ཇི་སྲིད་དུ་དེའི་སྡིག་པའི་ལས་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་ལོ་འབུམ་ཕྲག་དུ་མར་ཟའོ། །དེ་ཕྱིས་སེམས་ཅན་དམྱལ་བ་དེ་དག་ལས་ཐར་པར་འགྱུར་ཏེ། ཐར་<line/>
ནས་ཀྱང་གལ་ཏེ་ལན་གྲངས་གཞན་ལ་མྱོང་བར་འགྱུར་བའི་ལས་ཀྱིས་ཡི་དྭགས་དང༌། དུད་འགྲོ་དག་ཏུ་མ་སྐྱེས་ལ་མི་རྣམས་དང་སྐལ་པ་མཉམ་པར་མི་སྐྱེས་ན། ལས་དེ་དང་རྒྱུ་མཐུན་པའི་<line/>
འབྲས་བུས་སྤྲུལ་འཛིན་པའམ། མགོའི་ནོར་བུ་འབྱིན་པར་འགྱུར་ཡང་ལས་དེ་དང་རྒྱུ་མཐུན་པའི་འབྲས་བུས་སྤྲུལ་རྣམས་ཀྱིས་སྲོག་དང་འབྲལ་བར་འགྱུར་བ་མཐོང་ངོ༌། །དེ་ནས་གཞན་ཡང་<line/>
དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་སེམས་ཅན་དམྱལ་བ་ཆེན་པོ་དུ་འབོད་ཀྱི་འཁོར་ལོ་འཁོར་ལ་བརྟགས་ན་དེས་འཁོར་རབ་རིབ་ཀུན་བསགས་ཞེས་བྱ་བ་མཐོང་ངོ་<line/>
དེར་སེམས་ཅན་དག་ལས་གང་གིས་སྐྱེ་བར་འགྱུར་སྙམ་ནས་དེས་བརྟགས་ན་གང་གིས་སྲོག་གཅོད་པ་དང༌། མ་བྱིན་པར་ལེན་པ་དང༌། འདོད་པས་ལོག་པར་གཡེམ་པ་ཀུན་ཏུ་བསྟེན་ཅིང་<line/>
</page>
<page index="279" id="310A">༄༅། །བསྒོམས་ཏེ་མང་དུ་བྱས་པ་སྔ་མ་བཞིན་ནོ། །སེམས་ཅན་སོ་སོ་འཚོ་བར་བྱ་བའི་ཕྱིར་ཆང་འཐུང་བའི་ཟོང་ངམ། རིན་བྱིན་ན་དེ་གུས་དང་བྲལ་ནས་ངན་འགྲོ་ལོག་པར་ལྟུང་<line/>
བ་སེམས་ཅན་དམྱལ་བ་རབ་རིབ་ཀུན་བསགས་སུ་སྐྱེ་བར་འགྱུར་རོ། །དེར་གནོད་པ་འདི་དག་འབྱུང་བར་འགྱུར་ཏེ། འདི་ལྟ་སྟེ། སེམས་ཅན་དམྱལ་བ་དེ་ཐམས་ཅད་མུན་པ་ཡིན་ཏེ།<line/>
དེར་གནོད་པ་མྱོང་བ་ནི་གཤིན་རྗེའི་མི་དག་ཀྱང་མི་མངོན་ལ་འདི་དག་སུས་བྱས་ཞེས་གནོད་པའང་མི་མངོན་ཏེ། མུན་གང་ལས་བྱུང་བའི་མེའི་ནང་དུ་འཇུག་གོ། མེ་དེའི་འོད་ཀྱང་<line/>
ཤིན་ཏུ་མི་གསལ་བ་ཡིན་ཏེ། བར་སྐབས་སྐྲའི་རྩེ་མོ་ཙམ་ཡང་མེད་པའི་མེ་དེའི་ནང་དུ་དེ་དག་སྲེག་ཅིང་འཚེད་ལ་གདུངས་སོ། །དུ་ཞིང་སྐད་འབྱིན་པ་ན་ཇི་སྲིད་དུ་དེའི་སྡིག་པའི་ལས་<line/>
བྱས་ཤིང་བསགས་པ་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་སོག་ལེ་དག་གིས་ཀྱང་མགོ་ལ་སོགས་པ་ནས་རྐང་པའི་བར་དུ་ཕྱེད་མར་གཤེག་གོ། ཕྱིས་སེམས་ཅན་<line/>
དམྱལ་བ་དེ་ལས་ཐར་བར་འགྱུར་ཏེ། ཐར་ནས་ཀྱང་གལ་ཏེ་ལན་གྲངས་གཞན་ལ་མྱོང་བར་འགྱུར་བའི་ལས་ཀྱིས་ཡི་དྭགས་དང༌། དུད་འགྲོ་དག་ཏུ་མ་སྐྱེས་ལ་མི་རྣམས་དང་སྐལ་པ་<line/>
མཉམ་པར་མིར་སྐྱེས་ན། ལས་དེ་དང་རྒྱུ་མཐུན་པའི་འབྲས་བུས་རྟག་ཏུ་སྐོམ་པ་དང༌། བཀྲེས་པས་གདུངས་པར་འགྱུར་ཞིང་དེར་ནོར་རྫས་དང་འབྲལ་བར་འགྱུར་ལ་གང་ན་བཟའ་<line/>
</page>
<page index="280" id="310B">བཏུང་ཉུང་བའི་གླིང་དེ་དག་ཏུ་སྐྱེ་བར་འགྱུར་བ་མཐོང་ངོ༌། །དེ་ནས་གཞན་ཡང༌། དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་སེམས་ཅན་དམྱལ་བ་ཆེན་པོ་དུ་འབོད་ཀྱི་འཁོར་ལ་བརྟགས་<line/>
ན༑ དེས་ཐོས་པ་ལས་བྱུང་བའི་ཤེས་པས་སེམས་ཅན་དམྱལ་བ་གཤིན་རྗེའི་མཚམས་ཀྱི་དགོན་པ་ཞེས་བྱ་བ་མཐོང་ངོ༌། །དེར་སེམས་ཅན་དག་ལས་གང་གིས་སྐྱེ་བར་འགྱུར་སྙམ་ནས་དེས་<line/>
བརྟགས་ན། གང་སྲོག་གཅོད་པ་དང༌། མ་བྱིན་པར་ལེན་པ་དང༌། འདོད་པས་ལོག་པར་གཡེམ་པ་ཀུན་ཏུ་བསྟེན་ཅིང་བསྒོམས་ཏེ་མང་དུ་བྱས་པ་ནི་སྔ་མ་བཞིན་ནོ། །གང་གིས་ནད་མི་བཟད་པས་<line/>
ཐེབས་པ་དང༌། བུ་བཙས་པ་དག་ལ་ཆང་འཐུང་བའི་ཟོང་དང༌། རིན་གྱི་དོན་དུ་གོས་ཀྱི་རྒྱུའམ། ཟས་ཀྱི་རྒྱུ་བྱིན་ན། དེའི་ལུས་དང་བྲལ་ནས་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་གཤིན་<line/>
རྗེའི་མཚམས་ཀྱི་དགོན་པར་སྐྱེ་བར་འགྱུར་རོ། །དེར་གནོད་པ་འདི་དག་འབྱུང་བར་འགྱུར་ཏེ། འདི་ལྟ་སྟེ། རྐང་པ་དང༌། སེན་མོ་ལ་སོགས་པ་གཤིན་རྗེའི་མིའི་ཁ་འབར། རབ་ཏུ་འབར་བ་<line/>
དག་གིས་ཟ་བར་བྱེད་དོ། །ཟོས་ནས་ཀྱང་གནོད་པ་འབྱུང་བར་འགྱུར་ཏེ། འདི་ལྟ་སྟེ། ཇི་སྲིད་དུ་དེའི་སྡིག་པའི་ལས་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་མདུང་ཐུང་གི་རྩེ་མོ་<line/>
རབ་ཏུ་འབར་བ་དག་གིས་ལོ་འབུམ་ཕྲག་དུ་མར་འཚེད་ཅིང་སྲེག་ལ་ལ་གཤེགས་ཅིང་གསོད་དོ། །དེ་སེམས་ཅན་དམྱལ་བ་དེ་ལས་ཐར་བར་འགྱུར་ཏེ། ཐར་ནས་ཀྱང་གལ་ཏེ་ལན་གྲངས་<line/>
</page>
<page index="281" id="311A">༄༅། །གཞན་ལ་མྱོང་བར་འགྱུར་བའི་ལས་ཀྱིས་ཡི་དྭགས་དང༌། དུད་འགྲོ་དག་ཏུ་མ་སྐྱེས་ལ་མི་རྣམས་དང་སྐལ་པ་མཉམ་པར་མིར་སྐྱེས་ན། ལས་དེ་དང་རྒྱུ་མཐུན་པའི་འབྲས་<line/>
བུས་དེ་ཡུལ་ངན་པ་དང༌། གནས་ངན་པ་དང༌། རི་བྲགས་ངན་པ་དག་ཏུ་ཕག་འཚོ་བ་དང༌། ལོང་པར་འགྱུར་བ་མཐོང་ངོ༌། །དེ་ནས་གཞན་ཡང༌། དགེ་སློང་ལས་ཀྱི་འབྲས་བུ་རྣམ་པར་སྨིན་པ་<line/>
ཤེས་པ་དེས་སེམས་ཅན་དམྱལ་བ་ཆེན་པོ་དུ་འབོད་ཀྱི་འཁོར་ལ་བརྟགས་ན་དེས་ཐོས་པ་ལས་བྱུང་བའི་ཤེས་པས་སེམས་ཅན་དམྱལ་བ་ཤིང་ཤལ་མ་ལིའི་ཚལ་ཞེས་བྱ་བ་ཡོད་པ་<line/>
མཐོང་ངོ༌། །དེར་སེམས་ཅན་དག་ལས་གང་གིས་སྐྱེ་བར་འགྱུར་སྙམ་ནས་དེས་བརྟགས་ན་གང་གིས་སྲོག་གཅོད་པ་དང༌། མ་བྱིན་པར་ལེན་པ་དང༌། འདོད་པས་ལོག་པར་གཡེམ་པ་ནི་<line/>
སྔ་མ་བཞིན་ནོ། །ཆང་འཐུང་བ་ནི་མཆོག་ཏུ་མང་པོས་ཆང་ཤིན་ཏུ་ར་རོ་བར་འགྱུར་བའི་རྫས་དེ་དག་སྦྱོར་བར་བྱེད་དེ། དེའི་ཆང་ཇི་ལྟར་ཁ་ཅིག་ནི་དར་བ་ལྟ་བུ་དང༌། ཁ་ཅིག་ནི་ཆུ་ལྟ་བུ་<line/>
དང༌། ཁ་ཅིག་ནི་ཞོག་ཆུ་ལྟ་བུ་དེ་ལྟར་བཅོས་ནས་འབྲོག་དགོན་པར་ཞུགས་པའི་དེད་དཔོན་དག་ལ་བླུད་དེ། དེའང་ར་རོ་ཞིང་ཤིན་ཏུ་ར་རོ་བར་འགྱུར། དེ་ཀུན་གྱིས་ཤིན་ཏུ་ར་རོ་བར་<line/>
བྱས་ཏེ་ར་རོ་བ་དེ་དག་དེས་བསད་ནས་ནོར་གང་དང༌། གང་ཡོད་པ་དེ་དང༌། དེ་དག་ཕྲོགས་ན་དེས་བསླུས་པ་ཡིན་པས་དེ་འཇིག་རྟེན་ན་ཆོམ་རྐུན་པ་ཞེས་བྱའོ། །དེའི་ལས་ཀྱིས་བསྐྱོད་པས་<line/>
</page>
<page index="282" id="311B">དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་ཤིང་ཤལ་ལ་ལི་ཆེན་པོའི་ནགས་སུ་སྐྱེ་བར་འགྱུར་རོ། །དེར་གནོད་པ་འདི་དག་འབྱུང་བར་འགྱུར་ཏེ། འདི་ལྟ་སྟེ། མེ་རབ་ཏུ་<line/>
འབར་བའི་རྡོའི་ཆར་གྱི་ཚོགས་ཀྱིས་ལུས་དག་ཀུན་ཏུ་སྲེག་ཅིང་འབིགས་ལ་གཅོད་པར་བྱེད་དེ་སའི་བར་དུ་སྲེག་པར་བྱེད་དོ། །ཆུ་བོ་རབ་ཏུ་བསྐོལ་བའི་མེ་མདག་མེ་དམར་པོ་ཚ་བས་ཞུགས་པའི་<line/>
ཆུ་རྟག་ཏུ་འཇིགས་པ་ཞེས་བྱ་བ་ཡོད་དེ། ཇི་སྲིད་དུ་དེའི་སྡིག་པའི་ལས་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་ཟངས་དང་རོ་ཉེར་བསྲེས་པ་རབ་ཏུ་བསྐོལ་བའི་ཆུ་བོ་དེར་ལོ་འབུམ་<line/>
ཕྲག་དུ་མར་སྲེག་ཅིང་འཚེད་ལ། གཤིན་རྗེའི་མི་རྣམས་ཀྱིས་ཀྱང་རལ་གྲི་དང༌། མདའ་བོ་ཆེ་རབ་ཏུ་འབར་བ་དག་གིས་ཀུན་ཏུ་འདེབས་པར་བྱེད་དོ། །དེ་ཕྱིས་ཐར་བར་འགྱུར་ཏེ། ཐར་ནས་<line/>
ཀྱང་གལ་ཏེ་ལན་གྲངས་གཞན་ལ་མྱོང་བར་འགྱུར་བའི་ལས་ཀྱིས་ཡི་དྭགས་དང༌། དུད་འགྲོ་དག་ཏུ་མ་སྐྱེས་ལ་མི་རྣམས་དང་སྐལ་བ་མཉམ་པར་མིར་སྐྱེས་ན། ལས་དེ་དང་རྒྱུ་མཐུན་པའི་<line/>
འབྲས་བུས་མིག་གི་མདོག་གང་ཅིང་རྟག་ཏུ་ཁྲོལ་ཕྲག་དོག་མང་པོར་འགྱུར་བ་མཐོང་ངོ༌། །དེ་ནས་གཞན་ཡང༌། དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་སེམས་ཅན་<line/>
དམྱལ་བ་ཆེན་པོ་དུ་འབོད་ཀྱི་འཁོར་ལ་བརྟགས་ན། དེས་ཐོས་པ་ལས་བྱུང་བའི་ཤེས་པས་ཤིང་ཤལ་མ་ལི་ཆེན་པོའི་ཚལ་ཡོད་པ་མཐོང་ངོ༌། །དེར་སེམས་ཅན་དག་ལས་གང་གིས་<line/>
</page>
<page index="283" id="312A">༄༅། །སྐྱེ་བར་འགྱུར་སྙམ་ནས་དེས་བརྟགས་ན། གང་གིས་སྲོག་གཅོད་པ་དང༌། མ་བྱིན་པར་ལེན་པ་དང༌། འདོད་པས་ལོག་པར་གཡེམ་པ་ཀུན་ཏུ་བསྟེན་ཅིང་བསྒོམས་ཏེ་<line/>
མང་དུ་བྱས་པ་ནི་དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་སེམས་ཅན་དམྱལ་བར་སྐྱེ་བར་འགྱུར་ཏེ། སྔ་མ་བཞིན་ནོ། །ཆང་གི་དབང་དུ་བྱས་ནས་སིངས་པོ་ལྟར་བཅོས་ཏེ། འབྲོག་<line/>
དགོན་པའི་སྐྱེ་བོ་མང་པོ་དག་ལ་བླུད་ན་དེ་ལུས་དང་བྲལ་ནས་ངན་འགྲོ་ལོག་བར་ལྟུང་བ་སེམས་ཅན་དམྱལ་བ་ཤིང་ཤལ་མ་ལི་ཆེན་པོར་སྐྱེ་བར་འགྱུར་རོ། །དེ་ཆང་བླུད་པའི་འབྲས་བུས་<line/>
དེར་གནོད་པའི་འདི་དག་འབྱུང་བར་འགྱུར་ཏེ། འདི་ལྟ་སྟེ། ལས་ཀྱིས་བྱས་པའི་ཤིང་ཤལ་མ་ལིའི་ཕུང་དུ་དཔག་ཚད་གཅིག་ཙམ་ཡོད་པ་འབྱུང་སྟེ། འདབ་མ་སྤུ་གྲི་ལྟ་བུ་ཡིན་ལ།<line/>
ཡལ་ག་མེ་འབར་བ་ལྟ་བུ་ཡིན། དུད་པ་བདུག་ཅིང་རླུང་དུག་ལྟ་བུ་འབྱུང་སྟེ། དེ་ལྟར་ཆང་གི་ལས་ཀྱིས་བྱས་པ་དེ་འབྱུང་ངོ༌། །གང་དཔག་ཚད་གཅིག་ཚུན་ཆད་དུ་རླུང་དུག་ལྟ་བུས་<line/>
གནོད་པར་བྱེད་ཀྱང་སྲོག་དང་འབྲལ་བར་ནི་མི་འགྱུར་རོ། །ཇི་ལྟ་ཇི་ལྟར་ཤིང་ཤལ་མ་ལི་ཆེན་པོའི་ནགས་དཔག་ཚད་སུམ་སྟོང་ཡོད་པར་ཆུད་ན། དེ་ལྟ་དེ་ལྟར་མ་དག་མ་དང༌། དུ་བར་<line/>
བསྲེས་པ་དུག་ལྟ་བུའི་ཤུགས་ཀྱིས་སྡུག་བསྔལ་འབུམ་སྙེད་མྱོང་ཡང་དུས་ལས་འདའ་བར་ནི་མི་འགྱུར་རོ། །གང་གི་ཚེ་ཤིང་ཤལ་མ་ལི་ཆེན་པོའི་ཚལ་དུ་སེམས་ཅན་དམྱལ་བ་པ་<line/>
</page>
<page index="284" id="312B">གཤིན་རྗེའི་མི་རྣམས་ཀྱིས་འཇིགས་པར་བྱས་བ་ཆུད་པར་གྱུར་པ་དེའི་ཚེ་ཤིང་རྣམས་ལས་ཀུན་ནས་སྤུ་གྲི་ལྟ་བུའི་ཆར་རབ་ཏུ་འབབ་སྟེ། གང་ལག་ན་རལ་གྲི་དང༌། མདའ་པོ་ཆེ་མང་པོ་ཐོགས་པ་འཁྲུགས་<line/>
པ་དག་གིས་ཡན་ལག་དང༌། ཉིང་ལག་ཐམས་ཅད་དང༌། རྒྱུས་པ་དང༌། གནད་དང༌། ཀ་ར་ན་ད་ར་དང༌། རུས་པ་དང༌། རྐང་ཐམས་ཅད་ཡང་དང༌། ཡང་དུ་རྣམ་པར་གཤེགས་ཅིང་འདྲལ་ལ་དུམ་བུར་བྱེད་<line/>
དོ༑ ༑གཤིན་རྗེའི་མིས་འཇིགས་ཤིང་སྐྲག་པ་དེ་དག་ལྕགས་ཀྱི་ཤིང་ཤལ་མ་ལི་ཆེན་པོའི་ནགས་ཁྲོད་ན་ཁ་ཅིག་ནི་གྲིབ་མའི་ནང་ན་ཞུམ་ཞུམ་པར་འདུག། ཁ་ཅིག་ནི་ཤིང་ཁར་འཛེག །ཁ་<line/>
ཅིག་གཤིན་རྗེའི་མི་དེ་དག་དང་ཕྲད་ནས་རལ་གྲི་དག་གིས་འདེབས་ཤིང་གཤེག་གོ། དེ་ཆང་འཐུང་བའི་འབྲས་བུས་གང་དག་གི་གྲིབ་མའི་ནང་ན་ཞུམ་ཞུམ་པོར་འཁོད་པ་དེ་དག་གི་མིག་<line/>
ཀྱང་བྱ་རྒོད་ཀྱིས་འབྱིན་ཅིང་ཁུ་བའང་འཐུང་ངོ༌། །ཆང་འཐུང་བ་དེའི་འབྲས་བུས་ཤིང་དེ་ལ་འཛེག་པ་དེ་དག་ཀྱང་ཤིང་དེ་དག་ལས་ཡན་ལག་ལྷུང་བས་དེ་དག་དུམ་བུ་བརྒྱའམ། ཡང་ན་སྟོང་ཕྱེ་<line/>
མར་རློག་གོ །གང་དག་ཚལ་དེའི་ཐོར་ཏོལ་འཛེགས་པ་དེ་དག་བ་ཚྭའི་ཆུ་བོ་བཞུགས་པར་འཇུག་སྟེ། ཇི་སྲིད་དུ་དེའི་སྡིག་པའི་ལས་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ། ལོ་<line/>
འབུམ་ཕྲག་དུ་མར་རྒྱུས་པ་དང༌། རུས་པ་དང༌། ལུས་ཉིད་ཀྱིས་གནོད་པ་མྱོང་བར་འགྱུར་ཏེ། འདི་ནི་དེའི་ཕྱོགས་འགའ་ཞིག་བསྟན་པ་ཡིན་ནོ། །དེ་དེ་ལས་ཐར་བར་འགྱུར་ཏེ། ཐར་ནས་ཀྱང་<line/>
</page>
<page index="285" id="313A">༄༅། །གལ་ཏེ་ལན་གྲངས་གཞན་ལ་མྱོང་བར་འགྱུར་བའི་ལས་ཀྱིས་དེ་ཡི་དྭགས་དང༌། དུད་འགྲོ་དག་ཏུ་མ་སྐྱེས་ལ་མི་རྣམས་ཀྱི་སྐལ་པ་དང་མཉམ་པར་མིར་སྐྱེས་ན། ལས་དེ་<line/>
དང་རྒྱུ་མཐུན་པའི་འབྲས་བུས་དེ་ཡིད་རྣམ་པར་གཡེངས་ཤིང་ནད་དྲག་པོའམ། གལ་ཏེ་སྙིང་ནད་དམ། གལ་ཏེ་ངལ་རྐྱེན་པ་མང་བའམ། གལ་ཏེ་རྐང་བམ་གྱིས་འདེབས་པར་འགྱུར་ཞིང་<line/>
གལ་ཏེ་ལོང་བས་ཉམ་ཐག་པར་འགྱུར་བ་མཐོང་ངོ༌། །དེ་ནས་གཞན་ཡང༌། དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་སེམས་ཅན་དམྱལ་བ་ཆེན་པོ་དུ་འབོད་ཀྱི་འཁོར་<line/>
ལ་བརྟགས་ན། དེས་ཐོས་པ་ལས་བྱུང་བའི་ཤེས་པས་སེམས་ཅན་དམྱལ་བ་ཆུ་ཤིང་བསྲེགས་པའི་དུད་པའི་ཚལ་ཞེས་བྱ་བ་མཐོང་ངོ༌། །དེར་སེམས་ཅན་དག་ལས་གང་གིས་སྐྱེ་བར་<line/>
འགྱུར་སྙམ་ནས་དེས་ཐོས་པ་ལས་བྱུང་བའི་ཤེས་པས་བརྟགས་ན། སྲོག་གཅོད་པ་དང༌། མ་བྱིན་པར་ལེན་པ་དང༌། འདོད་པས་ལོག་པར་གཡེམ་པ་ཀུན་ཏུ་བསྟེན་ཅིང་བསྒོམས་ཏེ་<line/>
མང་དུ་བྱས་པ་ནི་སྔ་མ་བཞིན་ནོ། །ཆང་འཐུང་བ་ནི་བུད་མེད་ཡོན་ཏན་ཅན་དག་ལ་ཐབས་གཞན་གྱི་སྤྱོད་པས་བྲིད་དེ་བླུད་ནས་ར་རོ་བར་བྱས་ཏེ་སེམས་འཁྲུལ་པར་གྱུར་ན། འདི་<line/>
ལྟ་སྟེ། སེམས་ཅན་དམྱལ་བ་དེ་ནི་ལས་དེའི་རྣམ་པར་སྨིན་པས་ཀུན་ནས་དཔག་ཚད་ལྔ་ཡོད་པ་དེའི་ནང་དུད་པས་འཁྲིགས་ཤིང་རྒྱ་མཚོའི་ཀློང་གི་མེའི་མུན་གནག་གིས་<line/>
</page>
<page index="286" id="313B">གཏིབས་པ་ཞབས་སུ་ཀུན་ནས་རྒྱང་གྲགས་གསུམ་དུ་ས་བརྐོས་པ་དེར་མེ་མདག་ཁྲོལ་བུ་རབ་ཏུ་འབར་བས་ཤིན་ཏུ་གང་བའི་སའི་བུ་ག་དེར་སེམས་ཅན་དམྱལ་བ་པ་དེ་དག་ཉིན་གཅིག་<line/>
བཞིན་དུ་འཇུག་སྟེ། དུ་སྐད་འབྱིན་པར་ཡང་མི་ནུས་ཤིང་དེ་བཞིན་དུ་འཛག་སྒོ་ཐམས་ཅད་ཀྱང་མེས་གང་བར་འགྱུར་རོ། །དེ་ལས་ཐར་ནས་ཆུ་ཤིང་གི་དུད་པ་དེས་དེ་ལྟར་ཡང་དང༌། ཡང་དུ་འཛག་<line/>
སྒོ་ཐམས་ཅད་གང་བར་འགྱུར་ལ་འདི་ལྟར་མེ་དེ་ལ་བདེ་བར་སེམས་ཏེ། དུ་བ་དེའི་མཐུ་ནི་དེ་ལྟར་ཤིན་ཏུ་རྣོ་བ་ཉིད་ཡིན་ནོ། །དེ་ལས་ཀྱང་ཐར་ནས་ཇི་སྲིད་དུ་དེའི་སྡིག་པའི་ལས་བཅོམ་ཞིང་<line/>
སྤངས་ལ་ཟད་པར་མ་བྱས་པ་དེ་སྲིད་དུ་བྱ་དུ་བའི་མདོག་གི་ཕྲེང་བ་ཞེས་བྱ་བའི་མཆུ་ཤིན་ཏུ་རྣོ་བ་དེ་དག་གིས་རུས་པ་ཕུག་ནས་རྐང་དག་ལ་ཟ་བར་བྱེད་དོ། །དེ་ཕྱིས་སེམས་ཅན་དམྱལ་བ་<line/>
དེ་ལས་ཐར་བར་འགྱུར་ཏེ། ཐར་ནས་ཀྱང་གལ་ཏེ་ལན་གྲངས་གཞན་ལ་མྱོང་བར་འགྱུར་བའི་ལས་ཀྱིས་ཡི་དྭགས་དང༌། དུད་འགྲོ་དག་ཏུ་མ་སྐྱེས་ལ་མི་རྣམས་དང་སྐལ་པ་མཉམ་པར་མིར་<line/>
སྐྱེས་ན། ལས་དེ་དང་རྒྱུ་མཐུན་པའི་འབྲས་བུས་གློ་དང༌། མཇུག་དེ་དག་ལ་གདོན་གྱི་ནད་ཀྱིས་ཐེབས་ཤིང་དབུལ་བ་དང༌། ཚེ་ཐུང་བར་འགྱུར་བར་མཐོང་ངོ༌། །དེ་ནས་གཞན་ཡང༌། དགེ་སློང་<line/>
ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་སེམས་ཅན་དམྱལ་བ་ཆེན་པོ་དུ་འབོད་ཀྱི་འཁོར་ལ་བརྟགས་ན། དེས་ཐོས་པ་ལས་བྱུང་བའི་ཤེས་པས་སེམས་ཅན་དམྱལ་བ་མེ་མ་དག་<line/>
</page>
<page index="287" id="314A">༄༅། །དུད་པའི་ཚལ་ཞེས་བྱ་བ་མཐོང་ངོ༌། །དེར་སེམས་ཅན་དག་ལས་གང་གིས་སྐྱེ་བར་འགྱུར་སྙམ་ནས་དེས་བརྟགས་ན། གང་གིས་སྲོག་གཅོད་པ་དང༌། མ་བྱིན་པར་ལེན་<line/>
པ་དང༌། འདོད་པས་ལོག་པར་གཡེམ་པ་ཀུན་ཏུ་བསྟེན་ཅིང་བསྒོམས་ཏེ་མང་དུ་བྱས་པས་ནི་སྔ་མ་བཞིན་ནོ། །ཆང་འཐུང་བ་ནི་དགྲ་གསད་པའི་ཕྱིར་དང༌། ཆོམ་རྐུན་དང༌། རྒྱལ་པོས་བཀྲབས་<line/>
པ་གསད་པའི་ཕྱིར་བླུད་ན། དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་མེ་མ་དག་དུད་པའི་ཚལ་དུ་སྐྱེ་བར་འགྱུར་རོ། དེར་གནོད་པ་འདི་དག་འབྱུང་བར་<line/>
འགྱུར་ཏེ། འདི་ལྟ་སྟེ། དེར་ལས་ཀྱིས་བྱས་པའི་མེ་མདག་སྤུ་གྲི་ལྟ་བུའི་རླུང་ལྡང་ལ། རླུང་དེས་སེམས་ཅན་དམྱལ་བ་པ་དེ་དག་ཕན་ཚུན་གྱི་ཤུགས་ཀྱིས་ཐུག་ཅིང་ཤིན་ཏུ་ཐུག་གོ།<line/>
དེ་དག་གི་ལུས་ཕན་ཚུན་ཐུག་པ་ན་ཇི་ལྟར་བྱེ་མ་ཆང་པ་ནས་གཏོར་བ་བཞིན་དུ་དེ་ལྟར་ལུས་དེ་དག་ཕྱེ་མར་རློག་གོ། ཡང་ལས་ཀྱི་དབང་གིས་སྐྱེ་བར་འགྱུར་ཏེ། ཇི་སྲིད་དུ་དེའི་སྡིག་<line/>
པའི་ལས་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་ལོ་འབུམ་ཕྲག་དུ་མར་གནོད་པ་ཐམས་ཅད་མྱོང་བར་འགྱུར་ཏེ། འདི་ལྟ་སྟེ། སྤུ་གྲིས་གཤེག་ཅིང་མེའི་ཚོར་བ་དང༌།<line/>
ནད་ཀྱི་ཚོར་བ་དང༌། མཚོན་ཆའི་ཚོར་བ་དང༌། བ་ཚྭའི་ཚོར་བ་སྟེ། ཚོར་བ་མཆོག་ཏུ་ཚ་བ། མཆོག་ཏུ་འཇིགས་པ་དེ་དག་ཇི་སྲིད་དུ་དེའི་སྡིག་པའི་ལས་བཅོམ་ཞིང་སྤངས་ལ་<line/>
</page>
<page index="288" id="314B">ཟད་པར་མ་བྱས་པ་དེ་སྲིད་དུ་ལོ་འབུམ་ཕྲག་དུ་མར་མྱོང་བར་འགྱུར་རོ། །ཕྱིས་སེམས་ཅན་དམྱལ་བ་དེ་ལས་ཐར་བར་འགྱུར་ཏེ། ཐར་ནས་ཀྱང་ལན་གྲངས་གཞན་ལ་མྱོང་བར་འགྱུར་བའི་ལས་<line/>
ཀྱིས་ཡི་དྭགས་དང༌། དུད་འགྲོ་དག་ཏུ་མ་སྐྱེས་ལ། གལ་ཏེ་མི་རྣམས་དང་སྐལ་པ་མཉམ་པར་མིར་སྐྱེས་ན། ལས་དེ་དང་རྒྱུ་མཐུན་པའི་འབྲས་བུས་གཞང་འབྲུམ་རིམ་གསུམ་པས་ཐེབས་པར་<line/>
འགྱུར་ཞིང༌། རྟག་ཏུ་གྲང་བའི་རིམས་ཀྱིས་ཐེབས་པར་འགྱུར་བ་མཐོང་ངོ༌། །དེ་ནས་གཞན་ཡང༌། དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་སེམས་ཅན་དམྱལ་བ་ཆེན་པོ་དུ་<line/>
འབོད་ཀྱི་འཁོར་ལ་བརྟགས་ན། དེས་ཐོས་པ་ལས་བྱུང་བའི་ཤེས་པས་སེམས་ཅན་དམྱལ་བ་གློག་གི་ན་བུན་ཚལ་ཞེས་བྱ་བ་ཇི་ལྟར་འདུག་པ་མཐོང་ངོ༌། །དེར་སེམས་ཅན་དག་ལས་<line/>
གང་གིས་སྐྱེ་བར་འགྱུར་སྙམ་ནས་དེས་བརྟགས་ན། གང་གིས་སྲོག་གཅོད་པ་དང༌། མ་བྱིན་པར་ལེན་པ་དང༌། འདོད་པས་ལོག་པར་གཡེམ་པ་ཀུན་ཏུ་བསྟེན་ཅིང་བསྒོམས་ཏེ་མང་དུ་བྱས་<line/>
པ་ནི་སྔ་མ་བཞིན་ནོ། །ཆང་འཐུང་བ་ནི་ཕྱི་རོལ་ལ་བློ་མངོན་པར་ཞེན་པའི་ངང་ཚུལ་ཅན་དག་སླུ་བའི་བསམ་པས་བླུད་ན་ལུས་དང་བྲལ་ནས་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་<line/>
གློག་གི་ན་བུན་ཚལ་དུ་སྐྱེ་བར་འགྱུར་རོ། །དེ་དག་ལ་གནོད་པ་འདི་དག་འབྱུང་བར་འགྱུར་ཏེ། འདི་ལྟ་སྟེ། སེམས་ཅན་དམྱལ་བ་དེ་ཁྲུ་ཉིས་བརྒྱར་སེམས་ཅན་དམྱལ་བ་པའི་མེས་རབ་<line/>
</page>
<page index="289" id="315A">༄༅། །ཏུ་གང་བ་དེར་སེམས་ཅན་དམྱལ་བ་པ་དག་གཤིན་རྗེའི་མི་རྣམས་ཀྱིས་བཟུང་ནས་འཇུག་སྟེ། རྐང་པ་ནས་མགོ་ལ་སོགས་པའི་བར་བཏེག་ཅིང་བཞུས་སོ། །ལས་<line/>
ཀྱི་རླུང་གིས་ཡང་སྐྱེ་བར་འགྱུར་ལ་མེ་དེ་ནི་ལོ་མ་སྡུད་པ་ལྟ་བུ་ཡིན་ཏེ། ཇི་ཙམ་དུ་ཕྱོགས་བཅུར་ཐག་པས་དཀྲིས་པ་བཞིན་དུ་སེམས་ཅན་དམྱལ་བ་དེ་དག་དཀྲིས་ནས་ཇི་ལྟར་<line/>
ཐལ་བའང་མི་མངོན་པ་དེ་ལྟར་སྲེག་པར་བྱེད་དོ། །ཡང་འབྱུང་བར་འགྱུར་ཏེ། ཇི་སྲིད་དུ་དེའི་སྡིག་པའི་ལས་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་དེ་ལྟར་ལོ་འབུམ་<line/>
ཕྲག་དུ་མར་སྲེག་གོ། དེ་ཕྱིས་སེམས་ཅན་དམྱལ་བ་དེ་ལས་ཐར་བར་འགྱུར་ཏེ། ཐར་ནས་ཀྱང་གལ་ཏེ་ལན་གྲངས་གཞན་ལ་མྱོང་བར་འགྱུར་བའི་ལས་ཀྱིས་ཡི་དྭགས་དང༌། དུད་<line/>
འགྲོ་དག་ཏུ་སྐྱེས་ལ་མི་རྣམས་དང་སྐལ་པ་མཉམ་པར་མིར་སྐྱེས་ན། དེ་ཆང་འཐུང་བའི་རྒྱུ་མཐུན་པའི་འབྲས་བུས་ཡུལ་ཡབ་ན་དང༌། བ་ལྷི་ཀ་དེར་སྐྱེས་ཤིང་བཀོལ་བས་ཉམས་<line/>
པར་འགྱུར་ཏེ། ཤུགས་དྲག་པས་བཀོལ་བར་འགྱུར་བ་མཐོང་ངོ༌། །དེ་ནས་གཞན་ཡང༌། དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་སེམས་ཅན་དམྱལ་བ་དུ་<line/>
འབོད་ཀྱི་འཁོར་ལ་བརྟགས་ན་དེས་འཁོར་ཀུན་ཏུ་རྟོག་བྱེད་ཅེས་བྱ་བ་མཐོང་ངོ༌། །དེར་སེམས་ཅན་དག་ལས་ཀུན་ཏུ་བསྟེན་ཅིང་བསྒོམས་ཏེ་མང་དུ་བྱས་པ་གང་གིས་སྐྱེ་བར་<line/>
</page>
<page index="290" id="315B">འགྱུར་སྙམ་ནས་དེས་བརྟགས་ན། གང་གིས་སྲོག་གཅོད་པ་དང༌། མ་བྱིན་པར་ལེན་པ་དང༌། འདོད་པས་ལོག་པར་གཡེམ་པ་ནི་སྔ་མ་བཞིན་ནོ། །ཆང་འཐུང་བ་ནི་ཇི་ལྟར་འདི་དག་ཆང་གིས་<line/>
ཡིད་གཡེངས་ན་ལམ་དུ་འཇུག་པ་ལ་ངལ་བར་མི་འགྱུར་རོ་སྙམ་ནས་ལམ་དུ་འཇུག་པའི་ཆེད་དང༌། རྔོན་པ་དག་རི་དྭགས་གསད་པ་ལ་འགྲོ་བ་མགྱོགས་པར་འགྱུར་རོ་སྙམ་ནས་བླུད་ན་དེ་ལུས་<line/>
དང་བྲལ་ནས་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་ཀུན་ཏུ་རྟོག་བྱེད་དུ་སྐྱེ་བར་འགྱུར་རོ། །དེ་དག་ལ་གནོད་པ་འདི་དག་འབྱུང་བར་འགྱུར་ཏེ། འདི་ལྟ་སྟེ། འདོད་པ་གང་དང༌།<line/>
གང་ཉིད་དུ་ཀུན་ཏུ་སེམས་པ་དེ་དང༌། དེ་ཉིད་གཤིན་རྗེའི་མི་དག་གིས་བརྒྱའམ། ཡང་ན་སྟོང་ངམ། བྱེ་བ་བརྒྱའམ། ཡང་ན་སྟོང་དུ་བྱེད་དེ། སེམས་ཅན་དམྱལ་བའི་འཁོར་གཞན་དུ་<line/>
གནོད་པ་གང་དང༌། གང་འབྱུང་བ་དེ་ཐམས་ཅད་ཀྱི་བཞིར་གྱུར་དུ་དེར་འབྱུང་སྟེ་སྔ་མ་བཞིན་ནོ། །སེམས་ཅན་དམྱལ་བ་པ་རྣམས་ལ་གཤིན་རྗེའི་མི་དག་གིས་རྗེས་སུ་བསྟན་པའི་ཚིགས་<line/>
སུ་བཅད་དེ་སྨྲས་པ། དེ་ཡི་ལས་ནི་རྣམ་གསུམ་གྱིས། །གནས་སྐབས་དགུར་ནི་འཚེད་བྱེད་ཅིང༌། །རྣམ་པར་སྨིན་པ་བཞི་བཅུ་ཐམ། །དྲག་པོ་རབ་ཏུ་གཡོས་པར་འགྱུར། །དོན་མེད་<line/>
གཞི་ནི་ཅང་ཡིན་ཏེ། །སེམས་ཅན་དམྱལ་བའི་བཞད་གད་པ། །དབང་པོ་ཐམས་ཅད་རྣམས་ཉམས་ཤིང༌། །དོན་མེད་པ་ཡི་རྒྱུར་གྱུར་ཏོ། །ཚིག་ལ་ཤིན་ཏུ་དགའ་བ་དང༌། །ཆགས་<line/>
</page>
<page index="291" id="316A">༄༅། །པ་དང་ནི་འཇིགས་པ་དང༌། །ངག་གི་སྐྱོན་དང་རློམ་པ་དང༌། །ཚིག་རྩུབ་གཞི་ནི་དེ་ཡིན་ནོ། །ཆང་གིས་ཀུན་ཏུ་གཡེངས་པའི་ཡིད། །བྱ་དང་མི་བྱ་མི་ཤེས་པ། །མི་<line/>
དེ་ཕྱུགས་དང་མཚུངས་པ་ཡིན། །དེ་ལྟ་བས་ན་ཆང་སྤོངས་ཤིག། ཆང་གིས་གཡེངས་པའི་མི་དག་ནི། །གསོན་ཡང་ཤི་བ་དག་དང་མཚུངས། །གང་ཞིག་རྟག་ཏུ་གསོན་འདོད་པས།<line/>
རྟག་པར་ཆང་ནི་རྣམ་པར་སྤོངས། །ཆང་ནི་ཉེས་པ་ཀུན་གྱི་གཞི། །རྟག་པར་དོན་ཀུན་མེད་པར་བྱེད། །ངན་སོང་གསུམ་གྱི་ཐེམ་སྐས་ཏེ། །མུན་ནག་གནས་ནི་ཆེན་པོ་ཡིན། །ཆང་<line/>
གིས་སེམས་ཅན་དམྱལ་བར་འགྲོ། །དེ་བཞིན་ཡི་དྭགས་འཇིག་རྟེན་དང༌། །ཆང་གི་སྐྱོན་གྱིས་བསླུས་པ་ཡི། །མི་དག་དུད་འགྲོ་རྣམས་སུ་འགྲོ། །དུག་གི་ནང་དུ་དུག་ནི་ཆང༌། །དེ་<line/>
བཞིན་དམྱལ་བའི་ནང་ན་དམྱལ། །ནད་ཀྱི་ནང་ན་ནད་མཆོག་ནི། །ཆང་ཞེས་མཁས་པ་རྣམས་ཀྱིས་བཤད། །བློ་དང་དབང་པོ་ཉམས་བྱེད་ཅིང༌། །རིན་ཆེན་ཆོས་ནི་ཟད་བྱེད་ལ། །<line/>
ཚངས་པར་སྤྱོད་པ་འཇིག་བྱེད་པ། །མི་བཟད་ཆང་ནི་སྐྱེས་གནས་གཅིག །རྒྱལ་པོ་དང་ནི་བསྟན་བཅོས་མཁས། །ཆང་གིས་ཡང་བར་བྱེད་འགྱུར་ན། །ཐ་མལ་མི་དག་ཆང་འཐུང་<line/>
བ༑ ༑བསླུས་པར་འགྱུར་བ་ཅི་ཞིག་སྨོས། །ཆང་ལ་བསྟན་པའི་མི་དག་ནི། །ཆོས་རྣམས་ཀུན་གྱི་སྟ་རེ་ཡིན། །ངོ་ཚ་མེད་པར་བྱེད་པའི་མཆོག། ཡང་བ་དག་ཏུ་ཉེ་བར་བསྟན། །ཆང་<line/>
</page>
<page index="292" id="316B">གིས་ཕྲོགས་པར་གྱུར་བའི་སེམས། །བྱ་བ་དང་ནི་མི་བྱ་བ། །མི་ཤེས་རྣམ་པར་མི་ཤེས་ཤིང༌། །ཐམས་ཅད་མི་ཡིས་མི་ཤེས་སོ། །གང་ཞིག་ཆང་ལ་སྟེན་བྱེད་པ། །སྐྱེ་བོ་རེས་འགའ་དགའ་བྱེད་<line/>
ཅིང༌། །རེས་འགའ་ཡོངས་སུ་གདུང་བྱེད་ལ། །རེས་འགའ་སྡིག་པ་བྱེད་པ་ཡིན། །བློ་ནི་ཤིན་ཏུ་རྨོངས་སྐྱེད་ཅིང༌། །འཇིག་རྟེན་གཉིས་ནི་རྣམ་འཇིག་བྱེད། །ཐར་པའི་ཆོས་ལ་མེ་ལྟ་བུར། །སྲེག་<line/>
བྱེད་ཁོ་ན་ཆང་ཡིན་ནོ། །མི་གང་དག་ནི་ཆང་སྤོང་བ། །ཆོས་ཀྱི་ངང་ཚུལ་མཉམ་པར་བཞག། གང་ན་འཆི་བ་མེད་པ་ཡི། །གནས་མཆོག་དག་ཏུ་དེ་འགྲོའོ། །ཆང་འཐུང་བ་ཡིས་བསླུས་པ་དག་<line/>
དེ་ནི་བྱེད་པ་དམན་པ་ཡིན། །མི་བཟད་སེམས་ཅན་དམྱལ་བར་ལྷུང༌། །དོན་མེད་ཅི་ཞིག་ཡོངས་སུ་གདུངས། །འཐུང་བའི་ཚེ་ན་ཆང་ཞིམ་སྟེ། །རྣམ་སྨིན་ཚེ་ན་མཆོག་ཏུ་ཆེ། །ཀིམ་པ་ཀ་ནང་<line/>
ཀིམ་པ་ཀ། ཆང་ཞེས་མཁས་པ་རྣམས་ཀྱིས་བཤད། །བདག་ལ་འདི་ཡིས་མི་གནོད་ཅེས། །བློ་ལྡན་ཆང་ལ་ཡིད་མ་རྟོན། །མྱོང་ན་བསིལ་ཡང་རྣམ་སྨིན་ཚ། །ཆང་ནི་དམྱལ་བར་འགྲོ་<line/>
བར་བྱེད། །སྡིག་པའི་ཆོས་རྣམས་བྱེད་པ་ལ། །སེམས་གཡེང་བ་དག་དགའ་བར་བྱེད། །ཕྱི་ནས་རྣམ་སྨིན་ཚ་བ་རུ། །བློ་ངན་ཡོངས་སུ་གདུང་བར་འགྱུར། །འདོད་པ་རྣམས་ལ་བློ་མི་གཏང༌།<line/>
འདོད་པ་མཆོག་ཏུ་སླུ་བ་ཡིན། །འཁོར་བའི་འཆིང་བ་དྲག་པོ་སྟེ། །སེམས་ཅན་དམྱལ་བ་ཀུན་གྱི་རྒྱུ། །གང་ཞིག་འདོད་པ་རྣམས་ལ་དགའ། །དེ་ཡི་སྡུག་བསྔལ་མཐའ་མེད་དོ། །འདོད་<line/>
</page>
<page index="293" id="317A">༄༅། །པའི་སྤྲུལ་གྱིས་ཟིན་པ་ལ། །བདེ་བ་ནམ་ཡང་ག་ལ་ཡོད། །ཁྱེད་ཅག་འདོད་པ་མི་བཟད་ཅིང༌། །དྲག་པོ་སེམས་ཅན་དམྱལ་བར་འོངས། །གནོད་པ་ཤིན་ཏུ་མི་བཟད་<line/>
ལ༑ ༑དོན་མེད་ཅི་ཞིག་ཡོངས་སུ་གདུང༌། །གང་ཚེ་འདོད་པས་བསླུས་པ་ཡི། །ཁྱེད་ཅག་གིས་ནི་སྡིག་བྱས་པ། །དེ་ཚེ་ཅི་ཕྱིར་ཁྲོ་མི་བྱེད། །དེ་རིང་ཅི་ཞིག་ཡོངས་སུ་གདུང༌། །བྱས་ལ་<line/>
བསགས་པ་བརྟེན་པ་ཡི། །ལུས་ངག་གི་ནི་འབྲས་བུ་སྣང༌། །སྡིག་པའི་ཚོར་བ་མི་བཟད་པས། །དེ་ལྟ་བས་ན་སྡིག་མི་བྱ། །སྡིག་པ་སྡིག་པའི་རྣམ་སྨིན་དེ། །རྟག་ཏུ་སྡིག་པ་རྣམས་སུ་<line/>
སྨིན། །སྡིག་མི་བྱེད་ལ་སྡིག་མེད་དོ། །དེ་ལྟ་བས་ན་སྡིག་པ་སྤོངས། །སྡིག་པ་ཡོངས་སུ་སྤངས་པ་ལ། །སྡིག་པའི་འཇིགས་པ་མེད་པ་ཡིན། །སྡིག་པ་རང་གིས་བྱས་པ་གནོད། །<line/>
གཞན་གྱིས་སྤྱོད་པར་མི་འགྱུར་རོ། །དེ་ལྟར་གཤིན་རྗེའི་མི་དེ་དག་སེམས་ཅན་དམྱལ་བ་པ་དེ་རྣམས་ལ་རྗེས་སུ་སྟོན་པ་རྗེས་སུ་བསྟན་ནས་ཇི་སྲིད་དུ་དེའི་སྡིག་པའི་ལས་<line/>
བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་གནོད་པ་རྣམ་པ་སྣ་ཚོགས་དག་བྱེད་དུ་འཇུག་གོ། ཕྱིས་སེམས་ཅན་དམྱལ་བ་དེ་ལས་ཐར་བར་འགྱུར་ཏེ། ཐར་ནས་ཀྱང་<line/>
གལ་ཏེ་ལན་གྲངས་གཞན་ལ་མྱོང་བར་འགྱུར་བའི་ལས་ཀྱིས་ཡི་དྭགས་དང༌། དུད་འགྲོ་དག་ཏུ་མ་སྐྱེས་ལ་མི་རྣམས་དང་སྐལ་པ་མཉམ་པར་མིར་སྐྱེས་ན་ལས་དེ་དང་རྒྱུ་མཐུན་<line/>
</page>
<page index="294" id="317B">པའི་འབྲས་བུས་དེ་མཆོག་ཏུ་ཁྲོ་བས་ཁྲོ་བར་འགྱུར་ཞིང་བཀའ་བློ་མི་བདེ་བར་འགྱུར་བ་མཐོང་ངོ༌། །དེ་ནས་གཞན་ཡང༌། དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་སེམས་ཅན་དམྱལ་<line/>
བ་ཆེན་པོ་དུ་འབོད་ཀྱི་འཁོར་ལ་རྟོག་པར་བྱེད་ཀྱི། སེམས་ཅན་དམྱལ་བ་ཆེན་པོའི་འཁོར་གྱི་ཉེན་ཀེར་ལ་ཀུན་ཏུ་མི་རྟོག་སྟེ། ལས་ཀྱི་འབྲས་བུ་རྣམ་པར་སྨིན་པ་ཡང་མི་མཐོང་ངོ༌། །དེ་འདི་སྙམ་<line/>
དུ་སེམས་ཏེ། ཀྱེ་ཨེ་མ་སེམས་ཅན་དམྱལ་བའི་འཁོར་བཅུ་དྲུག་པོ་འདི་དག་ཇི་ལྟར་ཡང་སོས་དང༌། ཐིག་ནག་དང༌། བསྡུས་གཞོམ་བཞིན་ཏེ། བྱེ་བྲག་ཏུ་ན་སེམས་ཅན་དམྱལ་བ་དེར་<line/>
གནོད་པ་གཞན་གང་དང༌། གང་དག་ཡོད་པ་སེམས་ཅན་དམྱལ་བ་དེ་ལ་ཚོར་བ་དེ་དག་ཐམས་ཅད་བཅུར་འགྱུར་དུ་འགྱུར་ཏེ། ལས་བྱས་པའི་རྒྱུ་གང་བརྟན་པ་སྲོག་གཅོད་པ་དང༌། མ་བྱིན་པར་<line/>
ལེན་པ་དང༌། འདོད་པར་ལོག་པར་གཡེམ་པ་དང༌། སྡོམ་པ་བླངས་པས་ཆང་ལྡུད་པའམ། འཐུང་བའི་ལས་ངན་པ་བཞི་འགྱུར་བྱས་པས་དེར་སྐྱེ་བར་འགྱུར་ཏེ། ལས་དེའི་འབྲས་བུ་རྣམ་པར་<line/>
སྨིན་པ་བཞི་འགྱུར་གྱིས་ཚེ་ཤིན་ཏུ་རིང་པོར་དེ་དག་ལ་ཚོར་བ་ཤིན་ཏུ་དྲག་པ་འབྱུང་ངོ༌། །དགེ་སློང་དེས་བཞི་འགྱུར་མཐོང་ནས་ལས་ཀྱི་འབྲས་བུ་རྣམ་པར་སྨིན་པ་ཇི་ལྟ་བ་བཞིན་དུ་རྗེས་<line/>
སུ་བསམས་པ་དང༌། འཁོར་བ་ལ་ཡིད་འབྱུང་བའང་བཅུ་འགྱུར་དུ་ཡིད་འབྱུང་ངོ༌། །ཡང་དགེ་སློང་དེ་སེམས་ཅན་དམྱལ་བ་ཇི་ལྟ་བ་བཞིན་མཐོང་ནས་འཁོར་བ་ལ་ཤིན་ཏུ་འཇིགས་<line/>
</page>
<page index="295" id="318A">༄༅། །ཤིང་སྐྲག་སྟེ། ས་གཞན་བཅུ་པ་ལ་ཞུགས་པ། རྣལ་འབྱོར་སྤྱོད་པ་ནང་གི་ཆོས་ལ་ཆོས་ཀྱི་རྗེས་སུ་ལྟ་ཞིང་གནས་སོ། །དེའང་ས་བླའི་གནོད་སྦྱིན་དག་གིས་<line/>
ཤེས་ནས། བར་སྣང་ལ་སྤྱོད་པའི་གནོད་སྦྱིན་དག་ལ་མངོན་པར་བསྙད་དོ། །སྔ་མ་བཞིན་དུ་སྦྱར་ཏེ། ཚངས་རིས་དང༌། ཚངས་པ་འདུན་ན་འདོན་དང༌། ཚངས་པ་ཆེན་པོའི་བར་གྱིས་<line/>
ཐོས་ནས་བདུད་ཀྱི་ཕྱོགས་ནི་དམའ་བར་འགྱུར་ཞིང་དམ་པའི་ཆོས་ཀྱི་ཕྱོགས་ནི་མངོན་པར་མཐོ་བར་འགྱུར་རོ་ཞེས་ཚངས་པ་ཆེན་པོའི་རིས་ཀྱི་ལྷ་དག་དགའ་སྟེ། རྒྱ་ཆེར་སྔ་མ་བཞིན་<line/>
དུ་སྦྱར་རོ། །དེ་ནས་གཞན་ཡང༌། དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་སེམས་ཅན་དམྱལ་བ་གཞན་ལ་བརྟགས་ན། དེ་ཐོས་པ་ལས་བྱུང་བའི་ཤེས་པས་སེམས་<line/>
ཅན་དམྱལ་བ་དུ་འབོད་ཆེན་པོ་ཞེས་བྱ་བ་ཡོད་པ་མཐོང་ངོ༌། །དེར་སེམས་ཅན་དག་ལས་གང་གིས་སྐྱེ་བར་འགྱུར་སྙམ་ནས། དེས་ཐོས་པ་ལས་བྱུང་བའི་ཤེས་པས་བརྟགས་ན།<line/>
གང་གིས་སྲོག་གཅོད་པ་དང༌། མ་བྱིན་པར་ལེན་པ་དང༌། འདོད་པས་ལོག་པར་གཡེམ་པ་དང༌། ཆང་འཐུང་བ་དང༌། རྫུན་སྨྲ་བ་ཀུན་ཏུ་བསྟེན་ཅིང་བསྒོམས་ཏེ་མང་དུ་བྱས་པ་<line/>
རྫོགས་པ་དེ་ནི་སེམས་ཅན་དམྱལ་བ་དུ་འབོད་ཆེན་པོར་སྐྱེ་བར་འགྱུར་ཏེ། དེ་ལ་སྲོག་གཅོད་པ་དང༌། མ་བྱིན་པར་ལེན་པ་དང༌། འདོད་པས་ལོག་པར་གཡེམ་པ་དང༌། ཆང་<line/>
</page>
<page index="296" id="318B">འཐུང་བ་ནི་སྔ་མ་བཞིན་ནོ། །མཆོག་ཏུ་བྱ་བར་དཀའ་བ་སྐྱེ་བོ་མཁས་པ་ཀུན་གྱིས་རབ་ཏུ་སྨད་པ། ངན་སོང་ཀུན་གྱི་སྒོར་གྱུར་པ་རྣམ་པ་དུ་ཞིག་གིས་བརྫུན་དུ་སྨྲ་བ་རྫོགས་པར་འགྱུར་སྙམ་ནས།<line/>
འདི་ལྟ་སྟེ། རྒྱལ་པོའམ། བློན་པོའམ། འཁོར་གྱི་ནང་དུ་འདུག་ཀྱང་རུང་སྟེ། གཉིས་ཤིག་ཆོས་ཀྱི་སྲང་ལ་ཞོན་ནས་རྩོད་པའི་ཚེ་དབང་པོ་འདི་ནི་ཚད་མ་ཡིན་ཏེ། གང་འདིས་སྨྲས་པ་དེ་བདག་<line/>
ཅག་གི་ཚད་མ་ཡིན་ནོ་ཞེས་སྨྲས་པ་ལས་དེའང་དྲན་བཞིན་དུ་དོན་གཞན་དུ་སྨྲའམ། གལ་ཏེ་ནོར་གྱི་ཕྱིར་རམ། གལ་ཏེ་ཕྱོགས་བཟུང་ངམ། གལ་ཏེ་འདོད་ཆགས་ཀྱིས་བདག་ལ་<line/>
བདག་ཉིད་སླུ་བ་ནི་སྔ་མ་བཞིན་ཏེ། འདི་ལྟར་རྫུན་འདི་ལས་ཁ་ན་མ་ཐོ་བར་འགྱུར་བ་ཅུང་ཟད་ཀྱང་མེད་དེ། བདག་གིས་རྫུན་དེ་བྱའོ་སྙམ་ནས། དེ་ལྟར་དེ་གྲུབ་པ་ན་ཉེས་པ་དོན་མེད་པ་<line/>
བྱས་པ་དེ་ལས་དེ་གཉིས་ཀྱི་ནང་ནས་གཅིག་ལ་ཆད་པས་གཅོད་དེ། གལ་ཏེ་བསད་དུ་དོགས་པའམ། གལ་ཏེ་གསོད་པའམ། གལ་ཏེ་ཁྱིམ་འཕྲོག་སྟེ། ཇི་ལྟར་ཉེས་པའི་ཚུལ་དང་<line/>
མཐུན་པར་བརྫུན་དུ་སྨྲས་ན། དེའི་རྒྱུས་སྡིག་པའི་མི་དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་ངུ་འབོད་ཆེན་པོར་སྐྱེ་བར་འགྱུར་རོ། །དེར་ཤིན་ཏུ་ཚེ་<line/>
རིང་བར་འགྱུར་ཏེ། གང་འཕྲུལ་དགའི་ལྷ་རྣམས་ཀྱི་ཚེ་ནི་ལྷའི་ལོ་བརྒྱད་སྟོང་ངོ༌། །གང་མིའི་བགྲང་བའི་ཚུལ་གྱིས་ནི། མི་ལོ་བརྒྱད་བརྒྱ་ལ་ཉིན་ཞག་གཅིག་སྟེ། དེ་འཕྲུལ་<line/>
</page>
<page index="297" id="319A">༄༅། །དགའ་བ་རྣམས་ཀྱི་ཉིན་ཞག་གཅིག་ཡིན་ནོ། །དེ་ཉིན་ཞག་སུམ་ཅུ་ལ་ཟླ་བ་གཅིག་གོ །ཟླ་བ་བཅུ་གཉིས་ལ་ལོ་གཅིག་སྟེ། ལྷ་དེ་རྣམས་ཀྱི་ཚེ་ནི་ལྷའི་ལོ་བརྒྱད་སྟོང་<line/>
ཡིན་ལ་དེ་ནི་སེམས་ཅན་དམྱལ་བ་དུ་འབོད་ཆེན་པོའི་ཉིན་ཞག་གཅིག་ཡིན་ཏེ། དེར་རྫུན་སྨྲ་བ་སྡིག་ཅན་རྣམས་གནས་སོ། །བདག་དང༌། གཞན་ལ་སླུ་བ་ནི་དགེ་བའི་རྩ་བ་ཐམས་ཅད་མ་<line/>
རུང་བར་བྱེད་ཅིང་མུན་པ་ཆེན་པོར་གྱུར་པ། སྐྱེ་བོ་ཆེན་པོའི་ཡིད་ཆེས་པར་མི་བྱེད་ལ། སྐྱེ་བོ་མཁས་པ་ཀུན་དང་ལོ་སྟོང་དུ་མི་མཐུན་པ། ཉན་ཐོས་དང༌། རང་སངས་རྒྱས་དང༌། ཡང་དག་པར་<line/>
རྫོགས་པའི་སངས་རྒྱས་ཀྱིས་སྨད་པ། འཇིག་རྟེན་པ་དང༌། འཇིག་རྟེན་ལས་འདས་པའི་ལམ་གྱིས་སྐྱོན་དུ་བགྲང་བ། དགེ་བའི་རྩ་བའི་སྟེགས་ཐམས་ཅད་ལ་སྟ་རེ་ལྟ་བུར་གྱུར་པ། རྟག་<line/>
ཏུ་གནོད་པས་ཡོངས་སུ་འགྱུར་བ། རོ་མྱགས་པ་སྙིང་པོ་མེད་པ་ལས་དུག་ལྟ་བུར་ལངས་པ། འཁོར་བའི་འགྲོ་བ་ངན་པའི་རྒྱུར་གྱུར་ཅིང་ཉལ་ཉིལ་དུ་གྱུར་པ། ཁ་ནས་དྲི་མནམ་<line/>
བསྐྱེད་པ། རྟག་ཏུ་སྡུག་བསྔལ་གྱི་དྲ་བའི་རྒྱུར་གྱུར་པ། མི་འདོད་ཅིང་མི་སྡུག་ལ་ཡིད་དུ་མི་འོང་བ་སེམས་ཅན་དམྱལ་བ་འཇིགས་པ་ཆེན་པོའི་ཕོ་ཉ་འཆི་བའི་ཚེ་རྣམ་པར་སྡངས་<line/>
པ་ཆེན་པོར་བྱེད་པ། གཤིན་རྗེའི་མིའི་ཡུལ་དུ་ཕྱིན་པ་རྣམས་ཀྱི་མི་མཛའ་བ་ཆེན་པོར་གྱུར་པ། ཡི་དྭགས་དང༌། དུད་འགྲོའི་འགྲོ་བ་དག་ལས་གཡང་ས་ལྟ་བུར་གྱུར་པ། ཉེས་པར་<line/>
</page>
<page index="298" id="319B">བྱས་པའི་ལས་ཀྱི་མཐའི་རྒྱུར་གྱུར་པ། དབུལ་པོའི་རྒྱུར་གྱུར་པ། སེམས་ཅན་དམྱལ་བ་འཇིགས་པ་ཆེན་པོ་བྱེད་པ། དུད་འགྲོ་དག་གཅིག་ལ་གཅིག་ཟ་བའི་རྐྱེན་དུ་གྱུར་པ། ཐོག་མ་མེད་པའི་<line/>
དུས་ནས་ཞུགས་པ། འཁོར་བའི་ས་བོན་དུ་གྱུར་པ། རྫུན་སྨྲ་བའི་འབྲས་བུས་དེར་སྐྱེ་བར་འགྱུར་རོ། །སེམས་ཅན་དམྱལ་བ་ཆེན་པོ་དེའི་འཁོར་ནི། འདི་ལྟ་སྟེ། སྒྲ་འབྱིན་ཅིང་ཤིན་ཏུ་སྒྲ་འབྱིན་<line/>
དང༌། ཚོར་བ་དཔག་ཏུ་མེད་དང༌། ཚོར་བ་རྩུབ་ཅིང་ཚ་ལ་བཟོད་པར་དཀའ་དང༌། གནོད་པ་དཔེ་མེད་པ་དང༌། ཐམས་ཅད་མུན་པ་དང༌། འཇིག་རྟེན་པར་གྱི་དུ་བ་དང༌། ཕྱེ་མ་ལེབ་ལྟར་རབ་ཏུ་ལྟུང་<line/>
བ་དང༌། སྲོག་འཆི་བ་དང་བཅས་པ་དང༌། གཞན་དུ་འགྱུར་བ་དང༌། བསམ་པ་དགའ་མེད་དང༌། ཕན་ཚུན་གནོད་པ་འཇུག་པ་དང༌། ནགས་ཚལ་མེས་མཆེད་པའི་རྒྱུད་ལྟ་བུ་དང༌། ཚོར་བ་<line/>
རིང་བ་དང༌། ཚོར་བ་མཐའ་ཡས་དང༌། ཁྭའི་མཆུ་རྡོ་རྗེ་ལྟ་བུ་དང༌། ཁྲག་དང༌། རྐང་ཟ་བ་དང༌། མེ་ལྕེ་བཅུ་གཅིག་སྟེ། དེ་དག་ནི་སེམས་ཅན་དམྱལ་བ་དུ་འབོད་ཆེན་པོའི་འཁོར་བཅུ་དྲུག་ཡིན་<line/>
ནོ༑ ༑སེམས་ཅན་དམྱལ་བ་དུ་འབོད་ཆེན་པོ་དེར་སེམས་ཅན་དག་ལས་བྱས་ཤིང་བསགས་པ་གང་གིས་སྐྱེ་བར་འགྱུར་སྙམ་ན་ལས་ཀྱི་ཉེར་བསྡོགས་དང༌། ལས་ཀྱི་ལམ་དང༌། ལས་ཀྱི་<line/>
མཇུག་ཀུན་ཏུ་བསྟེན་ཅིང་བསྒོམས་ཏེ་མང་དུ་བྱས་པས་སོ་སོར་འཇིགས་པ་ཆེན་པོ་སེམས་ཅན་དམྱལ་བ་དུ་འབོད་ཆེན་པོར་སྐྱེ་བར་འགྱུར་རོ། །དེར་གནོད་པ་འདི་དག་འབྱུང་བར་འགྱུར་ཏེ།<line/>
</page>
<page index="299" id="320A">༄༅། །འདི་ལྟ་སྟེ། ལྕེ་པདྨའི་འདབ་མ་ལྟར་ཤིན་ཏུ་འཇམ་པ་དེ་ཁ་ནས་དྲངས་ཏེ། རྒྱང་གྲགས་གསུམ་དུ་བརྒྱངས་པ་གཤིན་རྗེའི་མི་འཇིགས་འཇིགས་ལྟར་འདུག་པས་<line/>
དེ་བཟུང་ནས་གཤིན་རྗེའི་མི་རྣམས་ཀྱིས་ལྕགས་ཀྱི་ཐོང་གཤོལ་རབ་ཏུ་འབར་བ་དག་གིས་འབུགས་ཤིང་རྨེད་ལ་ཡོངས་སུ་འདྲལ་ལོ། །ཟངས་དམར་པོ་རབ་ཏུ་འབར་བས་ཆག་ཆག་<line/>
འདེབས་ཤིང་ལྕེ་ལས་བྱུང་བའི་སྲིན་བུ་ཁ་རབ་ཏུ་འབར་བ་དག་སྐྱེ་སྟེ། གང་ལྕེ་དག་ལ་ཟའང་རྫུན་སྨྲ་བ་དེ་ལྕེ་དེ་དག་ཕྱིར་ཁའི་ནང་དུ་གཞུག་པར་མི་ནུས་སོ། །དེའི་ཁའི་ནང་གི་སོ་གང་<line/>
ཡིན་པ་དེ་དག་ལ་སོ་སྲིན་ཨུ་ལུ་ཀ་ལ་ཞེས་བྱ་བ་བྱུང་སྟེ། དེ་དག་གིས་འབྱིན་པར་བྱེད་ཅིང་དེའི་རྐང་ཡང་ལས་ཀྱིས་བྱས་པའི་རླུང་གིས་ཕྱེ་མའི་ཕྱེ་མ་ལྟར་ཕྱེ་མར་རློག་གོ། དེའི་མིད་<line/>
པའང་སྤུ་གྲི་ལྟ་བུའི་རླུང་གིས་འཇོག་པར་བྱེད་ལ། དེའི་སྙིང་ཡང་སྲིན་བུའི་མཆུ་རབ་ཏུ་འབར་བ་དག་གིས་ཟ་བར་བྱེད་དོ། །རྫུན་སྨྲ་བའི་ལུས་ཅན་ནི་སེམས་ཅན་དམྱལ་བ་ངུ་འབོད་<line/>
ཆེན་པོའི་གཞིར་སྐྱེས་ནས་སྲེག་སྟེ། ལས་བྱས་པས་ཀུན་ནས་བསླང་བའི་ལུས་ལས་བྱུང་བའི་སྲིན་བུ་རྣམས་ཀྱིས་ལུས་རབ་ཏུ་འབར་བའི་རྒྱུ་མ་དག་ལ་ཟའོ། །དེའི་ནང་ན་འདུག་པའི་<line/>
སྲིན་བུ་རྣམས་དང༌། ནད་རྣམས་ཀྱིས་ཚོར་བ་མི་བཟད་ཅིང་ཚ་ལ་དྲག་པ་རྣམས་མྱོང་ངོ༌། །ཕྱི་རོལ་ཏུའང་སྡུག་བསྔལ་རྣམ་པ་གཉིས་ཀྱིས་གནོད་དེ། འདི་ལྟ་སྟེ། མེ་ལས་བྱུང་བའི་སེམས་<line/>
</page>
<page index="300" id="320B">ཅན་དམྱལ་བ་པ་དག་ལ་གཤིན་རྗེའི་མི་རྣམས་ཀྱིས་ཚོར་བའི་རྒྱུ་རྣམ་པ་སྣ་ཚོགས་དག་གིས་འཇིགས་པ་བསྐྱེད་དོ། །ཕུར་བུ་དག་གིས་ཀྱང་ཡན་ལག་དང༌། ཉིང་ལག་ཐམས་ཅད་དང༌། ལུས་ཀྱི་རྩ་<line/>
དང༌། རྒྱུས་པ་དང༌། རུས་པའི་གསེབ་ཐམས་ཅད་འབུགས་པར་བྱེད་དོ། །གཞན་ཡང༌། ཚོར་བ་རྣམས་ཀྱིས་མངོན་པར་གཙེས་པར་འགྱུར་ཏེ། འདི་ལྟ་སྟེ། སྟེའུ་ཡིས་ཡན་ལག་ནས་རུས་པ་ལ་<line/>
སོགས་པའི་བར་ཐམས་ཅད་འཇོག་གོ། རྫུན་སྨྲ་བ་སྨྲས་པ་དེ་ནི་མཆོག་ཏུ་དོན་མ་ཡིན་པ་བྱེད་ཅིང་ཆོས་ཀྱི་སྟེགས་ཀུན་ལས་བརྒལ་བ་ཡིན་ཏེ། རྫུན་སྨྲ་བ་ནི་དོན་དམ་པ་ཐམས་ཅད་ཀྱི་སྒོར་གྱུར་<line/>
པ༑ དགེ་བའི་ལོ་ཏོག་ཐམས་ཅད་ལ་སེར་བ་ལྟ་བུར་གྱུར་པ། ངན་འགྲོ་ཐམས་ཅད་ཀྱི་སྒོར་གྱུར་བ། བྱ་བ་མ་ཡིན་པ་ཐམས་ཅད་ཀྱི་གཞིར་གྱུར་པ། སེམས་ཅན་ཐམས་ཅད་ཀྱི་ཡིད་ཆེས་<line/>
པར་འགྱུར་བ་མ་ཡིན་པ། འཕགས་པའི་སྐྱེ་བོ་ཀུན་གྱིས་མི་གཙང་བ་དང་འདྲ་བར་སྨད་པར་གྱུར་པ། རྫོགས་པའི་སངས་རྒྱས་དང༌། ཉན་ཐོས་དང༌། རང་སངས་རྒྱས་དང༌། དགྲ་བཅོམ་པ་དག་<line/>
གིས་དུག་བཞིན་དུ་རྣམ་པར་སྤངས་པ། འཇིག་རྟེན་པ་དང༌། འཇིག་རྟེན་ལས་འདས་པའི་ལམ་གྱི་མུན་པར་གྱུར་ཅིང་སུའང་འདོད་པ་མེད་པ། གཅིག་ཏུ་སེམས་ཅན་དམྱལ་བ་མངོན་དུ་<line/>
གྱུར་ཅིང་གཞན་དང་མཚུངས་པ་མེད་པ། མུན་ནག་ཏུ་གྱུར་པ་ཡིན་ཏེ། རྣམ་པ་དེ་དག་ཏུ་གྱུར་པ་དོན་མེད་པ་འབྱུང་བ་ཡིན་ནོ། །གང་དག་སྨྲ་ཞིང་གང་དག་སྨྲས་བ་ནི་སེམས་ཅན་དམྱལ་<line/>
</page>
<page index="301" id="321A">༄༅། །བ་དུ་འབོད་ཆེན་པོར་རྒྱུ་དེ་དང་མཚུངས་པར་འབྲས་བུ་འབྱུང་སྟེ། དེའི་རྐང་པ་མེས་མར་སར་བཞིན་དུ་འཇུ་ཞིང་དེའི་བར་ཡང་སོག་ལེ་རབ་ཏུ་འབར་བས་གཤེག་<line/>
གོ །དེ་ལུས་དང་ཡིད་ཐམས་ཅད་དུ་སྡུག་བསྔལ་ཞིང་དོན་མེད་པ་རྒྱུ་མཐུན་པའི་འཁོར་དེའི་མེས་སེམས་ཅན་དམྱལ་བ་ཆེན་པོ་དག་འཚེད་པ་ན། ནད་ཐམས་ཅད་ཀྱིས་སེམས་ཅན་<line/>
དམྱལ་བ་མཚུངས་པར་ཀུན་ཏུ་དུ་སྐད་འབྱིན་ཏོ། །ནད་མི་བཟད་པ་དེ་དག་གི་མིང་གཟུང་བར་སླ་བའང་མ་ཡིན་ཏེ། དེ་ནི་ཇི་ལྟར་བསྟན་པ་བཞིན་དུ་ཇི་སྲིད་དུ་སྡིག་པའི་ལས་བྱས་ཤིང་<line/>
བསགས་པ་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་ལོ་འབུམ་ཕྲག་དུ་མ་བརྒྱ་སྟོང་བྱེ་བ་བྱེ་བ་ཁྲག་ཁྲིག་ཏུ་སེམས་ཅན་དམྱལ་བ་པའི་སྡུག་བསྔལ་མྱོང་བར་འགྱུར་རོ། །<line/>
དེ་ཕྱིས་སེམས་ཅན་དམྱལ་བ་ལས་ཐར་བར་འགྱུར་ཏེ། ཐར་ནས་ཀྱང་གལ་ཏེ་ལན་གྲངས་གཞན་ལ་མྱོང་བར་འགྱུར་བའི་ལས་ཀྱིས་ཡི་དྭགས་དང༌། དུད་འགྲོ་དག་ཏུ་མ་སྐྱེས་ལ་མི་<line/>
རྣམས་དང་སྐལ་བ་མཉམ་པར་མིར་སྐྱེས་ན། དེ་ལྟར་སྲོག་གཅོད་པ་དང༌། མ་བྱིན་པར་ལེན་པ་དང༌། འདོད་པས་ལོག་པར་གཡེམ་པ་དང༌། ཆང་འཐུང་བ་དང༌། བརྫུན་དུ་སྨྲ་བ་<line/>
དག་གི་རྒྱུ་མཐུན་པའི་འབྲས་བུས་དེ་དབུལ་ཞིང་ཚེ་ཐུང་ལ་སེམས་གཡེངས་པ་མ་ནིང་སྐྱེ་བོ་ཀུན་གྱིས་སྨད་ཅིང་ཡིད་བརྟན་པའི་གནས་སུ་མི་འགྱུར་རོ། །འདིར་ཚིགས་སུ་བཅད་<line/>
</page>
<page index="302" id="321B">པ༑ ལུས་ཅན་བརྫུན་དུ་སྨྲ་བ་ཡིན། །ཆོས་གཅིག་ལས་ནི་འགལ་བྱས་པ། །འཇིག་རྟེན་ཕ་རོལ་རྣམ་བརྒལ་བའི། །སྡིག་པ་དོན་མེད་གང་མེད་མིན། །ཀུན་ལ་ཡིད་ཆེས་མི་བྱེད་པ། །རྫུན་གྱི་ཚིག་<line/>
ནི་མ་སྨྲ་ཞིག །འཁོར་བར་གང་གིས་གནོད་པ་ནི། །བདེ་འགྲོ་ཉིད་ནི་མཐོང་མི་འགྱུར། །རྫུན་ཚིག་རབ་ཏུ་འཇུག་པ་ནི། །འཇིག་རྟེན་གཉིས་ལ་གནོད་བྱེད་ཅིང༌། །ཀུན་གྱི་རྣམ་པར་ལྡང་བྱེད་<line/>
ལ༑ ༑ཆོས་རྣམས་ཀུན་གྱི་དགོན་པ་ཡིན། །གང་གིས་བདག་ཉིད་གཅོད་བྱེད་པ། །ཉེས་སྨྲ་གང་དག་སྨྲས་པ་ནི། །མི་དག་སྐྱེས་མ་ཐག་ཏུ་ནི། །ཁ་ནས་སྟ་རེ་ལྟ་བུ་འབྱུང༌། །གང་དག་རྫུན་<line/>
ཚིག་སྨྲ་བ་ནི། །དེ་ནི་དོན་མེད་ཀུན་གྱིས་བརྟགས། །ངན་སོང་ཀུན་གྱིས་རྒྱུད་ཡིན་ཞིང༌། །དེ་ནི་མུན་ནག་སྐྱེ་གནས་གཅིག །བདེན་པས་དམན་པའི་མི་དག་ནི། །མཁས་པ་ཀུན་གྱིས་རྣམ་<line/>
པར་སྤངས། །འཇིག་རྟེན་འདིར་ནི་རྩྭ་ལྟར་འགྱུར། །ཕ་རོལ་ངན་སོང་རྣམས་སུ་འཚེད། །དཔའ་བོ་ཤིན་ཏུ་རྫུན་མི་སྨྲ། །ཉོན་མོངས་རྫུན་ཚིག་སྨྲ་བ་དག །ཁ་ནས་རུལ་པའི་དྲི་འབྱུང་ལ།།<line/>
ཕྱི་ནས་ལུས་ཀྱིས་གདུངས་པར་འགྱུར། །བདེན་པ་རིན་ཆེན་རྣམ་སྤངས་པ། །དེ་ལ་ཆོས་ནི་མེད་པ་ཡིན། །ཆོས་ནི་རྣམ་པར་སྤངས་པ་ལ། །སྡུག་བསྔལ་མཐའ་མེད་གནས་པ་ཡིན། །ཆོས་<line/>
རྣམས་ཀུན་གྱི་སྒྲོན་ཡིན་ཞིང༌། །མཁས་རྣམས་རིན་ཆེན་ལྟ་བུར་དགའ། །མཐོ་རིས་ལམ་གྱི་དམ་པ་ནི། །བདེན་པ་ཡིན་ཞེས་རིམས་བྲལ་གསུང༌། །བདེན་པ་ཡིས་ནི་མཐོ་རིས་དང༌། །<line/>
</page>
<page index="303" id="322A">༄༅། །བདེན་པར་སྨྲ་བ་ཐར་པར་འགྲོ། །བདེན་པས་དམན་པའི་མི་དག་ནི། །ཁྱི་དང་འདྲ་བར་རབ་ཏུ་བསྒྲགས། །གང་ལ་བདེན་པ་མེད་པ་ནི། །ཐ་ཤལ་ནང་ན་དེ་ཐ་ཤལ། །<line/>
བདེན་པ་ཆོས་ཀྱི་ཐེམ་སྐས་ཏེ། །སྣང་བའི་འབྱུང་ཁུངས་ཆེན་པོ་ཡིན། །ཐར་པའི་ཆོས་ཀྱི་ལམ་ཡིན་ཞིང༌། །ནོར་གྱི་ནང་ན་ནོར་མཆོག་ལ། །སྐྱབས་ཀྱི་ནང་ན་སྐྱབས་མཆོག་ནི། །བདེན་<line/>
པ་ཡིན་ཞེས་མཁས་པས་བཤད། །སྣང་བའི་ནང་ན་སྣང་བ་མཆོག །མིག་གི་ནང་ནའང་མིག་དང་ལྡན། །ནོར་རྫས་མེད་ལ་ནོར་རྫས་ཏེ། །རྒྱན་གྱི་ནང་ནའང་རྒྱན་བཟང་ཡིན། །བདེན་<line/>
པ་མི་ཟད་གཏེར་ཡིན་ཏེ། །རྒྱལ་པོ་ཀུན་གྱིས་དབྲོག་མི་ནུས། །མི་དག་གང་གིས་སྨྲ་བ་ནི། །འགྲོ་བ་མཆོག་ཏུ་འགྲོ་བ་ཡིན། །ཇི་ལྟར་བདེན་པས་སྐྱེས་བུ་དག། བརྒྱན་པས་མཛེས་ཏེ་ལྷ་<line/>
འདྲའོ། །སྣ་ཚོགས་རྒྱན་གྱིས་སྐྱེས་བུ་དག །བརྒྱན་པ་དེ་ལྟར་མཛེས་པ་མིན། །ཇི་ལྟར་འཇིག་རྟེན་ཕ་རོལ་ཏུ། །ཕ་མེད་མ་མེད་དོན་མེད་ཅིང༌། །བཤེས་མེད་གཉེན་མེད་སྐྱབས་མེད་<line/>
པས། །དེ་ལྟར་རྟག་ཏུ་བདེན་པ་སྨྲོས། །མི་ཡི་ནང་ན་མི་མཆོག་ལ། །དུག་གི་ནང་ན་དུག་མཆོག་སྟེ། །ངན་འགྲོ་རྣམས་ཀྱི་ཐེམ་སྐས་ནི། །རྫུན་པ་ཡིན་ཞེས་ཡོངས་སུ་བསྒྲགས། །རེག་ན་<line/>
དུག་དང་མེ་འདྲ་བ། །རྫུན་པ་རྣམ་པར་སྤངས་པར་གྱིས། །རྫུན་གྱིས་བསྲེགས་པའི་མི་དག་ནི། །བསྲེགས་པ་ཡིན་ཞེས་མངོན་པར་བརྗོད། །དེ་ལྟར་མངོན་པར་འབད་ཀུན་གྱིས། །མི་<line/>
</page>
<page index="304" id="322B">དག་རྫུན་ནི་མ་སྨྲ་ཞིག །འཇིགས་ལ་སོགས་པ་ཉོན་མོངས་ཀུན། །རྫུན་ལས་བྱུང་ཞེས་ཡོངས་སུ་བརྗོད། །དེ་ལྟར་དགེ་སློང་དེ་རྫུན་གྱི་ལས་ཀྱི་འབྲས་བུའི་དེ་ཁོ་ན་ལྐོག་ཏུ་གྱུར་པ་མཐོང་བ།<line/>
བདེན་པའི་ཡོན་ཏན་གྱི་དེ་ཁོ་ན་མཐོང་བ། དགེ་བ་དང༌། མི་དགེ་བའི་དེ་ཁོ་ན་མཐོང་བ། སེམས་ཅན་དམྱལ་བ་ཆེན་པོ་དུ་འབོད་ཆེན་པོའི་འཁོར་ལ་རྟོག་པར་བྱེད་དེ། དེས་སེམས་ཅན་དམྱལ་<line/>
བ་སྒྲ་འབྱིན་ཤིན་ཏུ་སྒྲ་འབྱིན་ཞེས་བྱ་བ་མཐོང་ངོ༌། །དེར་སེམས་ཅན་དག་ལས་གང་གིས་སྐྱེ་བར་འགྱུར་སྙམ་ནས་དེས་ཐོས་པ་ལས་བྱུང་བའི་ཤེས་པས་བརྟགས་ན། གང་སྲོག་གཅོད་པ་དང༌།<line/>
མ་བྱིན་པར་ལེན་པ་དང༌། འདོད་པས་ལོག་པར་གཡེམ་པ་དང༌། ཆང་འཐུང་བ་ནི་སྔ་མ་བཞིན་ནོ། །རྫུན་སྨྲ་བ་ནི་རྩོད་པའི་ཚེ་རང་གི་གཉེན་འདབ་ཀྱི་ཕྱིར་རམ། ཕྱོགས་གཟུང་བའི་ཕྱིར་རམ།<line/>
ཕྱོགས་སུ་གྱུར་པས་སྨྲས་ལ། དེ་སྨྲས་ནས་ཀྱང་འཆགས་པར་མི་བྱེད། སྐྱོན་དུ་མི་འཛིན་ལ་ཀུན་ཏུ་བསྟེན་ཅིང་བསྒོམས་ཏེ་མང་དུ་བྱས་ན། དེ་ལུས་དང་བྲལ་ནས་ངན་འགྲོ་ལོག་པར་ལྟུང་<line/>
བ་སེམས་ཅན་དམྱལ་བ་སྒྲ་འབྱིན་ཤིན་ཏུ་སྒྲ་འབྱིན་དུ་སྐྱེ་བར་འགྱུར་རོ། །དེར་གནོད་པ་འདི་དག་འབྱུང་བར་འགྱུར་ཏེ། འདི་ལྟ་སྟེ། དེའི་ལྕེ་གང་གིས་རྫུན་སྨྲས་པ་དེ་ལ་ཆད་པས་གཅོད་<line/>
པར་བྱེད་དེ། གཤིན་རྗེའི་མི་རྣམས་ཀྱིས་སྤུ་གྲིས་མིད་པ་དྲལ་ནས་དེར་འབྱིན་ཏེ། ཕྱུང་ནས་པ་ཚྭའི་ཆུ་རབ་ཏུ་ཚ་བས་ཆག་ཆག་འདེབས་སོ། །ནང་ན་ཡོད་པའི་ལྕེ་ལ་རུལ་བའི་དྲི་རབ་ཏུ་<line/>
</page>
<page index="305" id="323A">༄༅། །འབྱུང་ཞིང་སྲོག་ཆགས་མར་ཀོ་ཏ་ཀའི་ཁ་རབ་ཏུ་འབར་བས་ཀྱང་ལྕེ་དེ་ལ་ཟའོ། །ལུས་ཀྱི་ཚོར་བའང་གང་སེམས་ཅན་དམྱལ་བ་ཡང་སོས་ལ་སོགས་པའི་བཤད་<line/>
པ་དེ་ཐམས་ཅད་ཀྱི་མཐའ་དག་སྔ་མ་བཞིན་དུ་ཇི་སྲིད་དུ་དེའི་རྫུན་གྱི་ལས་དེ་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་སེམས་ཅན་དམྱལ་བ་དེ་ལ་འབྱུང་བར་འགྱུར་རོ། །དེ་ཕྱིས་<line/>
སེམས་ཅན་དམྱལ་བ་དེ་ལས་ཐར་བར་འགྱུར་ཏེ། ཐར་ནས་ཀྱང་གལ་ཏེ་ལན་གྲངས་གཞན་ལ་མྱོང་བར་འགྱུར་བའི་ལས་ཀྱིས་ཡི་དྭགས་དང༌། དུད་འགྲོ་དག་ཏུ་མ་སྐྱེས་ལ་མི་རྣམས་<line/>
དང་སྐལ་བ་མཉམ་པར་མིར་སྐྱེས་ན་དེ་སྨྱོན་པར་འགྱུར་ཞིང་དབུལ་བར་འགྱུར། སེམས་རྣམ་པར་གཡེངས་པ་དང༌། ཚེ་ཐུང་བ་དང༌། དབང་པོ་མ་ཚང་བ་དང༌། སྐྱེ་བོ་ཀུན་གྱིས་སྨད་པ་<line/>
དང༌། དོན་ཐམས་ཅད་མེད་པའི་སྐལ་བ་ཅན་དུ་འགྱུར་བ་མཐོང་ངོ༌། །དེ་ནས་གཞན་ཡང༌། དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་སེམས་ཅན་དམྱལ་བ་དུ་འབོད་<line/>
ཆེན་པོའི་འཁོར་ལ་བརྟགས་ན། དེས་ཐོས་པ་ལས་བྱུང་བའི་ཤེས་པས་ཇི་ལྟར་སེམས་ཅན་དམྱལ་བ་དུ་འབོད་ཆེན་པོའི་འཁོར་ཚོར་བ་དཔག་ཏུ་མེད་པ་ཞེས་བྱ་བ་ཡོད་པ་<line/>
མཐོང་ངོ༌། །དེར་སེམས་ཅན་དག་ལས་གང་གིས་སྐྱེ་བར་འགྱུར་སྙམ་ནས་དེས་ཐོས་པ་ལས་བྱུང་བའི་ཤེས་པས་བརྟགས་ན། འདི་ལྟར་གང་གིས་སྲོག་གཅོད་པ་དང༌། མ་བྱིན་<line/>
</page>
<page index="306" id="323B">པར་ལེན་པ་དང༌། འདོད་པས་ལོག་པར་གཡེམ་པ་དང༌། ཆང་འཐུང་བ་བྱས་པ་ནི་སྔ་མ་བཞིན་ནོ། །རྫུན་སྨྲ་བ་ནི་འདོད་ཆགས་ཀྱི་རྒྱུའམ། ཞེ་སྡང་གི་རྒྱུ་མི་བཟད་པས་སྨྲས་ཤིང༌། གཞན་ལའང་<line/>
འདི་ལྟར་འདི་ནི་བདག་ཅག་གི་མཛའ་བ་མཆོག་ཏུ་སྡུག་པ་བདག་ཅག་ལ་བྱམས་པ་ཡིན་ཏེ། ཕྱོགས་གཟུང་བར་བྱ་ཡི་བདེན་པར་མ་སྨྲ་ཞིག་ཅེས་བསྒོ་སྟེ། དེ་གཟེངས་བསྟོད་ཅིང་རབ་ཏུ་བཀོད་<line/>
དེ་བཙུད་ན་དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་ཚོར་བ་དཔག་ཏུ་མེད་པར་སྐྱེ་བར་འགྱུར་རོ། །དེར་གནོད་པ་འདི་དག་འབྱུང་བར་འགྱུར་ཏེ། གང་སེམས་ཅན་<line/>
དམྱལ་བ་ཡང་སོས་ལ་སོགས་པའི་བཤད་པ་དེ་མཐའ་དག་སེམས་ཅན་དམྱལ་བ་དུ་འབོད་ཆེན་པོར་འབྱུང་སྟེ། གང་ལས་ཀྱི་རྒྱུ་ལྕི་བའི་ཕྱིར་གནོད་པའང་ལྕི་བ་ཉིད་དུ་འགྱུར་རོ། །གནོད་<line/>
པ་ལྕི་བ་ཉིད་ཀྱིས་ལས་ཀྱི་འབྲས་བུ་རྣམ་པར་སྨིན་པ་ཡང་དག་པར་སྟོན་ཏོ། །དེ་ལྟར་འདི་ནི་དུས་མཐའ་མེད་པ་ནས་འཇིགས་པ་དང་རབ་ཏུ་ལྡན་པའི་ལས་དང༌། ཉོན་མོངས་པ་དང་བཅས་<line/>
པ་ཟོ་ཆུན་གྱི་རྒྱུན་ལྟར་འཁོར་བའི་འཁོར་ལོར་རབ་ཏུ་འཇུག་གོ ། སྡིག་པ་གཞན་ཐམས་ཅད་ཀྱི་གནོད་པ་གཞན་དུ་འཇུག་པ་ན་བརྫུན་དུ་སྨྲ་བ་ནི་ཆེས་སྡིག་པོ་ཆེ་ཡིན་ནོ་ཞེས་བརྗོད་<line/>
དོ༑ ༑བརྫུན་དུ་སྨྲ་བ་རྫོགས་པ་ནི་དགེ་བའི་རྩ་བ་རྟོན་པ་གཅོད་པར་བྱེད་དེ། རྒྱུ་ཇི་ལྟ་ཇི་ལྟ་བ་བཞིན་དུ་འབྲས་བུའང་དེ་ལྟ་དེ་ལྟར་འགྱུར་ཏེ། རྒྱུ་འདིས་སེམས་ཅན་དམྱལ་བ་ཚོར་བ་<line/>
</page>
<page index="307" id="324A">༄༅། །དཔག་ཏུ་མེད་པར་ཚོར་བ་འབྱུང་བ་གང་ཡིན་པ་དེ་དག་བརྗོད་པ་མི་ནུས་སོ། །དེར་གནོད་པ་ནི་སེམས་ཅན་དམྱལ་བ་པ་གཞན་ཐམས་ཅད་དང་ཡང་མཚུངས་པ་མེད་<line/>
དེ༑ སེམས་ཅན་དམྱལ་བ་པ་སྡིག་པོ་ཆེའི་ཚོར་བ་འབྱུང་བ་ནི། འདི་ལྟ་སྟེ། སྲིན་བུས་བསླད་པའི་ཚོར་བ་དང༌། སྲིན་བུའི་ཚོར་བ་དང༌། སྐོམ་པ་དང༌། བཀྲེས་པའི་ཚོར་བ་དང༌། རེ་ཐག་ཆད་<line/>
པའི་ཚོར་བ་དང༌། སོ་སོའི་མུན་ནག་གི་སྡུག་བསྔལ་མཐའ་ཡས་པའི་ཚོར་བ་དང༌། ཕན་ཚུན་ཕོག་པའི་ཚོར་བ་དང༌། སྒྲ་དང༌། རེག་པ་དང༌། རོ་དང༌། གཟུགས་དང༌། དྲི་མི་འདོད་<line/>
པའི་ཚོར་བ་དང༌། ཚེ་རབས་དྲན་པའི་དགྲ་བགེགས་ཀྱི་མཚོན་ཆས་རབ་ཏུ་གཅོད་པའི་ཚོར་བ་དང༌། བ་ཚྭའི་ཆུ་བོ་ལས་ཤིན་ཏུ་སྒྲོལ་བའི་ཚོར་བ་དང༌། ཕུར་བུ་རྣམས་ཀྱིས་འདེབས་<line/>
པའི་ཚོར་བ་དང༌། རྨོག་ཐག་མེས་བསྲེགས་པའི་ཚོར་བ་དང༌། རྩྭ་དར་བ་ལྟར་གཅོད་ཅིང་རྡོ་རྗེས་རེག་པའི་ཚོར་བ་དང༌། ཀུན་ནས་མེ་དང༌། ཚལ་བསྲེགས་པའི་མེ་འབར་བའི་ཕྲེང་བའི་<line/>
ཚོར་བ་སྟེ། དེ་ལ་སོགས་པ་སེམས་ཅན་དམྱལ་བ་དང་མཐུན་པའི་ཚོར་བ་ཇི་སྲིད་དུ་རྫུན་སྨྲ་བ་ཉེས་པར་སྤྱད་པ་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་གཡང་ས་ཆེན་<line/>
པོ་ལྟ་བུའི་རྫུན་གྱི་འབྲས་བུ་སེམས་ཅན་དམྱལ་བར་ཚོར་བ་དཔག་ཏུ་མེད་པ་འབྱུང་ངོ༌། །དེ་ཕྱིས་སེམས་ཅན་དམྱལ་བ་དེ་ལས་ཐར་བར་འགྱུར་ཏེ། ཐར་ནས་ཀྱང་གལ་ཏེ་ལན་<line/>
</page>
<page index="308" id="324B">གྲངས་གཞན་ལ་མྱོང་བར་འགྱུར་བའི་ལས་ཀྱིས་ཡི་དྭགས་དང༌། དུད་འགྲོ་དག་ཏུ་མ་སྐྱེས་ལ་མི་རྣམས་དང་སྐལ་པ་མཉམ་པར་མིར་སྐྱེས་ན། དེ་རྫུན་སྨྲ་བའི་རྒྱུ་མཐུན་པའི་འབྲས་བུས་དེ་<line/>
རྟག་ཏུ་ནད་ཀྱིས་མངོན་པར་འདེབས་ཤིང་སྐེར་བགེགས་པ་དང༌། ཁ་ནད་ལ་སོགས་པ་འབྱུང་ལ། དབུལ་བར་འགྱུར། སྦྱིན་པ་པོའམ། སྦྱིན་བདག་ལ་སྨན་སློང་བ་ན་དེ་ཡིད་མི་ཆེས་པར་<line/>
འགྱུར་ཏེ། འདི་ཡང་དག་ལོག་པ་སྨྲའོ་སྙམ་ནས་མི་ཐོབ་སྟེ། དེ་ནི་ནད་མི་བཟད་པས་ཐེབས་ནས་འཆི་བའི་དུས་བྱེད་པར་མཐོང་ངོ༌། །དེ་ནས་གཞན་ཡང༌། དགེ་སློང་ལས་ཀྱི་འབྲས་བུ་རྣམ་པར་<line/>
སྨིན་པ་ཤེས་པ་དེས་སེམས་ཅན་དམྱལ་བ་དུ་འབོད་ཆེན་པོའི་འཁོར་ལ་བརྟགས་ན། དེས་ཐོས་པ་ལས་བྱུང་བའི་ཤེས་པས་སེམས་ཅན་དམྱལ་བ་ཚོར་བ་རྩུབ་ཅིང་ཚལ་བཟོད་པར་<line/>
དཀའ་བ་ཞེས་བྱ་བ་མཐོང་ངོ༌། །དེར་སེམས་ཅན་དག་ལས་གང་གིས་སྐྱེ་བར་འགྱུར་སྙམ་ནས་དེས་ཐོས་པ་ལས་བྱུང་བའི་ཤེས་པས་བརྟགས་ན། རྒྱལ་པོའམ། བློན་པོས་བདག་<line/>
རང་གི་དོན་དུ་རྒྱལ་སྲིད་ཀྱི་ཕྱིར་རམ། ནོར་རྫས་ཀྱི་ཕྱིར་རམ། སྲོག་གི་ཕྱིར་མངོན་སུམ་དུ་ཡིད་ཆེས་པར་སྨྲས་ལ། ཤིན་ཏུ་མངོན་པར་གནོད་པ་བྱས་ན། དེ་ལུས་དང་བྲལ་ནས་ངན་<line/>
འགྲོ་ལོག་པར་ལྟུང་བ་སེམས་ཅན་དམྱལ་བ་ཚོར་བ་རྩུབ་ཅིང་ཚལ་བཟོད་པར་དཀའ་བར་སྐྱེ་བར་འགྱུར་རོ། །དེར་གནོད་པ་འདི་དག་འབྱུང་བར་འགྱུར་ཏེ། འདི་ལྟ་སྟེ། རང་གི་ལུས་<line/>
</page>
<page index="309" id="325A">༄༅། །ལས་ལས་ཀྱིས་བྱས་པའི་སྲིན་བུ་དག་སྐྱེ་སྟེ། ལུས་ཐམས་ཅད་ལ་ཞུགས་ཤིང་གནད་ཐམས་ཅད་ལ་ཞུགས་ལ། ཆུ་རྒྱུས་ཐམས་ཅད་གཅོད་ཅིང་རྣམ་པར་གཅོད་<line/>
དེ༑ ༑སེམས་ཅན་དམྱལ་བ་གྲུབ་པ་དག། ཤ་ཐམས་ཅད་ཟ་ཞིང༌། གློ་བ་ཟ་ལ་མི་བཟད་པར་ཡོངས་སུ་འགྱུར་བ་དག། སེམས་ཅན་དམྱལ་བ་དེར་ཚོར་བ་མེ་ལྟར་ཤིན་ཏུ་དྲག་པ་དག་ཚོར་<line/>
བ་ཆེན་པོ་འཕེལ་བ་དང༌། དུག་གི་ཚོར་བ་མེ་ལྟ་བུ་དང༌། ཚོར་བ་ཤིན་ཏུ་དྲག་པ་ཇི་སྐད་བཤད་པ་དག་ནི་ཚོར་བ་རྩུབ་ཅིང་ཚ་ལ་བཟོད་པར་དཀའ་བ་ཡིན་ཏེ། སེམས་ཅན་དམྱལ་བ་<line/>
སྡིག་པས་འཚོ་བ་དེའི་མི་བཟད་པ་གང་ཡིན་པ་དག་བརྗོད་པར་མི་ནུས་སོ། །སེམས་ཅན་དམྱལ་བ་པ་དེ་ཇི་སྲིད་དུ་དེའི་སྡིག་པའི་ལས་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་<line/>
དུ་འཚེད་དོ། །དེ་ཕྱིས་སེམས་ཅན་དམྱལ་བ་དེ་ལས་ཐར་བར་འགྱུར་ཏེ། ཐར་ནས་ཀྱང་གལ་ཏེ་ལན་གྲངས་གཞན་ལ་མྱོང་བར་འགྱུར་བའི་ལས་ཀྱིས་ཡི་དྭགས་དང༌། དུད་འགྲོ་དག་ཏུ་<line/>
མ་སྐྱེས་ལ་གལ་ཏེ་མི་རྣམས་དང་སྐལ་པ་མཉམ་པར་མིར་སྐྱེས་ན། ལས་དེ་དང་རྒྱུ་མཐུན་པའི་འབྲས་བུས་དེ་མའི་མངལ་དུ་ཞུགས་ནས་དེའི་ཉེས་པར་བྱས་པའི་ལས་དེས་ཇི་སྲིད་<line/>
དུ་དེའི་ཉེས་པར་བྱས་པའི་ལས་ཀྱི་མཐའ་སྤྱད་པ་བཙལ་བར་འགྱུར་བ་དེ་སྲིད་དུ་མའང་རྟག་ཏུ་ནད་བུ་ཅན་དུ་འགྱུར། གང་གི་ཚེ་མའི་མངལ་དེ་ནས་བྱུང་ནས། དེ་ཕན་ཆད་དེའང་<line/>
</page>
<page index="310" id="325B">བྱིས་པ་ནས་རྟག་ཏུ་ནད་བུ་ཅན་དུ་འགྱུར་ཏེ། སྨན་པ་ཐམས་ཅད་ཀྱིས་ནད་གསོ་བར་མི་ནུས་པ་མཐོང་ངོ༌།། །།འཕགས་པ་དམ་པའི་ཆོས་དྲན་པ་ཉེ་བར་གཞག་པ། བམ་པོ་<line/>
བཅུ་པ། དེ་ནས་ཡང་དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་སེམས་ཅན་དམྱལ་བ་ཆེན་པོ་དུ་འབོད་ཀྱི་འཁོར་ལ་བརྟགས་ན་དེས་སེམས་ཅན་དམྱལ་བ་གནོད་པ་དཔེ་<line/>
མེད་པ་ཞེས་བྱ་བ་མཐོང་ངོ༌། །དེར་སེམས་ཅན་དག་ལས་བྱས་ཤིང་བསགས་པ་གང་གིས་སྐྱེ་བར་འགྱུར་སྙམ་ནས་དེས་བརྟགས་ན། གང་གིས་སྲོག་གཅོད་པ་དང༌། མ་བྱིན་པར་<line/>
ལེན་པ་དང༌། འདོད་པས་ལོག་པར་གཡེམ་པ་དང༌། ཆང་འཐུང་བ་དང༌། བརྫུན་དུ་སྨྲ་བ་ཀུན་ཏུ་བསྟེན་ཅིང་བསྒོམས་ཏེ་མང་དུ་བྱས་པས་འགྱུར་རོ། །འདི་ལྟ་སྟེ། བུ་རམ་ཤིང་དང༌། ས་<line/>
བསྡུ་བའི་དོན་དུ་ཞིང་གི་རྣང་རྒལ་ལ་སོགས་པ་རྫུན་དང༌། གཡོ་ཐབས་ཀྱིས་འཕྲོག་ཅིང་རྩོད་ལ་གཞན་ལའང་རྫུན་གྱིས་སླུ་ན་དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་སེམས་ཅན་<line/>
དམྱལ་བ་གནོད་པ་དཔེ་མེད་པར་སྐྱེ་བར་འགྱུར་རོ། །དེར་གནོད་པ་འདི་དག་འབྱུང་བར་འགྱུར་ཏེ། གང་སེམས་ཅན་དམྱལ་བ་ཡང་སོས་ལ་སོགས་པ་དེ་དག་ཐམས་ཅད་ཀྱི་སྔ་མ་<line/>
བཞིན་དུ་འབྱུང་ངོ༌། །གང་སེམས་ཅན་དམྱལ་བ་པ་རྣམས་ཀྱིའང་གནོད་པ་འབྱུང་བ་ནི། འདི་ལྟ་སྟེ། ལྕགས་མགར་སྦུད་པ་དབུགས་ཀྱིས་བཀང་བ་གཉིས་ཀྱིས་ལྕགས་རྡུང་ཞིང་<line/>
</page>
<page index="311" id="326A">༄༅། །གླེབས་པ་དེ་བཞིན་དུ་གཤིན་རྗེའི་མི་རྣམས་ཀྱིས་སེམས་ཅན་དམྱལ་བ་པ་དེ་སེམས་ཅན་དམྱལ་བ་དེར་སྤུད་པ་གཉིས་ཀྱིས་འབུད་ཅིང་འཇུའོ། །ལས་ཀྱིས་བསྒྲུབས་པའི་ཚ་<line/>
བ་ཐམས་ཅད་ཀྱིས་འབུད་ཅིང་འཇུའོ། །བརྡུང་ཞིང་གླེབས་པ་ནི་ལྕགས་བཞིན་ཀུན་ཏུ་རྡུང་ངོ༌། །ཡང་སྐྱེ་བར་འགྱུར་ཏེ་དེ་ནས་ཕྱུང་ནས་རྫ་མའི་ནང་དུ་བཅུག་སྟེ། ཇི་སྲིད་དུ་དེའི་སྡིག་པའི་<line/>
ལས་བཅོམ་ཞིང་སྤངས་ལ་ཟད་པར་མ་བྱས་པ་དེ་ཇི་སྲིད་དུ་མོན་སྲན་གྲེའུ་བཞིན་དུ་བསྐོལ་ཏོ། །དེ་སེམས་ཅན་དམྱལ་བ་དེ་ལས་ཐར་བར་འགྱུར་ཏེ། ཐར་ནས་ཀྱང་གལ་ཏེ་ལན་གྲངས་<line/>
གཞན་ལ་མྱོང་བར་འགྱུར་བའི་ལས་ཀྱིས་ཡི་དྭགས་དང༌། དུད་འགྲོ་དག་ཏུ་མ་སྐྱེས་ལ་གལ་ཏེ་མི་རྣམས་དང་སྐལ་པ་མཉམ་པར་མིར་སྐྱེས་ན། ལས་དེ་དང་རྒྱུ་མཐུན་པའི་འབྲས་བུས་<line/>
དེ་རྟག་ཏུ་སྐོམ་པས་གདུངས་ཤིང་ཁྲོ་ལ་སྐྱེ་བོ་ཐམས་ཅད་ཡིད་ཆེས་པར་མི་འགྱུར་བ་མཐོང་ངོ༌། །དེ་ནས་གཞན་ཡང༌། དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་<line/>
སེམས་ཅན་དམྱལ་བ་ཆེན་པོ་དུ་འབོད་ཀྱི་འཁོར་ལ་བརྟགས་ན། དེས་སེམས་ཅན་དམྱལ་བ་ཐམས་ཅད་མུན་པ་ཞེས་བྱ་བ་མཐོང་ངོ༌། །དེར་སེམས་ཅན་དག་ལས་ཀུན་ཏུ་བསྟེན་ཅིང་<line/>
བསྒོམས་ཏེ་མང་དུ་བྱས་པ་གང་གིས་སྐྱེ་བར་འགྱུར་སྙམ་ནས་དེས་བརྟགས་ན། གང་གིས་སྲོག་གཅོད་པ་དང༌། མ་བྱིན་པར་ལེན་པ་དང༌། འདོད་པས་ལོག་པར་གཡེམ་པ་དང༌།<line/>
</page>
<page index="312" id="326B">ཆང་འཐུང་བ་ཀུན་ཏུ་བསྟེན་ཅིང་བསྒོམས་ཏེ་མང་དུ་བྱས་པར་འགྱུར་རོ། །རྫུན་སྨྲ་བའང་གཞན་གྱི་བུད་མེད་ལ་ཉལ་ནས་དེ་རྒྱལ་པོའི་ཕོ་བྲང་འཁོར་དུ་འདི་ལྟར་བདག་གིས་བུད་མེད་འདི་ལ་<line/>
མ་ཉལ་ཞེས་སྨྲ་ལ། བུད་མེད་ཀྱི་ཁྱིམ་ཐབ་མི་དེ་ལའང་གནོད་པ་བྱེད་པར་མངོན་པར་སྒྲུབ་ན། དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་ཐམས་ཅད་མུན་<line/>
པར་སྐྱེ་བར་འགྱུར་རོ། །དེར་གནོད་པ་འདི་དག་འབྱུང་བར་འགྱུར་ཏེ། འདི་ལྟ་སྟེ། སྤྱི་བོར་ཕུག་ནས་དེ་ལྕེ་འབྱིན་ཏེ་ཕྱུང་ནས་ཀྱང་རལ་གྲི་དག་གིས་གཅོད་དོ། །བཅད་ཅིང་བཅད་ཅིང་<line/>
ཡང་སྐྱེ་བར་འགྱུར་རོ། །ཡང་མཚོན་ཆ་ཧུ་ལུ་ཀ་རབ་ཏུ་འབར་བ་དག་གིས་ཇི་སྲིད་དུ་དེའི་སྡིག་པའི་ལས་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་ལོ་འབུམ་ཕྲག་དུ་མར་གཅོད་<line/>
དོ༑ ༑དེ་སེམས་ཅན་དམྱལ་བ་དེ་ལས་ཐར་བར་འགྱུར་ཏེ། ཐར་ནས་ཀྱང་གལ་ཏེ་ལན་གྲངས་གཞན་ལ་མྱོང་བར་འགྱུར་བའི་ལས་ཀྱིས་ཡི་དྭགས་དང༌། དུད་འགྲོ་དག་ཏུ་མ་སྐྱེས་ལ། མི་<line/>
རྣམས་དང་སྐལ་པ་མཉམ་པར་མིར་སྐྱེས་ན། དེ་ལས་དེ་དང་རྒྱུ་མཐུན་པའི་འབྲས་བུས་དེ་དམུས་ལོང་དང༌། འོན་པར་འགྱུར་ཞིང་དེ་སྐྱེས་མ་ཐག་ཏུ་ཁ་ཟས་ལམ་པོ་ཆེ་དང༌། བཞི་མདོར་<line/>
སྡུག་ཕོངས་པས་འཚོ་བར་འགྱུར། ཁྱིམ་གྱི་སྒོ་དུ་མར་ཁ་ཟས་སློང་མོས་འཚོ་ཞིང་ཚེ་ཐུང་ལ་བུ་དང༌། ཆུང་མས་ཀྱང་སྤངས་པར་འགྱུར་བ་མཐོང་ངོ༌། །དེ་ནས་ཡང་དགེ་སློང་ལས་ཀྱི་<line/>
</page>
<page index="313" id="327A">༄༅། །འབྲས་བུ་རྣམ་པར་སྨིན་པ་ཤེས་པ་དྲེས་སེམས་ཅན་དམྱལ་བ་ཆེན་པོ་དུ་འབོད་ཀྱི་འཁོར་སེམས་ཅན་དམྱལ་བ་མུན་པ་དང༌། དུད་པ་ཞེས་བྱ་བ་ལ་བརྟགས་ཏེ།<line/>
དེར་སེམས་ཅན་དག་ལས་གང་གིས་སྐྱེ་བར་འགྱུར་སྙམ་ནས། དེས་ཐོས་པ་ལས་བྱུང་བའི་ཤེས་པས་བརྟགས་ན། གང་གིས་སྲོག་གཅོད་པ་དང༌། མ་བྱིན་པར་ལེན་པ་དང༌། འདོད་<line/>
པས་ལོག་པར་གཡེམ་པ་དང༌། ཆང་འཐུང་བ་ཀུན་ཏུ་བསྟེན་ཅིང་བསྒོམས་ཏེ་མང་དུ་བྱས་པར་འགྱུར་རོ། །རྫུན་སྨྲ་བའང་ཚོང་པ་ཁེ་སྤོགས་ཀྱིས་འཚོ་བའི་ཕྱིར། རྫས་འདི་ནི་<line/>
ཚོང་པའི་ནང་ཁྲིམས་ཀྱིས་བདག་དབང་སྟེ། འདི་གཞན་མི་དབང་ཞེས་ངེས་རྫུན་སྨྲ་ཞིང་གཡོ་ཐབས་ཀྱིས་རྫས་འཕྲོག་ན་དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་སེམས་<line/>
ཅན་དམྱལ་བའི་འཇིག་རྟེན་མུན་པ་དང༌། དུད་པ་ཞེས་བྱ་བར་སྐྱེ་བར་འགྱུར་རོ། །དེར་གནོད་པ་འདི་དག་འབྱུང་བར་འགྱུར་རོ། །འདི་ལྟ་སྟེ། སྔ་མ་བཞིན་དུ་གང་སེམས་ཅན་<line/>
དམྱལ་བ་ཡང་སོས་ལ་སོགས་པ་ལ་འབྱུང་བ་ལྟར་ཡན་ལག་དང༌། ཉིང་ལག་ཤིན་ཏུ་འཇམ་པ་ཐམས་ཅད་བཅད་ཅིང་བཏུབས་པ་དང༌། ཡང་རབ་ཏུ་དུའོ། །དེའི་སྡིག་པའི་ལས་<line/>
ཀྱི་རྒྱུ་མཐུན་པ་རྣམ་པར་སྨིན་པ་ཚ་བ་རྣམ་པར་སྨིན་པ་ཆེན་པོས་ཤིན་ཏུ་འཇམ་པ་དེ་དག་ཀྱང་བཅད་ནས་སྐྱེའོ། །སེམས་ཅན་དམྱལ་བ་པ་དེ་ཆོ་ངེས་འདེབས་པ་ན། ཟླ་བ་དྲུག་<line/>
</page>
<page index="314" id="327B">ལུས་པའི་རུས་པ་གང་ཡིན་པ་དེ་དག་ཀྱང་རང་གི་ལུས་ལས་བྱུང་བའི་སྲིན་བུ་རྡོ་རྗེ་མཆུ་ཅན་ལ་ཁ་རབ་ཏུ་འབར་ཞིང་ཁ་དོག་སྣ་ཚོགས་ཅན་དག་གིས་ཟ་ལ་གནོད་པ་སྣ་ཚོགས་དང༌། གནོད་པའི་ཚོར་<line/>
བ་བྱེད་དེ། དེ་ལུས་ཇི་སྲིད་དུ་དེའི་སྡིག་པའི་ལས་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་ལོ་བརྒྱ་སྟོང་ཕྲག་དུ་མར་རོ། །དེ་ཕྱིས་སེམས་ཅན་དམྱལ་བ་དེ་ལས་ཐར་བར་འགྱུར་ཏེ།<line/>
ཐར་ནས་ཀྱང་གལ་ཏེ་ལན་གྲངས་གཞན་ལ་མྱོང་བར་འགྱུར་བའི་ལས་ཀྱིས་ཡི་དྭགས་དང༌། དུད་འགྲོ་དག་ཏུ་མ་སྐྱེས་ལ་མི་རྣམས་དང་སྐལ་བ་མཉམ་པར་མིར་སྐྱེས་ན། ལས་དེ་དང་རྒྱུ་མཐུན་<line/>
པའི་འབྲས་བུས་དེའི་ལུས་ལས་དྲིང་བ་འབྱུང༌། དེའི་མགོའམ་།གོས་ལའང་དྲོད་གཤེར་ལས་སྐྱེས་པའི་སྲིན་བུ་སྐྱེ་བར་འགྱུར་ཞིང་དབུལ་བར་འགྱུར་རོ། །མཆུ་དང༌། བཞིན་ཁབ་ལྟར་ཕྲ་ལ་<line/>
ཚེ་ཐུང་བར་ཡང་འགྱུར། ཚིག་ཡིད་མི་ཆེས་ཤིང་སྐྱེ་བོ་ཐམས་ཅད་མི་དགའ་ལ་སྡུག་ཕོངས་པར་འགྱུར་བ་མཐོང་ངོ༌། །དེ་ནས་གཞན་ཡང༌། དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་<line/>
པ་དེས་སེམས་ཅན་དམྱལ་བ་ཆེན་པོ་དུ་འབོད་ཀྱི་འཁོར་ལ་བརྟགས་ཏེ། དེར་སེམས་ཅན་དག་ལས་གང་གིས་སྐྱེ་བར་འགྱུར་སྙམ་ནས། དེས་ཐོས་པ་ལས་བྱུང་བའི་ཤེས་པས་སེམས་<line/>
ཅན་དམྱལ་བ་ཕྱེ་མ་ལེ་བ་ལྟར་འཇུག་པ་དང་འདྲ་བ་ཞེས་བྱ་བ་ལ་བརྟགས་ན། གང་གིས་སྲོག་གཅོད་པ་དང༌། མ་བྱིན་པར་ལེན་པ་དང༌། འདོད་པས་ལོག་པར་གཡེམ་པ་དང༌། ཆང་<line/>
</page>
<page index="315" id="328A">༄༅། །འཐུང་བ་ཀུན་ཏུ་བསྟེན་ཅིང་བསྒོམས་ཏེ་མང་དུ་བྱས་པས་འགྱུར་རོ། །རྫུན་སྨྲ་བའང་དགེ་འདུན་གྱི་རྫས་ཀྱི་རྣམ་པ་ཉོ་བ་དང༌། བཙོང་པ་ཟས་སམ། གོས་ཅུང་ཟད་ཅིག་<line/>
བླངས་ལ། དགེ་འདུན་གཞན་ལ་རིན་ཐང་ཆེན་པོར་འདེབས་ཤིང་ཆགས་པ་དང་ལྡན་པ་དག་དགེ་འདུན་དེ་དག་ལ་སླུ་བར་ཡང་བྱེད་དེ། འདི་ལྟར་བདག་གིས་ཉོས་པ་འདི་དེ་བཞིན་<line/>
དུ་ཁྱོད་ལ་སྦྱིན་ནོ་ཞེས་ཀྱང་སྨྲ་ཞིང་སྐྱེས་བུ་རྨོངས་པ་དེ་ཚོང་པའི་བདེ་ལ་ཆགས་ནས་རྫུན་སྨྲའོ། །དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་ཕྱེ་མ་ལེབ་<line/>
ལྟར་འཇུག་པ་དང་འདྲ་བ་ཞེས་བྱ་བར་སྐྱེ་བར་འགྱུར་རོ། །དེར་གནོད་པ་འདི་དག་འབྱུང་བར་འགྱུར་ཏེ། འདི་ལྟ་སྟེ། ཁྱིས་ལྟོ་ཕུག་ནས་རྒྱུ་མ་དག་ཟའོ། །གཤིན་རྗེའི་མི་རྣམས་<line/>
ཀྱིས་སྟེའུ་རབ་ཏུ་འབར་བ་དག་གིས་རྒྱབ་ཀྱི་ཤ་བ་ཞོགས་ནས་སྲང་གཅིག་གམ་།སྲང་ཕྱེད་དུ་སྲང་གིས་བཅལ་ནས་ཁྱི་དག་ལ་སྦྱིན་པར་བྱེད་ཅིང་རྐང་དབྱུང་བའི་ཕྱིར་སྟེའུ་རྣོན་པོ་<line/>
དག་གིས་རུས་པའང་གཞོག་པར་བྱེད་དོ། །སྐམ་པ་རབ་ཏུ་འབར་བས་མགུལ་པའི་ཕྱོགས་ཕུག་ནས་ལྕེ་འབྱིན་ཏོ། །ཡན་ལག་དང༌། ཉིད་ལག་ཐམས་ཅད་ལ་ཕུར་བུ་རབ་ཏུ་འབར་<line/>
བ་དག་བཙུགས་ནས་ཤ་དག་བཅད་ཅིང་རྒྱུས་པ་འབྱིན་ཏེ། དེ་ཉེས་པར་བྱས་པའི་ལས་ཀྱིས་མཐའ་སྤྱད་པ་རང་གིས་བྱས་པའི་ལས་སྤྱོད་ཅིང་རྫུན་སྨྲ་པ་དེ་རྣམ་པར་འཚེད་དོ།།<line/>
</page>
<page index="316" id="328B">སེམས་ཅན་དམྱལ་བ་པ་དག་གཤིན་རྗེའི་མི་རྣམས་ལས་ཐར་ནས་མེ་རྟག་ཏུ་འབར་པས་གང་བའི་སེམས་ཅན་དམྱལ་བ་དེར་ཇི་སྲིད་དུ་དེའི་སྡིག་པའི་ལས་བཅོམ་ཞིང་སྤངས་ལ་ཟད་པར་མ་བྱས་<line/>
པ་དེ་སྲིད་དུ་ལོ་འབུམ་ཕྲག་དུ་མར་ཕྱེ་མ་ལེབ་བཞིན་དུ་སྐྱེ་ཞིང་སྐྱེ་ཞིང་སྲེག་གོ། དེ་ཕྱིས་སེམས་ཅན་དམྱལ་བ་དེ་ལས་ཐར་བར་འགྱུར་ཏེ། ཐར་ནས་ཀྱང་གལ་ཏེ་ལན་གྲངས་གཞན་ལ་མྱོང་<line/>
བར་འགྱུར་བའི་ལས་ཀྱིས་ཡི་དྭགས་དང༌། དུད་འགྲོ་དག་ཏུ་མ་སྐྱེས་ལ། མི་རྣམས་དང་སྐལ་པ་མཉམ་པར་མིར་སྐྱེས་ན། ལས་དེ་དང་རྒྱུ་མཐུན་པའི་འབྲས་བུས་དེ་དབུལ་ཞིང་དམན་ལ་<line/>
བཀྲེན་པ་དང༌། གཞན་གྱིས་བཀོལ་བའི་རིགས་སུ་སྐྱེ་བར་འགྱུར། དེ་བྱིས་པ་ནས་ཀུན་ནས་ཤིན་ཏུ་བསྲུངས་ཀྱང་མེས་ཚིག་པར་འགྱུར་བ་མཐོང་ངོ༌། །དེ་ནས་གཞན་ཡང༌། དགེ་སློང་ལས་ཀྱི་<line/>
འབྲས་བུ་རྣམ་པར་སྨིན་པ་ཤེས་པ་དེས་སེམས་ཅན་དམྱལ་བ་ཆེན་པོ་དུ་འབོད་ཀྱི་འཁོར་ལ་བརྟགས་ན། དེས་སེམས་ཅན་དམྱལ་བ་ཤི་མ་ཐག་ཏུ་འཚོ་བ་ཞེས་བྱ་བ་མཐོང་ངོ༌། །དེར་སེམས་<line/>
ཅན་དག་ལས་གང་གིས་སྐྱེ་བར་འགྱུར་སྙམ་ནས་དེས་ཐོས་པ་ལས་བྱུང་བའི་ཤེས་པས་བརྟགས་ན། གང་གིས་སྲོག་གཅོད་པ་དང༌། མ་བྱིན་པར་ལེན་པ་དང༌། འདོད་པས་ལོག་པར་<line/>
གཡེམ་པ་དང༌། ཆང་འཐུང་བ་དང༌། རྫུན་སྨྲ་བ་ཀུན་ཏུ་བསྟེན་ཅིང་བསྒོམས་ཏེ་མང་དུ་བྱས་ན། དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་ཤི་མ་<line/>
</page>
<page index="317" id="329A">༄༅། །ཐག་ཏུ་འཚོ་བར་སྐྱེ་བར་མཐོང་ངོ༌། །དེར་སེམས་ཅན་དམྱལ་བ་ཡང་སོས་ལ་སོགས་པ་རྣམས་ཀྱི་ཚོར་བ་གང་ཡིན་པ་དེ་དག་ཐམས་ཅད་སྔ་མ་བཞིན་དུ་འབྱུང་<line/>
བའི་སྟེང་དུ་ཁྱད་པར་དུ་ན་ཐོ་བ་དག་གིས་ཀུན་ཏུ་བཏགས་པ་ན། ཕོག་མ་ཐག་ཏུ་འཆི་བར་འགྱུར་ཞིང༌། བཏེག་པ་དང༌། ཡང་འཚོ་བར་འགྱུར་ལ། ཕོག་པ་དང༌། ཡང་འཆི་བར་འགྱུར་<line/>
ཏེ༑ དེ་ལྟར་སེམས་ཅན་དམྱལ་བ་པ་དག་ལོ་འབུམ་ཕྲག་དུ་མར་སྐྱེ་ཞིང་འཆིའོ། །དེ་ཉེས་པར་སྤྱད་པའི་ལས་ཀྱི་མཐའ་སྤྱད་པ་དེ་ལས་ཐར་ནས། མེ་ཏོག་ཨུཏྤ་ལའི་ཚལ་མཐོང་<line/>
སྟེ༑ སྐྱབས་འདོད་པ་དེ་དེར་བརྒྱུགས་པ་དང༌། མེ་ཏོག་ཨུཏྤ་ལ་དག་མེ་སྔོན་པོས་ཤིན་ཏུ་གང་བར་གྱུར་ཏོ། །རྫུན་སྨྲ་བ་དེའི་འབྲས་བུ་དེ་གང་ཡིན་སྙམ་ན་འཇིགས་སར་འགྲོ་<line/>
བའི་ཚོང་པ་གསད་པའི་ཕྱིར། ཆོམ་རྐུན་པ་གང་ཞིག་དགེ་སློང་གི་ཚུལ་དུ་ཞུགས་ནས་འཇིགས་ས་ན་ཆོམ་རྐུན་མེད་དོ་ཞེས་སྨྲས་པ་དང༌། དེ་དག་ནང་དེར་དོང་སྟེ་ཕྱིན་པ་<line/>
དང༑ རྐྱེན་དེས་བཅོམ་པའི་ལས་དེའི་འབྲས་བུས་མེ་ཏོག་ཨུཏྤལ་གང་ཡིན་པ་དེ་དག་འདབ་མ་སྔོན་པོས་གང་བར་ཞུགས་པ་ཡིན་ཏེ་རྐང་པ་མེད་ཅིང་ཕྱིར་འབྱུང་བར་མི་<line/>
ནུས་སོ། །དེའི་ལས་ཀྱི་ཚུལ་དེ་ལྟ་བུའི་མཐུས་དེ་ལག་པ་དང༌། རྐང་པ་དང༌། མིག་དང་བྲལ་ཞིང་ཇི་སྲིད་དུ་དེའི་སྡིག་པའི་ལས་བཅོམ་ཞིང་སྤངས་ལ་ཟད་པར་མ་བྱས་པ་དེ་<line/>
</page>
<page index="318" id="329B">སྲིད་དུ་ལོ་འབུམ་ཕྲག་དུ་མར་མེ་ཏོག་ཨུཏྤ་ལ་མདག་མེས་གང་བ་དེར་སྲེག་ཅིང་འཚེད་ལ་གསོད་ཅིང་ཡང་འཚོ་བར་བྱེད་དོ། །དེ་སེམས་ཅན་དམྱལ་བ་དེ་ལས་ཐར་པར་འགྱུར་ཏེ། ཐར་ནས་<line/>
ཀྱང་གལ་ཏེ་ལན་གྲངས་གཞན་ལ་མྱོང་བར་འགྱུར་བའི་ལས་ཀྱིས་ཡི་དྭགས་དང༌། དུད་འགྲོ་དག་ཏུ་མ་སྐྱེས་ལ། མི་རྣམས་དང་སྐལ་པ་མཉམ་པར་མིར་སྐྱེས་ན་ལས་དེ་དང་རྒྱུ་མཐུན་པས་<line/>
དེ་རྟོག་པ་པོ་དང༌། གཡོ་ཐབས་སྨྲ་བར་འགྱུར། དེའི་ནོར་རྫས་བསགས་པ་རྒྱལ་པོས་འཕྲོག་གཅིང་དེའང་བཅིངས་པའི་ཚེ་འཆི་བའི་དུས་བྱེད་པར་འགྱུར་བ་མཐོང་ངོ༌། །དེ་ནས་གཞན་<line/>
ཡང༌། དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་སེམས་ཅན་དམྱལ་བ་ཆེན་པོ་དུ་འབོད་ཀྱི་འཁོར་ལ་བརྟགས་ན། དེས་ཐོས་པ་ལས་བྱུང་བའི་ཤེས་པས་སེམས་ཅན་དམྱལ་<line/>
བ་ཆེན་པོ་དུ་འབོད་ཀྱི་སེམས་ཅན་དམྱལ་བ་གཞན་དུ་འགྱུར་བ་ཞེས་བྱ་བ་མཐོང་ངོ༌། །དེར་སེམས་ཅན་དག་ལས་གང་གིས་སྐྱེ་བར་འགྱུར་སྙམ་ནས་དེས་བརྟགས་ན། གང་གིས་སྲོག་<line/>
གཅོད་པ་དང༌། མ་བྱིན་པར་ལེན་པ་དང༌། འདོད་བས་ལོག་པར་གཡེམ་པ་དང༌། ཆང་འཐུང་བ་ཀུན་ཏུ་བསྟེན་ཅིང་བསྒོམས་ཏེ་མང་དུ་བྱས་པས་འགྱུར་རོ། །རྫུན་སྨྲ་བའང་དེ་དབྱེ་<line/>
བའམ། གསོད་པའམ། ཕ་རོལ་ལས་རྒྱལ་བར་བྱ་བའི་ཕྱིར་གཡོ་སྒྱུ་སྨྲ་བ་ཡིན་ན། འདི་ལྟ་སྟེ། བདག་ནི་རྟག་ཏུ་བདེན་པར་སྨྲ་བ་ཡིན་ཏེ། བདག་བདེན་པ་སྨྲའོ་ཞེས་འཇིག་རྟེན་ཀུན་དད་པ་<line/>
</page>
<page index="319" id="330A">༄༅། །བསྐྱེད་ནས། དེ་དེའི་རྫུན་སྣ་ཚོགས་སྨྲས་པ་གང་གིས་ཡུལ་འཁོར་འཇོམས་པར་བྱེད། སྐྱེས་བུ་དམ་པ་གསོད་པར་བྱེད། དགྲ་གཞན་གྱི་ནོར་རྫས་འཕྲོག་པར་བྱེད་དོ།།<line/>
སྔོན་བདེན་པ་སྨྲའོ་ཞེས་འཇིག་རྟེན་ཡིད་ཆེས་པ་ཐོབ་པར་བྱས་ཤིང་དད་པ་བསྐྱེད་དེ། དེ་ནས་རྫུན་སྨྲ་བ་ནི་དེ་ཆ་ལུགས་བཟང་པོར་བསྒྱུར་ཅིང་རྐུན་མ་རྫུན་སྨྲ་བ་ཡིན་ཏེ། དེ་ལུས་དང་བྲལ་ནས་<line/>
ངན་འགྲོ་ལོག་པར་ལྟུང་བ་སེམས་ཅན་དམྱལ་བ་གཞན་དུ་འགྱུར་བར་སྐྱེ་བར་འགྱུར་རོ། །དེར་གནོད་པ་འདི་དག་འབྱུང་བར་འགྱུར་ཏེ། འདི་ལྟ་སྟེ། རྒྱང་རིང་པོ་ནས་དེའི་མ་དང༌། ཕ་དང༌། བྲན་<line/>
དང༌། བསྟེན་གྲོགས་དང༌། སྡུག་པའི་མི་དེ་དག་མཐོང་ངོ༌། །སེམས་ཅན་དམྱལ་བ་དེས་མཐོང་བ་དང༌། དེ་དག་གི་ཁ་ནས་ཚིག་སྙན་པ་དག་ཐོས་པ་དང༌། དེ་དག་གི་དྲུང་དུ་མགོན་འདོད་<line/>
པ༑ སྐྱབས་འདོད་པ། དཔུང་གཉེན་འདོད་པ། དཔུང་གཉེན་ཚོལ་བས་རྒྱུག་གོ །དེ་ཇི་ལྟ་ཇི་ལྟར་དེ་དག་གི་དྲུང་དུ་རྒྱུག་པ་དེ་ལྟ་དེ་ལྟར་མ་དག་མེ་མཚོ་ལྟ་བུའི་ནང་དུ་ནུབ་སྟེ། ཇི་ལྟར་<line/>
རྡོ་ཆུར་བོར་བ་བཞིན་དུ་ནུབ་པོ། །དེ་ནས་འབྱུང་ལ་ཡན་ལག་དང༌། ཉིང་ལག་ཐམས་ཅད་ཤིན་ཏུ་བསྲེགས་ཏེ། ཚོར་བས་ཉམ་ཐག་ནས་དུ་སྐད་འདོན་པ་ན། དེའི་ཕ་དང༌། མ་དང༌། བུ་དང༌།<line/>
བསྟེན་གྲོགས་དག་མཐོང་བ་དང་ཡང་རྒྱུག་གོ །དེ་ནས་ཡང་ལས་ཀྱིས་བྱས་པའི་གཤིན་རྗེའི་མི་སོག་ལེ་ཐོགས་པ་དག་ལམ་ནས་བྱུང་སྟེ། དེ་གཤིན་རྗེའི་མི་དེ་དག་གིས་བཟུང་ངོ༌། །<line/>
</page>
<page index="320" id="330B">བཟུང་ནས་ཤིང་བཞིན་དུ་དབུས་གཤོག་གོ །དེ་རེས་འགའ་དེ་ལས་ཐར་ན་པགས་པ་དང༌། རུས་པ་ཙམ་ལུས་པ་ཡན་ལག་དང༌། ཉིད་ལག་ཐམས་ཅད་ཕུག་ཅིང་དྲལ་བའི་ལུས་རྨ་མཚན་<line/>
ཅན་དག་གར་ཐར་ཐར་དུ་འབྲོས་སོ། །དེ་བྲོས་ནའང་གཤིན་རྗེའི་མི་གཞན་དག་གིས་བཟུང་ངོ༌། །བཟུང་ནས་ལས་ལས་བྱུང་བའི་ཟོ་ཆུན་རྒྱུད་མའི་ནང་རྡོས་བཀང་བ་དེར་དེ་བཅུག་གོ། དེ་<line/>
ནས་ཟོ་ཆུན་རྒྱུད་མོ་རབ་ཏུ་འབར་བ་འཁོར་ལོ་ལྟར་བསྐོར་ཏེ། དེར་རྫུན་སྨྲ་བ་དེ་ཕྱེ་བཞིན་དུ་འཐག་ཅིང་ཕྱེ་མར་རློག་གོ །དེ་ཟོ་ཆུན་རྒྱུད་མོ་དེ་ལས་བྱུང་སྟེ། ཐར་ནས་ཡང་མ་དང༌། ཕ་དང༌།<line/>
སྟེན་གྲོགས་དང༌། སྙིང་དུ་སྡུག་པ་མཐོང་སྟེ། མགོན་འདོད་པ། སྐྱབས་འདོད་པ། དཔུང་གཉེན་འདོད་པ་དེས། དེ་དག་གི་དྲུང་དུ་བརྒྱུགས་རྗེས་སུ་བརྒྱུགས་པ་དང༌། ལས་ཀྱིས་བྱས་<line/>
པའི་ལམ་དུ་ཕུར་བུ་དང༌། ལས་ཀྱི་སྟག་བྱུང་སྟེ། དེ་ངེས་བཟུང་ངོ༌། །བཟུང་ནས་ཁར་བཅུག་སྟེ། དེ་འགྲམ་སོའི་བར་དུ་བཅུག་ནས་ཕུར་བུ་རྣོ་ཞིང་རབ་ཏུ་འབར་བ་རྣམས་ཀྱིས་གཟེར་ནས་<line/>
འདྲེན་ཏོ། །དེ་སེམས་པ་དང་ལྡན་ནས་རྒྱུག་པ་དང༌། དེའི་རྐང་པའང་གཅོད་ཅིང་འཐུབ། བྱིན་པའང་གཅོད་ཅིང་འཐུབ་ལ་སྲེག་གོ། དེའི་ཡན་ལག་དང༌། ཉིང་ལག་ཐམས་ཅད་ཕུག་<line/>
ཅིང་དྲལ་ལ་ལུས་བསྲེགས་ཤིང་ལུས་ཉམས་ལ་རྣམ་པར་ཉམས་པ་དང༌། རྩ་དང༌། རྒྱུས་པ་དང༌། རུས་པ་དང༌། ལུས་ཀྱི་ལྷག་མ་ལུས་པ་དག་ཤིན་ཏུ་རྒྱུག་སྟེ། དེ་ལྟར་རྫུན་སྨྲ་བ་<line/>
</page>
<page index="321" id="331A">༄༅། །ཀུན་ཏུ་བསྟེན་ཅིང་བསྒོམས་ཏེ་མང་དུ་བྱས་པའི་འབྲས་བུས་རྒྱུ་དང་མཐུན་པའི་འབྲས་བུ་གྲུབ་བོ། །འདི་ལྟར་དེ་བདེན་པར་སྨྲ་བར་བསྒྲུབས་ལ། དེ་ནས་རྫུན་སྨྲ་<line/>
ཞིང་གཡོ་ཐབས་སྨྲ་ལ་ཤུར་ལུང་སྨྲ་བ་དག་དེ་ལྟར་དེ་མ་དང༌། ཕ་དང༌། སྟེན་གྲོགས་དང༌། སྙིང་དུ་སྡུག་པ་མཐོང་ངོ༌། །རྫུན་སྨྲ་བ་དེ་འདི་ལྟར་ཚོར་བ་རྩུབ་པ། ཚ་བ། ཚོར་བ་རྣོ་བ་།<line/>
མཐའ་ཡས་པ་དག་ཇི་སྲིད་དུ་དེའི་སྡིག་པའི་ལས་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་ལོ་འབུམ་ཕྲག་དུ་མར་སྲེག་གོ། འཚེད་དོ། །གཅོད་དོ། །གསོད་དོ། །དེ་སེམས་<line/>
ཅན་དམྱལ་བ་དེ་དག་ལས་ཐར་པར་འགྱུར་ཏེ། ཐར་ནས་ཀྱང་གལ་ཏེ་ལན་གྲངས་གཞན་ལ་མྱོང་བར་འགྱུར་བའི་ལས་ཀྱིས་ཡི་དྭགས་དང༌། དུད་འགྲོ་དག་ཏུ་མ་སྐྱེས་ལ་མི་རྣམས་དང་སྐལ་<line/>
པ་མཉམ་པར་མིར་སྐྱེས་ན། ལས་དེ་དང་རྒྱུ་མཐུན་པར་དེ་དབུལ་ཞིང་ནད་བུ་ཅན་དང༌། དམན་པ་དང༌། དབང་པོ་མ་ཚང་བར་འགྱུར། སྐྱེ་བོ་ཐམས་ཅད་ལ་ཡིད་མི་ཆེས་ཤིང་ཞེ་འགྲས་<line/>
པ་དང་མི་མཐུན་པར་འགྱུར། དེའི་བསམ་པ་ཐམས་ཅད་མི་འགྲུབ་ཅིང་ལོག་པར་འགྱུར་བ་མཐོང་ངོ༌། །དེ་ནས་ཡང་དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་སེམས་ཅན་<line/>
དམྱལ་བ་ཆེན་པོ་དུ་འབོད་ཀྱི་འཁོར་ལ་བརྟགས་ན། དེས་ཐོས་པ་ལས་བྱུང་བའི་ཤེས་པས་སེམས་ཅན་དམྱལ་བ་ཀུན་དགའ་ལ་རེ་བ་མེད་པ་ཞེས་བྱ་བ་མཐོང་ངོ༌། །དེར་སེམས་ཅན་<line/>
</page>
<page index="322" id="331B">དག་ལས་གང་གིས་སྐྱེ་བར་འགྱུར་སྙམ་ནས་དེས་ཐོས་པ་ལས་བྱུང་བའི་ཤེས་པས་བརྟགས་ན། གང་གིས་སྲོག་གཅོད་པ་དང༌། མ་བྱིན་པར་ལེན་པ་དང༌། འདོད་པས་ལོག་པར་གཡེམ་པ་དང༌།<line/>
ཆང་འཐུང་བ་ཀུན་ཏུ་བསྟེན་ཅིང་བསྒོམས་ཏེ་མང་དུ་བྱས་པ་ནི་སྔ་མ་བཞིན་ནོ། །རྫུན་སྨྲ་བ་ནི་རྣམ་པ་འདི་དག་སྨྲ་བ་ཡིན་ཏེ། སྡུག་བསྔལ་བ་དང༌། ནད་བུ་ཅན་དང༌། ལྟོགས་པ་དང༌། དམན་པ་<line/>
དང༌། མགོན་མེད་པ་དང༌། བཀྲེས་པ་དག་ལ་ནོར་རྫས་སྦྱིན་པར་ཁས་བླངས་པ་ལས་མ་བྱིན་པ་ཡིན་ཏེ། འབྲས་སཱ་ལུའི་བཟའ་བ་དང༌། བཏུང་བ་དང༌། གོས་དང༌། མལ་ཆ་དང༌། ཁྱིམ་སྦྱིན་པར་<line/>
ཁས་བླངས་པ་ལས་མ་བྱིན་པ་དེ་ནི་རྒྱུ་དེས་རེ་བ་མེད་པར་འགྱུར་ཏེ། དེ་ལུས་དང་བྲལ་བའི་འོག་ཏུ་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་ཀུན་དགའ་ལ་རེ་བ་མེད་པ་ཞེས་བྱ་བར་སྐྱེ་<line/>
བར་འགྱུར་རོ། །དེར་གནོད་པའི་རྣམ་པ་འདི་དག་འབྱུང་བར་འགྱུར་ཏེ༑འདི་ལྟ་སྟེ། གང་གིས་བཟའ་བ་སྦྱིན་པར་ཁས་བླངས་པ་ལས་མ་བྱིན་པ་དེ་ནི་སེམས་ཅན་དམྱལ་བར་བཟའ་<line/>
བ་དང༌། བཅའ་བ་ཞིམ་པོ་དང༌། རྒྱན་སྣ་ཚོགས་ཀྱིས་ཀླུབས་པ་དག་མཐོང་ངོ༌། །སེམས་ཅན་དམྱལ་བ་པ་ལྟོགས་པས་ཉེན་པ་དེ་དག་རྒྱང་རིང་པོ་ན་བཟའ་བ་ཉམས་དགའ་ཞིང་སྨོན་<line/>
པའི་བཟའ་བ་དེ་དག་མཐོང་སྟེ། བཟའ་བ་དེ་དག་གི་ཕྱོགས་སུ་རྒྱུག་པ་དང༌། ལམ་ཕུར་བུ་དང༌། སྦས་གང་ཞིང་ལམ་དུ་སོག་ལེ་རབ་ཏུ་འབར་བས་གཤེག་པ་ན་ཕྱོགས་དེར་རྒྱུག་པ་ནི་<line/>
</page>
<page index="323" id="332A">༄༅། །སྔ་མ་བཞིན་དུ་སྦྱར་རོ། །ནམ་ཟས་དེ་ཐོབ་པ་དང༌། དེ་དག་ལྕགས་ཀྱི་ཐུ་ལུམ་རབ་ཏུ་འབར་བ་ལྟ་བུར་གྱུར་ཅིང་དྲི་ང་ལ་མདོག་མི་སྡུག་པ་ལས་ཀྱིས་བྱས་པ་ཚུལ་ལོག་<line/>
པར་མཐོང་སྟེ། དེ་ཉེ་བར་བལྟས་པ་དང་མིག་གི་འབྲས་བུ་ལྟུང་ངོ༌། །གང་གི་ཚེ་བསྣམས་པ་དང༌། དྲི་དེས་སྣ་ཚིག་ནས་བྱིད་དོ། །རེག་པས་ཡན་ལག་དང༌། ཉིང་ལག་ཐམས་ཅད་རབ་ཏུ་ཚིག་སྟེ།<line/>
དེའི་ལུས་སྲིན་བུ་མེ་ཁྱེར་ལྟ་བུར་བྱེད་དོ། །རོ་བྲོ་བ་ལྕགས་ཀྱི་ཐུ་ལུམ་བསྲེགས་པ་ལྟ་བུས་ལྕེ་སྲེག་གོ། དེ་བསྲེགས་ནས་ཡང་མིད་པ་དང༌། སྙིང་དང༌། མཆིན་པ་དང༌། གཉེ་མ་<line/>
དང༌། རྒྱུ་མ་དང༌། ཕོ་བ་དང༌། ལོང་ཀ་ནས་རོ་སྨད་ཀྱི་བར་དུ་བསྲེགས་ནས་འབྱུང་ངོ༌། །ཡང་གང་གིས་མལ་ཆ་དང༌། ཁྱིམ་སྦྱིན་པར་ཁས་བླངས་པ་ལས་རྫུན་སྨྲས་པ་དེ་གྲང་པ་དང༌། ཚ་<line/>
བས་གདུངས་ཤིང་རེ་བ་མེད་པར་བྱས་སོ། །སེམས་ཅན་དམྱལ་བ་དེ་གཞི་ཟངས་ཀྱི་གླེགས་མ་རབ་ཏུ་བཞུས་པར་བཞག་སྟེ། དེས་ཡན་ལག་དང༌། ཉིང་ལག་ཐམས་ཅད་རྣམ་པར་འཇུ་<line/>
ཞིང་བསྲེག་གོ། དེས་ཁྱིམ་སྦྱིན་པར་བྱས་པ་ལས་མ་བྱིན་པ་དེའང་འབྱུང་བར་འགྱུར་ཏེ། ཁྱིམ་གྱི་རྫུན་སྨྲ་བ་དེ་ལྕགས་ཀྱི་ཁྱིམ་དགའ་བ་དང༌། ཉེ་བར་དགའ་བ་ཚད་དཔག་ཚད་<line/>
ལྔ་བཅུ་པར་ལྕགས་ཁུ་རབ་ཏུ་བསྐོལ་བའི་ནང་དུ་འཇུག་གོ། དེ་དེར་འོག་ནས་སྟེང་དུ། སྟེང་ནས་འོག་ཏུ་བསྐོལ་བ་ན། སྟེང་ནས་སྟེང་དུ་འབྱུང་ཞིང༌། འོག་ནས་འོག་ཏུ་འབྱུང་བར་<line/>
</page>
<page index="324" id="332B">བསྐོལ་བ་དང༌། རབ་ཏུ་ཆོས་ཏེ་ཡན་ལག་དང༌། ཉིང་ལག་ཐམས་ཅད་རྣམ་པར་ཞིགས་ཤིང་ཤ་དང༌། རྒྱུས་པ་དང༌། པགས་པ་དང༌། རུས་པ་དང༌། ཚིགས་ལྷག་མ་ལུས་པ་ཐམས་ཅད་ཀྱང་རྣམ་<line/>
པར་ཞིགས་ནས་རབ་ཏུ་བསྐོལ་བས་གང་བའི་རྫམ་མུན་པ་མུན་ནག་དེ་གཉིས་ཀྱི་ནང་དུ་འབྱུང་སྟེ། གདུངས་ཤིང་རྣམ་པར་ཁྲོ་ལ་སྨྲེ་སྔགས་འདེན་ཏོ། །གང་རྫ་མ་གོང་མ་དེར་བཙོས་པ་<line/>
དང༌། དེའི་འོག་ཏུ་ལྕགས་ཀྱི་རྫ་མ་འོག་མ་དེར་རབ་ཏུ་འཚེད་དེ། འདི་ལྟར་འོག་ཏུ་འབྱུང་ཞིང་དེ་དག་གི་ཤུགས་ཀྱིས་གཅིག་ལ་གཅིག་ཕོག་སྟེ། ལུས་དུམ་བུ་བརྒྱའམ། གལ་ཏེ་སྟོང་<line/>
དུ་གྱེས་སོ། །དེ་ནས་ཡང་འབྱུང་སྟེ། སེམས་ཅན་དམྱལ་བ་པ་གཞན་དག་ལ་ཕོག་སྟེ། ཇི་སྲིད་དུ་རྫུན་སྨྲ་བ་དེའི་ལས་བཅོམ་ཞིང་སྤངས་ལ་ཟད་པར་མ་བྱས་བ་དེ་སྲིད་དུ་ལས་ཀྱི་ཞགས་<line/>
པས་བཅིངས་པ་དག་ཡང་ལན་འབུམ་སྙེད་དུ་རྣམ་པར་ཞིགས་སོ། །དེ་དེ་ལས་ཐར་བར་འགྱུར་ཏེ། ཐར་ནས་ཀྱང་གལ་ཏེ་ལན་གྲངས་གཞན་ལ་མྱོང་བར་འགྱུར་བའི་ལས་ཀྱིས་ཡི་<line/>
དྭགས་དང༌། དུད་འགྲོ་དག་ཏུ་མ་སྐྱེས་ལ། མི་རྣམས་དང་སྐལ་བ་མཉམ་པར་མིར་སྐྱེས་ན་ལས་དེ་དང་རྒྱུ་མཐུན་པའི་འབྲས་བུས་དེ་བྲན་གྱི་རིགས་སམ། དེ་དང་མཐུན་པར་དེ་ཉིད་དུ་སྐྱེ་<line/>
བར་འགྱུར་ཏེ། གང་ཁས་བླངས་པ་ལས་བརྫུན་དུ་སྨྲས་པ་དེ་ནི་དེ་དང་མཐུན་པར་ལས་གཞན་དང༌། གཞན་དུ་འགྱུར་རོ། །དེ་ལ་འཁོར་བ་ཐོག་མ་མེད་པ་ནས་གནོད་པ་གང་ཞུགས་པ་<line/>
</page>
<page index="325" id="333A">༄༅། །ཐོག་མ་མེད་པ་ནས་དགེ་བ་དང༌། མི་དགེ་བའི་ལས་ཀྱིས་བྱས་པའི་རྒྱུད་ཀྱི་འཁོར་བའི་མཐའ་ཀུན་ཏུ་ཞུགས་པ་ལས་ཀྱི་རྒྱུད་ཀྱིས་དགའ་བའི་འདོད་ཆགས་ཀྱི་མོད་<line/>
ལ་སྲེད་པ་གང་བྱུང་བའི་གནོད་པ་དེས་གཞན་དག་གི་བྲན་དུ་འགྱུར་ཏེ། བཟའ་བ་དང༌། བཏུང་བ་དང༌། མལ་སྟན་དང༌། ནད་ཀྱི་རྐྱེན་གསོས་སྨན་མེད་ཅིང༌། ཇོ་བོ་དེས་རྟག་ཏུ་སྤྱོ་<line/>
བར་འགྱུར་བ་མཐོང་ངོ༌། །དེ་ནས་གཞན་ཡང༌། དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས། སེམས་ཅན་དམྱལ་བ་ཆེན་པོ་དུ་འབོད་ཀྱི་འཁོར་ལ་བརྟགས་ན། གང་<line/>
གིས་སྲོག་གཅོད་པ་དང༌། མ་བྱིན་པར་ལེན་པ་དང༌། འདོད་པས་ལོག་པར་གཡེམ་པ་དང༌། ཆང་འཐུང་བ་ནི་དེས་སྔ་མ་བཞིན་དུ་མཐོང་ངོ༌། །རྫུན་སྨྲ་པ་ནི་བཟོ་བོ་ཚོགས་ཤིང་<line/>
འདུས་པའི་ནང་དུ་སོང་ནས་རྒྱགས་པ་བདོ་བའམ། ཞེ་སྡང་ངམ། ཕན་ཚུན་མི་མཐུན་པས་གང་དུ་ཚོགས་ཤིང་འདུ་པའི་ཁྲིམས་བཅས་ཏེ་ཆད་པས་བཅད་པར་བྱ་བ་ལས། དེ་<line/>
ཉེས་པ་མེད་པ་བཞིན་དུ་བདག་དང༌། གཞན་བསླུས་ནས་ཆད་པས་གཅོད་པར་བྱེད་ཅིང་དེའང་གོམས་པར་བྱེད། ལན་མང་དུ་བྱེད་ལ་ལས་ཀྱི་མཇུག་བསགས་པ་དེ་ནི་ལུས་<line/>
དང་བྲལ་ནས་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་ཕན་ཚུན་གནོད་པ་འཇུག་པར་སྐྱེ་བར་འགྱུར་ཏེ། གང་གི་ཚེ་ཚོགས་ཤིང་འདུས་པ་དེ་དག་གི་ནང་དུ་སོང་ནས་གནོད་པ་བྱས་<line/>
</page>
<page index="326" id="333B">པའི་རྒྱུ་དེ་དང༌། རྐྱེན་དེས་ལུས་དང་བྲལ་ནས་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་ཕན་ཚུན་གནོད་པ་འཇུག་པར་སྐྱེ་བར་འགྱུར་རོ། །དེར་གནོད་པ་འདི་དག་འགྱུར་ཏེ། གང་ཡང་སོས་དང༌། ཐིག་<line/>
ནག་དང༌། བསྡུས་གཞོམ་དང༌། དུ་འབོད་ལ་སོགས་པར་བཤད་པ་སྔ་མ་བཞིན་དུ་འབྱུང་བའི་སྟེང་དུ་བྱེ་བྲག་ཏུ་འབྱུང་བ་ནི། འདི་ལྟ་སྟེ། ལས་བྱས་པའི་སེམས་ཅན་དམྱལ་བ་དེར་སེང་གེ་མཆེ་བ་<line/>
རབ་ཏུ་འབར་བ་འབྱུང་སྟེ། དེ་སེམས་ཅན་དམྱལ་བ་པ་རྫུན་སྨྲ་བ་དེ་ལ་སྔོན་སྨྲས་པའི་ཚོར་བ་དང་ལྡན་པས་ཡང་ནས་ཡང་དུ་ཟའོ། །དེ་འགྲམ་པ་ཕྱེ་བ་དང་འཚོ་བར་འགྱུར་ལ། བཙུམས་པ་<line/>
དང་ཡང་ལུས་ཐམས་ཅད་ཟ་སྟེ། དེ་སོས་པ་དང་ཟའོ། །དེ་སོས་པ་དང་ཟ་བར་འགྱུར་ཏེ། དེའི་ལས་ཀྱིས་བྱས་པའི་སེང་གེའི་སོ་གཏམས་པའི་བར་དུ་ཆུད་པ་དང༌། དེའི་ཁ་མདག་མེ་རབ་ཏུ་<line/>
འབར་བས་གང་སྟེ། དེ་སོས་ནི་ཟ་ལ་མེས་ནི་གཅིག་ཅར་བསྲེག་གོ། དེ་ལྟར་རྫུན་ཟེར་བ་དེ་སྲིད་དུ་དེའི་སྡིག་པའི་ལས་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་ལོ་འབུམ་<line/>
ཕྲག་དུ་མར་གནོད་པ་དཔེ་མེད་པ་རྗེས་སུ་མྱོང་བར་འགྱུར་རོ། །དེ་ཕྱིས་སེམས་ཅན་དམྱལ་བ་དེ་ལས་ཐར་བར་འགྱུར་ཏེ། ཐར་ནས་ཀྱང་གལ་ཏེ་ལན་གྲངས་གཞན་ལ་མྱོང་བར་འགྱུར་<line/>
བའི་ལས་ཀྱིས་ཡི་དྭགས་དང༌། དུད་འགྲོ་དག་ཏུ་མ་སྐྱེས་ལ་མི་རྣམས་དང་སྐལ་པ་མཉམ་པར་མིར་སྐྱེས་ན། ལས་དེ་དང་རྒྱུ་མཐུན་པའི་འབྲས་བུས་དེ་སྤྲུལ་ལམ། སེང་གེའམ། སྟག་<line/>
</page>
<page index="327" id="334A">༄༅། །གམ། དོམ་གྱིས་གསོད་པར་འགྱུར་བ་མཐོང་ངོ༌། །དེ་ནས་གཞན་ཡང༌། དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་སེམས་ཅན་དམྱལ་བ་ཆེན་པོ་དུ་<line/>
འབོད་ཀྱི་འཁོར་ལ་བརྟགས་ན། དེས་ཐོས་པ་ལས་བྱུང་བའི་ཤེས་པས་གང་གིས་སྲོག་གཅོད་པ་དང༌། མ་བྱིན་པར་ལེན་པ་དང༌། འདོད་པས་ལོག་པར་གཡེམ་པ་དང༌། ཆང་འཐུང་བ་<line/>
དང༌། རྫུན་ཟེར་བ་མཐོང་སྟེ། དེ་སྐྱེས་པའི་རིགས་གཅིག་པའི་སྤུན་གྱི་ནོར་གྱི་ཕྱིར་རམ། ཕ་དང༌། མེས་པོ་གཅིག་པའི་སྤུན་དེ་གཉིས་ནོར་གྱི་ཕྱིར་རྩོད་པ་ན། དེ་སྤུན་གཉིས་པའམ།<line/>
བུ་པོའམ། དེ་དང་རིགས་གཅིག་པའི་ཆེད་དུ་གཡོ་ཐབས་ཀྱི་བློ་དང༌། བརྒྱད་པའི་བློས་རྫུན་མངོན་དུ་ཟེར་ཞིང་ཤེས་པར་བྱས། རིག་པར་བྱས་ལ་ལས་དང༌། ལས་ཀྱི་མཇུག་དང༌།<line/>
ཉེར་བསྡོགས་དང་ལྡན་པར་གྱུར་ན་དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་ཕན་ཚུན་གནོད་པ་འཇུག་པར་སྐྱེ་བར་འགྱུར་རོ། །དེར་གནོད་པ་འདི་<line/>
དག་འབྱུང་བར་འགྱུར་ཏེ། གང་ཡང་སོས་ལ་སོགས་པའི་སྔ་མ་བཞིན་དུ་འབྱུང་བའི་སྟེང་དུ་ཁྱད་པར་དུ་འབྱུང་བ་ནི་ལས་བྱས་པས་ཤན་པར་འགྱུར་ཏེ། གང་རང་གི་གཉེན་<line/>
འོད་ཁ་དེ་ལ་བསླུས་ཤིང་རྫུན་བྱས་པས་ཤ་དེ་བཅད་ཅིང་བཅད་ཅིང་བདག་གི་ཁ་དེར་འཇུག་སྟེ་སེམས་ཅན་དམྱལ་བ་པ་ལ་དེ་ཟར་འཇུག་གོ། སེམས་ཅན་དམྱལ་བ་པ་ཉེས་<line/>
</page>
<page index="328" id="334B">པར་བྱས་པའི་ལས་དེས་རང་གི་ཤ་དེའང་ལྕགས་ལྟར་རབ་ཏུ་འབར་ཞིང་རོ་བྲོ་བ་མེད་པ་ཡིན་ནོ། །དེ་ལ་གནོད་པ་གཉིས་འབྱུང་སྟེ། ཤན་པ་བྱས་པས་ལུས་ལ་ཚོར་བ་འབྱུང་བ་དང༌། བཀྲེས་<line/>
ཤིང་སྐོམ་པ་བྱས་པ་གཉིས་ཏེ། དེར་ཤ་བཅད་པ་དང༌། དེ་ལྟར་བྱུང་བའི་སྲིན་བུ་དག་སྐྱེས་ཏེ། གང་རུས་པ་གཞན་དག་དང༌། རྐང་ཚུན་ཆད་ལའང་ཟའོ། །དེ་ལྟར་ཉེས་པར་བྱས་པའི་ལས་<line/>
ཀྱི་མཐའ་སྤྱད་པ་དེ་སྲིད་དུ་དེའི་སྡིག་པའི་ལས་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་ལོ་འབུམ་ཕྲག་དུ་མར་སེམས་ཅན་དམྱལ་བ་ཕན་ཚུན་གནོད་པ་འཇུག་པར་སྐྱེ་བར་<line/>
འགྱུར་རོ། །དེ་སེམས་ཅན་དམྱལ་བ་དེ་ལས་ཐར་བར་འགྱུར་ཏེ། ཐར་ནས་ཀྱང་གལ་ཏེ་ལན་གྲངས་གཞན་ལ་མྱོང་བར་འགྱུར་བའི་ལས་ཀྱིས་ཡི་དྭགས་དང༌། དུད་འགྲོ་དག་ཏུ་མ་སྐྱེས་ལ།<line/>
མི་རྣམས་དང་སྐལ་པ་མཉམ་པར་མིར་སྐྱེས་ན་ལས་དེ་དང་རྒྱུ་མཐུན་པའི་འབྲས་བུས་དེ་ནམ་ཡང་ཕ་དང༌། མེས་པོའི་ནོར་འཐོབ་པར་མི་འགྱུར་རོ། །ཡིད་ཆེས་པའི་གནས་སུ་མི་འགྱུར་ཞིང་<line/>
དབུལ་པོར་འགྱུར་བ་མཐོང་ངོ༌། །དེ་ནས་གཞན་ཡང༌། དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་སེམས་ཅན་དམྱལ་བ་ཆེན་པོ་དུ་འབོད་ཀྱི་འཁོར་ལ་བརྟགས་ན། དེས་ཐོས་<line/>
པ་ལས་བྱུང་བའི་ཤེས་པས་སེམས་ཅན་དམྱལ་བ་ནགས་ཚལ་མེ་མཆེད་པའི་རྒྱུད་ལྟ་བུ་ཞེས་བྱ་བ་མཐོང་ངོ༌། །དེར་སེམས་ཅན་དག་ལས་གང་གིས་སྐྱེ་བར་འགྱུར་སྙམ་ནས་དེས་བརྟགས་<line/>
</page>
<page index="329" id="335A">༄༅། །ན༑ གང་གིས་སྲོག་གཅོད་པ་དང༌། མ་བྱིན་པར་ལེན་པ་དང༌། འདོད་པས་ལོག་པར་གཡེམ་པ་དང༌། འབྲུའི་ཆང་དང༌། སྦྱར་བའི་ཆང་མྱོས་པར་འགྱུར་བ་བླུད་པས་འགྱུར་<line/>
རོ༑ ༑རྫུན་སྨྲ་བར་འགྱུར་བ་ནི་གྱད་ཚོགས་ཤིང་འདུ་བའི་ནང་དུ་སོང་སྟེ། ཉེས་པ་བྱས་ནས་ཆད་པས་འཇིགས་པའི་ཕྱིར་བདག་གིས་ཉེས་པ་མ་བྱས་ཞེས་སྨྲ་ན། དེ་ལུས་དང་བྲལ་བའི་འོག་<line/>
ཏུ་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་ནགས་ཚལ་མེས་མཆེད་པའི་རྒྱུད་ལྟ་བུར་སྐྱེ་བར་འགྱུར་རོ། །དེར་གནོད་པ་འདི་དག་འབྱུང་བར་འགྱུར་ཏེ། འདི་ལྟ་སྟེ། སེམས་ཅན་<line/>
དམྱལ་བ་ཡང་སོས་ལ་སོགས་པའི་གནོད་པ་བསྡུས་པ་གང་ཡིན་པ་དེ་དག་ཐམས་ཅད་སེམས་ཅན་དམྱལ་བ་འདིར་འབྱུང་བར་འགྱུར་རོ། །ཁྱད་པར་དུ་འབྱུང་བ་ནི་ལྕགས་ཀྱི་གླེགས་མ་<line/>
རབ་ཏུ་འབར་བས་འཁྲིགས་ཏེ། དེ་ཀུན་ནས་ཁྲག་དང༌། ཤ་འདམ་ལྟ་བུར་གྱུར་ཅིང་ཤིང་ལྗོན་པ་ཀེང་ཤུ་ཀ་ལྟར་མཚོན་འབབ་སྟེ། དེའི་ཚེ་དེའི་ལུས་དེ་ལ་ལྕགས་ཀྱི་གླེགས་མ་དེ་འབྱར་བར་<line/>
འགྱུར་རོ། །གང་གི་ཚེ་དུ་སྐད་འདོན་ན་དེའི་ཤ་དང༌། ཚིལ་དང༌། ཁྲག་ལྕགས་ཀྱི་གླེགས་མ་དེ་ལ་འཁྲིས་པ་གཤིན་རྗེའི་མི་དག་གི་ཤུགས་ཀྱིས་དེའི་ལུས་ལས་འཆུ་བར་བྱེད་དོ། །དེ་<line/>
སེམས་ཅན་དམྱལ་བ་དེ་ལས་ཐར་པ་དང༌། མགོན་འདོད་པ། སྐྱབས་འདོད་པ། ཀུན་ནས་གཙེས་པ་གཤིན་རྗེའི་མི་རྣམས་ཀྱིས་འཇིགས་ཤིང་སྐྲག་པ། ལུས་ཤིག་ཤིག་པོར་གྱུར་པ་<line/>
</page>
<page index="330" id="335B">དེས་བ་ཚྭའི་ཆུ་བོ་གནོད་སྐྱེས་ཞེས་བྱ་བ་མཐོང་སྟེ། དེར་རབ་ཏུ་འཇུག་གོ །དེ་ལྟར་གཤིན་རྗེའི་མི་རྣམས་ཀྱིས་འཇིགས་པའི་ཟིལ་གྱིས་གནོན་པ་དེ་དག་ཞུགས་མ་ཐག་ཏུ་ཡན་ལག་དང༌། ཉིང་ལག་<line/>
ཐམས་ཅད་དང༌། ལུས་ཆུ་རྒྱུས་མང་པོས་བརྒྱུས་ཤིང་སྦྲེལ་བ་དང༌། པགས་པ་དང༌། རུས་པ་ཀུན་རྣམ་པར་ཉམས་ཤིང་ལུས་ཀྱི་ཤ་སྙིལ་བའི་ལུས་དེ་མར་སར་གྱི་གོང་བུ་བཞིན་རབ་ཏུ་འཇུའང་<line/>
དེའི་ཉེས་པར་བྱས་པའི་ལས་ཀྱི་མཐུས་དེ་འཆི་བར་མི་འགྱུར་རོ། །ཇི་ལྟར་འོད་མའི་ལོ་མས་ཁེངས་པ། བར་མེད་པའི་ནགས་ཚལ་མེས་མཆེད་པའི་རྒྱུད་ཀུན་ནས་རྟག་ཏུ་འབར་བར་བྱས་པས་<line/>
གང་ལ་མེས་མ་མཆེད་པའམ། གང་དུ་སེམས་ཅན་མི་སྲེག་པའམ། མི་འཚེད་པ་མེད་པ་དེ་ལྟར་སེམས་ཅན་དམྱལ་བ་ནགས་ཚལ་མེས་མཆེད་པའི་རྒྱུད་ལྟ་བུ་ལ་ཁབ་ཀྱི་བུ་ག་ཙམ་གྱི་ཕྱོགས་<line/>
ཀྱང་མི་དམིགས་ཏེ། གང་དུ་སེམས་ཅན་དམྱལ་བ་མགོན་འདོད་པ། སྐྱབས་འདོད་པ་དག་མི་སྲེག་པའམ། མི་འཆད་པའམ། ངུ་སྐད་མི་འདོན་པའམ། མི་རྒྱུག་པ་མེད་དོ། །དེ་དག་ཇི་སྲིད་<line/>
དུ་དེའི་སྡིག་པའི་ལས་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་སྡུག་བསྔལ་དེ་དག་ལས་རེ་ཞིག་ཐར་བར་མི་འགྱུར་རོ། །དེ་ཕྱིས་སེམས་ཅན་དམྱལ་བ་དེ་ལས་ཐར་བར་འགྱུར་<line/>
ཏེ༑ ཐར་ནས་ཀྱང་གལ་ཏེ་ལན་གྲངས་གཞན་ལ་མྱོང་བར་འགྱུར་བའི་ལས་ཀྱིས་ཡི་དྭགས་དང༌། དུད་འགྲོ་དག་ཏུ་མ་སྐྱེས་ལ་མི་རྣམས་དང་སྐལ་བ་མཉམ་པར་མིར་སྐྱེས་ན། ལས་དེ་དང་<line/>
</page>
<page index="331" id="336A">༄༅། །རྒྱུ་མཐུན་པའི་འབྲས་བུས་དེའི་ཁ་ནས་ཚིག་འཁུམས་པ་འབྱུང་སྟེ། སྨྲ་མི་ནུས་ཤིང་འཕྲལ་སྐད་ཀྱང་སྨྲ་བར་མི་ནུས་ན། ལེགས་པར་སྦྱར་ཏེ་སྨྲ་བ་ལྟ་ཞིག་ནུས་པར་<line/>
ལྟ་ག་ལ་འགྱུར་བ་མཐོང་ངོ༌། །དེ་ནས་གཞན་ཡང༌། དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་སེམས་ཅན་དམྱལ་བ་ཆེན་པོ་དུ་འབོད་ཀྱི་འཁོར་ལ་བརྟགས་ན། དེས་ཐོས་<line/>
པ་ལས་བྱུང་བའི་ཤེས་པས་སེམས་ཅན་དམྱལ་བ་ཚོར་བ་རིང་བ་ཞེས་བྱ་བ་མཐོང་ངོ༌། །དེར་སེམས་ཅན་དག་ལས་གང་གིས་སྐྱེ་བར་འགྱུར་སྙམ་ནས་དེས་བརྟགས་ན། མི་དགེ་བ་<line/>
སྲོག་གཅོད་པ་དང༌། མ་བྱིན་པར་ལེན་པ་དང༌། འདོད་པས་ལོག་པར་གཡེམ་པ་དང༌། ཆང་འཐུང་བ་བྱས་ཤིང་བསགས་པར་འགྱུར་རོ། །རྫུན་སྨྲ་བའང་རྣམ་པ་འདི་དག་སྨྲས་པར་<line/>
འགྱུར་ཏེ། སྔར་དྲན་བཞིན་དུ་ཅུང་ཟད་ཁས་བླངས་པ་ནི། དགེ་འདུན་ལ་དངོས་པོ་ཅུང་ཟད་ཁས་བླངས་པའམ། དེ་བཞིན་དུ་སངས་རྒྱས་དང༌། ཆོས་ལ་གསལ་བར་ཁས་བླངས་ལ་<line/>
དེས་ཕྱིས་མི་བཟོད་པ་བྱུང་ནས་བདག་གིས་ཁས་བླངས་པ་མེད་དོ་ཞེས་སྨྲ་ལ་དགེ་འདུན་ལའང་དེའི་ཁས་བླངས་པ་གང་ཡིན་པ་དེས་གནོད་པར་གྱུར་ན། དེའི་བརྫུན་དུ་སྨྲ་བ་དེ་བྱས་<line/>
ཤིང་བསགས་ལ་འདུས་བྱས་པའི་འབྲས་བུས་སེམས་ཅན་དམྱལ་བ་ཚོར་བ་རིང་བ་ཞེས་བྱ་བ་དེར་སྐྱེ་བར་འགྱུར་རོ། །དེར་གནོད་པ་འདི་དག་འབྱུང་བར་འགྱུར་ཏེ། འདི་ལྟ་སྟེ། སེམས་<line/>
</page>
<page index="332" id="336B">ཅན་དམྱལ་བ་ཡང་སོས་ལ་སོགས་པར་བཤད་པ་གང་ཡིན་པ་དེ་དག་ཐམས་ཅད་སྔ་མ་བཞིན་དུ་འབྱུང་བའི་སྟེང་དུ་ཁྱད་པར་འབྱུང་བ་ནི་འདི་ཡིན་ཏེ། འདི་ལྟ་སྟེ། གཤིན་རྗེའི་མི་རྣམས་ཀྱིས་<line/>
ཁབ་ཀྱི་རྩེ་མོ་རབ་ཏུ་རིང་བ་རྣོ་ཞིང་ཕྲ་ལ་རབ་ཏུ་འབར་བདག་གིས་འབིགས་པར་བྱེད་དེ། དེ་ཚོར་བས་ཉམ་ཐག་ཅིང་དུ་སྐད་འབྱིན་ཏོ། །དེ་དུ་སྐད་འབྱིན་པ་ནི། འདི་ལྟ་སྟེ། དོང་པའི་ནང་མདས་<line/>
བཀང་བ་དེ་ལྟར་དེའི་ཁ་དང༌། ལྕེ་ལ་ཁབ་དེ་དག་ཉིད་ཀྱིས་རྟག་ཏུ་འགེངས་ཏེ་དེ་ཚོར་བས་ཉམ་ཐག་པར་གྱུར་ཀྱང་དུ་སྐད་འདོན་པའམ། སྨྲེ་སྔགས་འདོན་པར་མི་ནུས་སོ། །རང་གི་སེམས་ལ་<line/>
རྫུན་སྨྲ་བས་བསླང་ཞིང་བདག་གཞན་སླུ་བར་བྱེད་པ་རྟག་ཏུ་ཚོར་བ་གཞན་དང་མི་འདྲ་བའི་ཚོར་བ་མྱོང་བར་འགྱུར་རོ། །སེམས་ཅན་དམྱལ་བའི་འགྲོ་བ་ལས་ཐར་ནས་ཀྱང་ཡན་ལག་དང༌། །<line/>
ཉིང་ལག་ཐམས་ཅད་བ་སྤུའི་ཁུང་བུ་འདྲ་ཞིང་ལུས་ཐམས་ཅད་ཉམས་པ་དག་དེར་གར་བབ་བབ་ཏུ་ཚོར་བ་རིང་བས་ཉམ་ཐག་པར་ལྟུང་ངོ༌། །དེ་ཇི་ལྟ་ཇི་ལྟར་ལྟུང་བ་དེ་ལྟ་དེ་ལྟར་ཁབ་<line/>
ཤིན་ཏུ་རྣོ་བས་དེའི་ལུས་ལ་འཛུགས་པར་བྱེད་དེ། དེ་ཁབ་དེ་དག་གིས་ཡང་དང༌། ཡང་དུ་ཉམ་ཐག་པར་བྱེད་ཅིང་ཚོས་ཤིན་ཏུ་སྒྲ་འབྱིན་པར་བྱེད་ལ་ཁ་བཀབ་པས་ཟིལ་གྱིས་ནོན་པ་ནི་<line/>
འཁུན་ཞིང་ནང་དུ་འཁུན་པར་བྱེད་དོ། །གལ་ཏེ་ཁབ་དེ་དག་རེས་འགའ་ཁ་ནས་བྱུང་ན་དེ་དུ་སྐད་འབྱིན་པར་ནུས་ལ། གཞན་དུ་ན་ཁ་བཀག་པས་ཟིལ་གྱིས་ནོན་པ་དག་འཁུན་པར་བྱེད་<line/>
</page>
<page index="333" id="337A">༄༅། །དོ༑ ༑ལྕགས་ཀྱིས་གཞི་རབ་ཏུ་འབར་བ་དག་ལ་གྲེད་ཅིང་འགྲེ་ལྡོག། རབ་ཏུ་འབྱིང་ཞིང་རབ་ཏུ་འཇུག་ལ་གཡོ་བར་བྱེད་དེ། གཤིན་རྗེའི་མིས་ཉམ་ཐག་པ་སྟ་རེ་དང༌། མདུང་<line/>
ཐུང་དང༌། མདའ་བོ་ཆེ་དང༌། གཏུན་ཤིང་དང༌། མཚོན་ཆས་ལུས་ཐམས་ཅད་ཤིག་ཤིག་པོར་བྱས་སོ། །དེ་ལྟར་རྫུན་སྨྲས་པ་དེ་ཇི་སྲིད་དུ་དེའི་སྡིག་པའི་ལས་བཅོམ་ཞིང་སྤངས་ལ་ཟད་པར་<line/>
མ་བྱས་པ་དེ་སྲིད་དུ་ལོ་འབུམ་ཕྲག་བྱེ་བ་དུ་མར་ཚོར་བ་དེ་དག་མྱོང་བར་འགྱུར་རོ། །དེ་ཕྱིས་སེམས་ཅན་དམྱལ་བ་དེ་ལས་ཐར་བར་འགྱུར་ཏེ། ཐར་ནས་ཀྱང་གལ་ཏེ་ལན་གྲངས་གཞན་ལ་<line/>
མྱོང་བར་འགྱུར་བའི་ལས་ཀྱིས་ཡི་དྭགས་དང༌། དུད་འགྲོ་དག་ཏུ་མ་སྐྱེས་ལ། མི་རྣམས་དང་སྐལ་པ་མཉམ་པར་མིར་སྐྱེས་ན་ལས་དེ་དང་རྒྱུ་མཐུན་པའི་འབྲས་བུས་དེ་དབུལ་ཞིང་ཚིག་ཡིད་<line/>
མི་ཆེས་པར་འགྱུར། གང་དང༌། གང་ལ་དོན་བཅོལ་བའི་དེ་དང༌། དེ་ཁས་ལེན་པ་ཙམ་དུའང་མི་བཏུབ་ཅིང་དེ་ཤིན་ཏུ་དབུལ་བར་བྱས་པས་ཡིད་རེ་བ་མེད་པར་འགྱུར་བ་མཐོང་ངོ༌། །དེ་ནས་<line/>
གཞན་ཡང༌། དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་སེམས་ཅན་དམྱལ་བ་ཆེན་པོ་དུ་འབོད་ཀྱི་འཁོར་ལ་བརྟགས་ན། དེས་ཐོས་པ་ལས་བྱུང་བའི་ཤེས་པས། སེམས་<line/>
ཅན་དམྱལ་བ་ཚོར་བ་མཐའ་ཡས་ཞེས་བྱ་བ་མཐོང་ངོ༌། །དེར་སེམས་ཅན་དག་ལས་གང་གིས་སྐྱེ་བར་འགྱུར་སྙམ་ནས་དེས་བརྟགས་ན། གང་གིས་སྲོག་གཅོད་པ་དང༌། མ་བྱིན་པར་ལེན་<line/>
</page>
<page index="334" id="337B">པ་དང༌། འདོད་པས་ལོག་པར་གཡེམ་པ་དང༌། ཆང་འཐུང་བས་འགྱུར་རོ། །རྫུན་སྨྲ་བར་འགྱུར་བ་ནི་འདི་ལྟར་ཚོང་པ་རྒྱ་མཚོར་ཞུགས་པ་དག་གིས་མཉན་པ་གདོས་པ་འཛིན་པ་ལ་ཆོམ་རྐུན་པ་རྣམ་<line/>
ཀྱིས་སྙིང་བརྐམ་བཅུག་གམ། ནོར་རྫས་ཀྱིས་དབྱེན་བྱས་པ་ཡིན་ཏེ། ཆོམ་རྐུན་པ་དེ་དག་ཉིད་ཀྱིས་སམ། ཚོང་པ་དེ་དག་གི་ནང་ནས་ཁ་ཅིག་གིས་དབྱེན་བྱས་པས་ཚོང་པ་དེ་དག་ལ་གདོས་<line/>
འཛིན་པས། འདི་ལྟར་ཁྱེད་ཅག་རིན་པོ་ཆེའི་གླིང་དུ་བཀྲིའོ་ཞེས་སྨྲས་ལ་དེ་དག་ལ་དེ་ལྟར་དམ་བཅས་ནས་རྫུན་བྱས་ཏེ། ཐང་གི་གླིང་ལ་ཁྲིད་པ་ལས་དེར་གལ་ཏེ་བ་དན་སྔོན་པོ་མཐོང་བཞིན་<line/>
དུ་ཆོམ་རྐུན་པ་འོང་ངོ་ཞེས་ཚོང་པ་དེ་དག་ལ་མ་སྦྲན་ཏེ། དེ་དག་ཀྱང་གདོས་པ་འཛིན་པ་བདེན་པ་སྨྲ་བ་དེ་བདག་ཅག་ལ་སླུ་བ་མི་བྱེད་དོ་ཞེས་ཡིད་བརྟན་ཅིང་འདུག་འདུག་པ་ལས་གདོས་<line/>
པ་འཛིན་པ་དེས་ཆོམ་རྐུན་པ་དག་ཚོང་པ་དེ་དག་གི་ནོར་མེད་པར་བྱེད་དུ་འཇུག་ཅིང་བདག་ཀྱང་ནོར་རྫས་དེ་འཕྲོག་པར་བྱེད་ན། རྫུན་སྨྲས་པ་དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་སེམས་<line/>
ཅན་དམྱལ་བ་ཚོར་བ་མཐའ་ཡས་པར་སྐྱེ་བར་འགྱུར་རོ། །དེར་གནོད་པ་འདི་དག་འབྱུང་བར་འགྱུར་ཏེ། འདི་ལྟ་སྟེ། སེམས་ཅན་དམྱལ་བ་ཡང་སོས་ལ་སོགས་པར་སྔར་བཤད་པ་བཞིན་<line/>
དེ་དག་ཐམས་ཅད་དེར་འབྱུང་བའི་སྟེང་དུ་ཁྱད་པར་དུ་འབྱུང་བ་ནི་སེམས་ཅན་དམྱལ་བ་པ་དེར་སྐྱེས་པ་དེ་དག་གི་མིག་ཕྲ་སྐམ་འདྲེན་པ་རབ་ཏུ་འབར་བ་དག་གིས་འདྲེན་ཏོ། །མིག་འདྲེན་<line/>
</page>
<page index="335" id="338A">༄༅། །པ་དག་གིས་དྲངས་པ་དང༌། དེ་ནས་ཡང་ཤིན་ཏུ་གཞོན་ཤ་ཅན་སྡུག་པར་སྐྱེས་ཏེ། གནོད་པ་ཆེས་མང་བ་དག་གིས་དེ་འབྱིན་པར་བྱེད་དོ། །དེ་དག་གི་རྣ་བའང་རོ་ཉེ་རབ་ཏུ་བསྐོལ་<line/>
བས་བཀང་ལ་གཤིན་རྗེའི་མི་རྣམས་ཀྱིས་ཡན་ལག་དང༌། ཉིང་ལག་ཐམས་ཅད་སྤུ་གྲི་དག་གིས་འཇོག་པར་བྱེད་དོ། །སྲིན་བུ་ཏཱ་ལ་ལ་ལྭ་ལ་ཀ་ཞེས་བྱ་བས་དེའི་གཉེ་མ་དང༌། རྒྱུ་མའི་ནང་དུ་ཞུགས་<line/>
ནས་རབ་ཏུ་ཟའོ། །ཕྱི་རོལ་ཏུ་ནི་མུན་པ་ཀུན་ནས་ཤིན་ཏུ་གནག་པ་དེར་འཇུག་ལ་ཕྱི་ནང་དེ་དག་ཐམས་ཅད་དུའང་ལས་ཀྱིས་བྱས་པའི་ཆུ་སྲིན་རབ་ཏུ་འབར་བ་དག་འབྱུང་སྟེ། དེ་དག་གིས་ཟ་<line/>
བར་བྱེད། ཁ་དང༌། སེན་མོ་དང༌། སོ་རྡོ་རྗེ་ལྟར་རྣོ་ཞིང་འབར་བ་དག་གིས་ཡན་ལག་དང༌། ཉིང་ལག་ཐམས་ཅད་འབྱེད་པར་བྱེད། ཕྱེ་མར་རློག་པར་བྱེད་དེ། བྱེ་མ་ཆང་པ་ནས་གཏོར་བ་བཞིན་<line/>
བྱེད་དོ། །དེ་སོའི་བར་དེ་ནས་ཐར་ནས་ཆུ་སྲིན་རབ་ཏུ་འབར་བ་དེ་དག་གི་ལྟོའི་ནང་དུ་འཇུག་པར་བྱེད་དོ། །དེ་ལྟར་དེ་དག་ཆུ་སྲིན་གྱི་ལྟོ་དེར་ལོ་འབུམ་ཕྲག་དུ་མར་ལོ་བྱེ་བ་ཕྲག་དུ་མར་ཆུ་སྲིན་དེ་<line/>
དག་གི་ལྟོ་རབ་ཏུ་འབར་བར་དབུགས་མེད་པའམ། དབུགས་ཆུང་བར་སྲེག་ཅིང་འཚེད་དེ། །རྫུན་སྨྲས་པ་དག་ཚོར་བ་དག་པ་ཚ་བ་རྩུབ་པ་མྱོང་ཞིང་ལས་ཀྱི་རྒྱུ་རྫུན་སྨྲ་བ་རང་གི་ལྕེས་ཀུན་<line/>
ནས་བསླང་བས་སྲེག་ལ་ཕྱིས་སེམས་ཅན་དམྱལ་བ་པའི་མེས་ཀུན་ཏུ་སྲེག་གོ། འདི་ལྟར་ཆུ་སྲིན་དེ་དག་གིས་ཡན་ལག་དང༌། ཉིང་ལག་ཐམས་ཅད་དཀྲིས་ནས་ལུས་ཕྱེ་མར་བྱས་པ་ཁ་ནས་<line/>
</page>
<page index="336" id="338B">འབྱིན་ཏེ། དེ་ནས་ཡང་ཕྱི་རོལ་དུ་མེ་མདག་སྔོན་པོས་སྲེག་གོ། བསྲེག་པ་ན་གཤིན་རྗེའི་མི་རྣམས་ཀྱིས་ཚིགས་སུ་བཅད་དེ་བསྟན་པ། སེམས་ཅན་དམྱལ་བའི་རྒྱུར་གྱུར་པ། །རྫུན་དུ་སྨྲ་བ་སྟོན་པ་<line/>
ཡིན། །སྔོན་ཆད་རྒྱུ་ནི་བསྟེན་བྱས་པ། །དོན་མེད་སྨྲེ་སྔགས་ཡོངས་སུ་འདོན། །མེ་ཡི་ནང་ན་མེ་མཆོག་སྟེ། རྒྱ་མཚོ་དག་ཀྱང་སྲེག་བྱེད་ན། །གང་དག་རྫུན་སྨྲ་ཤིང་དང་རྡོ། །རང་བཞིན་འདྲ་བ་སྨོས་ཅི་<line/>
དགོས། །མི་གང་བདེན་པ་སྤངས་ནས་སུ། །བརྫུན་དུ་སྨྲ་བ་སྒྲུབ་བྱེད་པ། །དེ་ནི་རིན་ཆེན་སྤངས་ནས་སུ། །སྡིག་པའི་བདག་ཉིད་རྡོ་འདྲ་སྒྲུབ། །བདག་ལ་སྡུག་པར་མི་བྱེད་གང༌། །དེ་ནི་སེམས་ཅན་དམྱལ་<line/>
ལ་དགའ། །རྫུན་གྱིས་རང་ལུས་མེ་འབྱུང་སྟེ། །བློ་དང་མི་ལྡན་དེ་བསྟེན་ཏོ། །བདེན་ཚིག་ལེགས་པར་རྙེད་ཡིན་ཏེ། །ལུས་ཅན་ཀུན་གྱི་རྒྱན་ཡིན་ནོ། །བདེན་པ་སྤངས་ནས་རྫུན་སྨྲ་བ། །བློ་མེད་ཅི་ཕྱིར་<line/>
ཆགས་པར་བྱེད། །བདེན་པ་ཡོན་ཏན་བདག་ཉིད་མཆོག། རྫུན་སྨྲ་དྲན་པ་སྐྱོན་ཡིན་ཏེ། །རྨོངས་པ་ཡོན་ཏན་བཏང་ནས་སུ། །ཅི་ཕྱིར་སྐྱོན་ལ་ཡོངས་སུ་རྒྱུག། སེམས་ཅན་དམྱལ་བར་རྟག་འགྲོ་བ། །<line/>
སྐྱོན་གྱི་འབྲས་བུ་ཉེས་པ་ཡིན། །ཁྱེད་ཅག་ཡོན་ཏན་དེ་དང་འགྲས། །མི་བཟད་དམྱལ་བར་ཀུན་ཏུ་གནས། །སྡུག་བསྔལ་ཀུན་གྱི་ས་བོན་ནི། །བརྫུན་དུ་སྨྲ་བར་རབ་ཏུ་གྲགས། །དེ་བཞིན་བདེ་བ་བདེན་<line/>
ཡིན་ཏེ། དེ་བས་སུ་ཞིག་བརྫུན་དུ་སྨྲ། །བདེན་པར་སྨྲ་བའི་མི་དག་ནི། །ལུས་ཅན་ཀུན་གྱི་དགའ་བ་ཡིན། །རྫུན་སྨྲ་མི་དང་འགྲས་པ་སྟེ། །དེ་བས་སུ་ཞིག་བརྫུན་དུ་སྨྲ། །བདེན་པར་སྨྲ་བའི་མི་<line/>
</page>
<page index="337" id="339A">༄༅། །དག་ནི། །ལྷ་ལྟར་རྟག་ཏུ་དགའ་བ་ཡིན། །དམྱལ་བར་དེ་ལྟར་རྨོངས་པ་དང༌། དེ་བཞིན་སེམས་ཀྱིས་བརྫུན་དུ་སྨྲ། །ལེགས་པའི་ལམ་ནི་མ་བྱས་ལ། །སྡིག་པ་དུ་མ་བྱས་<line/>
པས་ན། །སྡུག་བསྔལ་མཐའ་ཡས་སྐྱེས་པ་དག། ཅི་ཞིག་སྡིག་པས་ཡོངས་སུ་གདུང༌། །དགེ་བའི་འབྲས་བུ་ལེགས་པ་ཡིན། །སྡིག་པས་ཉོན་མོངས་འཚེད་པར་བྱེད། །བློ་ལྡན་མི་ཡིས་སྡིག་<line/>
བྱས་ཀྱང༌། །དགེ་བ་རྗེས་སུ་སྟེན་པར་བྱེད། །དགེ་བའི་ནང་ན་བདེན་པ་མཆོག། །སྐྱོན་གྱི་ནང་ན་དེ་བཞིན་རྫུན། །སྐྱོན་སྤངས་ཡོན་ཏན་ཚོལ་བྱེད་པ། །མི་ཡི་ནང་ན་མི་མཆོག་ཡིན། །བདེ་འབྱུང་<line/>
བདེ་བའི་འབྲས་བུ་ནི། །བདེན་པས་ཡོངས་སུ་འགྲུབ་པར་འགྱུར། །བདེན་པས་བདེ་བ་འཐོབ་འགྱུར་ཏེ། །བདེན་པས་མྱ་ངན་འདས་པར་འགྲོ། །སྡུག་བསྔལ་འབྱུང་བ་འབྲས་བུ་ཚ། །སྡུག་<line/>
བསྔལ་མོད་ལ་འཚེད་པར་འགྱུར། །སྡུག་བསྔལ་ཀུན་མཐའ་རྫུན་ཡིན་ན། །མི་ཡིས་ཅི་ཕྱིར་སྤང་མི་བྱ། །བདེན་པ་དོན་གྱིས་འཐོབ་མིན་ཏེ། །ཉོན་མོངས་པས་ཀྱང་འཐོབ་མེད་ན། །ཅི་ཕྱིར་<line/>
བདེན་པ་ཡོངས་སྤངས་ནས། །རྫུན་སྨྲ་བ་ལ་དགའ་བར་བྱེད། །ཡུལ་གཞན་དག་ནས་བདེན་མི་འོངས། །དེ་ནི་གཞན་དུ་བཙལ་བ་མེད། །ཆུ་ལ་སྟེགས་བཏགས་སྟེགས་མིན་ཏེ། །བདེན་པ་<line/>
སྟེགས་ཀུན་མཆོག་ཡིན་ནོ། །སྒྲོན་མའི་ནང་ན་སྒྲོན་མ་མཆོག །བདེན་པ་ཡིན་ཞེས་སངས་རྒྱས་གསུང༌། །སྨན་གྱི་ནང་ན་སྨན་མཆོག་སྟེ། །དེ་ཡིས་རྟག་ཏུ་སྡུག་བསྔལ་སེལ། །ངེད་ཀྱིས་<line/>
</page>
<page index="338" id="339B">སྡིག་པ་བཟུང་བ་མེད། །ཁྱེད་ཅག་རྨོངས་པའི་སེམས་ཀྱིས་སུ། །ངན་པ་ཁྱེད་ཀྱིས་བྱས་པས་ན། །ཁྱེད་ཅག་ཡོངས་སུ་གདུངས་པ་ཡིན། །སེམས་ཅན་དམྱལ་བར་སྐྱེས་པ་ནི། །སྡིག་པ་བྱང་བས་རྣམ་པར་འགྲོལ།<line/>
ཀུན་ཏུ་དུ་སྐད་འདོན་པའི་མི། །ནམ་ཡང་ཐར་བར་ག་ལ་འགྱུར། །རང་གི་ལས་ཀྱིས་རྣམ་བསླུས་པ། །རྨོངས་པ་ཁྱེད་ཅག་ཅི་ཞིག་དུ། །བྱིས་པ་རང་གི་སེམས་ཀྱིས་བསླུས། །བློ་མེད་ཁྱེད་ཅག་དུ་སྐད་འདོན།།<line/>
དེ་ལྟར་སེམས་ཅན་དམྱལ་བའི་སྲུང་མ་དེ་དག་གིས། །སེམས་ཅན་དམྱལ་བ་བ་དེ་དག་ལ་སོ་སོར་རྗེས་སུ་བསྟན་ནས་ཇི་སྲིད་དུ་དེའི་སྡིག་པའི་ལས་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲེད་དུ་<line/>
གནོད་པ་མི་བཟད་པའི་རྣམ་པ་བརྒྱ་ཕྲག་དུ་མ་ཇི་ལྟར་སྔར་བཤད་པ་བཞིན་དུ་འབྱུང་ངོ༌། །དེ་ཕྱིས་སེམས་ཅན་དམྱལ་བ་དེ་ལས་ཐར་པར་འགྱུར་ཏེ། ཐར་ནས་ཀྱང་གལ་ཏེ་ལན་གྲངས་གཞན་ལ་<line/>
མྱོང་བར་འགྱུར་བའི་ལས་ཀྱིས་ཡི་དྭགས་དང༌། དུད་འགྲོ་དག་ཏུ་མ་སྐྱེས་ལ་མི་རྣམས་དང་སྐལ་པ་མཉམ་པར་མིར་སྐྱེས་ན། ལས་དེ་དང་རྒྱུ་མཐུན་པའི་འབྲས་བུ་དེ་རྟག་ཏུ་གཞན་དུ་ཞུགས་<line/>
ནས་སླུ་བར་བྱེད་ཅིང་ནོར་རྫས་ཐམས་ཅད་ཀྱང་འཕྲོག་པར་བྱེད། དེའི་བྱ་བ་གཞན་གང་ཡིན་པ་དག་ཀྱང་ཚོགས་ཆེན་པོར་འགྱུར་ཞིང་དེའི་ཚིག་ཀྱང་འཇིག་རྟེན་པ་ཡིད་ཆེས་པར་མི་འགྱུར་བ་<line/>
མཐོང་ངོ༌། །དེ་ནས་གཞན་ཡང༌། དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས། སེམས་ཅན་དམྱལ་བ་ཆེན་པོ་དུ་འབོད་ཀྱི་འཁོར་ལ་བརྟགས་ན། དེས་ཐོས་པ་ལས་བྱུང་བའི་<line/>
</page>
<page index="339" id="340A">༄༅། །ཤེས་པས་སེམས་ཅན་དམྱལ་བ་ཁྭ་མཆུ་རྡོ་རྗེ་ལྟ་བུ་ཞས་བྱ་བ་མཐོང་ངོ༌། །དེར་སེམས་ཅན་དག་ལས་གང་གིས་སྐྱེ་བར་འགྱུར་སྙམ་ནས་དེས་ཐོས་པ་ལས་བྱུང་བའི་ཤེས་<line/>
པས་བརྟགས་ན། གང་གིས་སྲོག་གཅོད་པ་དང༌། མ་བྱིན་པར་ལེན་པ་དང༌། འདོད་པས་ལོག་པར་གཡེམ་པ་དང༌། ཆང་འཐུང་བ་དང༌། རྫུན་དུ་སྨྲ་བ་ཀུན་ཏུ་བསྟེན་ཅིང་བསྒོམས་ལ་མང་དུ་བྱས་<line/>
པས་འགྱུར་ཏེ། དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་ཁྭ་མཆུ་རྡོ་རྗེ་ལྟ་བུའི་ནང་དུ་སྐྱེ་བར་འགྱུར་རོ། །དེར་གང་སེམས་ཅན་དམྱལ་བ་ཡང་སོས་ལ་སོགས་པ་<line/>
གནོད་པ་དེ་དག་ཐམས་ཅད་འབྱུང་བར་འགྱུར་རོ། །རྫུན་ནི་གང་ཞིག་དགེ་འདུན་གྱི་འཁོར་གྱི་ནང་དུ་སོང་ནས་ནད་ཀྱི་རྐྱེན་གྱིས་གསོས་སྨན་སྦྱར་བར་ཁས་བླངས་པ་ལས་མ་བྱིན་ན་དེ་ལུས་དང་<line/>
བྲལ་ནས་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་ཁྭ་མཆུ་རྡོ་རྗེ་ལྟ་བུའི་ནང་དུ་སྐྱེ་བར་འགྱུར་རོ། །དེར་གནོད་པ་འདི་དག་འབྱུང་བར་འགྱུར་ཏེ། འདས་པའི་དུས་སུ་ལས་བྱས་པ་<line/>
དེ་དག་ཁྭ་མཆུ་རྡོ་རྗེ་ལྟ་བུས་ཤ་བཅད་ཅིང་བཅད་ཅིང་ཟའོ། །གང་གི་ཚེ་ཤ་བཅད་པར་གྱུར་པའི་སྐད་ཅིག་དེ་ཉིད་དང༌། གནས་དེ་ཉིད་དུའང་ཆེས་ཤིན་ཏུ་གཞོན་ཤ་ཅན་པདྨ་ལྟར་འཇམ་པ་<line/>
སྐྱེ་བར་འགྱུར་ཏེ། དེ་ཅི་ནས་ཀྱང་ཚོར་བ་ཆེས་དྲག་པར་བྱ་བའི་ཕྱིར་དེ་ཉིད་ཕྱུང་ཞིང་བཏོགས་པ་དང༌། དེ་ནས་ཡང་ཆེས་ཤིན་ཏུ་གཞོན་ཤ་ཅན་སར་པ་གཞན་དག་སྐྱེ་བར་འགྱུར་རོ། །དེ་ལྟར་<line/>
</page>
<page index="340" id="340B">སེམས་ཅན་དམྱལ་བ་པ་དེ་དག་ལོ་འབུམ་ཕྲག་དུ་མར་ཁྭའི་མཆུ་རྡོ་རྗེ་ལྟ་བུས་ཟ་བར་བྱེད་དོ། །དེ་ནས་ཐར་བ་དང༌། བྱེ་མའི་ནང་ནས་ལྕགས་རབ་ཏུ་འབར་བ་འབྱུང་ལ་དེ་བྱེ་མ་དེ་དག་ལ་རྐང་པས་འགྲོ་སྟེ། དེ་ཇི་<line/>
ལྟར་ཐལ་བའང་མི་མངོན་པ་དེ་ལྟར་དེས་སྲེག་པར་བྱེད་དོ། །དེ་ནས་ལངས་པ་དང་ཡང་ཐམས་ཅད་འབྱུང་བར་འགྱུར་ཏེ། གང་གིས་རྫུན་དེ་སྨྲས་ཤིང་སྡིག་པའི་རྗེས་སུ་སྨྲས་པ་རྫུན་སྨྲ་བས་བརྫུན་ཟེར་བ་སྨྲས་<line/>
པ་དེ་ཡང་འབྱུང་ཞིང་འབྱུང་ཞིང་བདག་ཉིད་ཀྱི་ལྕེའང་བདག་ཉིད་ཟའོ། །འདིར་ཚིགས་སུ་བཅད་པ། བདུད་རྩི་དང་ནི་དུག་ཉིད་དག། མི་རྣམས་ཀྱི་ནི་ལྕེ་ལ་གནས། །བདེན་པ་སྨྲ་བ་བདུད་རྩི་ཡིན། །རྫུན་གྱི་<line/>
ཚིག་ནི་དུག་དང་འདྲ། །གང་ཞིག་བདུད་རྩི་མངོན་འདོད་པ། །དེ་ནི་རྟག་ཏུ་བདེན་ལ་གནས། །གང་ཞིག་དུག་ལ་མངོན་དགའ་བ། །དེ་ནི་རྫུན་གྱི་ཚིག་ལ་དགའ། །དུག་གིས་གནོད་པར་ངེས་མེད་ཀྱི། །རྫུན་དུ་<line/>
སྨྲ་བས་ངེས་པར་འགྱུར། །གང་ཞིག་རྫུན་ནི་མངོན་སྨྲ་བ། །སྐྱེས་བུ་དེ་ནི་འཆི་བར་འགྱུར། །རྫུན་གྱིས་བདག་ལ་མི་ཕན་ན། །གཞན་ལ་ཕན་པར་ག་ལ་འགྱུར། །བདག་དང་གཞན་གང་སྡུག་བསྔལ་བ། །དེ་<line/>
ནི་མི་ཡིས་ཅི་ཕྱིར་བསྟེན། །དེ་ལྟར་རྫུན་ལ་བསྟེན་པ་ནི། །སྡིག་པར་འགྲུབ་འགྱུར་ཏེ། །མཚོན་དང་མེ་དང་ངམ་གྲོག་ལས། །མི་ཡི་སྡུག་བསྔལ་དེ་འདྲ་མེད། །ལུས་གཅིག་འཕྲོག་པ་མཐོང་བ་<line/>
ནི༑ ༑འཆི་བ་དུག་ལས་འབྱུང་འགྱུར་ཏེ། །ཚེ་རབས་སྔ་ཕྱི་སྟོང་དག་ཏུ། །རྫུན་གྱི་ཚིག་གིས་ཆུད་གཟོན་ཏོ། །བཙུན་པའི་རིགས་ལ་མཐོར་བྱེད་ཅིང༌། །དམའ་བའི་རིགས་ལ་རྒྱན་དུ་བྱེད། །ཐར་པའི་<line/>
</page>
<page index="341" id="341A">༄༅། །ལམ་དག་སྟོན་བྱེད་པ། །བདེན་པ་ཡིན་ཞེས་མངོན་པར་བརྟགས། །སེམས་ཅན་རྣམས་ཀྱི་རང་གི་ལས། །སྲེད་པས་ཁྱེར་བར་གྱུར་པ་ན། །གཟིངས་འདྲ་བདེན་སྨྲ་མཆོག་ཡིན་ཞེས། །བདེ་<line/>
བར་གཤེགས་པས་བཀའ་སྩལ་ཏོ། །འཇིག་རྟེན་ཐོག་མ་ཐ་མ་མེད། །སྲིད་པའི་ཞགས་པའི་དབང་དུ་སོང༌། །འདི་ལྟར་སྐྱབས་གཞན་བདེན་པ་ལས། །མེད་ཅེས་ཆོས་ལ་མཁས་པས་རིག །གཅེར་བུ་<line/>
མཚོན་གྱིས་གཅོད་པ་ལྟར། །བདེན་པས་རྟག་ཏུ་ཉོན་མོངས་གཅོད། །མཚོན་གྱིས་བཏབ་པས་ངུ་བར་འགྱུར། །བདེན་པས་ནམ་ཡང་ངུ་བ་མེད། །འཇིག་རྟེན་གཉིས་ལ་ཕན་བྱེད་<line/>
པ༑ ༑བདེན་པ་མི་ཟད་གཏེར་ཞེས་བྱ། །ཆོས་སོ་ཅོག་གི་ཁྲིམས་ཡིན་ཞིང༌། །ནོར་གྱི་གཞི་ཡི་མཆོག་ཡིན་ནོ། །བདུན་པའི་ཡོན་ཏན་རབ་བསྒྲུབས་པ། །བདེ་<line/>
འབྱུང་འབྲས་བུ་ཆེན་པོ་ཡིན། །བློ་ལྡན་ངན་གཡོ་རྣམས་སྤོངས་ཤིག། དེ་ཉིད་མཐོང་བས་སྤངས་པ་ཡིན། །བདེན་པ་སྤངས་པའི་མི་དག་ཁྭ་མཆུ་རྡོ་རྗེ་ལྟ་བུས་ཇི་སྲིད་དུ་དེའི་<line/>
སྡིག་པའི་ལས་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་ལོ་འབུམ་ཕྲག་དུ་མར་འཚེད་དོ། །དེ་ཕྱིས་སེམས་ཅན་དམྱལ་བ་དེ་ལས་ཐར་པར་འགྱུར་ཏེ། ཐར་ནས་ཀྱང་གལ་ཏེ་ལན་གྲངས་<line/>
གཞན་ལ་མྱོང་བར་འགྱུར་བའི་ལས་ཀྱིས་ཡི་དྭགས་དང༌། དུད་འགྲོ་དག་ཏུ་མ་སྐྱེས་ལ་མི་རྣམས་དང་སྐལ་པ་མཉམ་པར་མིར་སྐྱེས་ན། ལས་དེ་དང་རྒྱུ་མཐུན་པའི་འབྲས་བུ་ཚ་བ་སེམས་ཅན་དམྱལ་<line/>
</page>
<page index="342" id="341B">བར་འགྲོ་བ་བདེན་པ་དེ་དང་མི་མཐུན་པར་གྱུར་པ་རྫུན་སྨྲས་པས། དེ་རྟག་ཏུ་འཐབ་པ་དང༌། རྩོད་པ་མང་ཞིང་རྟག་ཏུ་གཞན་རྒྱལ་བར་འགྱུར་ལ། ཚིག་གིས་འཇིག་རྟེན་པས་ཡིད་མི་ཆེས་པར་འགྱུར་བ་མཐོང་ངོ༌། །དེ་ནས་<line/>
གཞན་ཡང༌། དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་སེམས་ཅན་དམྱལ་བ་ཆེན་པོ་དུ་འབོད་ཀྱི་འཁོར་ལ་བརྟགས་ན། དེས་ཐོས་པ་ལས་བྱུང་བའི་ཤེས་པས་སེམས་ཅན་དམྱལ་བ་ཁྲག་དང༌། རྐང་ཟ་<line/>
བ་ཞེས་བྱ་བ་མཐོང་ངོ༌། །སེམས་ཅན་དམྱལ་བ་ཁྲག་དང༌། རྐང་ཟ་བ་དེར་སེམས་ཅན་དག་ལས་གང་གིས་སྐྱེ་བར་འགྱུར་སྙམ་ནས། དེས་ཐོས་པ་ལས་བྱུང་བའི་ཤེ་པས་བརྟགས་ན། གང་གིས་སྲོག་གཅོད་པ་དང༌། མ་<line/>
བྱིན་པར་ལེན་པ་དང༌། འདོད་པས་ལོག་པར་གཡེམ་པ་དང༌། ཆང་འཐུང་བ་དང༌། རྫུན་སྨྲ་བ་བྱས་ཤིང་བསགས་པས་འགྱུར་ཏེ། འདི་ལྟ་སྟེ། རྒྱལ་པོ་འམ། བློན་པོའམ། རྗེ་དཔོན་དུ་གྱུར་པས་དཔྱ་ཐང་ལས་ལྷག་<line/>
པར་ཕབ་ལ་འདི་ལྟར་ངས་ལྷག་པར་ཕབ་པ་མེད་དོ་ཞེས་སྨྲ་ཞིང་དཔྱ་འབེབས་ན་དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་ཁྲག་དང༌། ཞག་ཟ་བར་སྐྱེ་བར་འགྱུར་རོ། །དེར་གནོད་པ་འདི་དག་<line/>
འབྱུང་བར་འགྱུར་ཏེ། འདི་ལྟ་སྟེ། གང་སེམས་ཅན་དམྱལ་བ་ཡང་སོས་དང༌། ཐིག་ནག་ལ་སོགས་པར་འབྱུང་བ་རྣམས་འབྱུང་བའི་སྟེང་དུ་ཁྱད་པར་དུ་འབྱུང་བ་ནི། འདི་ལྟ་སྟེ། ཤིང་རབ་ཏུ་འབར་བ་ལོ་མ་སྤུ་གྲི་ལྟ་བུ་<line/>
ཡོད་པར་རྫུན་སྨྲ་བ་དེ་གཤིན་རྗེའི་མི་རྣམས་ཀྱིས་ལྕགས་ཀྱི་ཐག་པ་རབ་ཏུ་འབར་བདག་གིས་བཅིངས་ནས་ཁ་སྤུབ་ཏུ་དབྱངས་སོ། །ཁ་སྤུ་བ་ཏུ་དབྱངས་པ་དེའི་རྐང་པ་དག་ལ་མཆུ་དང༌། སེན་མོ་རྡོ་རྗེ་<line/>
</page>
<page index="343" id="342A">༄༅། །ལྟར་རྣོ་བ་དག་གིས་ཟ་སྟེ། ཁ་སྤུབ་ཏུ་དབྱངས་པ་དེ་དག་ཁྲག་འབྱུང་བ་གང་ཡིན་པ་དེ་ལ་ཟ་བ་དེས་གནས་པར་བྱེད་དོ། །ཚོར་བ་ཐམས་ཅད་ཀྱི་ནང་ནས་ཁ་<line/>
ཟས་ཀྱི་ཚོར་བ་མི་བཟད་པར་བཤད་དེ། དེ་རང་གི་ཁྲག་ལ་འཐུང་ངོ༌། །དེ་ཚོར་བ་གཉིས་དག་གིས་ཡོངས་སུ་གནོད་དེ་མེའི་ཚོར་བ་དང༌། བཀྲེས་པ་དང༌། སྐོམ་པའི་ཚོར་བའོ། །<line/>
འདིར་ཚིགས་སུ་བཅད་པ། ཇི་ལྟར་བཀྲེས་ཤིང་སྐོམ་པ་ནི། །ལས་ཀྱིས་ཤིན་ཏུ་གཡེངས་པས་གདུངས། །དེ་ལྟར་སྲེག་པས་སྲེག་མིན་ཞིང༌། །རླུང་དྲག་པོ་ཡིས་ཁྱེར་མི་<line/>
བྱེད༑ ༑དེ་ལྟར་ལོ་བརྒྱ་སྟོང་ཕྲག་དུ་མར་དེ་རང་གི་ཁྲག་དང༌། རྐང་དག་ལ་ཟ་སྟེ། འདི་ལྟར་རོ་སྨད་མེ་མཆོག་ཏུ་ཚ་བས་བསྲེགས་སོ། །དེ་ཇི་སྲིད་དུ་དེའི་སྡིག་པའི་ལས་བཅོམ་ཞིང་<line/>
སྤངས་ལ་ཟད་པར་མ་བྱས་པ་དེ་སྲིད་དུ། སེམས་ཅན་དམྱལ་བ་དེར་སྲེག་གོ །དེ་ཕྱིས་སེམས་ཅན་དམྱལ་བ་དེ་ལས་ཐར་བར་འགྱུར་ཏེ། ཐར་ནས་ཀྱང་གལ་ཏེ་ལན་གྲངས་<line/>
གཞན་ལ་མྱོང་བར་འགྱུར་བའི་ལས་ཀྱིས་ཡི་དྭགས་དང༌། དུད་འགྲོ་དག་ཏུ་མ་སྐྱེས་ལ། མི་རྣམ་དང་སྐལ་པ་མཉམ་པ་མིར་སྐྱེས་ན། ལས་དེ་དང་རྒྱུ་མཐུན་པའི་འབྲས་<line/>
བུས་དེ་དབུལ་བར་འགྱུར་ཞིག་གང་ཡིད་མི་ཆེས་པ་དང༌། རྟག་ཏུ་དེའི་སྣ་ནས་ཁྲག་འཛག་ཅིང་སོ་ཤིང་འཆའ་བ་ན་ཁྲག་འབྱུང་བར་འགྱུར་བ་མཐོང་ངོ༌། །དེ་ནས་གཞན་ཡང༌། དགེ་<line/>
</page>
<page index="344" id="342B">སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་སེམས་ཅན་དམྱལ་བ་ཆེན་པོ་དུ་འབོད་ཀྱི་འཁོར་ལ་བརྟགས་ན། དེས་ཐོས་པ་ལས་བྱུང་བའི་ཤེས་པས་སེམས་ཅན་དམྱལ་<line/>
བ་མེ་ལྕེ་བཅུ་གཅིག་པ་ཞེས་བྱ་བ་མཐོང་ངོ༌། །དེར་སེམས་ཅན་དམྱལ་བ་དག་ལས་གང་གི་སྐྱེ་བར་འགྱུར་སྙམ་ནས་དེ་ཐོས་པ་ལས་བྱུང་བའི་ཤེས་པས་བརྟགས་ན། གང་གིས་སྲོག་<line/>
གཅོད་པ་དང༌། མ་བྱིན་པར་ལེན་པ་དང༌། འདོད་པས་ལོག་པར་གཡེམ་པ་དང༌། ཆང་འཐུང་བས་འགྱུར་རོ། །རྫུན་སྨྲ་བ་ནི་གཉིས་ཤིག་རྩོད་པ་ན་རྒྱལ་པོའམ། བློན་པོའམ།<line/>
གཞན་ཡིད་ཆེས་པའི་གནས་སུ་བྱ་བས་ནོར་བླངས་སམ། མཛའ་བཤེས་སམ། འདོད་ཆགས་སམ། ཞེ་སྡང་གིས་ཕྱོགས་བཟུང་སྟེ། ཞལ་ཅེ་དེ་ཡོན་པོར་བཅད་ན་ལུས་དང་བྲལ་<line/>
ནས་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་མེ་ལྕེ་བཅུ་གཅིག་པ་དེར་སྐྱེ་བར་འགྱུར་རོ། །ཕྱོགས་བཟུང་སྟེ། བརྫུན་སྨྲ་བ་དེ་ལ་གང་སེམས་ཅན་དམྱལ་བ་ཡང་སོས་ལ་སོགས་<line/>
པའི་ཚོར་བ་གནོད་པ་འདི་དག་ཐམས་ཅད་བཅུ་འགྱུར་དུ་འབྱུང་བའི་སྟེང་དུ་ཁྱད་པར་དུ་འབྱུང་བ་ནི། འདི་ལྟ་སྟེ། རང་གི་ལུས་ལས་ཕྱོགས་བཅུར་མེ་ལྕེའི་ཕུང་པོ་བཅུ་གཅིག་འབྱུང་བར་<line/>
འགྱུར་རོ། །རྫུན་སྨྲ་བའི་ལྕེའི་ཁ་ལས་བཀྲེས་པ་དང༌། སྐོམ་པ་འབྱུང་བར་འགྱུར་ཏེ། ཞལ་ཅེ་ཡོན་པོར་གཅོད་པ་ནི་སྐད་ཅིག་སྐད་ཅིག་ལ་སྐྱེ་ཞིང་སྲེག་གོ །སྲེག་པ་ན་ཚོར་བའི་རྣམ་པ་དེ་<line/>
</page>
<page index="345" id="343A">༄༅། །ལྟ་བུ་མྱོང་བར་འགྱུར་ཏེ། གང་མེ་ལྕེའི་ཕུང་པོ་དེ་དག་ནི་བཅུ་དྲུག་གི་ཆར་ཡང་མི་ཕོད་དོ། །ལས་ཀྱིས་བྱས་པའི་ཚོར་བ་དེ་དག་ཇི་སྲིད་དུ་དེའི་སྡིག་པའི་ལས་བཅོམ་<line/>
ཞིང་སྤངས་ལ་ཟད་པར་མ་བྱས་པ་དེ་སྲིད་དུ་འདི་ལྟར་དེ་སེམས་ཅན་དམྱལ་བ་མེ་ལྕེ་བཅུ་གཅིག་པར་ལོ་འབུམ་ཕྲག་དུ་མར་སྲེག་གོ །འཚེད་དོ། །དེ་ཕྱིས་སེམས་ཅན་དམྱལ་བ་དེ་ལས་ཐར་<line/>
བར་འགྱུར་ཏེ། ཐར་ནས་ཀྱང་གལ་ཏེ་ལན་གྲངས་གཞན་ལ་མྱོང་བར་འགྱུར་བའི་ལས་ཀྱིས་ཡི་དྭགས་དང༌། དུད་འགྲོ་དག་ཏུ་མ་སྐྱེ་ལ། མི་རྣམས་དང་སྐལ་པ་མཉམ་པར་མིར་སྐྱེས་ན་དེ་<line/>
ཞལ་ཆེ་ཡོན་པོར་བཅད་པའི་རྒྱུ་མཐུན་པའི་འབྲས་བུས་དེ་རྟག་ཏུ་བཀྲེས་པ་དང༌། སྐོམ་པས་གདུངས་ཤིང་ཡན་ལག་ཐམས་ཅད་རྣམ་པར་སྲེག་པ་དང༌། དབུལ་ཞིང་ཚེ་ཐུང་བ་དང༌། ངག་<line/>
ཡིད་མི་ཆེས་པ་དང༌། ཤིན་ཏུ་གླེན་པ་དང༌། གཟུགས་མི་སྡུག་པ་དང༌། རྐང་ལག་ཉམས་པ་དང༌། དྲི་མ་ཅན་དང༌། གནས་ངན་པ་སུམ་མདོ་དང༌། བཞི་མདོའི་ཁྱིམ་དུ་འཇུག་ཅིང་<line/>
ཚེ་གཅིག་གི་བར་དུ་ཤིན་ཏུ་སྡུག་བསྔལ་བར་འགྱུར་རོ། །དེ་ནས་གཞན་ཡང༌། དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་སེམས་ཅན་དམྱལ་བ་ཆེན་པོ་དུ་འབོད་ཀྱི་<line/>
འཁོར་ལ་བརྟགས་ན། དེས་སེམས་ཅན་དམྱལ་བ་ཆེན་པོ་དེའི་འཁོར་བཅུ་བདུན་པ་ནི་གཅིག་ཀྱང་མ་མཐོང་ངོ༌།། །།འཕགས་པ་དམ་པའི་ཆོས་དྲན་པ་ཉེ་བར་གཞག་<line/>
</page>
<page index="346" id="343B">པ༑ བམ་པོ་བཅུ་གཅིག་པ། དེ་ནས་གཞན་ཡང༌། རྣལ་འབྱོར་སྤྱོད་པ་ནང་གི་ཆོས་ལ་ཆོས་ཀྱི་རྗེས་སུ་ལྟ་ཞིང་གནས་པའི་དགེ་སློང་དེ་འདི་ལྟར་ཞི་བ། རྒ་བ་མེད་ཅིང་འཆི་བ་མེད་པ། ཟག་<line/>
པ་མེད་པ། མྱ་ངན་ལས་འདས་པའི་ལམ་ལ་འཇུག་པ་དེའི་བརྩོན་པས་བླའི་གནོད་སྦྱིན་དག་གིས་མཐོང་ནས་བར་སྣང་ལ་སྤྱོད་པའི་ལྷ་རྣམས་ལ་བསྙད་པ་ནས། རྒྱ་ཆེར་སྦྱར་ཏེ། འོད་<line/>
ཆུང་གི་ལྷ་རྣམས་ཀྱི་བར་ལ་བསྙད་དེ། འདི་ལྟར་ཛམྦུ་གླིང་དུ་རིགས་ཀྱི་བུ་ཆེ་གེ་མོ་ཞིག་ཅེས་བྱ་བ་ནས་རྒྱ་ཆེར་སྦྱར་ཏེ། ས་གཞན་བཅུ་པའི་བར་ལ་ཞུགས་པ་བདུད་ཀྱི་ཡུལ་གྱི་གཞི་ལ་<line/>
མི་འདོད་ཅིང༌། དགའ་བའི་འདོད་ཆགས་ཀྱི་མོད་ལས་བྱུང་བའི་སྲེད་པའི་དངོས་པོ་དང་ལྷན་ཅིག་གནས་པ་དང༌། ཀུན་ནས་ཉོན་མོངས་པའི་ཡུལ་གྱི་དངོས་པོ་རྣམས་དང་ལྷན་ཅིག་མི་<line/>
གནས་པ་དེ་འོད་ཆུང་གི་ལྷ་རྣམས་ཀྱིས་ཐོས་ནས་བདུད་ཀྱི་ཕྱོགས་དམའ་བར་འགྱུར་ཞིང༌། དམ་པའི་ཆོས་ཀྱི་ཕྱོགས་མངོན་པར་མཐོ་བར་འགྱུར་རོ་ཞེས་ཡིད་དགའ་བར་འགྱུར་རོ། །དེ་<line/>
ནས་གཞན་ཡང༌། དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་འཁོར་བའི་འཆིང་བ་གཅོད་པ་ལ་བརྩོན་པ་དེ་འདི་སྙམ་དུ་སེམས་ཏེ། ཀྱེ་མ་སེམས་ཅན་འདི་དག་ནི་སྡུག་བསྔལ་<line/>
བ་ཡིན་ཏེ་སྲེད་པས་བསླུས་པ། གཏི་མུག་གི་ཀུན་ཏུ་སྦྱོར་བས་བཅིངས་པ། སེམས་བག་ལ་ཉལ་རྣམས་དང་ཡང་དག་པར་ལྡན་པ། དུས་གསུམ་དུ་འཚེད་ཀྱང་འཁོར་བ་གཅད་པའི་ཕྱིར་<line/>
</page>
<page index="347" id="344A">༄༅། །འབད་པར་མི་བྱེད་པའི་སེམས་ཅན་འདི་དག་ལ་སྙིང་མེད་དམ་ཅི། འོན་ཏེ་སྙིང་ལ་མི་ཤེས་པ་ཞིག་ཡོད་དམ། འོན་ཏེ་ཤེས་པ་ཡོད་ཀྱང་ཡིད་འབྱུང་བར་མི་<line/>
བྱིད་དམ། སེམས་ཅན་འདི་དག་གི་རྣམ་པར་ཤེས་པ་དེ་གང་ཞིག་ཡིན། གལ་ཏེ་སེམས་ཅན་འདི་ལྟར་མཐོ་རིས་སུ་ཡུན་རིང་དུ་གནས་ཀྱང་ཡིད་འབྱུང་བར་བྱ་བ་ཡིན་ན། འདི་ལྟར་<line/>
སེམས་སྲ་ཞིང་མཁྲང་བ་དེ་ལྟ་ཅི་སྨོས། གང་གནོད་པའི་རྣམ་པ་དུ་མ་ཀུན་གྱིས་སྡུག་བསྔལ་སྡེས་སུ་མྱོང་ཡང་སྐྱེ་བར་མི་བྱེད་དོ། །ཡུན་རིང་པོ་ནས་བག་ལ་ཉལ་རྗེས་སུ་འབྲང་བའི་སེམས་<line/>
ལ་མི་མཐུན་པ་ལྔ་ཡོད་དེ། འདི་ལྟ་སྟེ། རྒ་བ་དང༌། ན་བ་དང༌། འཆི་བ་དང༌། མི་སྡུག་པ་དང་ཕྲད་པ་དང༌། སྡུག་པ་དང༌། བྲལ་བའོ། །གཞན་ཡང༌། ཉེས་དམིགས་ཀྱི་གནོད་པ་བཅུ་འབྱུང་སྟེ། བཀྲེས་<line/>
པ་དང༌། སྐོམ་པའི་ཉེས་དམིགས་དང༌། སྡུག་པ་དང་བྲལ་བའི་ཉེས་དམིགས་དང༌། ཡུལ་ནས་ཡུལ་དུ་འགྲོ་བའི་ཉེས་དམིགས་དང༌། འཆི་བ་དང༌། སྐྱེ་བའི་ཉེས་དམིགས་དང༌། གཞན་<line/>
གྱིས་བརྙས་པའི་ཉེས་དམིགས་དང༌། གཞན་གྱིས་བཅོམ་པའི་ཉེས་དམིགས་དང༌། གྲང་བ་དང༌། ཚ་བའི་ཉེས་དམིགས་དང༌། ཟླས་དབྱེ་བའི་ཉེས་དམིགས་དང༌། འབྱོར་བ་རྒུད་པའི་<line/>
ཉེས་དམིགས་དང༌། འདོད་པའི་ཉེས་དམིགས་ཏེ། དེ་ལྟར་མདོར་ན་ཉེས་དམིགས་བཅུ་དག་གིས་སེམས་མངོན་པར་གནོད་པར་བྱས་ཀྱང༌། ཀྱེ་མི་དགའ་བར་མི་བྱེད་པའི་སེམས་<line/>
</page>
<page index="348" id="344B">ཅན་འདི་དག་ནི། ཨེ་མ་ཐོག་མ་མེད་པའི་དུས་ནས་སེམས་དགྲ་ལྟ་བུ་གཡོས་པ་དང༌། རྣ་བ་དང༌། སྙིང་མེད་ཅིང་རྡོ་དང༌། རྡོ་རྗེ་ལྟ་བུའི་སེམས་ཡུལ་རྣམ་པ་མང་པོས་དམ་པའི་ཆོས་ལ་ནམ་ཡང་<line/>
དགའ་བར་མི་བྱེད་པ། ཡུལ་གཟུགས་དང༌། སྒྲ་དང༌། རེག་པ་དང༌། རོ་དང༌། དྲི་དུག་དང༌། མཚོན་དང༌། མེ་ལྟ་བུའི་སྲེད་པས་རྟག་ཏུ་ཆོག་མི་ཤེས་པས་དུག་ལྟ་བུའི་ཡུལ་ལྔ་དང༌། ཆོམ་རྐུན་<line/>
ལྟ་བུའི་སྐྱེ་མཆེད་དྲུག་དང༌། བྱང་ཆུབ་ཀྱི་ཡན་ལག་བདུན་མི་ཤེས་པ་དང༌། འཕགས་པའི་ལམ་ཡན་ལག་བརྒྱད་པར་འགྲོ་བར་མི་སྤྲོ་པ་དང༌། སེམས་ཅན་གྱི་གནས་དགུ་མི་ཤེས་པ་དང༌།<line/>
དགེ་བ་བཅུའི་ལས་ཀྱི་ལམ་མི་ཤེས་པ་དང༌། ས་བཅུ་གཅིག་གི་རྣམ་པར་དཔྱོད་པ་ལ་བླུན་པ་དང༌། སྐྱེ་མཆེད་བཅུ་གཉིས་ཀྱི་སྐྱེ་བ་དང༌། གནས་པ་ལ་རབ་ཏུ་རྣམ་པར་སྤྱོད་པ་མཁས་པ་དང༌།<line/>
མི་མཁས་པ་ལ་རྣམ་པར་སྤྱོད་པ། ས་གོང་མ་བཅུ་གསུམ་གྱི་སྤྱོད་པ་ལ་བླུན་པ། སེམས་ཀྱི་དམིགས་པ་བཅུ་བཞི་དང་འགྲོགས་པ། གནོད་པ་བཅོ་ལྔ་མི་བཟོད་པ། གནོད་པ་སྡིག་པའི་<line/>
མུན་པ་བཅུ་དྲུག་གིས་གནས་པ། བྱིས་པའི་ཤིན་ཏུ་རྣམ་པར་དཔྱོད་པ་བཅུ་བདུན་དང༌། ཚོར་བ་རབ་ཏུ་འབྱུང་བའི་བུག་བཅོ་བརྒྱད་དང༌། འགྲོ་བ་རྣམ་པར་རྒྱུ་བའི་སྲང་བཅུ་དགུ་དང༌། དགྲ་<line/>
གནས་པ་ཉི་ཤུས་སེམས་དེ་རྣམ་པ་ཉི་ཤུར་བསླུས་པར་རིག་ནས་དེ་སེམས་ཅན་ལ་སྙིང་རྗེ་བར་སེམས་སོ། །དགེ་སློང་དེ་ལས་ཀྱི་ཆོས་ཀྱི་རྣམ་པར་སྨིན་པ་ལ་རབ་ཏུ་རྣམ་པར་དཔྱོད་པར་<line/>
</page>
<page index="349" id="345A">༄༅། །བྱེད་དེ། འདི་ལྟར་དེ་བདུད་ཀྱི་འཆིང་བ་གཅོད་པ་དག་ལ་རྟག་ཏུ་བརྩོན་པར་བྱེད་ཅིང་དེ་ནས་ཡང་བློ་སྐྱེད་པར་བྱེད་དེ། སེམས་ཅན་དམྱལ་བ་དུ་འབོད་ལས་<line/>
གཞན་པ་སེམས་ཅན་དམྱལ་བ་ཆེས་སྡིག་པ་ཆེ་བ་ཡོད་པ་དེའི་ཐོས་པ་ལས་བྱུང་བའི་ཤེས་པས་སེམས་ཅན་དམྱལ་བ་ཆེན་པོ་གཞན་ཚ་བ་ཞེས་བྱ་བ་ཉེ་པར་བྱས་པའི་ལས་རབ་ཏུ་བདོ་<line/>
བས་ཀུན་ནས་བསླང་བ། སེམས་ཅན་དམྱལ་བ་ཆེན་པོ་ངུ་འབོད་ལས་གནོད་པ་བཅུ་འགྱུར་གྱིས་ལྷག་པ་ཞིག་ཡོད་པ་མཐོང་ངོ༌། །འཁོར་བཅུ་དྲུག་ལ། འདི་ལྟ་སྟེ། རབ་ཏུ་སྲེག་པ་ཆེན་<line/>
པོ་དང༌། པདྨ་དཀར་པོ་ལྟ་བུ་དང༌། སྦྲུལ་འཁྱིལ་པ་ལྟ་བུ་དང༌། ཟངས་བཞུས་པར་ཉ་འཁྱུག་པ་ལྟ་བུ་དང༌། ལྕགས་ཀྱི་བུམ་པ་དང༌། ཆུ་བོ་དམར་པོ་འབབ་པ་དང༌། རྐང་དང༌། རུས་པ་ལ་<line/>
སྲིན་བུ་མང་བ་དང༌། སྐྱེ་བོ་ཐམས་ཅད་སྲེག་པ་དང༌། སར་འབྱིན་མཐའ་ཡས་དང༌། པདྨ་ཆེན་པོ་ལྟ་བུ་དང༌། མཐའ་དྲག་དང༌། རུས་པ་རྡོ་རྗེ་ལྟ་བུ་འབྱུང་ཞིང་འདུ་བ་དང༌། ལྕགས་ནག་<line/>
པོའི་སྐུད་པས་འདྲལ་ཞིང་གཅོད་པ་ཚ་བ་དང༌། སྲིན་བུ་ན་ཀྲ་དང༌། འཁོར་ལོ་དང༌། མེ་འཇིགས་འཇིགས་ལྟར་སྐྱེས་པ་དང༌། ནགས་ཚལ་གྱི་མེ་མུན་པ་ལྟར་འཁྲིགས་པ་དང༌། བུང་བ་<line/>
རྡོ་རྗེ་ལྟ་བུས་གནོད་པའི་གོ་ཆ་ཞེས་བྱ་སྟེ། འདི་དག་ནི་སེམས་ཅན་དམྱལ་བ་ཆེན་པོ་ཚ་བའི་འཁོར་བཅུ་དྲུག་ཡིན་ཏེ། དེར་ཚེ་ནི་བགྲང་དུ་མི་ལང་ངོ༌། །དེར་སེམས་ཅན་དག་ལས་གང་གིས་<line/>
</page>
<page index="350" id="345B">སྐྱེ་བར་འགྱུར་སྙམ་ནས། དེས་ཐོས་པ་ལས་བྱུང་བའི་ཤེས་པས་བརྟགས་ན། གང་གིས་སྲོག་གཅོད་པ་དང༌། མ་བྱིན་པར་ལེན་པ་དང༌། འདོད་པས་ལོག་པར་གཡེམ་པ་དང༌། ཆང་འཐུང་པ་<line/>
དང༑ རྫུན་སྨྲ་བ་དང༌། ལོག་པར་ལྟ་བ་ཀུན་ཏུ་བ་སྟེན་ཅིང་བསྒོམས་ཏེ་མང་དུ་བྱས་པས་འགྱུར་ལ། ལས་ཀྱི་ཉེར་བསྡོག་པ་དང༌། ལས་ཀུན་གྱི་མཇུག་ཀུན་ཏུ་བསྟེན་ཅིང་བསྒོམས་ཏེ་མང་དུ་བྱས་<line/>
པས་འགྱུར་རོ། །དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་ཆེན་པོར་ཚ་བར་སྐྱེ་བར་འགྱུར་རོ། །དེ་ལ་སྲོག་གཅོད་པ་དང༌། མ་བྱིན་པར་ལེན་པ་དང༌། འདོད་<line/>
པས་ལོག་པར་གཡེམ་པ་དང༌། ཆང་འཐུང་པ་དང༌། རྫུན་སྨྲ་བ་རྣམས་ཀྱི་འབྲས་བུ་རྣམ་པར་སྨིན་པ་ནི་བཤད་ཟིན་ཏོ། །ལོག་པར་ལྟ་བ་ནི་གང་གིས་ཀུན་ཏུ་བསྟེན་ཅིང་བསྒོམས་ལ་ཕ་རོལ་<line/>
ལའང་བསྟན་པ་ཡིན་ཏེ། འདི་ལྟ་སྟེ། སྦྱིན་པ་མེད་དོ། །མཆོད་སྦྱིན་མེད་དོ། །ལེགས་པར་བྱས་པ་དང༌། ཉེས་པར་བྱས་པ་རྣམས་ཀྱི་ལས་ཀྱི་འབྲས་བུ་རྣམ་པར་སྨིན་པ་མེད་དོ། །འཇིག་<line/>
རྟེན་འདི་མེད་དོ། །འཇིག་རྟེན་ཕ་རོལ་མེད་དོ། །མ་མེད་དོ། །ཕ་མེད་དོ། །ཞེས་དེ་སྐད་ཆད་པར་སྨྲ་བ་ནི་ལས་ཡོད་པ་འཇིག་པ་ཡིན་ཏེ། གཞན་དག་ལ་ཡང་སྟོན་ཅིང་ཡང་དག་པར་རབ་ཏུ་<line/>
འཇོག་པར་བྱེད་ལ་ཡང་དག་པར་རབ་ཏུ་དགའ་བར་བྱེད་པ་ལོག་པར་ལྟ་བ་བསྐྱེད་ནས། ཕ་རོལ་དག་ལ་ལས་ཀྱི་ལམ་གྱི་རྒྱུ་མེད་པར་སྟོན་པ་ནི་ཆོམ་རྐུན་པ་ཚུལ་བཟང་པོར་འཆོས་པ་<line/>
</page>
<page index="351" id="346A">༄༅། །ཡིན་ཏེ། དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་ཆེན་པོ་ཚ་བར་སྐྱེ་བར་འགྱུར་རོ། །དེ་ལ་ལས་ཀྱི་ལམ་དང༌། ལས་ཀྱི་འབྲས་བུ་<line/>
ཡོད་བཞིན་དུ་རྣམ་པར་སླུ་བ་ཡིན་ཏེ། དེ་འཆི་བའི་དུས་བས་ནས་སྲིད་པ་བར་མའི་བར་དུ་སྐྱེ་བ་ན། ལྟས་ངན་པའི་མཚན་མ་འབྱུང་བར་འགྱུར་བ་ནི། འདི་ལྟ་སྟེ། འཇིགས་པ་མཆོག་<line/>
ཏུ་མི་བཟད་པ་མུན་པར་ངེས་པར་གྱུར་པ་དང༌། སོ་སོ་ནས་འཇིགས་པར་བྱེད་པ་སེང་གེ་དང༌། སྟག་དང༌། དྲེད་དང༌། གུང་དང༌། སྦྲུལ་མང་པོ་ཕུག་དང༌། མུན་པ་མེད་པ་ན་འདུག་<line/>
པ་དང༌། དེས་གཞན་ཡང་རི་ཆེ་ཞིང་མཐོ་བ་དེའི་མགོའི་སྟེང་དུ་མྱུར་བར་འོང་བ་མཐོང་བ་དང༌། སྟག་དང༌། སེང་གེ་དེ་དག་ཀྱང་སོ་སོ་ནས་འཇིགས་པར་བྱེད་ཅིང་སྒྲ་འབྱིན་པ་ཐོས་པ་<line/>
དང༑ གཞན་དག་ཀྱང་གཟུགས་མཆོག་ཏུ་དམན་ཞིང་སྙིང་རྗེ་རྗེ་ལྟར་འདུག་པ་མཐོང་བ་དང༌། དེ་དག་ལ་ནག་པོ་ལྟ་བུ་མཐོང་ཞིང་མེ་རབ་ཏུ་འབར་བ་དེའི་སྟེང་ན་འདུག་པ་མཐོང་བ་<line/>
དང༑ ཝ་བརྒྱལ་བའི་སྒྲ་དྲག་པོ་ཐོས་པ་དང༌། གཤིན་རྗེའི་མི་གཟུགས་མི་སྡུག་པར་བསྒྱུར་བ་དག་མཐོང་བ་དང་དེ་སྐྲག་གོ །ལོག་པར་སྨྲ་བ། རྒྱུ་ངན་པ་སྨྲ་བ། ཕྱོགས་ངན་པ་སྨྲ་<line/>
བ༑ ལྟ་བ་ངན་པ་སྨྲ་བ། ལས་ཀྱི་འབྲས་བུ་རྣམ་པར་སླུ་བ་སྨྲ་བ། ངམ་གྲོགས་དང༌། གཡང་སའི་རྒྱུ་སྨྲ་བ། བདག་ཉིད་ལ་བདག་སླུ་བར་བྱེད་ཅིང་སྡིག་པ་ཆེན་པོ་བྱེད་པ་དེའི་ལས་རྟག་<line/>
</page>
<page index="352" id="346B">ཏུ་བསྟེན་ཅིང་བསྒོམས་ཏེ་མང་དུ་བྱས་ལ་བསགས་པའི་འབྲས་བུ་ནི་འཆི་ཁར་མཐོང་བར་འགྱུར་ཏེ། དེ་འཇིགས་ཤིང་དབང་པོ་བློང་བློང་པོར་འགྱུར་བ་དང༌། བཤང་བ་འབྱུང་བར་འགྱུར་<line/>
པའམ། དེ་བཞིན་དུ་གཅི་བ་འབྱུང་བར་འགྱུར་བའམ། དེ་བཞིན་དུ་སྐད་འབྱིན་པའམ། དེ་བཞིན་དུ་ཁ་གདོང་བར་བྱེད་པའམ། དེ་བཞིན་དུ་མལ་གྱི་མཐའ་ལ་ནོམ་པར་བྱེད་དོ། །རི་དེ་བདག་<line/>
གི་སྟེང་དུ་འོང་བ་མཐོང་ནས་ལག་པས་གཟུང་བར་འདོད་པ་དེ་ལ་མི་དག་ན་རེ། འདི་ལྟར་འདི་ནི་ནམ་མཁའ་ལ་རེག་པར་འདོད་དོ་ཞེས་སྨྲ་སྟེ། འདི་ལྟར་རི་འོང་བ་དེ་ཡང་དང༌། ཡང་དུ་མཐོང་བ་<line/>
དང༑ བདག་ཉིད་ཀྱི་ལུས་ཐམས་ཅད་ཀྱིས་རེག་པར་བྱེད་དོ། །འདི་ལྟར་དེ་ཉེས་པར་བྱས་པའི་ལས་སྤྱད་ཅིང་ལས་ཀྱི་འབྲས་བུ་བསླུས་པ་ནི་དེ་ལྟར་སེམས་ཅན་དམྱལ་བ་ཡང་དག་པར་མྱོང་བར་<line/>
འགྱུར་པའི་ལྟས་མང་པོ་འབྱུང་བར་འགྱུར་ཏེ། འདི་ལྟ་སྟེ། དཔེར་ན། མི་ཞིག་མི་གཙང་བའི་ཕུང་པོ་ད་དུང་གི་བར་དུ་མ་མཐོང་གིས་ཀྱང་དྲི་ང་བའི་དྲི་མནམ་པ་དེ་བཞིན་དུ་སེམས་ཅན་དམྱལ་བ་ད་<line/>
དུང་གི་བར་དུ་མ་མཐོང་གིས་ཀྱང་སེམས་ཅན་དམྱལ་བ་ཆེན་པོའི་མཚན་མ་མཆོག་ཏུ་འཇིགས་ཤིང་དྲག་པ་དག་འབྱུང་བར་འགྱུར་རོ། །ངན་པར་ལྟ་ཞིང་སྨྲ་བ་ཐམས་ཅད་སྐྲག་པར་བྱེད་<line/>
དེ༑ སྐྱེ་པོ་བྱིས་པས་བསྒྲུབས་པ་ཉེས་པར་བྱས་པའི་ཟོང༌། སེམས་ཅན་དམྱལ་བར་བྲིན་པའི་རིན། དེར་གནས་པའི་རྣམ་པར་སྨིན་པས་དེའི་རླུང་པི་པ་ལ་ཀ་དང༌། སུ་ཅ་ཀ་ཤིན་ཏུ་དྲག་པ་<line/>
</page>
<page index="353" id="347A">༄༅། །དག་གིས་ཡན་ལག་དང༌། ཉིད་ལག་རྣམ་པར་སྐུལ་བར་བྱེད། རྣམ་པར་རྡུང་བར་བྱེད། རྣམ་པར་གཤེག་པར་བྱེད་དོ། །དེའི་ལུས་བདོ་བ་ན། དེའི་སེམས་སྲིད་པ་ཐ་མ་ལ་<line/>
ཚོར་[?] བ་གཉིས་ཀྱིས་གདུངས་པ་ཡིན་ཏེ། དེ་སྲིད་པ་ཐ་མ་པ་ལ་སེམས་ཀྱི་དམིགས་པ་ལེགས་པར་སྤྱད་པའི་འདུ་ཤེས་སུ་བྱེད་དོ། །དེ་ལྟ་བས་ན་མིའི་འཇིག་རྟེན་ནས་རང་གིས་བྱས་ཤིང་<line/>
[?] བསླུས་པ་སྲིད་པ་བར་མ་ལ་སེམས་ཅན་དམྱལ་བར་མྱོང་བར་འགྱུར་བའི་ལྟས་དག་འབྱུང་བར་འགྱུར་བ་ནི། འདི་ལྟ་སྟེ། སྙིང་གི་ལམ་ལ་སྒྲ་དང༌། རེག་པ་དང༌། རོ་དང༌། གཟུགས་དང༌། དྲི་<line/>
མི་འདོད་པ་དག་འབྱུང་བར་འགྱུར་ཏེ། སེམས་ཅན་དམྱལ་བ་པ་དག་གི་གཟུགས་མི་སྡུག་པའི་སྒྲ་སྐད་ཐོས་པ་དང༌། རླུང་རེག་པ་སྤུ་གྲི་ལྟ་བུས་རེག་པར་བྱེད་པ་དང༌། རོ་ཚ་བའི་རོ་མྱོང་<line/>
བར་བྱེད་པ་དང༌། གཟུགས་འཇིགས་པར་སྟོན་པ་རབ་ཏུ་གདུང་བ་ལྟ་བུར་བྱས་པ་དག་ཀྱང་མཐོང་བར་འགྱུར། དྲི་ང་བའི་རྫས་བསགས་པའི་དྲི་དག་མནམ་པར་འགྱུར་རོ། །དེ་ལྟར་ཡུལ་<line/>
ཐམས་ཅད་ཀྱིས་སྐྲག་པ་སེམས་ཅན་དམྱལ་བ་ཤིན་ཏུ་ལོག་པར་ལྟ་བས་མཐོང་བར་འགྱུར་ཏེ། ཇི་ལྟར་དེས་ཆོས་ལོག་པར་བསྟན་པ་དེ་ལྟར་སེམས་ཅན་དམྱལ་བ་དེས་མཐོང་བར་<line/>
འགྱུར་རོ། །དེ་འདི་སྙམ་དུ་སེམས་ཏེ། ཀྱེ་མ། ཡུལ་གྲོང་ཁྱེར་གྱི་ཚུལ་དང་མཐུན་པ་འདིར་དགའ། དེར་བདག་ཇི་ལྟར་འཇུག་པར་བྱ་སྙམ་སྟེ། དེ་ལ་འདོད་པར་བྱེད་དོ། །དེ་སྲིད་པའི་ཡན་<line/>
</page>
<page index="354" id="347B">ལག་མྱོང་བར་འགྱུར་བ་རིག་ནས་དེར་སྐྱེ་བར་འགྱུར་ཏེ། ཉེ་བར་ལེན་པའི་རྐྱེན་གྱིས་སྲིད་པ་འབྱུང་བ་དེར་སེམས་བསྐྱེད་མ་ཐག་ཏུ་སྐྱེ་བར་འགྱུར་རོ། །དེར་སྐྱེས་མ་ཐག་ཏུ་གང་སེམས་ཅན་དམྱལ་<line/>
བ་ཡང་སོས་ལ་སོགས་པའི་སྡུག་བསྔལ་དེ་དག་ཐམས་ཅད་བཅུ་འགྱུར་དུ་འགྱུར་ངོ༌། །ནད་བཞི་བརྒྱ་རྩ་བཞིའང་འབྱུང་སྟེ། དྲག་པ་སེམས་ཅན་དམྱལ་བ་དང་མཚུངས་པ། གཅིག་གི་དཔེར་གཅིག་<line/>
རུང་བ། དོན་ཐམས་ཅད་མེད་པར་བྱེད་ཅིང་འཇིགས་པར་བྱེད་པ་ཉེས་པར་བྱས་པའི་ལས་ཀྱི་འབྲས་བུར་གྱུར་པ་དག་ཡིན་ནོ། །མེའི་རྣམ་པ་འདི་ལྟ་བུ་འབྱུང་བར་འགྱུར་ཏེ། གང་ཏིལ་འབྲུ་ཙམ་<line/>
གྱིས་རི་དང༌། ནགས་ཚལ་དང༌། ཚོང་རྡལ་དང༌། གླིང་དང་བཅས་པ་དག་སྲེག་ན་སེམས་ཅན་དམྱལ་བ་པའི་ལུས་དག་ལྟ་སྨོས་ཀྱང་ཅི་དགོས་ཏེ། དེས་མར་སར་གྱི་གོང་བུ་བཞིན་དུ་སྲེག་གོ །དེ་ནས་<line/>
ཡང་འབྱུང་བར་འགྱུར་ཏེ། ཉིན་དང༌། མཚན་མོར་མི་མངོན་ཞིང་མུན་པར་ཞུགས་པ་ན་ལོ་འབུམ་ཕྲག་དུ་མར་གནོད་པའི་རྒྱ་མཚོར་བྱིང་བ་ཐམས་ཅད་མུན་པ་མུན་གང་ཏུ་གྱུར་པ། ལོག་པར་<line/>
ལྟ་བ་བྱས་ཤིང་བསགས་ལ་བསྟེན་པ་དག་གི་འབྲས་བུས་དེ་འདི་ལྟར་ལོ་དཔག་ཏུ་མེད་ཅིང་བགྲང་གིས་མི་ལང་བར་དེའི་སྡིག་པའི་ལས་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་<line/>
དུ་སྡུག་བསྔལ་དང༌། ཚ་བ་དཔེ་མེད་པས་འཚེད་དོ། །སྲེག་གོ །དེ་སེམས་ཅན་དམྱལ་བའི་ཡུན་རིང་པོ་དེ་ལས་འདས་ནས་གལ་ཏེ་སེམས་ཅན་དམྱལ་བ་དེ་ལས་ཐར་བར་འགྱུར་ཏེ། ཐར་ནས་<line/>
</page>
<page index="355" id="348A">༄༅། །ཀྱང་ཚེ་རབས་ལྔ་བརྒྱར་ཡི་དྭགས་སེར་སྣ་ཅན་ཞེས་བྱ་བ་དེར་སྐྱེ་བར་འགྱུར་རོ། །དེ་ནས་ཐར་ནས་ཀྱང་ཚེ་རབས་ལྔ་བརྒྱར་དུད་འགྲོ་ཐམས་ཅད་ཀྱིས་སྡུག་བསྔལ་<line/>
བ་གང་ཡིན་པ་དེར་སྐྱེ་བར་འགྱུར་རོ། །གལ་ཏེ་བརྒྱ་ལ་གཉའ་ཤིང་གི་བུ་གར་རུས་སྦལ་འཇུག་པ་ལྟ་བུར་ལན་གྲངས་གཞན་ལ་མྱོང་བར་འགྱུར་བའི་ལས་ཀྱིས་མི་རྣམས་དང་སྐལ་བ་<line/>
མཉམ་པར་མིར་སྐྱེས་ན། ལོག་པར་ལྟ་བ་དེ་དང་རྒྱུ་མཐུན་པའི་འབྲས་བུས་དེ་ཀླ་ཀློའི་རིགས་སུ་སྐྱེ་བར་འགྱུར་ཞིང་དབུལ་བ་དང༌། ནད་དང༌། ལོང་བ་དང༌། ལག་རྡུམ་དང༌། ནད་བུ་<line/>
ཅན་དུ་འགྱུར། ཚེ་ཐུང་བ་དང༌། ཚིག་ཡིད་མི་ཆེས་པར་འགྱུར་བ་མཐོང་ངོ༌། །དེ་ནས་གཞན་ཡང༌། དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་སེམས་ཅན་དམྱལ་བ་<line/>
ཆེན་པོ་ཚ་བའི་འཁོར་ལ་བརྟགས་ན། དེས་ཐོས་པ་ལས་བྱུང་བའི་ཤེས་པས་སེམས་ཅན་དམྱལ་བ་རབ་ཏུ་སྲེག་པ་ཆེན་པོ་ཞེས་བྱ་བ་ཡོད་པ་མཐོང་ངོ༌། །དེར་སེམས་ཅན་དག་ལས་གང་<line/>
གིས་སྐྱེ་བར་འགྱུར་སྙམ་ནས་དེས་ཐོས་པ་ལས་བྱུང་བའི་ཤེས་པས་བརྟགས་ན། གང་གིས་སྲོག་གཅོད་པ་དང༌། མ་བྱིན་པར་ལེན་པ་དང༌། འདོད་པས་ལོག་པར་གཡེམ་པ་དང༌།<line/>
ཆང་འཐུང་བ་དང༌། རྫུན་སྨྲ་བ་དང༌། ལོག་པར་ལྟ་བ་ལས་དང༌། འབྲས་བུ་མི་མཐུན་པར་སྟོན་པ་ཀུན་ཏུ་བསྟེན་ཅིང་བསྒོམས་ཏེ་མང་དུ་བྱས་པས་འགྱུར་རོ། །འདི་ལྟ་སྟེ། སྲོག་གཅོད་<line/>
</page>
<page index="356" id="348B">པ་བྱས་ན་སྲོག་གཅོད་པ་པོ་ཚེ་ཕྱི་མ་ལ་ལྷ་རྣམས་སུ་སྐྱེའོ་ཞེས་ཟེར་བ་དེ་ནི་འདི་ལྟར་ལས་དང༌། འབྲས་བུ་མི་མཐུན་པར་སྟོན་པ་ཡིན་ནོ། །དེ་ཅིའི་ཕྱིར་ཞེ་ན། སྲོག་ཆགས་རྣམས་ཀྱི་སྙིང་<line/>
ལ་ཆེས་སྡུག་བསྔལ་བ་མེད་པ་མ་ཡིན་ལ། འདི་ལྟར་ལྷ་རྣམས་སུ་སྐྱེས་པ་དག་ལ་ཆེས་བདེ་བ་མེད་པ་མ་ཡིན་ཏེ། སྡུག་བསྔལ་གྱི་རྒྱུ་སྲོག་གཅོད་པ་དང་ཡང་དག་པར་ལྡན་པ་ནི་བདེ་<line/>
བའི་རྒྱུར་མི་འགྱུར། སྡུག་བསྔལ་ཡང་བདེ་བའི་ལས་ཀྱི་འབྲས་བུར་མི་འགྱུར་ཏེ། ལོག་པར་ལྟ་བ་རྣམ་པ་དེ་དག་སྟོན་པར་བྱེད་པ་དེ་ནི་ལས་དེ་དང་འབྲས་བུ་མི་མཐུན་པར་སྟོན་པ་ཡིན་<line/>
ནོ༑ ༑དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་རབ་ཏུ་སྲེག་པ་ཆེན་པོར་སྐྱེ་བར་འགྱུར་རོ། །དེར་གནོད་པ་འདི་དག་འབྱུང་བར་འགྱུར་ཏེ། འདི་ལྟ་སྟེ། གང་<line/>
སེམས་ཅན་དམྱལ་བ་ཡང་སོས་ལ་སོགས་པར་ཇི་ལྟར་བསྟན་པའི་སྡུག་བསྔལ་དེ་དག་ཐམས་ཅད་བཅུ་འགྱུར་དུ་འབྱུང་ངོ༌། །རང་གི་ལུས་ལས་ཀྱང་ཀུན་ནས་མི་འབྱུང་སྟེ། རྣམ་པ་<line/>
དེ་ལྟ་བུར་རབ་ཏུ་སྲེག་པ་ནི། གང་ལས་བྱས་པའི་སེམས་ཅན་དམྱལ་བ་པའི་མེའི་ཕྱི་རོལ་ན་གནས་པ་བཅུ་དྲུག་གི་ཆར་ཡང་མི་ཕོད་དོ། །མེ་དེའི་མདོག་ཁ་བ་འདྲ་ལ་རྣམ་པ་དེ་ལྟ་<line/>
བུས་དེ་རབ་ཏུ་སྲེག་པར་བྱེད་དེ། དེའི་ཕྱི་ནང་ཐམས་ཅད་རབ་ཏུ་ཚིག་གོ །ཡིད་ལ་གཅགས་པ་ལས་བྱུང་བའི་མེ་གཞན་གསུམ་པ་འབྱུང་བར་འགྱུར་ཏེ། དེས་ཀྱང་སེམས་ཅན་<line/>
</page>
<page index="357" id="349A">༄༅། །དམྱལ་བ་པ་དེ་སྲེག་གོ །ལོག་པར་ལྟ་བ་དེ་ཕྱིས་འདི་ལྟར་ལོག་པར་ལྟ་བའི་འབྲས་བུ་ནི་ཚའོ། །རྣམ་པར་སྨིན་པའི་འབྲས་བུ་ནི་ཚའོ། །རོ་མྱང་བ་ནི་ཚའོ་<line/>
ཞེས་མངོན་པར་ཤེས་པར་འགྱུར་རོ། །དེ་མེ་གསུམ་གྱིས་མངོན་པར་སྲེག་པ་ནི་སྐད་ཅིག་ཙམ་ཡང་བདེ་བ་མི་འཐོབ་སྟེ། སེམས་ཅན་དམྱལ་བ་ཚ་བའི་འཁོར་རབ་ཏུ་སྲེག་པ་<line/>
ཆེན་པོར་འདི་ལྟར་ཉེས་པར་བྱས་པའི་ལས་ཀྱི་མཐའ་དཔྱད་པ་དེ། དེར་ལོ་གྲངས་མེད་པར་ཡུན་རིང་མོ་ཞིག་ཏུ་འཚེད་དེ། དེའི་སྡིག་པའི་ལས་བཅོམ་ཞིང་སྤངས་ལ་ཟད་པར་མ་བྱས་<line/>
པ་དེ་སྲིད་དུ་དེ་སྲེག་གོ །འཆེད་དོ། །རྣམ་པར་འཇིག་པར་བྱེད་དོ། །དེ་ཕྱིས་སེམས་ཅན་དམྱལ་བ་དེ་ལས་ཐར་བར་འགྱུར་ཏེ། ཐར་ནས་ཚེ་རབས་སུམ་བརྒྱར་ཡི་དྭགས་རྣམས་སུ་<line/>
སྐྱེ་བར་འགྱུར་རོ། །ཆེ་རབས་ཉིས་བརྒྱར་དུད་འགྲོ་རྣམས་སུ་སྐྱེ་བར་འགྱུར་རོ། །དེ་དེ་ལས་ཐར་ནས་གལ་ཏེ་བརྒྱ་ལ་མི་རྣམས་དང་སྐལ་པ་མཉམ་པར་མིར་སྐྱེས་ན་ད་ཕ་མ་ལ་རིམ་<line/>
གྲོ་བྱ་བ་བཏང་ཞིང་སྒྲ་སྐད་འབྱིན་པར་འགྱུར། མི་གཙང་བ་ཞིང་ཡུལ་ནས་ཡུལ་གཞན་དུ་རྒྱུ་བ་དང༌། དམ་པའི་ཆོས་དང་བྲལ་བ་དང༌། སྐྱེ་བོ་ཀུན་གྱིས་སྨད་པ་དང༌། བཟའ་བ་དང༌།<line/>
གནས་པའི་ཁྱིའི་སྤྱོད་ལམ་དང་མཚུངས་པ་དང༌། རྐང་ལག་ལ་ཐོར་པ་འབྱུང་བ་དང༌། ཕ་རོལ་གྱི་བསོད་སྙོམས་ཀྱི་ཟས་གསོབ་གསོག་ཏུ་མྱུར་པ་ཟོས་ནས་མིའི་ཚེ་འདི་ཉིད་ལ་འཆི་<line/>
</page>
<page index="358" id="349B">བར་འགྱུར་ཏེ། དེ་ལྟར་ལོག་པར་ལྟ་བ་ནི་ཐོག་མ་དང༌། བར་མ་དང༌། ཐ་མར་མི་འདོད་པ་འབྱུང་བ་དགེ་སློང་དེས་མཐོང་ངོ༌། །ཡང་དག་པའི་ལྟ་བ་ནི་བློའི་སྔོན་དུ་འགྲོ་ཞིང་དེ་ཁོ་ན་ཉིད་མཐོང་ལ་ཡང་དག་<line/>
པའི་ལམ་ལ་རབ་ཏུ་གནས་པ་མྱ་ངན་ལས་འདས་པར་འགྲོ་བ་ན་སྔོན་དུ་འདྲེན་པ་ཡིན་པར་མཐོང་ངོ༌། །དེ་ནས་ཡང་དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་སེམས་ཅན་དམྱལ་<line/>
བ་ཆེན་པོ་ཚ་བའི་འཁོར་ལ་བརྟགས་ན་དེས་ཐོས་པ་ལས་བྱུང་བའི་ཤེས་པས་འཁོར་པདྨ་དཀར་པོ་ལྟ་བུ་ཞེས་བྱ་བ་མཐོང་ངོ༌། །དེར་སེམས་ཅན་དག་ལས་གང་གིས་སྐྱེ་བར་འགྱུར་སྙམ་ནས་དེས་<line/>
ཐོས་པ་ལས་བྱུང་བའི་ཤེས་པས་བརྟགས་ན། གང་གིས་སྲོག་གཅོད་པ་དང༌། མ་བྱིན་པར་ལེན་པ་དང༌། འདོད་པས་ལོག་པར་གཡོམ་པ་དང༌། ཆང་འཐུང་བ་དང༌། རྫུན་སྨྲ་བ་ཀུན་ཏུ་བསྟེན་ཅིང་<line/>
བསྒོམས་ཏེ་མང་དུ་བྱས་པས་འགྱུར་རོ། །ལོག་པར་ལྟ་བའང་རྣམ་པ་འདི་དག་ཀུན་ཏུ་བསྟེན་ཅིང་བསྒོམས་ཏེ་མང་དུ་བྱས་པས་འགྱུར་བ་ནི། འདི་ལྟ་སྟེ། ཟས་མི་ཟབས་མཐོ་རིས་ཐོབ་པར་འགྱུར་<line/>
རོ་སྙམ་ནས་དེ་གཞན་ཡང་འཛིན་དུ་འཇུག་ཅིང་རྗེས་སུ་དགའ་བར་བྱེད་དུ་འཇུག་ལ་རབ་ཏུ་འཇོག་པར་བྱེད་པ། རྒྱུ་ངན་པ་དང༌། ལྟ་བ་ངན་པ་གཞན་གྱིས་སེམས་བཅིངས་པ་དག་བསྟན་<line/>
བཅོས་ངན་པ་བྱེད་ཅིང་གཞན་ཡང་འཛིན་དུ་འཇུག་གོ །འཛིན་དུ་བཅུག་སྟེ་ཟས་མི་ཟ་བ་ལ་བཀོད་ནས་སྲོག་དང་བྲལ་བར་བྱེད་དོ། །དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་སེམས་<line/>
</page>
<page index="359" id="350A">༄༅། །ཅན་དམྱལ་པ་པདྨ་དཀར་པོ་ལྟ་བུར་སྐྱེ་བར་འགྱུར་རོ། །དེ་དེར་སྐྱེས་ནས་གང་སེམས་ཅན་དམྱལ་བ་ཡང་སོས་ལ་སོགས་པའི་སྡུག་བསྔལ་དེ་དག་ཐམས་ཅད་ཉིས་འགྱུར་<line/>
དུ་འབྱུང་བའི་སྟེང་དུ་གནོད་པ་ཁྱད་པར་དུ་འབྱུང་བ་ནི། འདི་ལྟ་སྟེ། ཡན་ལག་དང༌། ཉིང་ལག་ཐམས་ཅད་རྟག་ཏུ་འབར་བའི་ཕྲེང་བར་འགྱུར་རོ། ལུས་དེ་ལ་རྒྱུ་ལས་དང་མཐུན་པའི་རྣོ་བ་དཔེ་<line/>
མེད་པའི་རྒྱུ་དེས་མེ་རབ་ཏུ་འབར་བ་ཡུངས་ཀར་གྱི་ཚད་ཅམ་ཡང་མ་ཁྱབ་པ་མེད་དེ། དེས་རྟག་ཏུ་རབ་ཏུ་འབར་རོ། །ཇི་ལྟར་མི་གཙང་བ་ཐམས་ཅད་ཀྱི་ནང་ན་ལོག་པར་ལྟ་བ་ཀུན་མི་གཙང་<line/>
བ་དེ་བཞིན་དུ་མེ་ཐམས་ཅད་ཀྱི་ནང་ན་མེ་འདི་ཀུན་ཚའོ། །མེའི་གནོད་པ་དཔེ་མེད་པ་དེས་སེམས་ཅན་དམྱལ་བ་བདེ་དག་ལ་རྒྱུ་དང་མཐུན་པའི་འབྲས་བུ་འབྱུང་སྟེ། དེས་ཡུན་རིང་དུ་སྲེག་གོ །དེ་<line/>
གལ་ཏེ་ལས་ཀྱི་དབང་གིས་མེ་ཏོག་པདྨ་དཀར་པོའི་ཚལ་ན་བྱའི་ཚོགས་དུ་མས་ཀུན་ཏུ་བསྟེན་པ། ཆུ་འབབ་པ་ཕུན་སུམ་ཚོགས་པ་མཐོང་བ་དང༌། སེམས་ཅན་དམྱལ་བ་པ་གཞན་དག་<line/>
ལ་སྨྲས་པ། ཀྱེ་འདི་ལྟར་རྒྱུགས་རྒྱུགས། པདྨ་དཀར་པོའི་ཚལ་དེར་བདག་ཅག་ཆུ་བསིལ་བ་བཏུང་བར་བྱའོ། །ཚལ་གྲིབ་བདེ་བ་དག་བསྟེན་པར་བྱའོ་ཞེས་དེ་དག་གིས་དེ་སྤྲོ་བ་བསྐྱེད་<line/>
ནས༑ དེ་དག་ཉིད་དང་ལྷན་ཅིག་ཏུ་པདྨ་དཀར་པོའི་ཚལ་དེར་རྒྱུག་གོ །བརྒྱུགས་པ་དང༌། ཁ་ཅིག་མདག་མེའི་ཆུ་བོ་གང་བ་དག་ཏུ་བྱིང་ངོ༌། བྱིང་ནས་ཡན་ལག་དང༌། ཉིང་ལག་ཐམས་ཅད་དང་<line/>
</page>
<page index="360" id="350B">པར་ཞིགས་སོ། །རྣམ་པར་ཞིགས་ནས་ཡང་འབྱུང་བར་འགྱུར་ཏེ། བྱུང་ནས་དེ་ལྟར་པདྨ་དཀར་པོའི་ཚལ་ལ་སྲེད་པས་དེ་ཉིད་དུ་རྒྱུག་གོ །བརྒྱུགས་པ་དང༌། སྤའི་ལྕུག་མ་རབ་ཏུ་འབར་བ་དག་འབྱུང་<line/>
བར་འགྱུར་ཏེ། དེ་དག་གིས་ཡན་ལག་དང༌། ཉིང་ལག་ཐམས་ཅད་དཀྲི་དཀྲིས་ན་ཉམས། རྣམ་པར་ཉམས་པར་བྱས་ཏེ། རུས་པ་དང༌། རྐང་ཙམ་ཞིག་ཡོད་པར་བྱས་སོ། །དེ་ནས་ཡང་སྐྱེ་བར་<line/>
འགྱུར་ཏེ། སྐྱེས་ནས་ཀྱང་དེ་བཞིན་དུ་པདྨ་དཀར་པོའི་ཚལ་དུ་རྒྱུག་པ་དང༌། དེའི་ཤ་ལ་ལས་ཀྱིས་བྱས་པའི་སྲིན་བུ་དག་བྱུང་སྟེ། དེ་ལ་ཟའོ། །དེ་ལ་དེ་དག་ཐམས་ཅད་ཀྱིས་སྔ་མ་བཞིན་དུ་རེ་<line/>
ཞིག་མིག་ལ་འཕྱང་འཕྱང་ནས་མིག་ཟའོ། །སྲེད་པས་ཉམ་ཐག་པ་ལོང་བར་གྱུར་པ་དེ་དེར་རྒྱུག་གོ །བརྒྱུགས་པ་ན་སྲིན་བུ་གཞན་དག་འབྱུང་བར་འགྱུར་ཏེ། དེ་དག་གི་ལུས་མུན་པར་བསྒྲིབས་<line/>
པ་དུ་སྐད་འདོན་པ་དེ་ལ་རྟག་ཏུ་ཟའོ། །དེ་ནས་ཡང་མིག་ནས་འབྱུང་སྟེ། དེ་ལའང་ཟ་སྟེ། དེ་ལྟར་ལོ་འབུམ་ཕྲག་དུ་མའི་བར་དུ་ཟ་ཟ་ནས་སྐྱེ་བར་འགྱུར་རོ། །ཡོངས་སུ་རྒྱུག་པ་ནའང་གལ་ཏེ་<line/>
ཡང་པདྨ་དཀར་པོའི་ཚལ་དེ་དག་དང་ཕྲད་ན། དེ་འི་བསམ་པ་དང༌། ལུས་ཐམས་ཅད་རབ་ཏུ་སིམ་པ་དང༌། བདག་གི་བསམ་པ་བཞིན་དུ་པདྨ་དཀར་པོའི་ཆལ་དེ་དང་ཕྲད་དོ་སྙམ་དུ་སེམས་སྐྱེའོ།།<line/>
དེ་དེར་ཞུགས་པ་དང༌། པདྨ་དཀར་པོ་དེ་དག་འཕང་དུ་དཔག་ཚད་ལྔའོ། །རྒྱར་དཔག་ཚད་གཉིས་ཀྱི་ཚད་དེ། མེ་འབར་བའི་པདྨ་དཀར་པོ་དེ་ལ་ལས་ཀྱིས་བསླུས་པ་དག་འཇེག་གོ །ལྷག་<line/>
</page>
<page index="361" id="351A">༄༅། །མ་གཞན་དག་ནི་འཛེག་ཅིང་འཁོད་ལ་སེམས་ཅན་དམྱལ་བ་པ་དེ་དག་གི་ལུས་འབར་བའི་ཕྲེང་བའི་ཡན་ལག་དང་ལྡན་པར་འགྱུར་ཏེ། འཛེག་བཞིན་དུ་དེ་<line/>
དག་རེ་བ་མེད་ཅིང་ཤིན་ཏུ་སྡུག་བསྔལ་ལ་བཀྲེས་པ་དང༌། སྐོམ་པས་ཉེན་པ་དེ་དག་མེ་མདག་པདྨ་དཀར་པོ་ལྟ་བུས་སྲེག་གོ །འཚེད་དོ། །འཆི་ཞིང་སྐྱེའོ། །ལུས་ཀྱི་ཡན་ལག་དང༌། ཉིང་<line/>
ལག་ཐམས་ཅད་བསྲེགས་པ་ཤིང་མིང་ཤུ་ཀ་ལྟ་བུའི་ལུས་དག་ཇི་སྲིད་དུ་དེའི་སྡིག་པའི་ལས་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་ཡུན་རིང་པོར་གནོད་པ་མྱོང་བར་འགྱུར་རོ།།<line/>
དེ་ཕྱིས་སེམས་ཅན་དམྱལ་བ་དེ་ལས་ཐར་བར་འགྱུར་ཏེ། ཐར་ནས་ཀྱང་ཚེ་རབས་བཞི་བརྒྱར་ཡི་དྭགས་བཀྲེས་ཤིང་སྐོམ་པར་འགྱུར་རོ། །དེ་ལས་ཐར་ནས་ཀྱང་ཚེ་རབས་སུམ་བརྒྱར་དུད་<line/>
འགྲོ་རྣམས་སུ་སྐྱེ་བར་འགྱུར་རོ། །གལ་ཏེ་གཉའ་ཤིང་གི་བུ་གར་རུས་སྦལ་འཇུག་པ་ལྟ་བུར་ལན་གྲངས་གཞན་ལ་མྱོང་བར་འགྱུར་བའི་ལས་ཀྱིས་མི་རྣམས་དང་སྐལ་པ་མཉམ་<line/>
པར་མིར་སྐྱེས་ན། དེས་ལོག་པར་ལྟ་བ་སྤྱད་ཅིང་ཉེས་པར་བྱས་པའི་ལས་དེ་དང་རྒྱུ་མཐུན་པའི་འབྲས་བུས་དེ་མཚོན་གྱིས་འཁྲུག་ཅིང་མུ་གེ་དང༌། ཚོམ་རྐུན་རབ་ཏུ་མང་བའི་ཡུལ་རྣམས་<line/>
སུ་སྐྱེ་བར་འགྱུར། དེར་སྐྱེས་ནས་ཀྱང་དབུལ་ཞིང་ནད་བུ་ཅན་དང༌། གཞན་གྱིས་བསྐོལ་ཅིང་སྡུག་ཕོངས་པར་གྱུར་ལ་དབང་པོ་མ་ཚང་བར་འགྱུར་བ་མཐོང་ངོ༌། །དེ་ནས་ཡང་དགེ་སློང་<line/>
</page>
<page index="362" id="351B">ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་སེམས་ཅན། དམྱལ་བ་ཆེན་པོ་ཚ་བའི་འཁོར་ལ་བརྟགས་ན་དེས་ཐོས་པ་ལས་བྱུང་བའི་ཤེས་པས་སེམས་ཅན་དམྱལ་བ་སྤྲུལ་འཁྱིལ་བ་ལྟ་བུ་ཞེས་བྱ་<line/>
བ་མཐོང་ངོ༌། །དེར་སེམས་ཅན་དག་ལས་གང་གིས་སྐྱེ་བར་འགྱུར་སྙམ་ནས་དེས་བརྟགས་ན། གང་གིས་སྲོག་གཅོད་པ་དང༌། མ་བྱིན་པར་ལེན་པ་དང༌། འདོད་པས་ལོག་པར་གཡེམ་པ་དང༌། ཆང་<line/>
འཐུང་བ་དང༌། རྫུན་སྨྲ་བ་ཀུན་ཏུ་བསྟེན་ཅིང་བསྒོམས་ཏེ་མང་དུ་བྱས་པས་འགྱུར་རོ། །ལོག་པར་ལྟ་བའང་ཀུན་ཏུ་བསྟེན་ཅིང་བསྒོམས་ཏེ་མང་དུ་བྱས་པས་འགྱུར་བ་ནི་འདི་ལྟར་ཙོག་ཙོག་པོར་<line/>
བསྒྱིངས་པར་འདུག་ལ་སྐོམ་འཐུང་ཞིང་ལག་པ་ལ་ལྡག་ན་མྱ་ངན་ལས་འདས་པ་འཐོབ་སྟེ། འདོད་ཆགས་ཞེ་སྡང་གཏི་མུག་སྤངས་པས་མ་ཡིན་ཞིང་དབང་པོ་ཞི་བས་མ་ཡིན་ནོ་ཞེས་སྨྲ་ན་དེ་ལུས་<line/>
དང་བྲལ་ནས་ངན་འགྲོ་ལོག་པར་ལྟུང་བའི་སེམས་ཅན་དམྱལ་བ་སྤྲུལ་འཁྱིལ་བ་ལྟ་བུར་སྐྱེ་བར་འགྱུར་རོ། །དེར་གནོད་པ་འདི་དག་འབྱུང་བར་འགྱུར་ཏེ། འདི་ལྟ་སྟེ། སེམས་ཅན་དམྱལ་བ་དེ་སྤྲུལ་<line/>
གདུག་པ་གདེངས་ཀ་ཅན་རབ་ཏུ་འབར་བས་ཀུན་ཏུ་གང་བ་དེ་ན་སྤྲུལ་དཔག་ཚད་ཙམ་ཡོད་ཅིང་སྤྲུལ་གདུག་པ་དཔག་ཚད་ཙམ་ཡོད་པས་ཀྱང་ཤིན་ཏུ་གང་བ་ཡིན་ལ་ཁ་ཅིག་ནི་ལྟ་བའི་དུག །ཁ་<line/>
ཅིག་ན་རེག་པའི་དུག །ཁ་ཅིག་ནི་མཆེ་བའི་དུག་སྟེ། དེ་དག་གིས་སེམས་ཅན་དམྱལ་བ་དེ་གང་ངོ༌། །དེར་སེམས་ཅན་དམྱལ་བ་ཁ་ཅིག་གི་ནང་དུ་སྤྲུལ་དེ་དག་འབྱུང་བར་འགྱུར་ཏེ་གང་དག་<line/>
</page>
<page index="363" id="352A">༄༅། །ནང་དུ་སྐྱེས་པ་ལ་དེའི་ཚེ། སྤྲུལ་དེ་དག་གི་ལུས་རེག་པས་ཆང་པའི་ཕྱེ་བཞིན་འཐག་གོ །གང་དག་ཁའི་ནང་དུ་སྐྱེས་པ་ནི་མཆེ་བ་དང་འདྲེས་པའི་དུག་རབ་ཏུ་འབར་བ་དེ་<line/>
དག་གིས་སྐྱེ་ཞིང་སྐྱེ་ཞིང་ཡང་འཆིའོ། །ཤི་ནས་ཡང་འཚོ་སྟེ། དེ་དག་མེ་གསུམ་གྱིས་སྲེག་གོ །འདི་ལྟ་སྟེ། དུག་གི་མེ་དང༌། སེམས་ཅན་དམྱལ་བ་པའི་མེ་དང༌། བཀྲེས་པ་དང༌། སྐོམ་པའི་མེས་དེ་<line/>
དག་རང་གི་ལས་དང་མཐུན་པར་མེ་གསུམ་གྱི་དབུས་སུ་བཅུག་ནས་ཚོར་བ་ཚ་བ་རྩུབ་པ་དག་མྱོང་བར་འགྱུར་རོ། །གཞན་ཡང༌། ནད་ལས་བྱུང་བའི་ཚོར་བ་བརྗོད་པར་ཡང་མི་ནུས་པའི་ནད་བཞི་<line/>
ལས་བྱུང་བའི་མེས་དེ་སྲེག་གོ །དེ་ལྟར་ཉེས་པར་བྱས་པའི་ལས་ཀྱི་མཐའ་སྤྱད་པ་དག་ཇི་སྲིད་དུ་དེའི་སྡིག་པའི་ལས་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་ཡུན་རིང་པོར་མེའི་ནང་དུ་བཅུག་<line/>
ནས་སྲེག་གོ །འཐག་གོ །སྐེམས་སོ། །རྣམ་པར་ཞིགས་པར་བྱེད་དོ། །དེ་ཕྱིས་སེམས་ཅན་དམྱལ་བ་དེ་ལས་ཐར་བར་འགྱུར་ཏེ། ཐར་ནས་ཀྱང་ཚེ་རབས་བརྒྱ་ལྔ་བཅུར་ཡི་དྭགས་ཁབ་མགྲིན་དུ་སྐྱེ་<line/>
བར་འགྱུར། ཚེ་རབས་ཉིས་བརྒྱར་མེ་དང༌། ཆུ་མེད་པའི་གནས་རི་སུལ་དཔག་ཚད་བཅུ་གཉིས་པར་བཀྲེས་པ་དང༌། སྐོམ་པ་ཐམས་ཅད་ཀྱིས་ཡོངས་སུ་གདུངས་པའི་དུད་འགྲོ་སེང་གེ་དང༌། སྟག་<line/>
དང༌། དྲེད་དང༌། གུང་དུ་སྐྱེ་བར་འགྱུར་རོ། །གལ་ཏེ་གཉའ་ཤིང་གི་བུ་གར་རུས་སྤལ་འཇུག་པ་ལྟ་བུར་མི་རྣམས་དང་སྐལ་པ་མཉམ་པར་མིར་སྐྱེས་ན། ལས་དེ་དང་རྒྱུ་མཐུན་པའི་འབྲས་བུས་<line/>
</page>
<page index="364" id="352B">དེ་འབྲོག་དགོན་པའི་མིར་འགྱུར་ཏེ། གང་དག་གིས་ནམ་ཡང་ཁ་ཟས་མཐོང་བར་མི་འགྱུར་ན་བཟའ་བ་ལྟ་སྨོས་ཀྱང་ཅི་དགོས་ཏེ། གཞན་དུ་ན་དེར་རྔད་དང༌། རྩྭ་དང༌། ཚལ་གྱི་འབྲས་བུས་<line/>
སྲོག་འཚོ་བར་འགྱུར་བ་མཐོང་ངོ༌། །དེ་ནས་གཞན་ཡང་དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས། སེམས་ཅན་དམྱལ་བ་ཆེན་པོ་ཚ་བའི་འཁོར་ལ་བརྟགས་ན། དེས་སེམས་<line/>
ཅན་དམྱལ་བ་ཟངས་བཞུས་པར་ཉ་འཁྱུག་པ་ལྟ་བུ་ཞེས་བྱ་བ་མཐོང་ངོ༌། །དེར་སེམས་ཅན་དག་ལས་གང་གིས་སྐྱེ་བར་འགྱུར་སྙམ་ནས། དེས་ཐོས་པ་ལས་བྱུང་བའི་ཤེས་པས་བརྟགས་ན།<line/>
གང་གིས་སྲོག་གཅོད་པ་དང༌། མ་བྱིན་པར་ལེན་པ་དང༌། འདོད་པས་ལོག་པར་གཡེམ་པ་དང༌། ཆད་འཐུང་བ་དང༌། རྫུན་སྨྲ་བས་འགྱུར་རོ། །ལོག་པར་ལྟ་བའང་འདི་ལྟར་ཀུན་ཏུ་བསྟེན་ཅིང་<line/>
བསྒོམས་ལ་མང་དུ་བྱས་པས་འགྱུར་ཏེ། འདིར་འགྲོ་བ་འདི་དག་ཐམས་ཅད་དབང་ཕྱུག་གིས་སྤྲུལ་ཏེ་ལས་ཀྱིས་མ་བྱས་སོ་ཞེས་སྨྲ་ན། དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་<line/>
སེམས་ཅན་དམྱལ་བ་ཟངས་བཞུས་པར་ཉ་འཁྱུག་པ་ལྟ་བུར་སྐྱེ་བར་འགྱུར་རོ། །སེམས་ཅན་དེའང་ཟངས་བཞུས་པ་རབ་ཏུ་འབར་བས་རྒྱ་མཚོ་ལྟར་གང་བའི་སེམས་ཅན་དམྱལ་བར་སྐྱེ་བར་<line/>
འགྱུར་ཏེ། དེར་ཡང་ལས་ཀྱིས་བྱས་པའི་ལྕགས་ཀྱི་ཉ་རབ་ཏུ་འབར་བ་དག་རྣམ་པར་རྒྱུ་ཞིང་ཟངས་བསྐོལ་བ་དེའི་དབུས་སུ་ཤིང་ལོ་མ་སྤུ་གྲི་དང༌། མདུང་ཐུང་ལྟ་བུ་དག་འབྱུང་སྟེ། དེར་སེམས་ཅན་དམྱལ་<line/>
</page>
<page index="365" id="353A">༄༅། །བ་པ་དེ་དག་སྐྱེས་ནས་འཆི་ཞིང་སྐྱེ་སྟེ། ཡན་ལག་དང༌། ཉིང་ལག་ཐམས་ཅད་ཞིགས་སོ། །ཞུགས་པ་ན་ནུབ་ཅིང་འབྱུང་སྟེ་ཚོར་བས་ཉེན་པ་དག་ཕན་ཚུན་རྒྱུག་ཅིང་དུ་སྐད་<line/>
འདོན་ཏེ། །གཅིག་ལ་གཅིག་ལག་པར་སྨྲས་པས་དེ་དག་དེ་ལྟར་དུ་སྐད་འདོན་པ་ན་ལས་ཀྱིས་བྱས་པའི་ཉ་དེ་དག་སེམས་ཅན་དམྱལ་བ་དེ་དག་གི་དྲུང་དུ་ཁ་གདངས་ཤིང་རྒྱུག་གོ །དེ་ནས་<line/>
ཉ་དེ་དག་གིས་སེམས་ཅན་དམྱལ་བ་པ་དག་ཁ་ཆུའི་ཞགས་པས་བཟུང་སྟེ་ཟ་ཞིང༌། དེའི་ཚེ་སོའི་བར་དུ་ཕྱེ་མ་ར་བརླགས་སོ། །དེ་དག་གི་ལུས་ཕྱེད་ཉ་རྣམས་ཀྱིས་ཟོས་ཤིང༌། ཕྱེད་<line/>
ཟངས་བསྐོལ་བར་འཚེད་དོ། །དེ་དག་ཚོར་བ་དྲག་པས་ཉེན་ལ། ཚ་བ་རྩུབ་པའི་ཚོར་བ་གཉིས་མྱོང་བར་འགྱུར་ཏེ། དེ་ཉ་དེ་རྣམས་ཀྱིས་ཕྱེད་ཟ་བ་དང༌། ཕྱེད་ཟངས་བསྐོལ་བར་འཚེད་དོ།།<line/>
ཡུན་རིང་མོ་ཞིག་འདས་ནས་ཉའི་ཁ་དེ་ནས་ཐར་བ་དང༌། ཟངས་བསྐོལ་བའི་བུམ་པའི་ནང་དུ་འཇུག་གོ །ཞུགས་པ་དང༌། སྲིན་བུ་ཨ་བ་མཱ་སི་ཀ་ཞེས་བྱ་བ་རྡོ་རྗེ་ལྟ་བུར་མཆེ་བ་རྣོ་བ་<line/>
དུག་དཔག་ཏུ་མེད་པ་དེ་དག་གིས་བཟུང་ངོ༌། །བཟུང་བ་རྣམས་ཟངས་བསྐོལ་བའི་བུམ་པ་མུན་པར་གྱུར་པ་དེར་ཕྱེ་མར་རློག་གོ །ཕྱེ་མར་བརླགས་ནས་ཕྱེ་མའི་དུམ་བུ་ཙམ་དུ་ཟའོ། །<line/>
གང་ཚོར་བས་ཉེན་པ་དུ་སྐད་འདོན་པ་དག་ཟངས་བསྐོལ་པས་ཁ་འགེངས་ཤིང་དུ་སྐད་འདོན་ཏེ། དེ་དག་གིས་འཛག་སྒོ་ཟངས་བསྐོལ་བ་དེས་འགེངས་ཤིང་འགོག་ལ་འཚེད་ཅིང་<line/>
</page>
<page index="366" id="353B">རྣམ་པར་ཞིགས་པར་བྱེད་དོ། །ཟངས་བསྐོལ་བ་དེ་ལས་ཡུན་རིང་མོ་ཞིག་འདས་ནས་ཡང་རྐྱལ་ལོ། །རྐྱལ་ནས་ཀྱང་ལས་ཀྱིས་བྱས་པའི་རླུང་སྤུ་གྲི་ལྟ་བུ་རྣམས་ཀྱིས་ཇི་སྲིད་དུ་དེའི་སྡིག་པའི་<line/>
ལས་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་ལོག་པར་སྨྲ་བ་ལས་དང༌། འབྲས་བུ་ལ་སླུ་བར་ཞུགས་པ་དག་ཕྱེ་མར་རློག་གོ །དེ་ཕྱིས་སེམས་ཅན་དམྱལ་བ་དེ་ལས་ཐར་བར་འགྱུར་ཏེ།<line/>
ཐར་ནས་ཀྱང་ཚེ་རབས་སུམ་བརྒྱར་ཡི་དྭགས་ཁ་ཟས་མེད་པ་རྣམས་ཀྱི་ནང་དུ་སྐྱེ་བར་འགྱུར་རོ། །ཡི་དྭགས་ཀྱི་ཡུལ་དེ་ལས་ཐར་ནས་ཀྱང་ཚེ་རབས་སུམ་བརྒྱར་དུད་འགྲོ་གླང་པོ་ཆེ་དང༌། དོམ་<line/>
དང༑ གྲོག་སྤུར་ལ་སོགས་པ་ཤིན་ཏུ་སྡུག་བསྔལ་བ་རྟག་ཏུ་བཀྲེས་པ་དང༌། སྐོམ་པ་དང༌། གྲང་བ་དང༌། ཚ་བ་དང༌། རླུང་དང༌། གདུང་བ་རྣམས་སུ་སྐྱེ་བར་འགྱུར་རོ། །དུད་འགྲོ་དེ་ལས་ཐར་ནས་<line/>
ཀྱང་གཉའ་ཤིང་གི་བུ་གར་རུས་སྦལ་འཇུག་པ་ལྟ་བུར་གལ་ཏེ་ལན་གྲངས་གཞན་ལ་མྱོང་བར་འགྱུར་བའི་ལས་ཀྱིས་མི་རྣམས་དང་སྐལ་པ་མཉམ་པར་མིར་སྐྱེས་ན་ལས་དེ་དང་རྒྱུ་མཐུན་པའི་<line/>
འབྲས་བུས་དེ་ཁྱིས་འཚོ་བའམ། ཤིང་ཐུན་ནམ། ཉ་པར་སྐྱེ་བར་འགྱུར་བ་མཐོང་ངོ༌། །དེ་ནས་ཡང་དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་སེམས་ཅན་དམྱལ་བ་ཆེན་པོ་ཚ་<line/>
བའི་འཁོར་ལ་བརྟགས་ན། དེས་ཐོས་པ་ལས་བྱུང་བའི་ཤེས་པས་སེམས་ཅན་དམྱལ་བ་ལྕགས་ཀྱི་བུམ་པ་ཞེས་བྱ་བར་མཐོང་ངོ༌། །དེར་སེམས་ཅན་དག་ལས་གང་གིས་སྐྱེ་བར་འགྱུར་སྙམ་<line/>
</page>
<page index="367" id="354A">༄༅། །ནས་དེས་བརྟགས་ན། གང་གིས་སྲོག་གཅོད་པ་དང༌། མ་བྱིན་པ་ལེན་པ་དང༌། འདོད་པས་ལོག་པར་གཡེམ་པ་དང༌། ཆང་འཐུང་བ་དང༌། རྫུན་སྨྲ་བ་ཀུན་ཏུ་བསྟེན་ཅིང༌།<line/>
བསྒོམས་ཏེ་མང་དུ་བྱས་པས་འགྱུར་རོ། །ལོག་པར་ལྟ་བ་ནི་འདི་ལྟར་མཐོ་རིས་སུ་མི་འདི་དབང་དུ་འགྱུར་རོ་ཞེས་མཆོད་སྦྱིན་དག་ལ་མི་དག་གསོད་པར་བྱེད་པ་དང༌། འཇིག་རྟེན་ཕ་<line/>
རོལ་ཏུ་དབང་དུ་བྱ་བའི་ཕྱིར་རུས་སྦལ་དག་གསོད་པར་བྱེད་ཅིང་གཞན་དག་ཀྱང་རབ་ཏུ་འཇོག་པར་བྱེད་པ་ནས་སྐྱེ་བའི་བར་དུ་བྱེད་པ་ཡིན་ཏེ། ལམ་བཟང་པོ་སུན་པར་བྱེད་ཅིང་ལམ་ངན་པ་ལ་<line/>
འཇོག་པར་བྱེད་པའི་ལས་ཀྱི་རྣམ་པ་འདི་དག་ནི་ལོག་པར་ལྟ་བ་ཡིན་ནོ། །དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་ལྕགས་ཀྱི་བུམ་པར་སྐྱེ་བར་འགྱུར་ཏེ།<line/>
དེར་སེམས་ཅན་དམྱལ་བ་ཡང་སོས་ལ་སོགས་པའི་གནོད་པ་འདི་དག་ཐམས་ཅད་བཅུ་འགྱུར་དུ་འབྱུང་ངོ༌། །བུམ་པ་དཔག་ཚད་བཅུ་པ་དྲུག་འབྱུང་སྟེ། དེ་དག་གི་མིང་ནི་འདི་དག་ཡིན་ཏེ།<line/>
འདི་ལྟ་སྟེ། ཞུགས་མ་ཐག་ཏུ་སྡུག་བསྔལ་བ་དང༌། སྐྱབས་མེད་པ་དང༌། རྟག་ཏུ་མེས་བསྐོལ་བ་དང༌། ཆུ་སོག་ལེ་ལྟ་བུ་དང༌། སྤུ་གྲིའི་ཕྲེང་བ་དང༌། ཆུ་བསྐོལ་བའི་ནང་དུ་སྤྲུལ་ཞུགས་<line/>
པའོ༑ ༑དེར་གང་དག་སྡུག་བསྔལ་མཚུངས་པར་འཚེད་པ་དེ་དག་ལ་རྣམ་པ་དེ་ལྟ་བུའི་སྡུག་བསྔལ་འབྱུང་སྟེ། གང་དུ་སེམས་ཅན་དམྱལ་བ་པ་དེ་དག་འཚེད་པ་ན་ཚོར་བའི་སྡུག་བསྔལ་<line/>
</page>
<page index="368" id="354B">ཡང་མཐའ་དག་འབྱུང་བར་འགྱུར་རོ། །གང་སྐྱབས་མེད་པ། འཚེད་པ་དེ་དག་ལ་ལུས་ཀྱི་སྐྱབས་ཀྱང་མེད་ཅིང་ཡིད་དང་ཆོས་ཀྱི་སྐྱབས་ཀྱང་མེད་དེ། གང་ངན་འགྲོའི་སྐྱབས་ཅན་དེ་དག་ཐམས་<line/>
ཅད་དེ་ན་སྐྱབས་མེད་དོ། །གང་རྟག་ཏུ་མེས་བསྐོལ་བ་ཡུན་རིང་པོར་འཚེད་པ་དེ་དག་ནི་མེས་བསྐོལ་པའི་ཟངས་བཞུས་པ་ལས་བྱུང་བས་ཇི་ལྟར་ཐལ་བའང་མི་མངོན་པ་དེ་ལྟར་ལུས་རྣམ་པར་<line/>
ཞིགས་པར་བྱེད་དོ། །དེ་ནས་ཡང་ལུས་དེ་སྐྱེ་བར་འགྱུར་ཏེ། ཆུ་སོག་ལེ་ལྟ་བུ་དེར་འཇུག་པར་བྱེད་དོ། །ཟངས་བསྐོལ་བའི་ཆུ་དེ་སོག་ལེ་ལྟ་བུ་ཡིན་ཏེ། དེ་དག་ཐམས་ཅད་མེ་འབར་བ་མཚེད་པ་<line/>
དེར་བཅུག་པ་དང༌། འོག་ནས་སྟེང་དུ་འབྱུང་ཞིང་ཟངས་བསྐོལ་བའི་ཆུ་སོག་ལེ་ལྟ་བུར་གནད་དང་གནད་དག་ལ་གནོད་པར་བྱེད། གཤིག་པར་བྱེད་དོ། །དེ་ནས་ཡང་དེ་ལས་སྟེང་ནས་འོག་ཏུ་འབྱུང་སྟེ།<line/>
སོག་ལེ་དེ་དག་ཉིད་ཀྱིས་གཤེག་ཅིང་འབྲལ་ལོ། །མོན་སྲན་གྲེའུ་ལྟ་བུའི་རིགས་དེ་དག་ལུས་སྟེང་དང༌། འོག་དང༌། སའི་ངོས་ལ་ཡུན་རིང་དུ་འཇོམས་སོ་།གཤིག་གོ །སྲེག་གོ །སྤུ་གྲིའི་ཕྲེང་<line/>
བའི་ནང་དུ་འཇུག་པ་དེ་དག་ལ་གནོད་པ་འབྱུང་སྟེ། འདི་ལྟ་སྟེ། བུམ་པ་དེ་སྤུ་གྲི་རྣམས་ཀྱིས་གང་བ་ཡིན་ཏེ། དེར་སེམས་ཅན་དམྱལ་བ་པ་དག་སྤུ་གྲི་དུག་གིས་གོས་པ་དེ་དག་གིས་ཡན་ལག་<line/>
དང་ཉིད་ལག་གཤེག་པར་བྱེད་དོ། །ཆུ་བསྐོལ་བའི་ནང་དུ་སྤྲུལ་ཞུགས་པ་དེ་དག་ལ་གནོད་པ་འབྱུང་བ་ནི། འདི་ལྟ་སྟེ། ཆུ་བསྐོལ་བ་དཔག་ཚད་ཕྱེད་དུ་བསྐོལ་བ་ཤིན་ཏུ་ཚ་བ་འབྱུང་སྟེ།<line/>
</page>
<page index="369" id="355A">༄༅། །དེར་དབུ་བའི་ནང་ན་སྦྲུལ་གནས་པ་མཆེ་བ་མཆོག་ཏུ་རྣོ་བ་དག་རེག་པ་དང༌། མཐོང་བས་མེ་བཞིན་དུ་སྲེག་གོ །རེག་པས་སྤུ་གྲི་བཞིན་དུ་གཅོད་དོ། །སེམས་ཅན་དམྱལ་བ་<line/>
པ་དེ་དག་སྤྲུལ་དེ་དག་གིས་གཅོད་པར་བྱེད་དོ། །རེག་པས་རུས་པ་ཙམ་ལུས་པར་བྱེད་ཅིང་མཐོང་བས་སྐོལ་བར་བྱེད་ལ་དབུ་བ་བཞིན་དུ་ཞུ་བར་བྱེད་དོ། །ཆུ་བསྐོལ་བས་སྐོལ་པར་བྱེད་<line/>
དེ༑ ༑སེམས་ཅན་དམྱལ་བ་པ་དེ་དག་སྡུག་བསྔལ་ཤིན་ཏུ་ཚ་ཞིང་རྩུབ་པ་དག་མྱོང་བར་འགྱུར་རོ། །གལ་ཏེ་གཤིན་རྗེའི་མི་དག་གཞན་དུ་དོང་བར་འགྱུར་ན་དེའི་ཚེ་བུམ་པ་དེ་དག་གིས་<line/>
ཁ་འོག་མའི་བུ་ག་མེད་པར་འགྱུར་ཏེ། དེས་སེམས་ཅན་དམྱལ་བ་པ་དག་འབྲོས་པར་བྱེད་མི་ནུས་སོ། །དེ་ནས་གཤིན་རྗེའི་མི་དེ་དག་འདི་སྙམ་དུ་སེམས་ཏེ། འདི་ལྟར་སེམས་ཅན་དམྱལ་<line/>
བ་པ་བུ་ག་མེད་པའི་བུམ་པའི་ནང་འདིར་ཞུགས་པ་དག་རྡོ་རྗེ་ལྟ་བུའི་སྐྱང་ནུལ་གྱིས་བུ་ག་མེད་པར་བྱས། གནོད་པ་རྣམ་པ་སྣ་ཚོགས་ཀྱིས་སེམས་ཅན་དམྱལ་བ་པ་དག་འབྲོས་མི་ནུས་<line/>
པར་བྱའོ་སྙམ་དུ་སེམས་སོ། །དེ་ནས་གཤིན་རྗེའི་མི་དེ་དག་འདི་སྙམ་དུ་སེམས་ཏེ། ལས་ཀྱིས་བྱས་པའི་བུམ་པ་འདི་དག་ཐམས་ཅད་ཀྱི་ཁ་འོག་མ་བདག་ཅག་གིས་ངེས་པར་ཡང་<line/>
མེ་འབར་བའི་ཕྲེང་བ་མཆེད་པས་ཉིས་འགྱུར་དུ་རབ་ཏུ་འབར་བར་བྱའོ་སྙམ་ནས། དེ་ནས་སེམས་ཅན་དམྱལ་བ་པ་དེ་དག་ལ་གནོད་པ་དེ་དག་གིས་གནོད་པར་བྱེད་དོ། །དེ་ནས་གཤིན་<line/>
</page>
<page index="370" id="355B">རྗེའི་མི་དེ་དག་ཁྲོས་ནས་ཡང་བུམ་པ་དེ་དག་ལྕགས་ཀྱི་ཤིང་དེ་དག་གིས་ཉིས་འགྱུར་དུ་རབ་ཏུ་སྲེག་པར་བྱེད་དོ། །དེ་ནས་སེམས་ཅན་དམྱལ་བ་པ་དེ་དག་གྱེན་དུ་འགྲོ་བ་ན་ཟངས་དམར་པོ་<line/>
བསྐོལ་བས་ཕན་ཚུན་གནོད་པར་བྱེད་དེ། སྡུག་བསྔལ་གྱི་གནོད་པ་སྣ་ཚོགས་ཀྱི་ཉམ་ཐག་པ་དག་ཇི་སྲིད་དུ་དེའི་སྡིག་པའི་ལས་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་ཁ་ཅིག་<line/>
ནི་རྣམ་པར་ཞིགས་སོ། །ཁ་ཅིག་ནི་སྦྲུལ་གདུག་པ་མེ་ལྟར་ཚ་བས་སྐོལ་ཅིང་སྲེག་པར་བྱེད་དོ། །དེ་དག་བུམ་པའི་གནོད་པ་དེ་ལས་ཐར་བར་འགྱུར་ཏེ། ཐར་ནས་ཀྱང་ཚེ་རབས་སུམ་བརྒྱར་<line/>
ཡི་དྭགས་དྲི་ཟ་རྣམས་ཀྱི་ནང་དུ་སྐྱེ་བར་འགྱུར་རོ། །གལ་ཏེ་མི་རྣམས་དང་སྐལ་པ་མཉམ་པར་མིར་སྐྱེས་ན་ལས་དེ་དང་རྒྱུ་མཐུན་པའི་འབྲས་བུས་དེ་བསྟན་བཅོས་ངན་པའི་གཏན་ཚིགས་ཀྱིས་<line/>
རྨོངས་པ་བློ་གྲོས་ངན་པས་དོན་གྱི་ཕྱིར་རམ། མཐོ་རིས་ཀྱི་ཕྱིར་ཤ་དག་ལ་གསོག་པར་བྱེད་དོ། །སྲེད་པའི་བག་ལ་ཉལ་གྱིས་འབྲེལ་བས་དེ་དག་ཡང་སྡུག་བསྔལ་དེ་ཉིད་དོན་དུ་གཉེར་བར་<line/>
བྱེད་པ་མཐོང་ངོ༌། །དེ་ནས་ཡང་དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་སེམས་ཅན་དམྱལ་བ་ཆེན་པོ་ཚ་བའི་འཁོར་ལ་བརྟགས་ན། དེས་ཐོས་པ་ལས་བྱུང་བའི་ཤེས་པས་<line/>
སེམས་ཅན་དམྱལ་བ་ཆུ་བོ་དམར་པོ་འབབ་པ་ཞེས་བྱ་བ་མཐོང་ངོ༌། །དེར་སེམས་ཅན་ལོག་པར་ལྟ་བའི་ལས་བྱས་པ་གང་གིས་སྐྱེ་བར་འགྱུར་སྙམ་ནས། དེས་ཐོས་པ་ལས་བྱུང་བའི་ཤེས་པས་<line/>
</page>
<page index="371" id="356A">༄༅། །བརྟགས་ན། ཚུལ་ཁྲིམས་འཆལ་བ་གང་གིས་ཚུལ་ཁྲིམས་འཆལ་བ་མང་དུ་བྱས་ནས་ཕྱིས་དེ་འདི་སྙམ་དུ་སེམས་ཏེ། བདག་དཀའ་ཐུབ་དཀའ་བ་བྱས་པ་<line/>
དང༑ བདག་གི་ཉེས་པར་བྱས་པ་དང༌། ཉེས་པར་མ་བྱས་པ་དེ་དག་ཐམས་ཅད་འབྱང་བར་འགྱུར་རོ་སྙམ་ནས་དེ་ཚལ་དུ་སོང་སྟེ། ཤིང་ལ་རྐང་པ་བཏགས་ནས་མགོ་མཐུར་དུ་དབྱངས་ཏེ།<line/>
མཚོན་ཆས་སྣ་འམ། དཔྲལ་བ་གཅོད་དེ། དེ་ལས་གང་ཁྲག་བྱུང་བ་དེ་དག་མེར་བསྲེག་བླུགས་བྱེད་དོ། །སྲེད་པས་མཐོ་རིས་འདོད་པ་ལམ་ངན་པར་ཞུགས་པ་བྱེ་མ་དག་ལས་ཏིལ་མར་<line/>
འབྱུང་བར་འདོད་པ་དེ་ཁྲག་ཟད་ནས་འཆི་སྟེ། དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་ཆུ་བོ་དམར་པོ་འབབ་པར་སྐྱེ་བར་འགྱུར་རོ། །དེར་གནོད་པ་འདི་<line/>
དག་འབྱུང་བར་འགྱུར་ཏེ། འདི་ལྟ་སྟེ། གང་སེམས་ཅན་དམྱལ་བ་ཡང་སོས་ལ་སོགས་པའི་སྡུག་བསྔལ་བསྡུས་པ་དེ་དག་ཐམས་ཅད་ལྔ་འགྱུར་དུ་འབྱུང་བའི་སྟེང་དུ་ཁྱད་པར་འབྱུང་<line/>
བ་ནི། འདི་ལྟར་གཤིན་རྗེའི་མི་དག་ཐོ་བ་དང༌། རལ་གྲི་དང༌། མདའ་བོ་ཆེ་དང༌། རྡོ་རྣམས་ཀྱིས་ཇི་ལྟར་ཁྲག་དང༌། ཀླུད་རྒྱས་འབྱུང་ཞིང་འབབ་པ་དེ་ལྟར་ཕྱེ་མར་རློག་སྟེ། ཇི་ལྟར་ཆུ་<line/>
བོ་དེས་དེང་པ་དེ་ལྟར་སེམས་ཅན་དམྱལ་བ་པ་སྒྲ་དང༌། རུས་པས་མུ་ཁེབས་པ་གཞན་དག་ཀྱང་ཆུ་བོ་དེས་དེད་དོ། །ཟངས་བསྐོལ་བའི་ཆུ་བོ་རབ་ཏུ་མི་བཟད་ཅིང་མཆོག་ཏུ་འཇིགས་པ་ཞེས་བྱ་<line/>
</page>
<page index="372" id="356B">བ་གཉིས་པ་འབབ་སྟེ། ཆུ་བོ་དེའི་ནང་ན་སྲོག་ཆགས་ཀྱི་རིགས་ལང་ཀུ་དི་ཀ་ཞེས་བྱ་བ་རེག་ན་མེ་ལྟར་ཚ་བ་ཞིག་ཡོད་པ་དེས་སེམས་ཅན་དམྱལ་བ་པ་དེ་དག་རབ་ཏུ་བསྲེགས་ཤིང་བསྲེགས་<line/>
ཤིང་ཟའོ། །དེ་ལྟར་ཆུ་བོ་དམར་པོ་འབབ་པའི་སེམས་ཅན་དམྱལ་བ་པ་དག་གི་ལོ་བགྲང་གིས་མི་ལང་སྟེ། ཇི་སྲིད་དུ་དེའི་ལོག་པར་ལྟ་བ་སྡིག་པའི་ལས་བཅོམ་ཞིང་སྤངས་ལ་ཟད་པར་མ་བྱས་<line/>
པ་དེ་སྲིད་དུ་ཆུ་བོ་དམར་པོ་འབབ་པའི་སེམས་ཅན་དམྱལ་བར་ཡུན་རིང་དུ་གནོད་པ་དག་མྱོང་བར་འགྱུར་རོ། །དེ་ཕྱིས་སེམས་དམྱལ་བ་དེ་ལས་ཐར་བར་འགྱུར་ཏེ། ཐར་ནས་ཀྱང་ལས་དེ་དང་<line/>
རྒྱུ་མཐུན་པས་ཚེ་རབས་ལྔ་བརྒྱར་ཡི་དྭགས་བདུག་སྤོས་ཟ་བ་རྣམས་ཀྱི་ནང་དུ་སྐྱེ་བར་འགྱུར་རོ། །དེ་ལས་ཐར་ནས་ཚེ་རབས་བཞི་བརྒྱར་དུད་འགྲོ་རྒྱ་མཚོའི་བྱར་སྐྱེ་སྟེ། དེ་ཆུ་བོའི་སྒོར་གནས་<line/>
པའམ། གལ་ཏེ་མགོ་དམར་པོར་འགྱུར་རོ། །དེ་གལ་ཏེ་མི་རྣམས་དང་སྐལ་པ་མཉམ་པར་མིར་སྐྱེས་ན། ལས་དེ་དང་རྒྱུ་མཐུན་པའི་འབྲས་བུས་དེ་དབུལ་ཞིང་ནད་བུ་ཅན་དུ་འགྱུར་བ་མཐོང་<line/>
ངོ༑ ༑དེ་ནས་གཞན་ཡང༌། དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་སེམས་ཅན་དམྱལ་བ་ཆེན་པོ་ཚ་བའི་འཁོར་ལ་བརྟགས་ན། དེས་ཐོས་པ་ལས་བྱུང་བའི་ཤེས་པས་སེམས་<line/>
ཅན་དམྱལ་བ་རྐང་དང༌། རུས་པ་ལ་སྲིན་བུ་མང་བ་ཞེས་བྱ་བ་ཇི་ལྟར་འདུག་པ་མཐོང་ངོ༌། །དེར་སེམས་ཅན་དག་ལས་གང་གིས་སྐྱེ་བར་འགྱུར་སྙམ་ནས་དེས་ཐོས་པ་ལས་བྱུང་བའི་ཤེས་པས་<line/>
</page>
<page index="373" id="357A">༄༅། །བརྟགས་ན། ལུས་སམ། ངག་གམ། ཡིད་ཀྱི་ཆད་པ་མི་དགེ་བ་མང་དུ་བྱས་ནས། དེ་ཕྱིས་ཐོས་པ་ངན་པས་རྨོངས་པ། ཚངས་པའི་འཇིག་རྟེན་ལ་སྲིད་པ། ལམ་<line/>
ངན་པ་ལ་རབ་ཏུ་གནས་པ། ཚུལ་ཁྲིམས་རྣམ་པར་སྤངས་པ། ཚུལ་ཁྲིམས་འཆལ་བའི་རང་བཞིན་དང་ལྡན་པ། གཡོ་ཅན་ཕ་རོལ་ལ་གནོད་པ་དག་ཚུལ་ཁྲིམས་སྤངས་ནས་ལྕི་<line/>
བའི་མེ་ཐབ་བྱེད་དེ། སྡུག་བསྔལ་བ་ཆེ་འདི་ལ་མིའི་མེས་སྲེག་གོ །དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་རྐང་དང༌། རུས་པ་ལ་སྲིན་བུ་མང་བར་སྐྱེ་<line/>
བར་འགྱུར་རོ། །དེར་གནོད་པ་འདི་དག་འབྱུང་བར་འགྱུར་ཏེ། འདི་ལྟ་སྟེ། ལྕགས་ལས་བྱས་པའི་བརྡུང་བས་དེའི་མགོ་མན་ཆད་ཀྱི་བར་དག་རྡུང་བར་བྱེད་དོ། །དུ་སྐད་འདོན་པ་ན་<line/>
ཇི་ལྟར་སྦྲང་རྩིའི་ཚིགས་མ་བཞིན་དུ་བྱེད་དེ། ཡན་ལག་དང༌། ཉིང་ལག་ཐམས་ཅད་མངོན་པར་དམིགས་སུ་མེད་པར་བྱེད་ཀྱང་ལོག་པར་ལྟ་བའི་ལས་དེ་དང་རྒྱུ་མཐུན་པའི་འབྲས་བུས་<line/>
འཆི་བའི་དུས་ནི་མི་བྱེད་དོ། །སེམས་ཅན་དམྱལ་བ་པ་དེ་དག་གི་ལུས་བསགས་པར་གྱུར་པ་དག་ཇི་ལྟར་རྐང་དང༌། རུས་པ་ཆེན་པོའི་ཚོགས་ཀྱི་རི་འཕང་དུ་དཔག་ཚད་ལྔ་ཡོད་ཅིང་<line/>
རྒྱར་དཔག་ཚད་གསུམ་ཡོད་པ་དེ་ལྟར་བསགས་པར་གྱུར་ཏེ། དེ་དག་ལ་སྲིན་བུ་དྲོད་གཤེར་ལས་སྐྱེས་པ་སེམས་ཅན་གྱི་གྲངས་སུ་བགྲང་བ་ཞིག་འབྱུང་བར་འགྱུར་རོ། །གང་དག་<line/>
</page>
<page index="374" id="357B">ལས་ཅི་ཞིག་བྱས་པས་འགྱུར་སྙམ་ན། སྐྱེས་པའམ། བུད་མེད་གང་དག་གིས་རང་གི་ལུས་སམ། གཞན་གྱི་ལུས་ལས་བྱུང་བའི་ཤིག་གམ། སྲོག་ཆགས་མ་ཀོ་ཏ་ཀ་འམ། རྐང་ལ་ཟ་བ་<line/>
འམ༑ གཞན་ཡང༌། རྣམ་པ་དེ་ལྟ་བུ་བསད་པར་གྱུར་ན། དེ་དག་ཀྱང་ལུས་དང་བྲལ་ནས་ངན་འགྲོ་ལོག་པར་ལྟུང་བ་སེམས་ཅན་དམྱལ་བའི་སྲིན་བུ་ཞེས་བྱ་བ་དེར་སྐྱེ་བར་འགྱུར་རོ། །དེ་དག་<line/>
གི་འདུ་ཤེས་འབྱུང་བ་ནི། འདི་ལྟ་སྟེ། ལས་དེ་དང་རྒྱུ་མཐུན་པའི་འབྲས་བུས་ལུས་འབྱུང་ཞེས་བྱ་བའི་རི་དེ་ལ་དེ་དག་སྐྱེ་བར་འགྱུར་ཏེ། དེ་དག་ཀྱང་སེམས་ཅན་དམྱལ་བ་རྐང་དང༌། རུས་པ་ལ་<line/>
སྲིན་བུ་མང་བའི་གཤིན་རྗེའི་མི་གཞན་དག་འོངས་ནས་ལས་ཀྱིས་བྱས་པའི་མེས་རབ་ཏུ་སྲེག་པར་བྱེད་དོ། །ལུས་འབྱུང་བ་ཞེས་བྱ་བའི་སྲིན་བུ་ཡོད་པ་དེར་སེམས་ཅན་དམྱལ་བ་པ་ལྕི་བའི་མེ་<line/>
ཐབ་ཀྱིས་བསླུས་པ་དེ་དག་དེ་མ་ཐག་ཏུ་མེས་སྲེག་གོ །དེའི་རི་དེ་སྲེག་པ་ན་འཕང་དུ་མེས་དཔག་ཚད་བཅུ་ཙམ་དུ་འབར་བར་བྱེད་དེ། སེམས་ཅན་དམྱལ་བ་པ་དེ་དག་རང་གི་ལུས་ལས་བྱུང་བའི་<line/>
མེ་དང་སྲིན་བུ་དེ་དག་གིས་ལྷན་ཅིག་སྲེག་པར་བྱེད་དོ། །ལུས་ལས་འབྱུང་བའི་སྲིན་བུ་བོང་ཆུང་བ་དག་འབྱུང་བར་འགྱུར་ཏེ། དེ་ལས་སྡུག་བསྔལ་ཆེས་མང་བ་འབྱུང་བ་ནི་སེམས་ཅན་དམྱལ་<line/>
པ་དག་བསྡུས་ནས་དེ་དག་མངོན་པ་མེད་པར་བྱེད་དེ། ཕན་ཚུན་མེ་འབར་བའི་ཕྲེང་བས་ལུས་ཡོངས་སུ་གདུངས་པ་དག་ཡུན་ཇི་སྲིད་དུ་དེའི་སྡིག་པའི་ལས་བཅོམ་ཞིང་སྤངས་ལ་ཟད་པར་<line/>
</page>
<page index="375" id="358A">༄༅། །མ་བྱས་པ་དེ་སྲིད་དུ་ལོ་བགྲང་གིས་མི་ལང་བར་སྲེག་གོ །དེ་ཕྱིས་སེམས་ཅན་དམྱལ་བ་དེ་ལས་ཐར་བར་འགྱུར་ཏེ། ཐར་ནས་ཀྱང་ལས་དེ་དང་རྒྱུ་མཐུན་པའི་འབྲས་<line/>
བུས་ཚེ་རབས་ལྔ་བརྒྱར་རི་གསེབ་ཏུ་ཡི་དྭགས་ཁབ་མགྲིན་དུ་སྐྱེ་བར་འགྱུར་རོ། །ཚེ་རབས་ལྔ་བརྒྱར་རྒྱ་མཚོའི་སོའི་འོག་གི་ཆུ་གྲང་མོ་བ་ཚྭའི་ཆུའི་ནང་གི་ཉར་སྐྱེ་བར་འགྱུར་རོ། །དེ་དག་དེ་<line/>
ལས་ཐར་ནས་གལ་ཏེ་བརྒྱ་ལ་གཉའ་ཤིང་གི་བུ་གར་རུས་སྦལ་འཇུག་པ་ལྟ་བུར་མི་རྣམས་དང་སྐལ་པ་མཉམ་པར་མིར་སྐྱེས་ན་དེ་ཚལ་ན་སྤྱོད་ཅིང་ཚལ་གྱི་ནང་ན་གནས་པའམ། ནགས་<line/>
ཁྲོད་ན་འཚོ་བའམ། དབུལ་ཞིང་དེ་ཚལ་གྱི་མེས་སྲེག་པར་འགྱུར་བ་མཐོང་ངོ༌། །དེ་ནས་ཡང་དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་སེམས་ཅན་དམྱལ་བ་ཆེན་པོ་ཚ་<line/>
བའི་འཁོར་ལ་བརྟགས་ན། དེས་ཐོས་པ་ལས་བྱུང་བའི་ཤེས་པས་སེམས་ཅན་དམྱལ་བ་སྐྱེ་བོ་ཐམས་ཅད་སྲེག་པ་ཞེས་བྱ་བ་ཇི་ལྟར་འདུག་པ་མཐོང་ངོ༌། །དེར་སེམས་ཅན་དག་ལས་གང་<line/>
གིས་སྐྱེ་བར་འགྱུར་སྙམ་ནས་དེས་བརྟགས་ན། གང་གིས་སྲོག་གཅོད་པ་དང༌། མ་བྱིན་པར་ལེན་པ་དང༌། འདོད་པས་ལོག་པར་གཡེམ་པ་དང༌། ཆང་འཐུང་བ་དང༌། རྫུན་སྨྲ་བ་སྔ་མ་བཞིན་<line/>
ཀུན་ཏུ་བསྟེན་ཅིང་བསྒོམས་ཏེ་མང་དུ་བྱས་པས་འགྱུར་རོ། །ལོག་པར་ལྟ་བའང་ཐོས་པ་ངན་པས་རྨོངས་པ་ལུས་ཀྱི་ཆད་པ་དང༌། ངག་དང༌། ཡིད་ཀྱི་ཆད་པས་རྣམ་པར་རྨོངས་པ།<line/>
</page>
<page index="376" id="358B">རྟག་ཏུ་ཆད་པ་རྣམ་པ་གསུམ་གྱིས་ཉམ་ཐག་པ། ལོག་པར་ལྟ་བའང་མཚུངས་པར་སྤྱོད་པ་དག་ཚལ་ལམ། རིའམ། མཚམས་ཀྱི་བར་རམ། ཆུའམ། ལྕུག་མའི་ཚལ་དག་ལ་མེས་སྲེག་པར་<line/>
བྱེད་པ་དག་འདི་ལྟར་མེ་ཚིམ་པར་བྱས་པས་ལྷ་དག་དགའ་བར་འགྱུར་ཏེ། དེ་དག་དགའ་བ་དང༌། ལྷ་ཡུལ་དུ་ཁྲིད་པར་བྱེད་དེ། བདག་ལྷའི་འཇིག་རྟེན་དེ་ཐོབ་པ་དང༌། མེ་ཚིམ་པར་བྱས་<line/>
པས་བདག་དེར་ལྷའི་དགའ་བ་ཐོབ་པར་འགྱུར་རོ་སྙམ་སྟེ། རྨོངས་པ་ཐོས་པ་ངན་པས་བསླུས་པ་དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་སྐྱེ་བོ་ཐམས་ཅད་སྲེག་པ་<line/>
ཞེས་བྱ་བ་དེར་སྐྱེ་བར་འགྱུར་རོ། །དེར་གནོད་པ་འདི་དག་འབྱུང་བར་འགྱུར་ཏེ། འདི་ལྟ་སྟེ། གང་སེམས་ཅན་དམྱལ་བ་ཡང་སོས་ལ་སོགས་པའི་གནོད་པ་དེ་དག་ཐམས་ཅད་ལྔ་འགྱུར་དུ་འབྱུང་<line/>
བའི་སྟེང་དུ་ཁྱད་པར་དུ་འབྱུང་བ་ནི། འདི་ལྟར་དེར་སྐྱེས་པ་གང་དག་ལས་ཀྱིས་སྤྲུལ་པའི་བུ་དང༌། བུ་མོ་དང༌། ཆུང་མ་དང༌། དགའ་བའི་བསྟེན་གྲོགས་དང༌། ཕ་མ་དང༌། དེ་ལས་གཞན་པ་<line/>
དགའ་བ་དང་འབྲེལ་པ་དེ་དག་དེར་འཚེད་པ་ན། བུ་དང༌། ཆུང་མ་དང༌། བསྟེན་གྲོགས་དང༌། ཕ་མའི་ཚོགས་དེ་དག་ཐམས་ཅད་མཐོང་ངོ༌། །དེ་དག་ཀྱང་དེ་ལྟར་སེམས་ཅན་དམྱལ་བར་འཚེད་<line/>
པ་མཐོང་སྟེ། འཚེད་པ་དེ་མཐོང་བ་དང༌། ཡིད་ཀྱི་སྡུག་བསྔལ་མི་བཟད་པ་ཚ་བ་རྩུབ་པ་དག་མྱོང་བར་བྱེད་དོ། །དགའ་བའི་ཚོགས་དེ་དག་ཐམས་ཅད་མཐོང་ནས་མྱ་ངན་གྱི་མེའི་རྣམ་པ་འདི་<line/>
</page>
<page index="377" id="359A">༄༅། །ལྟ་བུ་འབྱུང་བར་འགྱུར་ཏེ། གང་སེམས་ཅན་དམྱལ་བ་པའི་མེ་དེ་དག་སྲེད་པའི་མེའི་བཅུ་དྲུག་གི་ཆར་ཡང་མི་ཕོད་དོ། །སེམས་ཅན་དམྱལ་བ་པའི་མེ་ཐམས་<line/>
ཅད་ཀྱི་ནང་ན་སྲེད་པའི་མེ་ཐམས་ཅད་ཆེས་ཤིན་ཏུ་ཚའོ། །མེ་རྣམས་ཀྱི་ནང་ནའང་འདི་ནི་མེ་ཡིན་ནོ། །ཞགས་པ་རྣམས་ཀྱི་ནང་ན་འདི་ཞགས་པ་མཆོག་ཡིན་ནོ། །འཆིང་བ་རྣམས་ཀྱི་<line/>
ནང་ན་འཆིང་བ་དམ་པ་ཡིན་ཏེ། འཆིང་བ་དེས་སོ་སོའི་སྐྱེ་བོ་བྱིས་པ་ཐམས་ཅད་བཅིངས་སོ། །གང་ལོག་པའི་ལས་ཀྱིས་བྱས་པའི་དགའ་བའི་ཚོགས་སེམས་ཅན་དམྱལ་བ་པ་དག་<line/>
མཐོང་ནས་ཀྱང་སྲེད་པས་དེ་བཞིན་སྲེག་སྟེ། གང་མེ་དེ་དག་ལས་བྱུང་བའི་སེམས་ཅན་དམྱལ་བ་པ་ཁ་བ་ལྟ་བུར་གྱུར་པ་དེའང་དེའི་བུ་དང་ཆུང་མའི་ཚོགས་དང༌། ཕ་མའི་ཚོགས་<line/>
དུ་སྐད་འདོན་ཏེ། འདི་ལྟར་བདག་ཅག་ལ་ཡོངས་སུ་བསྐྱབ་པ་གྱིས་སྙིང་རྗེ་རྗེ་སྐད་དུ་དུ་སྐད་འདོན་ཀྱང་དེ་དག་ཡོངས་སུ་བསྐྱབ་པར་ག་ལ་ནུས་ཏེ། གང་སེམས་ཅན་དམྱལ་བ་པ་དབང་<line/>
མེད་པ་མེས་སྲེག་ཅིང་འཚེད་དོ། །དེ་ལྟར་ཇི་སྲིད་དུ་དེའི་སྡིག་པའི་ལས་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་དེ་ཡུན་རིང་པོ་ལོ་བགྲང་གིས་མི་ལང་བར་ལུས་དང༌། ཡིད་ཀྱིས་<line/>
མེས་སྲེག་གོ །དེ་ཕྱིས་སེམས་ཅན་དམྱལ་བ་དེ་ལས་ཐར་བར་འགྱུར་ཏེ། ཐར་ནས་ཀྱང་ལས་དེ་དང་རྒྱུ་མཐུན་པའི་འབྲས་བུས་དེ་ལོ་སུམ་བརྒྱར་ཡི་དྭགས་གཏོར་མ་ཟ་བར་སྐྱེ་བར་<line/>
</page>
<page index="378" id="359B">འགྱུར། ཚེ་རབས་ལྔ་བརྒྱར་དུང་མ་ལྟ་བུའི་ནང་དེར་དེའི་བུས་པ་ཕོ་མོ་ཉ་པ་དག་གིས་གསོད་པར་བྱེད་དོ། །གལ་ཏེ་གཉའ་ཤིང་གི་བུ་གར་རུས་སྦལ་འཇུག་པ་ལྟ་བུར་མི་རྣམས་དང་སྐལ་པ་<line/>
མཉམ་པར་མིར་སྐྱེས་ན། དེ་དབུལ་ཞིང་ཚེ་ཐུང་བ་དང༌། དབང་པོ་མ་ཚང་བ་དང༌། བུ་དང༌། ཆུང་མ་དང་བྲལ་ཞིང་གང་དག་ཏུ་བྲན་གཡོག་ཏུ་འགྱུར་བ་མཐོང་ངོ༌། །དེ་ནས་ཡང་དགེ་སློང་ལས་ཀྱི་<line/>
འབྲས་བུ་རྣམ་པར་སྨིན་པ་ཤེས་པ་དེས་སེམས་ཅན་དམྱལ་བ་ཆེན་པོ་ཚ་བའི་འཁོར་ལ་བརྟགས་ན། དེས་ཐོས་པ་ལས་བྱུང་བའི་ཤེས་པས་སེམས་ཅན་དམྱལ་བ་སར་འབྱིང་མཐའ་ཡས་ཞེས་<line/>
བྱ་བ་དེ་ལྟར་འདུག་པ་མཐོང་ངོ༌། །དེར་སེམས་ཅན་དག་ལས་གང་གིས་སྐྱེ་བར་འགྱུར་སྙམ་ནས་དེས་བརྟགས་ན། གང་གིས་སྲོག་གཅོད་པ་དང༌། མ་བྱིན་པར་ལེན་པ་དང༌། འདོད་པས་<line/>
ལོག་པར་གཡེམ་པ་དང༌། ཆང་འཐུང་བ་དང༌། རྫུན་སྨྲ་བ་ཀུན་ཏུ་བསྟེན་ཅིང་བསྒོམས་ཏེ་མང་དུ་བྱས་པས་འགྱུར་ཏེ། མདོར་ན་ལུས་ཀྱི་ཆད་པའམ། ངག་གི་ཆད་པའི་ལས་ཀྱི་ཉེར་བསྡོགས་<line/>
དང༌། ལས་ཀྱི་མཇུག་ཀུན་ཏུ་བསྟེན་ཅིང་བསྒོམས་ཏེ་མང་དུ་བྱས་པས་འགྱུར་རོ། །དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་དེར་འབྱིང་མཐའ་ཡས་སུ་སྐྱེ་བར་<line/>
འགྱུར་རོ། །དེར་གང་སེམས་ཅན་དམྱལ་བ་ཡང་སོས་ལ་སོགས་པའི་སྡུག་བསྔལ་བསྡུས་པ་དེ་དག་ཐམས་ཅད་ལྔ་འགྱུར་དུ་འབྱུང་ངོ༌། །ལོག་པར་ལྟ་བར་གྱུར་པ་ནི་ཐོས་པ་ངན་པ་གང་གིས་<line/>
</page>
<page index="379" id="360A">༄༅། །སྲིན་བུ་ཕྲེའུ་དང༌། གྲོག་སྦུར་དང༌། སྦྲུལ་དང༌། སྦྲུལ་ཤིན་ཏུ་གདུག་པ་དང༌། རི་དྭགས་དང༌། བྱ་རྣམས་མེའི་ནང་དུ་བཅུག་ན་མེ་དེ་དག་ནི་དགའ་བར་འགྱུར་རོ། །<line/>
དགའ་ནས་ཀྱང་འཇིག་རྟེན་མཐའ་ཡས་པ་སྦྱིན་པར་བྱེད་དེ། མེར་བསྲེགས་པ་དེ་དག་གིས་ཀྱང་དྲག་པོའི་འཇིག་རྟེན་མི་བཟད་པར་བྱེད་དོ། །གང་མེར་བཅུག་པ་དེ་དག་དེའི་ཆོས་ཆེན་པོ་<line/>
ཐོབ་པར་འགྱུར་རོ་ཞེས་བསྒྲགས་ཤིང༌། དེ་ལྟར་འཛིན་དུ་འཇུག་པ་ནི་ཆོས་ལོག་པས་རྣམ་པར་བསླུས་པ་ལོག་པར་ལྟ་བ་ཡིན་ཏེ། དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་<line/>
སེམས་ཅན་དམྱལ་བ་སར་འབྱིང་མཐའ་ཡས་སུ་སྐྱེ་བར་འགྱུར་རོ། །དེར་གནོད་པ་འདི་དག་འབྱུང་བར་འགྱུར་ཏེ། འདི་ལྟ་སྟེ། མདག་མའི་རི་རྒྱར་དཔག་ཚད་ལྔ་ཡོད་པ་ཀུན་ནས་<line/>
སེམས་ཅན་དམྱལ་བ་པའི་མེས་རབ་ཏུ་འབར་བ་དེ་ལ་སེམས་ཅན་དམྱལ་བ་པ་དེ་དག་གཤིན་རྗེའི་མི་རྣམས་ཀྱིས་གཏེག་ཅིང་འདོར་བར་བྱེད་དེ། རྐང་པ་དང༌། རྐེད་པ་དང༌། འདོམས་དང༌།<line/>
རྒྱབ་དང༌། དཔུང་པ་དང༌། མགྲིན་པ་དང༌། ལག་པ་དང༌། མིག་དང༌། རྣ་བ་དང༌། མགོ་དང༌། ཀླད་པའི་བར་བསྲེགས་ནས་དེ་ནས་ཀྱང་འབྱུང་བར་འགྱུར་ཏེ། སྲེག་པ་ན་ཇི་སྲིད་དུ་དེའི་<line/>
སྡིག་པའི་ལས་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ། དུས་དུ་མ་ཡུན་རིང་པོ་ལོ་བགྲང་གིས་མི་ལང་བར་སྲེག་གོ །དེ་ཕྱིས་སེམས་ཅན་དམྱལ་བ་དེ་ལས་ཐར་བར་འགྱུར་<line/>
</page>
<page index="380" id="360B">ཏེ༑ ཐར་ནས་ཀྱང་ལོག་པར་ལྟ་བ་མི་བཟད་པས་ལས་དེ་དང་རྒྱུ་མཐུན་པར་ཚེ་རབས་ལྔ་བརྒྱར་ཡི་དྭགས་མི་གཙང་བ་ཟ་བ་ལུས་ཐམས་ཅད་རབ་ཏུ་འབར་བ་མཚན་མོ་རྒྱུ་བ་ན་སྐྱེ་བོ་ཀུན་གྱིས་<line/>
མཐོང་བ་དང༌། ལས་ངན་པ་བྱས་པ་དབང་དུ་གྱུར་པར་སྐྱེ་བར་འགྱུར་རོ། །ཡི་དྭགས་ཀྱི་རིས་དེ་ལས་ཐར་ནས་ཀྱང་དུད་འགྲོ་ལུས་ཐམས་ཅད་ལ་སྲིན་བུ་མེ་ལྕེ་རབ་ཏུ་འབར་བ་འབྱུང་ཞིང་ཉིན་<line/>
མཚན་དུ་སྐྱེ་བོ་ཀུན་གྱི་མངོན་སུམ་དུ་འགྱུར་བ་དང༌། ཁོང་པའི་ནང་དུ་མེ་ཞུགས་པས་སྲེག་ཅིང་ཉི་མའི་འོད་ཟེར་དག་གི་འོད་ཟེར་ཟིལ་གྱིས་ནོན་པར་འགྱུར་བ་མཐོང་ངོ༌།། །།<line/>
འཕགས་པ་དམ་པའི་ཆོས་དྲན་པ་ཉེ་བར་གཞག་པ། བམ་པོ་བཅུ་གཉིས་པ། དེ་ནས་ཡང་དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་སེམས་ཅན་དམྱལ་བ་ཆེན་པོ་ཚ་བའི་<line/>
འཁོར་ལ་བརྟགས་ན། དེས་སེམས་ཅན་དམྱལ་བ་པདྨ་ཆེན་པོ་ལྟ་བུ་ཞེས་བྱ་བ་མཐོང་ངོ༌། །དེར་སེམས་ཅན་དག་ལས་གང་གིས་སྐྱེ་བར་འགྱུར་སྙམ་ནས་དེས་ཐོས་པ་ལས་བྱུང་བའི་ཤེས་<line/>
པས་བརྟགས་ན། གང་གིས་སྲོག་གཅོད་པ་དང༌། མ་བྱིན་པར་ལེན་པ་དང༌། འདོད་པས་ལོག་པར་གཡེམ་པ་དང༌། ཆང་འཐུང་བ་དང༌། རྫུན་སྨྲ་བ་ཀུན་ཏུ་བསྟེན་ཅིང་བསྒོམས་ལ། མང་<line/>
དུ་བྱས་པས་འགྱུར་ཏེ། མདོར་བསྡུ་ན། ལུས་ཀྱི་ཆད་པ་དང༌། དག་གི་ཆད་པའི་ལས་ཀྱི་ཉེར་བསྡོགས་དང༌། ལས་ཀྱི་མཇུག་དང་ལྡན་པ་དེ་ནི་ལུས་དང་བྲལ་ནས་ངན་འགྲོ་ལོག་པར་ལྟུང་བ་<line/>
</page>
<page index="381" id="361A">༄༅། །སེམས་ཅན་དམྱལ་བ་པདྨ་ཆེན་པོ་ལྟ་བུར་སྐྱེ་པར་འགྱུར་རོ། །ལོག་པར་ལྟ་བའང་རྣམ་པ་འདི་དག་བྱས་པས་འགྱུར་ཏེ། འདི་ལྟར་མིས་གསང་གི་མཆོད་སྦྱིན་<line/>
བྱས་པས་འཇིག་རྟེན་ཉམས་པ་མེད་པ་ཐོབ་པར་འགྱུར་རོ་ཞེས་ཟེར་བ་དེ་ནི་ལུས་དང་བྲལ་ནས་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་པདྨ་ཆེན་པོ་ལྟ་བུར་སྐྱེ་བར་འགྱུར་<line/>
རོ༑ ༑དེར་གནོད་པ་འདི་དག་འབྱུང་བར་འགྱུར་ཏེ། འདི་ལྟ་སྟེ། སེམས་ཅན་དམྱལ་བ་དེའི་བྱད་གཟུགས་པདྨ་ལྟ་བུ་ཡིན་ཏེ། གང་དེ་དག་གི་ཟེ་བའི་བར་རྡོ་རྗེ་ལྟ་བུའི་ཚེར་མས་གང་<line/>
བ་དེར་སེམས་ཅན་དམྱལ་བ་དཔག་ཚད་ལྔ་བརྒྱ་ཙམ་པ་དེ་ཚེར་མའི་བར་དེ་དག་ཏུ་སྐྱེ་བར་འགྱུར་རོ། །སྐྱེས་མ་ཐག་ཏུ་དེ་དག་གི་ལུས་ཐམས་ཅད་ཚེར་མ་རྣམས་ཀྱིས་ཤིན་ཏུ་ཕུག་<line/>
སྟེ༑ གང་མ་ཕུག་པ་གཅིག་མེད་པ་ནི་དེར་ཁབ་ཀྱི་བུ་ག་ཙམ་གྱི་ཕྱོགས་ཀྱང་མེད་དེ། གང་སེམས་ཅན་དམྱལ་བ་པའི་མེས་རྨ་མ་གང་བ་མེད་དོ། །དེ་ལྟར་ཇི་སྲིད་དུ་དེའི་སྲིད་པའི་<line/>
ལས་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིང་དུ་ཡུན་རིང་པོར་འཚེད་དོ། །སྲེག་གོ །དེ་ཕྱིས་སེམས་ཅན་དམྱལ་བ་དེ་དག་ལས་ཐར་བར་འགྱུར་ཏེ། ཐར་ནས་ཀྱང་ལས་<line/>
དེ་དང་རྒྱུ་མཐུན་པའི་འབྲས་བུས་ཚེ་རབས་ཉིས་བརྒྱར་ཡི་དྭགས་ལྗན་ལྗིན་ཟ་བར་འགྱུར། དེ་དེ་ལས་ཤི་ནས་ཀྱང་ཚེ་རབས་ལྔ་བརྒྱར་རྨ་བྱ་དུག་ཟ་བའི་རིགས་སུ་སྐྱེ་བར་འགྱུར་རོ།།<line/>
</page>
<page index="382" id="361B">གལ་ཏེ་དེ་ནས་ཤི་ནས་གཉའ་ཤིང་གི་བུ་གར་རུས་སྦལ་འཇུག་པ་ལྟ་བུར་མི་རྣམས་དང་སྐལ་པ་མཉམ་པར་མིར་སྐྱེས་ན། དེ་རྟག་ཏུ་དབུལ་ཞིང་རྟག་ཏུ་ཕན་ཚུན་རག་ལས་པ་མང་བ་དང༌།<line/>
གལ་ཏེ་ལྟད་མོ་བས་འཚོ་བའི་གར་མཁན་ནམ། གང་རྣམ་པ་དེ་ལས་གཞན་པའི་ལྟད་མོ་པས་འཚོ་བར་འགྱུར་ཏེ། ཇི་སྲིད་འཚོའི་བར་དུ་བཀྲེན་པ་རབ་ཏུ་འགྱུར་བ་མཐོང་ངོ༌། །དེ་ནས་ཡང་<line/>
དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་སེམས་ཅན་དམྱལ་བ་ཆེན་པོ་ཚ་བའི་འཁོར་ལ་བརྟགས་ན། དེས་ཐོས་པ་ལས་བྱུང་བའི་ཤེས་པས་སེམས་ཅན་དམྱལ་བ་མཐའ་<line/>
དྲག་ཅེས་བྱ་བ་མཐོང་ངོ༌། །དེར་སེམས་ཅན་དག་ལས་གང་གིས་སྐྱེ་བར་འགྱུར་སྙམ་ནས་དེས་བརྟགས་ན། གང་གིས་སྲོག་གཅོད་པ་དང༌། མ་བྱིན་པར་ལེན་པ་དང༌། འདོད་པས་ལོག་པར་གཡེམ་<line/>
པ་དང༌། ཆང་འཐུང་བ་དང༌། རྫུན་སྨྲ་བ་ཀུན་ཏུ་བསྟེན་ཅིང་བསྒོམས་ཏེ་མང་དུ་བྱས་པ་ནི་སྔ་མ་བཞིན་ནོ། །ལོག་པར་ལྟ་བ་ཀུན་ཏུ་བསྟེན་ཅིང་བསྒོམས་ཏེ་མང་དུ་བྱས་པས་འགྱུར་བ་ནི་འདི་<line/>
ལྟར་ཆུར་ཞུགས་པས་ཉེས་པར་བྱས་པ་ཐམས་ཅད་འབྱང་བར་འགྱུར་ཞིང་ཁྱབ་འཇུག་གི་འཇིག་རྟེན་དུ་སྐྱེ་བར་འགྱུར་ལ་གནས་དེ་ནམ་ཡང་མི་གཡོ་སྟེ། གཡོ་བ་མེད་པ་དེར་སྐྱེ་བར་<line/>
འགྱུར་རོ་ཞེས་དེ་ཕ་རོལ་དག་ཀྱང་དེ་ཉིད་ལ་འཇོག་པར་བྱེད་ཅིང་ཡང་དག་པར་དགའ་བར་བྱེད་པ། ཆུར་ཞུགས་པས་སྲོག་དང་བྲལ་བར་བྱེད་ན། དེ་ཆུར་ཞུགས་པས་འཆི་བའི་དུས་<line/>
</page>
<page index="383" id="362A">༄༅། །བྱས་ནས་སེམས་ཅན་དམྱལ་བ་མཐའ་དྲག་ཏུ་སྐྱེ་བར་འགྱུར་རོ། །ལུས་ཀྱི་ཆད་པ་དང༌། ངག་གི་ཆད་པ་དང༌། ཡིད་ཀྱི་ཆད་པས་ཉམས་པ་དེར་སྐྱེས་པ་<line/>
དག་ལ་གང་སེམས་ཅན་དམྱལ་བ་ཡང་སོས་ལ་སོགས་པའི་སྡུག་བསྔལ་དེ་དག་ཐམས་ཅད་སྔ་མ་བཞིན་དུ་འབྱུང་བའི་སྟེང་དུ་ཁྱད་པར་དུ་འབྱུང་བ་ནི། སེམས་ཅན་དམྱལ་བ་དེ་ཀུན་ནས་<line/>
རྡོ་ཟུར་ཤིན་ཏུ་རྣོ་བ་རྣམས་ཀྱིས་ཁེབས་པ་ཀུན་ནས་རི་རང་རོང་ཤིན་ཏུ་རྣོ་བ་འཕང་དུ་དཔག་ཚད་བཅུ་ཡོད་པས་བསྒྲིབས་པ་དེ་ལ་བྱའང་འགྲོ་བར་མི་ནུས་ན། སེམས་ཅན་དམྱལ་བ་པ་<line/>
དག་རི་དེ་ལ་རྒལ་བར་ལྟ་ག་ལ་ནུས་ཏེ། ཀུན་ནས་འབར། རབ་ཏུ་འབར། ཀུན་ཏུ་རབ་ཏུ་འབར་ཏེ། རི་དེ་དག་ཀུན་ནས་མེ་ལྕེ་གཅིག་ཏུ་གྱུར་པ་དང༌། སེམས་ཅན་དམྱལ་བ་པ་དེ་ལས་<line/>
གཅིག་གིས་སེམས་ཅན་དམྱལ་བ་པ་མཐའ་དག་ལ། ཀྱེ་གྲོགས་པོ་དག། རིའི་རྩེ་མོར་སེམས་ཅན་དམྱལ་བ་འདི་དག་ལས་རྒལ་བ་དང༌། བདེ་བ་ཐོབ་བོ་ཞེས་སྨྲ་སྟེ། དེ་ལྟར་ལས་ངན་<line/>
པས་བསྐུལ་བའི་སེམས་ཅན་དམྱལ་བ་པ་དེ་སེམས་ཅན་དམྱལ་བ་པ་དེ་དག་ལ་སྨྲའོ། །སྨྲས་མ་ཐག་ཏུ་སེམས་ཅན་དམྱལ་བ་པ་ལས་ངན་པས་བསྐུལ་བ་དེ་དག་རི་ཐག་ཐུག་ཟར་<line/>
ཟུར་ཤིན་ཏུ་མི་བདེ་ཞིང་ཀུན་ནས་རབ་ཏུ་འབར་བ་ག་ལ་བ་དེར་དེ་དག་རྒྱུག་ཀྱང་དེ་དག་འཛེག་པར་མི་ནུས་ཏེ། དེ་དག་ཁ་ཅིག་ནི་དེ་ཉིད་དུ་མེས་འཚིག་གོ །འཇིགས་སྐྲག་པ་ཁ་ཅིག་<line/>
</page>
<page index="384" id="362B">ནི་དེ་ཉིད་དུ་རྡོ་རད་རོད་ལ་འཇུ་བཞིན་དུ་སྲེག་གོ །སྐྲག་ཅིང་དངངས་པའི་སེམས་ཅན་དམྱལ་བ་མགོན་འདོད་པ། སྐྱབས་འདོད་པ། དཔུང་གཉེན་འདོད་པ་དེ་ཁ་ཅིག་ནི་གཤིན་རྗེའི་མི་རྣམས་<line/>
ཀྱི་ལག་པ་ནས་རལ་གྲི་དང༌། ཐོ་བས་ཡང་ནས་ཡང་དུ་བཏགས་ཏེ། དེ་ལྟར་སེམས་ཅན་དམྱལ་བ་པ་ལུས་ཀྱི་ཆད་པ་དང༌། ངག་གི་ཆད་པ་དང༌། ཡིད་ཀྱི་ཆད་པས་ཉེན་པ་དག་ཇི་སྲིད་དུ་དེའི་<line/>
སྡིག་པའི་ལས་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་ཤིན་ཏུ་ཡུན་རིང་པོར་འཚེད་དོ། །བསྲེག་གོ །དེ་ཕྱིས་སེམས་ཅན་དམྱལ་བ་དེ་ལས་ཐར་བར་འགྱུར་ཏེ། ཐར་ནས་ཀྱང་<line/>
ལས་དེ་དང་རྒྱུ་མཐུན་པའི་འབྲས་བུས་ལོ་སུམ་བརྒྱར་ཡི་དྭགས་ཁྲག་ཟ་བའི་རིས་དང་མཐུན་པར་སྐྱེ་བར་འགྱུར། དེ་ལས་ཐར་ནས་ཀྱང་ལོ་སུམ་བརྒྱར་དུད་འགྲོ་སྦྲུལ་ཆེན་པོའི་རིགས་སུ་སྐྱེ་བར་<line/>
འགྱུར་རོ། །གལ་ཏེ་མི་རྣམས་དང་སྐལ་པ་མཉམ་པར་མིར་སྐྱེས་ན་དེ་དབུལ་ཞིང་ནད་བུ་ཅན་དང༌། ཡུལ་ངན་པར་སྐྱེ་ཞིང་དབང་པོ་མ་ཚང་བ་དང༌། རྟག་ཏུ་འཇིགས་པ་མང་བའི་ཡུལ་དག་ཏུ་སྐྱེ་<line/>
བར་འགྱུར་བ་མཐོང་ངོ༌། །དེ་ནས་ཡང་དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས། སེམས་ཅན་དམྱལ་བ་ཆེན་པོ་ཚ་བའི་འཁོར་ལ་བརྟགས་ན། དེས་ཐོས་པ་ལས་བྱུང་པའི་<line/>
ཤེས་པས་སེམས་ཅན་དམྱལ་བ་རུས་པ་རྡོ་རྗེ་ལྟ་བུ་འབྱུང་ཞིང་འདུ་བ་ཞེས་བྱ་བ་མཐོང་ངོ༌། །དེར་སེམས་ཅན་དག་ལས་གང་གིས་སྐྱེ་བར་འགྱུར་སྙམ་ནས་དེས་བརྟགས་ན། གང་གིས་སྲོག་གཅོད་པ་<line/>
</page>
<page index="385" id="363A">༄༅། །དང༑ མ་བྱིན་པར་ལེན་པ་དང༌། འདོད་པས་ལོག་པར་གཡེམ་པ་དང༌། ཆང་འཐུང་བ་དང༌། རྫུན་སྨྲ་བ་ཀུན་ཏུ་བསྟེན་ཅིང་བསྒོམས་ཏེ་མང་དུ་བྱས་པས་འགྱུར་<line/>
རོ༑ ༑ལོག་པར་ལྟ་བའང་ཀུན་ཏུ་བསྟེན་ཅིང་བསྒོམས་ལ་མང་དུ་བྱས་པས་འགྱུར་ཏེ། འདི་ལྟར་དངོས་པོ་དག་ནི་འདོད་རྒྱལ་ལས་འབྱུང་ཞིང་འདོད་རྒྱལ་ལས་འགག་སྟེ། འདི་ལྟར་<line/>
ཚེར་མ་རྣོ་བ་དང༌། རྨ་བྱ་དག་གི་བཀྲ་བ་དང༌། འདི་ལྟར་སྨིག་རྒྱུ་དང༌། དྲི་ཟའི་གྲོང་ཁྱེར་དག་གི་རྒྱུ་རྐྱེན་ནི་མེད་ཀྱི་འདོད་རྒྱལ་ལས་འབྱུང་ཞིང་འགག་སྟེ། དངོས་པོ་ཐམས་ཅད་ནི་དེ་<line/>
ལྟ་བུ་ཡིན་ནོ་ཞེས་དེ་དེ་ལྟར་གཞན་དག་ཀྱང་འདོད་རྒྱལ་དུ་ལྟ་བར་གྱུར་པ་དེར་རབ་ཏུ་འཇོག་པར་བྱེད་ཅིང༌། ཡང་དག་པར་སྟོན་པར་བྱེད་ལ། ལུས་ཀྱི་ཆད་པ་དང༌། དག་གི་ཆད་<line/>
པ་དང༌། ཡིད་ཀྱི་ཆད་པས་ཉམས་པར་བྱེད་པ་དེ་ནི་ལུས་དང་བྲལ་ནས་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་རུས་པ་རྡོ་རྗེ་ལྟ་བུ་འབྱུང་ཞིང་འདུ་བར་སྐྱེ་བར་འགྱུར་རོ། །དེར་<line/>
སེམས་ཅན་དམྱལ་བ་ཡང་སོས་ལ་སོགས་པའི་སྡུག་བསྔལ་བསྡུས་པ་དེ་དག་ཐམས་ཅད་འབྱུང་བའི་སྟེང་དུ་ཁྱད་པར་དུ་འབྱུང་བ་ནི་འདི་ལྟར་གཤིན་རྗེའི་མི་རྣམས་ཀྱིས་གང་གི་<line/>
ཚེ་སེམས་ཅན་དམྱལ་བ་པ་དེ་དག་མཚོན་ཆ་ཧུ་ལུ་རྣོན་པོ་དག་གིས་དེའི་ཤ་མེད་པར་བྱས་ལ་གང་དགྲ་གཞན་བྱུང་བས་རུས་པ་དེ་དག་བླངས་ཏེ། དགྲ་དེས་རུས་པ་ཕན་ཚུན་བཏགས་<line/>
</page>
<page index="386" id="363B">སོ༑ ༑རུས་པ་དེ་དག་ཀྱང་དེ་དག་གི་ལས་ཉེས་པར་བྱས་པ་དེས་རྡོ་རྗེ་ལྟ་བུར་གྱུར་ཏེ། ཁ་ཅིག་གི་མགོ་ཕུག །ཁ་ཅིག་གི་རྐེད་པ་ཕུག། ཁ་ཅིག་གི་ཡན་ལག་དང༌། ཉིང་ལག་ཐམས་ཅད་ཐལ་བར་རློག།<line/>
ཁ་ཅིག་གི་ཁྲག་ཙམ་ལུས་པར་བྱེད། ཁ་ཅིག་གི་ཡན་ལག་གཅིག་འཇིག་པར་བྱེད། ཁ་ཅིག་ལ་ཕན་ཚུན་སྦྲོན་པར་བྱེད། རུས་པ་དང༌། རུས་པས་སམ། རྡོ་རབ་ཏུ་འབར་བ་དག་གིས་<line/>
སེམས་ཅན་དམྱལ་བ་པ་དེ་དག་གཅིག་ལ་གཅིག་རྡེག་ཅིང་གསོད་དེ། སེམས་ཅན་དམྱལ་བ་པ་ལས་ཀྱིས་བསྐུལ་བ་དེ་དག་འདི་ལྟར་ཇི་སྲིད་དུ་དེའི་སྡིག་པའི་ལས་བཅོམ་ཞིང་སྤངས་<line/>
ལ་ཟད་པར་མ་བྱས་པ་དེ་སྲིད་དུ་ཡུན་ཤིན་ཏུ་རིང་པོ། ལོ་བགྲང་གིས་མི་ལང་བར་སེམས་ཅན་དམྱལ་བ་དེ་དག་གཅིག་ལ་གཅིག་གསོད་དོ། །དེ་ཕྱིས་སེམས་ཅན་དམྱལ་བ་དེ་ལས་ཐར་<line/>
བར་འགྱུར་ཏེ། ཐར་ནས་ཀྱང་ལས་དེ་དང་རྒྱུ་མཐུན་པའི་འབྲས་བུས་ཡི་དྭགས་རང་གི་ཀླད་རྒྱས་ཟ་བའི་ནང་དུ་སྐྱེ་བར་འགྱུར། དེ་ནས་ཤི་ནས་ཀྱང་ཚེ་རབས་སུམ་བརྒྱར་དུད་འགྲོའི་འཇིག་<line/>
རྟེན་རྩངས་པ་དང༌། སྐྱིན་འཁོར་དང༌། སྲོག་ཆགས་བྷི་ལ་ཀར་སྐྱེ་བར་འགྱུར་རོ། །དེ་ནས་ཤི་ནས་ཀྱང་གལ་ཏེ་བརྒྱ་ལ་གཉའ་ཤིང་གི་བུ་གར་རུས་སྦལ་འཇུག་པ་ལྟ་བུར་མི་རྣམས་དང་<line/>
སྐལ་བ་མཉམ་པར་མིར་སྐྱེས་ན་དེ་ཚལ་དེ་གནས་པ་དང༌། འགྲོ་ལྡིང་བའི་ཡུལ་དང༌། ཨནྡྷ་ཀའི་ཡུལ་གྱི་དབུས་དག་ཏུ་དབུལ་བ་དང༌། ནད་བུ་ཅན་དང༌། གཞན་གྱིས་བཀོལ་བར་འགྱུར་<line/>
</page>
<page index="387" id="364A">༄༅། །བ་མཐོང་ངོ༌། །དེ་ནས་གཞན་ཡང༌། དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས། སེམས་ཅན་དམྱལ་བ་ཆེན་པོ་ཚ་བའི་འཁོར་ལ་བརྟགས་ན།<line/>
དེས་ཐོས་པ་ལས་བྱུང་བའི་ཤེས་པས་སེམས་ཅན་དམྱལ་བ་སྐུད་པ་ནག་པོ་ས་འདྲལ་ཞིང་གཅོད་པ་ཚ་བ་ཞེས་བྱ་བ་མཐོང་ངོ༌། །དེར་སེམས་ཅན་དག་ལས་གང་གིས་སྐྱེ་བར་འགྱུར་སྙམ་<line/>
ནས་དེ་ཐོས་པ་ལས་བྱུང་བའི་ཤེས་པས་བརྟགས་ན། གང་གིས་སྲོག་གཅོད་པ་དང༌། མ་བྱིན་པར་ལེན་པ་དང༌། འདོད་པས་ལོག་པར་གཡེམ་པ་དང༌། ཆང་འཐུང་བ་དང༌། རྫུན་སྨྲ་བ་ཀུན་<line/>
ཏུ་བསྟེན་ཅིང་བསྒོམས་ཏེ་མང་དུ་བྱས་པས་འགྱུར་རོ། །ལོག་པར་ལྟ་བས་ནི་མཚན་མ་དང༌། མཚན་མ་ལས་བྱུང་བ་བྱས་པ་སྟོན་པར་བྱེད། སྒོམ་པར་བྱེད། མང་དུ་བྱེད་ན། དེ་ལུས་དང་<line/>
བྲལ་ནས་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་ལྕགས་ནག་པོའི་སྐུད་པས་འདྲལ་ཞིང་གཅོད་པ་ཚ་བར་སྐྱེ་བར་འགྱུར། །དེར་གང་སེམས་ཅན་དམྱལ་བ་ཡང་སོས་ལ་<line/>
སོགས་པའི་གནོད་པ་བསྡུས་པ་ད་དག་ཐམས་ཅད་ལྔ་འགྱུར་དུ་འབྱུང་བའི་སྟེང་དུ་ཁྱད་པར་དུ་འབྱུང་བ་ནི་རང་གིས་བྱས་པ་ཉེས་པར་བྱས་པའི་ལས་ལས་བྱུང་བའི་སྐུད་པ་ནག་<line/>
པོས་གཅལ་ནས་གཤིན་རྗེའི་མི་རྣམས་ཀྱིས་མཚོན་ཆའི་སོ་རྣོ་ཞིང་རབ་ཏུ་འབར་བ་དག་གིས་རྐང་པ་ལ་སོགས་པ་ནས་མགོའི་པར་དུ་གཅོད་དོ། །དེ་ལྟར་དེ་དག་གཅོད་པ་ན། སྙིང་<line/>
</page>
<page index="388" id="364B">རྗེ་ཞིང་རྣམ་པར་ཁྲོ་ལ་སྐད་འབྱིན་ཅིང་ངུའོ། །མཚོན་ཆས་གཤེགས་ཅིང་ལྕགས་ནག་པོའི་སྐུད་པས་འདི་ལྟར་ཡུངས་དཀར་ཙམ་དུའང་མི་མངོན་པར་ཆེས་ཕྲ་བར་གཅོད་དོ། །དེ་ལྟར་<line/>
སེམས་ཅན་དམྱལ་བ་པ་དེ་དག་ཇི་སྲིད་དུ་དེའི་སྡིག་པའི་ལས་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་ཡུན་ཤིན་ཏུ་རིང་པོར་གནོད་པ་མྱོང་བར་འགྱུར་རོ། །དེ་ཕྱིས་སེམས་ཅན་<line/>
དམྱལ་བ་དེ་ལས་ཐར་བར་འགྱུར་ཏེ། ཐར་ནས་ཀྱང་ལས་དེ་དང་རྒྱུ་མཐུན་པའི་འབྲས་བུས་ཚེ་རབས་ལྔ་བརྒྱར་ཡི་དྭགས་གཏོར་མ་ཟ་བ་རྣམས་ཀྱི་ནང་དུ་སྐྱེ་བར་འགྱུར། ཚེ་རབས་ལྔ་བརྒྱར་<line/>
དུད་འགྲོ་ཆུའི་སྲིན་བུ་དང༌། སྡིག་པ་དང༌། གྲོག་སྦུར་གྱི་སྐྱེ་གནས་དག་ཏུ་སྐྱེ་བར་འགྱུར། གལ་ཏེ་མི་རྣམས་དང་སྐལ་པ་མཉམ་པར་མིར་སྐྱེ་ན། དེ་དེ་དག་གི་རྒྱུ་མཐུན་པས་དེ་ཚེ་<line/>
རབས་སུ་བཀྲེས་པ་དང༌། སྐོམ་པས་གདུངས་པར་འགྱུར་ཞིང༌། གང་རྒྱལ་པོ་གཞན་གྱིས་གནོད་པ་བྱས་པར་འགྱུར་པ་མཐོང་ངོ༌། །དེ་ནས་གཞན་ཡང༌། དགེ་སློང་ལས་ཀྱི་འབྲས་བུ་རྣམ་<line/>
པར་སྨིན་པ་ཤེས་པ་དེས་སེམས་ཅན་དམྱལ་བ་ཆེན་པོ་ཚ་བའི་འཁོར་ལ་བརྟགས་ན། དེས་ཐོས་པ་ལས་བྱུང་བའི་ཤེས་པས་སེམས་ཅན་དམྱལ་བ་སྲིན་བུ་ན་ཀྲ་དང༌། འཁོར་ལོ་དང༌།<line/>
མེ་འཇིགས་འཇིགས་ལྟར་སྐྱེས་པ་ཞེས་བྱ་བ་མཐོང་ངོ༌། །དེར་སེམས་ཅན་དག་ལས་གང་གིས་སྐྱེ་བར་འགྱུར་སྙམ་ནས། དེས་ཐོས་པ་ལས་བྱུང་བའི་ཤེས་པས་བརྟགས་ན། གང་གིས་<line/>
</page>
<page index="389" id="365A">༄༅། །སྲོག་གཅོད་པ་དང༌། མ་བྱིན་པར་ལེན་པ་དང༌། འདོད་པས་ལོག་པར་གཡེམ་པ་དང༌། ཆང་འཐུང་བ་དང༌། རྫུན་སྨྲ་བ་ཀུན་ཏུ་བསྟེན་ཅིང་བསྒོམས་ཏེ་<line/>
མང་དུ་བྱས་པས་འགྱུར་རོ། །ལོག་པར་ལྟ་བའང་བསམས་ཤིང་བསྒོམས་ལ་མང་དུ་བྱས་པས་འགྱུར་ཏེ། འདི་ལྟར་འཇིག་རྟེན་འདི་རྟག་གོ །འཇིག་རྟེན་འདི་ཐེར་ཟུག་གོ །ཆོས་ཐམས་<line/>
ཅད་རྟག་གོ །ཆོས་རྣམས་ནི་རྟག་སྟེ། ཕྱིན་ཅི་མ་ལོག་པའོ་ཞེས་དེ་ལྟར་དེ་ཕྱིན་ཅི་ལོག་ཏུ་ལྟ་བ་ནི་ལོག་པར་ལྟ་བ་ཡིན་ཏེ། ཕ་རོལ་དག་ཀྱང་ལོག་པར་ལྟ་བ་དེ་ཉིད་ལ་ཡང་དག་པར་<line/>
འཇོགས་པར་བྱེད། ཡང་དག་པར་འཇིན་དུ་འཇུག་པར་བྱེད། ཡང་ནས་ཡང་དུ་སྟོན་ཅིང་འཁོར་ལ་སྨྲ་བ་དང༌། རྒྱུ་ངན་པ་དང༌། ལྟ་བའི་མཐའ་འཁོར་འཛིན་དུ་འཇུག་ཅིང་ཆོས་མ་ཡིན་<line/>
པ་ཆོས་ཀྱི་ཚུལ་དུ་སྟོན་པ་དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་སྲིན་བུ་ན་ཀྲ་དང༌། འཁོར་ལོ་དང༌། མི་འཇིགས་འཇིགས་ལྟར་སྐྱེ་བར་འགྱུར་རོ། །<line/>
དེར་སྐྱེས་ནས་གང་སེམས་ཅན་དམྱལ་བ་ཡང་སོས་ལ་སོགས་པའི་གནོད་པ་བསྡུས་པ་དེ་དག་ཐམས་ཅད་འབྱུང་བའི་སྟེང་དུ་ཁྱད་པར་དུ་འབྱུང་བ་ནི་འདི་ལྟར་ལྕགས་ཀྱི་ཀ་བ་འབྱུང་<line/>
བར་འགྱུར་ཏེ། དེའི་ཀླད་པར་བརྒྱ་བ་ནས་རྐུབ་ཏུ་འབྱུང་ངོ༌། །དེ་ནས་བྱུང་ནས་ཀྱང་སའི་ནང་དུ་ལྷན་ཅིག་ནུབ་བོ། །གསལ་ཤིང་གི་ས་ཕུག་ནས་སྲིན་བུ་ན་ཀྲ་ཞེས་བྱ་བས་པགས་པ་དང་[?]<line/>
</page>
<page index="390" id="365B">ཤ་དང༌། ཚིལ་ཐམས་ཅད་ཟ་ལ། དེའི་ཡན་ལག་དང༌། ཉིད་ལག་དག་ཟ་ཞིང་འཐུང་སྟེ། ཁྲག་འབྱིན་པར་བྱེད་པ་དང༌། ལུས་སྒུལ་བར་བྱེད་པ་དང༌། ཤ་གཅོད་པར་བྱེད་པ་དང༌། མིག་<line/>
འབྱིན་པར་བྱེད་པ་དང༌། གཞུངས་པ་དང༌། རྒྱུས་པ་འབྱིན་ཅིང་རྩེ་ཡང་གཅོད་པ་དང༌། འཛག་སྒོ་སྲེག་པ་དང༌། སྤུ་འཐོག་པ་དང༌། པགས་པ་འདྲལ་བ་དང༌། རྒྱུས་པ་མང་པོའི་ནང་དུ་འཇུག་<line/>
བ་དང༌། སྙིང་བྲལ་ནས་འཐུང་བ་དང༌། གློ་བ་དང༌། རྒྱབ་དང༌། གནད་དང༌། གནད་དག་ལ་ཟ་བར་བྱེད་དོ། །དེའི་མིད་པ་དང༌། ལྕེ་དག་ཕྲ་སྐམ་རབ་ཏུ་འབར་བས་དྲངས་ནས་ཁྱི་ཟར་འཇུག་<line/>
གོ་༑རྒྱུ་ངན་པ་དང༌། ལྟ་བ་ངན་པའི་མཐར་ཆུད་པ་ངན་པར་སྨྲས་པ་གང་དེ་དེའི་ཉེས་པས་དེ་དག་ཐམས་ཅད་སྡུག་བསྔལ་གྱི་བྲ་བར་ཆུད་པ་ཡིན་ཏེ། སེམས་ཅན་དམྱལ་བ་བ་ལོག་པར་<line/>
ལྟ་བ༑ གཡོ་སྒྱུའི་ལྟ་བ། གཡོ་སྒྱུས་འགྱེད་པ་དེ་དག་ལོག་པར་སྨྲ་པ་ཆེན་པོ་ཡིན་ཏེ། གང་དེ་དག་དེར་རབ་ཏུ་གཙུད་ཅིང་ལུས་ཀྱི་ཆད་པ་དང༌། ངག་གི་ཆད་པ་དང༌། ཡིད་ཀྱི་ཆད་པས་<line/>
ཉམས་པ་དེ་དག་ཐམས་ཅད་ཇི་སྲིད་དུ་དེའི་སྡིག་པའི་ལས་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིང་དུ་ཡུན་ཤིན་ཏུ་རིང་ཞིང་ལོ་བགྲང་གིས་མི་ལང་བར་སེམས་ཅན་དམྱལ་བར་<line/>
སྲེག་གོ །དེ་ཕྱིས་སེམས་ཅན་དམྱལ་བ་དེ་ལས་ཐར་བར་འགྱུར་ཏེ། ཐར་ནས་ཀྱང་ལས་དེ་དང་རྒྱུ་མཐུན་པའི་འབྲས་བུས་ཚེ་རབས་སུམ་བརྒྱར་ཡི་དྭགས་མི་རོ་ཟ་བར་སྐྱེ་བར་འགྱུར་རོ། །དེ་<line/>
</page>
<page index="391" id="366A">༄༅། །ལས་ཐར་ནས་ཀྱང་གལ་ཏེ་གཉའ་ཤིང་གི་བུ་གར་རུས་སྦལ་འཇུག་པ་ལྟ་བུར་མི་རྣམས་དང་སྐལ་པ་མཉམ་པར་མིར་སྐྱེས་ན། ལས་དེ་དང་རྒྱུ་མཐུན་པའི་འབྲས་<line/>
བུས་གང་རྒྱལ་པོ་གཞན་གྱིས་ཉེས་པ་བྱས་པ་དེ་དེའི་ལུས་ལ་འབབ་པ་དང༌། དེ་དབུལ་ཞིང་ནད་བུ་ཅན་དང༌། གཞན་གྱིས་བཀོལ་བར་འགྱུར་ཞིང་མིའི་ཤ་ལ་ཟ་བ་དང༌། ལུས་སྣང་བའི་<line/>
འདུ་ཤེས་མི་འཐོབ་པར་འགྱུར་བ་མཐོང་ངོ༌། །དེ་ནས་གཞན་ཡང༌། དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་སེམས་ཅན་དམྱལ་བ་ཆེན་པོ་ཚ་བའི་འཁོར་ལ་བརྟགས་<line/>
ན༑ དེས་ཐོས་པ་ལས་བྱུང་པའི་ཤེས་པས་སེམས་ཅན་དམྱལ་བ་ནགས་ཚལ་གྱི་མེ་མུན་ལྟར་འཁྲིགས་པ་ཞེས་བྱ་བ་མཐོང་ངོ༌། །དེར་སེམས་ཅན་དག་ལས་གང་གིས་སྐྱེ་བར་འགྱུར་<line/>
སྙམ་ནས་དེས་ཐོས་པ་ལས་བྱུང་བའི་ཤེས་པས་བརྟགས་ན། གང་གིས་སྲོག་གཅོད་པ་དང༌། མ་བྱིན་པར་ལེན་པ་དང༌། འདོད་པས་ལོག་པར་གཡེམ་པ་དང༌། ཆང་འཐུང་བ་དང༌།<line/>
རྫུན་སྨྲ་བ་ཀུན་ཏུ་བསྟེན་ཅིང་བསྒོམས་ལ་མང་དུ་བྱས་པས་འགྱུར་ཏེ། ལས་ཀྱི་ཉེར་བསྔོགས་དང༌། ལས་ཀྱི་མཇུག་དང་ལྡན་པས་འགྱུར་རོ། །དེ་ལུས་དང་བྲལ་ནས་ངན་འགྲོ་ལོག་<line/>
པར་ལྟུང་བ་སེམས་ཅན་དམྱལ་བ་ནགས་ཚལ་གྱི་མེ་མུན་ལྟར་འཁྲིགས་པ་ཞེས་བྱ་བར་སྐྱེ་བར་འགྱུར་རོ། །ལོག་པར་ལྟ་བ་ཀུན་ཏུ་བསྟེན་ཅིང་བསྒོམས་ཏེ་མང་དུ་བྱས་པས་འགྱུར་[?]<line/>
</page>
<page index="392" id="366B">པ་ནི་འདི་ལྟར་ཁ་ཅིག་ནི་མི་རྟག་གོ །ཁ་ཅིག་ནི་རྟག་གོ །དེ་ལ་མི་རྟག་པ་ནི་ལུས་ཡིན་ནོ། །རྟག་པ་ནི་ས་ལ་སོགས་པ་འབྱུང་བ་རྣམས་ཡིན་ཏེ། དེ་མཐར་འཛིན་པ་ལྟ་བ་གཉིས་ཀྱི་རྒྱུ་ངན་<line/>
པ༑ ལྟ་བ་ངན་པའི་མཐའ་གཞན་དག་འཛིན་དུ་འཇུག་ཅིང་ཡང་དག་པར་དགའ་བར་བྱེད་དུ་འཇུག་ལ་ཡང་དག་པར་རབ་ཏུ་འཇོག་འཁོར་ལ་ཆོས་མ་ཡིན་པའི་ཚུལ་གྱིས་ཆོས་སྟོན་ཅིང་རབ་<line/>
ཏུ་འཇོག་པར་བྱེད་པ་དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་ནགས་ཚལ་གྱི་མེ་མུན་ལྟར་འཁྲིགས་པར་སྐྱེ་བར་འགྱུར་རོ། །དེར་གང་སེམས་ཅན་དམྱལ་བ་<line/>
ཡང་སོས་ལ་སོགས་པའི་གནོད་པ་དེ་དག་ཐམས་ཅད་ལྔ་འགྱུར་དུ་འབྱུང་བའི་སྟེང་དུ་ཁྱད་པར་དུ་འབྱུང་བ་ནི་འདི་ལྟར་གང་གི་ཚེ་གཤིན་རྗེའི་མིའི་གནོད་པ་དག་ལས་གལ་ཏེ་ཐར་ནས་<line/>
ཀྱང་ཕྱིས་དེའི་ལས་ཀྱིས་བྱས་པའི་མུན་པ་མུན་ནག་གི་ཚོགས་ཀྱི་རླུང་ལྡང་སྟེ། དེས་སེམས་ཅན་དམྱལ་བ་པ་དེ་དག་དམིགས་པ་མེད་པ་ནམ་མཁའ་ལ་ཇི་ལྟར་དེའི་ལུས་ཀྱང་མི་མངོན་པ་དེ་<line/>
ལྟར་སྐོར་རོ། །ཡོངས་སུ་བསྐོར་བ་དང་རླུང་གཞན་སྤུ་གྲི་ལྟ་བུར་ལྡང་སྟེ། དེས་ལུས་དེ་ཆང་པ་ནས་བྱེ་མ་འཐོར་བ་ལྟར་ཕྱོགས་བཅུར་འཐོར་རོ། །དེ་ནས་ཡང་སྐྱེ་བར་འགྱུར་ཏེ། ཡང་འཐོར་རོ། །དེ་<line/>
ལྟར་ཇི་སྲིད་དུ་དེའི་སྡིག་པའི་ལས་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་ཡུན་ཤིན་ཏུ་རིང་བ་ལོ་བགྲང་གིས་མི་ལང་བར་སྡུག་བསྔལ་དྲག་ཅིང་ཚལ་རྩུབ་བ་དག་མྱོང་བར་འགྱུར་<line/>
</page>
<page index="393" id="367A">༄༅། །རོ༑ ༑དེ་ཕྱིས་དེ་ལས་ཐར་པར་འགྱུར་ཏེ། ཐར་ནས་ཀྱང་ལས་དེ་དང་རྒྱུ་མཐུན་པའི་འབྲས་བུས་ཚེ་རབས་བཞི་བརྒྱར་ཡི་དྭགས་སྐྱུགས་པ་ཟ་བ་རྣམས་ཀྱི་ནང་<line/>
དུ་སྐྱེ་བར་འགྱུར་རོ། །དེ་ལས་ཐར་ནས་ཀྱང་གང་དུད་འགྲོ་ལྷག་མ་ཟ་བ་བཀྲེས་པ་དང༌། སྐོམ་པས་ཡོངས་སུ་གདུངས་པའི་ལུས་སུ་འགྱུར་བ་མཐོང་ངོ༌། །དེ་ནས་གཞན་ཡང༌། དགེ་སློང་<line/>
ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་སེམས་ཅན་དམྱལ་བ་ཆེན་པོ་ཚ་བའི་འཁོར་ལ་བརྟགས་ན། དེས་ཐོས་པ་ལས་བྱུང་བའི་ཤེས་པས་སེམས་ཅན་དམྱལ་བ་བུད་པ་རྡོ་<line/>
རྗེ་ལྟ་བུས་གནོད་པའི་གོ་ཆ་ཞེས་བྱ་བ་ཇི་ལྟར་འདུག་པ་དེ་མཐོང་ངོ༌། །དེར་སེམས་ཅན་དག་ལས་གང་གིས་སྐྱེ་བར་འགྱུར་སྙམ་ནས་དེས་ཐོས་པ་ལས་བྱུང་བའི་ཤེས་པས་བརྟགས་<line/>
ན༑ གང་གིས་སྲོག་གཅོད་པ་དང༌། མ་བྱིན་པར་ལེན་པ་དང༌། འདོད་པས་ལོག་པར་གཡེམ་པ་དང༌། ཆང་འཐུང་བ་དང༌། རྫུན་སྨྲ་བ་ཀུན་ཏུ་བསྟེན་ཅིང་བསྒོམས་ཏེ་མང་དུ་བྱས་པས་<line/>
འགྱུར་རོ། །ལོག་པར་ལྟ་བ་ནི་འདི་ལྟར་འཁོར་བ་འདི་ནི་ཐོག་མ་ཡོད་ཅིང་རྒྱུ་ཡོད་པའོ། །གང་འདི་དག་ཐམས་ཅད་ཀྱི་རྒྱུ་རྟག་པ་དང༌། མི་རྟག་པ་གཉིས་ཏེ། དེས་བསྐྱེད་དོ་ཞེས་རྫུན་དེ་རྒྱུ་<line/>
ངན་པ་དང༌། ལྟ་བ་ངན་པའི་མཐས་བསླད་པ་དེ་ཆོས་མ་ཡིན་པ་ཆོས་ཀྱི་ཚུལ་དུ་སྟོན་ཅིང་ཕ་རོལ་རབ་ཏུ་འཇོག་པར་བྱེད། ཡང་དག་པའི་ལམ་ལས་བསྐོལ་བར་བྱེད་ཅིང་ཆོས་ལས་ཕྱིར་<line/>
</page>
<page index="394" id="367B">ཟློག་པར་བྱེད་ལ། ལོག་པར་ལྟ་བ་ཡང་དག་པར་འཛིན་དུ་འཇུག་པར་བྱེད་ཀྱང་དེ་དེ་ལྟར་མ་ཡིན་ཏེ། རྒྱུར་གྱུར་པ་རྟག་པ་གང་ཡང་མེད་དོ། །རྟག་པ་ནི་དུས་དང་བྲལ་བ། འགྱུར་བ་མེད་<line/>
པ༑ དེ་སྐྱེད་པ་མ་ཡིན་པ། ནམ་མཁའ་ལྟ་བུ་ཡིན་ན་དེའང་གཞན་དུ་རྟོག་སྟེ། དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་བུང་བ་རྡོ་རྗེ་ལྟ་བུས་གནོད་པའི་<line/>
གེ་ཆར་སྐྱེ་བར་འགྱུར་རོ། །དེ་ལུས་ཀྱི་ཆད་པ་དང༌། ངག་གི་ཆད་པ་དང༌། ཡིད་ཀྱི་ཆད་པས་ཉེན་པས་ཉམས་པ། སྐྱེས་བུ་ངན་པ། ལོག་པར་ལྟ་བ། ཡང་དག་པར་སྨྲ་བ་ཕྱིར་འགོག་<line/>
པ༑ ཡང་དག་པར་མ་ཡིན་པ་སྨྲ་བ་ལ་རབ་ཏུ་འཇོག་པ། རྨོངས་པས་ལམ་ངན་པར་ཞུགས་པ། ཤེས་རབ་ཀྱི་ང་རྒྱལ་ཅན་རང་གིས་ཡོངས་སུ་བརྟགས་པ་སྨྲ་བ་ནི་གནོད་པ་དག་དང་<line/>
ཕྲད་དེ། གང་སེམས་ཅན་དམྱལ་པ་ཡང་སོས་ལ་སོགས་པའི་གནོད་པ་བསྡུས་པ་དག་ལྔ་འགྱུར་དུ་འབྱུང་བའི་སྟེང་དུ་ཁྱད་པར་དུ་བྱུང་བ། འདི་ལྟ་སྟེ། གཤིན་རྗེའི་མི་ཕྲ་སྐམ་ཕྲ་མོ་ཐོགས་པས་<line/>
ཤ་བ་སྦུ་ཙམ་དུ་བཏོགས་བཏོགས་ནས་དེ་ཉིད་ཟར་འཇུག་གོ །བུང་བའི་མཆུ་རྡོ་རྗེ་ཅན་ལྟ་བུ་དག་འབྱུང་བར་འགྱུར་ལ། གང་དེའི་ལུས་ལ་ལན་ཚྭ་ལྟར་དྲག་པར་བྱེད་དེ། དེ་ལ་ཁྲག་དྲོན་པོ་འབྱུང་ངོ༌།།<line/>
དེ་གཤིན་རྗེའི་མི་རྣམས་ཀྱིས་དེ་ཉིད་ཟར་འཇུག་སྟེ། ཟས་དེས་དེའི་སྲོག་འཚོ་བར་བྱས་སོ། །ཉེས་བར་བྱས་པའི་ལས་ཀྱིས་བསླུས་པ་དེའང་བཀྲེས་པ་དང༌། སྐོམ་པས་ལུས་དང༌།<line/>
</page>
<page index="395" id="368A">༄༅། །སྙིང་བཅུ་འགྱུར་དུ་གདུངས་སོ། །དེ་ནས་ཡང་ལས་དེ་དང་རྒྱུ་མཐུན་པར་རང་གི་ཤ་དང༌། ཁྲག་དེ་ཉིད་འབྱུང་བར་བྱེད་དེ། རང་གི་ལས་ཀྱིས་འཆི་བའི་དུས་མི་བྱེད་<line/>
དོ༑ །དེ་ནས་ཡང་རང་གི་ཤ་དང༌། ཁྲག་དེ་ཉིད་འབྱུང་བར་བྱེད་དེ། ཇི་སྲིད་དུ་དེའི་སྡིག་པའི་ལས་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་ལས་ཀྱིས་བསླུས་པ་དེ་ཡུན་ཤིན་<line/>
ཏུ་རིང་པོ་ལོ་བགྲང་གིས་མི་ལང་བར་གནོད་པ་མྱོང་བར་འགྱུར་རོ། །དེ་ཕྱིས་སེམས་ཅན་དམྱལ་བ་དེ་ལས་ཐར་བར་འགྱུར་ཏེ། ཐར་ནས་ཀྱང་ལས་དེ་དང་རྒྱུ་མཐུན་པའི་འབྲས་བུས་ཚེ་<line/>
རབས་བཞི་བརྒྱར་ཡི་དྭགས་ལྷག་མ་ཟ་བར་སྐྱེ་བར་འགྱུར་རོ། །ཚེ་རབས་ལྔ་བརྒྱར་དུད་འགྲོ་ཙི་ལིན་ད་དང༌། བ་ལང་གི་ནགས་ཚལ་ལ་སོགས་པར་བཀྲེས་པ་དང༌། སྐོམ་པས་<line/>
གདུངས་པའི་ལུས་སུ་སྐྱེ་བར་འགྱུར་བ་མཐོང་ངོ༌། །དེ་ནས་ཡང་དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་སེམས་ཅན་དམྱལ་བ་ཆེན་པོ་ཚ་བའི་འཁོར་ལ་བརྟགས་<line/>
ན༑ དེས་བཅུ་བདུན་པ་ནི་གཅིག་ཀྱང་མ་མཐོང་ལ། འདི་ལྟར་སེམས་ཅན་དམྱལ་བ་ཆེན་པོ་ཚ་བའི་འཁོར་འདིའི་མཐའ་ནི་འདི་ཡིན། གནས་པ་ནི་འདི་ཡིན། ལོག་པར་ལྟ་བ་པ་ངན་<line/>
པར་བྱས་པའི་ལས་བྱས་པ་རྣམས་ཀྱི་གནས་ནི་འདི་ཡིན་ནོ་སྙམ་སྟེ། དེས་སེམས་ཅན་དམྱལ་བ་ཆེན་པོ་བཅུ་དྲུག་པ་ལ་བརྟགས་ནས་ཡང་དག་པ་ཇི་ལྟ་བ་བཞིན་ནང་གི་ཆོས་ལ་<line/>
</page>
<page index="396" id="368B">ཆོས་ཀྱི་རྗེས་སུ་ལྟ་ཞིང་གནས་པའི་རྣལ་འབྱོར་སྤྱོད་པ་དེ་རབ་ཏུ་དགའ་བ་དང༌། ས་བླ་བའི་གནོད་སྦྱིན་དག་གིས་དེ་མཐོང་ནས། ཀྱེ་ཨེ་མ། དགེ་སློང་འདི་ནི་བརྩོན་པ་མཉམས་པ་ས་<line/>
གཞན་བཅུ་གཅིག་པ་ལ་ཞུགས་ཤིང་འཁོར་བའི་དུས་རྣམ་པར་གཅོད་པར་བྱེད་པ་དེའང་ཤེས་ནས་དགའ་སྟེ། བར་སྣང་ལ་སྤྱོད་པའི་གནོད་སྦྱིན་དག་ལ་སྔ་མ་བཞིན་མངོན་པར་<line/>
བསྙད་ནས། འོད་ཆུང་གི་ལྷའི་བར་དག་ལ་འདི་ལྟར་རིགས་ཀྱི་བུ་ཆེ་གེ་མོ་ཞིག་ཅེས་བྱ་བ་སྔ་མ་བཞིན་དུ་སྦྱར་ཏེ། ས་གཞན་བཅུ་གཅིག་པ་ལ་ཞུགས་པ། བདུད་ཀྱི་གཞི་དང་ལྷན་<line/>
ཅིག་གནས་པར་མི་འདོད་པ། ཉོན་མོངས་པ་འདོད་ཆགས་རྣམས་དང་ལྷན་ཅིག་རྩེ་བར་མི་འདོད་པ། ཡུལ་ལ་གནས་པའི་འགྲོ་བ་སྡུག་བསྔལ་གྱི་གཞི་མཐའ་ཡས་པ་མི་འདོད་པའི་<line/>
བར་དག་བསྙད་དོ། །དེ་ནས་ཡང་དགེ་སློང་དེས་སེམས་ཅན་དམྱལ་བ་ཡང་སོས་དང༌། ཐིག་ནག་དང༌། བསྡུས་གཞོམ་དང༌། ངུ་འབོད་དང༌། ངུ་འབོད་ཆེན་པོ་དང༌། ཚ་བའི་འཁོར་ལ་<line/>
བརྟགས་ནས་སེམས་ཅན་དམྱལ་བ་གཞན་ལའང་བརྟགས་ན། དེས་ཐོས་པ་ལས་བྱུང་བའི་ཤེས་པས་སེམས་ཅན་དམྱལ་བ་རབ་ཏུ་ཚ་བ་ཞེས་བྱ་བ་མཐོང་ངོ༌། །དེར་སེམས་ཅན་དག་<line/>
ལས་གང་གིས་སྐྱེ་བར་འགྱུར་སྙམ་ནས་དེས་བརྟགས་ན། གང་གིས་སྲོག་གཅོད་པ་དང༌། མ་བྱིན་པར་ལེན་པ་དང༌། འདོད་པས་ལོག་པར་གཡེམ་པ་དང༌། ཆང་འཐུང་བ་དང༌། རྫུན་<line/>
</page>
<page index="397" id="369A">༄༅། །སྨྲ་བ་དང༌། ལོག་པར་ལྟ་བ་ཀུན་ཏུ་བསྟེན་ཅིང་བསྒོམས་ཏེ་མང་དུ་བྱས་པས་འགྱུར་རོ། །དགེ་སློང་མ་གཞོན་ནུ་སྡོམ་པ་ལ་གནས་པ། ཚུལ་ཁྲིམས་མ་<line/>
ཉམས་པ། བརྐམ་པ་མེད་པར་སྤྱོད་པ། འདོད་པ་མེད་པའི་བརྟུལ་ཞུགས་ཉམས་པར་བྱས་ཤིང་དེ་བཞིན་གཤེགས་པའི་བསྟན་པ་ལས་འཁྲུལ་པར་བྱས་ལ་དེ་སངས་རྒྱས་ལ་མི་<line/>
དད་པར་བྱས་ཏེ། འདི་ལྟར་སངས་རྒྱས་ནི་ཐམས་ཅད་མཁྱེན་པ་མ་ཡིན་ན་དེའི་དགེ་སློང་མའི་དགེ་འདུན་རྣམ་པ་འདི་ལྟ་བུས་ཅི་ཞིག་ཏུ་འགྱུར། དེ་དག་ཐམས་ཅད་ནི་རྫུན་ཡིན་ཏེ།<line/>
བསྟན་པ་དེ་ནི་ངན་པ་ཡིན་ཞིང་དེ་ནི་དམན་པ་ཡིན་ཏེ། དེ་ལ་བྱིན་པས་ཆོས་སུ་མི་འགྱུར་ཞིང་དེ་ལ་བྱིན་པས་མྱ་ངན་ལས་འདས་པའང་འཐོབ་པར་མི་འགྱུར་ཏེ། དགེ་འདུན་འདི་<line/>
ནི་དམངས་ཡིན་ནོ་ཞེས་དགེ་སློང་མ་གཞོན་ནུའི་བརྟུལ་ཞུགས་ལས་བསྐྱོད་ཅིང་ཆོས་མ་ཡིན་པ་མེད་དོ་ཞེས་དེ་དེ་ལྟར་སེམས་སུ་བཅུག་ནས་དགེ་སློང་མ་གཞོན་ནུ་དེ་བརྟུལ་ཞུགས་<line/>
ལས་སྐྱོད་པར་བྱེད། ཆོས་མ་ཡིན་པ་མེད་དོ་ཞེས་ཚུལ་ཁྲིམས་འཁྲུལ་པ་དང་ལྟ་བ་འཁྲུལ་པར་བྱེད་ན། དེ་ལུས་ཀྱི་ཆད་པ་དང༌། ངག་གི་ཆད་པ་དང༌། ཡིད་ཀྱི་ཆད་པས་ལུས་དང་<line/>
བྲལ་ནས་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་རབ་ཏུ་ཚ་བར་སྐྱེ་བར་འགྱུར་ཏེ། ལུས་ཀྱི་བོང་ཚོད་དཔག་ཚད་ཙམ་ལ་མར་སར་འཇུ་བ་ལྟ་བུར་ལུས་ཤིན་ཏུ་གཞོན་ཤ་<line/>
</page>
<page index="398" id="369B">ཅན་དུ་འགྱུར། དེ་བཞིན་དུ་མིག་དང༌། སྒྲ་དང༌། རེག་པ་དང༌། རོ་དང༌། གཟུགས་དང༌། དྲི་ཤིན་ཏུ་ཆུང་བས་སྲོག་ཆད་པར་བྱེད་དེ། ཇི་ལྟ་ཇི་ལྟར་སྡིག་པའི་ཤས་ཆེར་བྱས་པ་དེ་ལྟ་དེ་<line/>
ལྟར་ལུས་དང༌། ཡིད་ཆེས་ཤིན་ཏུ་གཞོན་ཤ་ཅན་དུ་འགྱུར་རོ། །དེའི་ལས་ངན་པ་བྱས་པ་དང༌། མི་དགེ་བའི་ལས་ཀྱི་མཐུས་འདི་ལྟར་ཚེ་འདི་ལ་སྡུག་བསྔལ་ཤིན་ཏུ་དྲག་པ་དག་མྱོང་བར་འགྱུར་ཏེ།<line/>
འཆི་བའི་དུས་ཀྱི་ཚེ་ངེས་པར་མྱོང་བར་འགྱུར་བ་ནི། ཇི་ལྟར་སེམས་ཅན་དམྱལ་བ་ཡང་སོས་སུ་སྐྱེས་པ་དེ་ལྟར་འཆི་བའི་དུས་ཀྱི་ཚེ་མྱོང་བར་འགྱུར་རོ། །ཉི་མ་གསུམ་ལོན་ནས་འཆི་བའི་<line/>
བར་དུ་དེའི་ཀྱི་[?] ལྐུགས་པར་འགྱུར་ཞིང་འཇིགས་པའི་འདུ་ཤེས་སུ་འགྱུར། འདུ་བྱེད་རྣམས་ཉམ་ཆུང་བར་འགྱུར། རྣམ་པར་ཤེས་པ་ཤིན་ཏུ་སྐྲག་པར་འགྱུར་ཏེ། ཚུལ་དེ་ལྟ་བུར་འབྱུང་བ་<line/>
ཆེན་པོ་བཞི་རྣམས་ཀྱིས་དཀྲུགས་ནས་ཤིན་ཏུ་སྡུག་བསྔལ་བར་འགྱུར་རོ། །སའི་ཁམས་སྲ་བའི་ངོ་བོ་འཁྲུགས་པས་ལུས་དང༌། རྩ་དང༌། རྒྱུས་པ་དང༌། མིད་པ་ཐམས་ཅད་ཤིན་ཏུ་<line/>
འགོག་པར་བྱེད། འབུགས་པར་བྱེད། རབ་ཏུ་འབུགས་པར་བྱེད། རྣམ་པར་མཐོ་འཚམས་པར་བྱེད། མར་སར་གྱི་གོང་བུ་བཞིན་དུ་གནོད་པར་བྱེད། ཤིན་ཏུ་འཐག་པར་བྱེད་ཅིང་འཐས་<line/>
པར་བྱེད་དོ། །ཆུའི་ཁམས་འཁྲུགས་པས་ཀྱང་ལུས་དང༌། རྩ་ཐམས་ཅད་དང༌། རྒྱུས་པ་བརྒྱ་དག་གིས་འཆིང་བར་བྱེད། ཆེས་མཁྲང་བར་བྱེད། ཆུ་སེར་དུ་བྱེད། ལྷོད་ལྷོད་པོར་བྱེད། དྲི་སྐྱེད་[?]<line/>
</page>
<page index="399" id="370A">༄༅། །པར་བྱེད། སྲིན་བུ་གསོད་པར་བྱེད། འཛག་སྒོ་ཐམས་ཅད་འགག་པར་བྱེད། སྒྲ་ངར་ངར་པོ་འབྱིན་པར་བྱེད། མིད་པ་དང༌། ལྕེའི་འཛག་སྒོར་གྱུར་པའི་ཚོར་<line/>
བ་གནོད་པར་བྱེད། ཡན་ལག་དང༌། ཉིང་ལག་ཐམས་ཅད་ལས་རྡུལ་འབྱུང་བར་བྱེད་དོ། །མེའི་ཁམས་འཁྲུགས་པས་ཀྱང་ལུས་དང༌། རྩ་དང༌། རྒྱུས་པ་ཐམས་ཅད་སྲེག་པར་བྱེད།<line/>
འཚེད་པར་བྱེད། སྡུག་བསྔལ་གྱིས་ཉམ་ཐག་པར་བྱེད། པགས་པ་ཟངས་ཀྱི་མདོག་ལྟ་བུ་བྱེད། ནང་དུ་སྲེག་པ་སྐྱེད་པར་བྱེད། ཕྱི་རོལ་ཏུ་རྣམ་པར་སྲེག་པ་སྐྱེད་པར་བྱེད་།<line/>
སྲེད་པའི་སྟོབས་རབ་ཏུ་སྐྱེད་པར་བྱེད། ཁ་སྐམ་པར་བྱེད། སྙིང་སྲེག་པར་བྱེད་དོ། །རླུང་གི་ཁམས་འཁྲུགས་པས་ཀྱང་ཡང་བའི་ངོ་བོ་གཡོ་བ་ལས་ནམ་མཁའ་ལ་བཏེགས་ནས་འདོར་<line/>
བ་བཞིན་བྱེད། རྩུབ་པའི་དངོས་པོས་ཡན་ལག་དང༌། ཉིང་ལག་ཐམས་ཅད་དང༌། ཁམས་ཐམས་ཅད་ཤིན་ཏུ་རྩུབ་པར་བྱེད་དོ། །ཡན་ལག་དང༌། ཉིང་ལག་ཐམས་ཅད་དང༌། གནད་<line/>
ཐམས་ཅད་ཀྱི་བར་བར་དུ་རླུང་བིབ་པ་ལ་ཀ་དང༌། སྤུ་ཙ་ཀ་ཁབ་ལྟ་བུར་གྱུར་པ་རྒྱུ་སྟེ། རླུང་བིབ་པ་ལ་ཀ་ཁབ་ལྟ་བུ་རབ་ཏུ་འབར་བ་དག་གིས་བ་སྤུའི་ཁུང་བུ་ལ་སོགས་པ་ནས་ཁ་ཆུ་<line/>
དང༑ པགས་པ་དང༌། ཤ་དང༌། ཚིལ་དང༌། རུས་པ་དང༌། རྐང་པ་དང༌། ཁུ་ཆུའི་བར་དག་ལ་འཇོག་པར་བྱེད་དེ། སྟེའུ་བཞིན་དུ་གཅོད་པར་བྱེད། འཇོག་པར་བྱེད། དབང་པོའི་<line/>
</page>
<page index="400" id="370B">ལམ་ཐམས་ཅད་འགོག་པར་བྱེད། བཤང་བ་དང༌། གཅི་བའི་གནས་འགོག་པར་བྱེད། སྲོག་ཆགས་ཀྱི་དབུགས་ཡང་དག་པར་འགོག་པར་བྱེད། མིད་པར་མིད་པའི་སྒོའི་ལམ་ལོག་པར་<line/>
བྱེད༑ ལྟ་བས་འདུ་ཤེས་ཕྱིན་ཅི་ལོག་ཏུ་བྱེད། རྣ་བས་སྒྲ་མི་སྙན་པ་ཐོས། དེའི་སྣར་ཆུ་འབྱུང་ཞིང་དེའི་སེན་མོ་དག་སྔོན་པོར་བྱེད། སྣ་ཡོན་པོར་བྱེད་ཅིང་རླིག་པ་འདོམས་སུ་འཕྱང་<line/>
པར་བྱེད། རྐུབ་ཁ་ན་བ་དང༌། ཕོ་མཚན་ན་བ་དང༌། རེག་པ་མདག་མེ་དང་མཚུངས་པས་སྡུག་བསྔལ་བར་བྱེད། པགས་པར་གཏོགས་པ་དང༌། པགས་པ་དག་སྐྲངས་པར་བྱེད། དེའི་<line/>
སྐྲ་དང༌། སྤུ་དག་ཤིག་ཤིག་པོར་བྱེད་དེ། ཉེས་པར་བྱས་པ་མི་མཐུན་པར་སྤྱད་པ་དག་འཆི་བའི་དུས་སུ་སྡུག་བསྔལ་མི་བཟད་པ་འབྱུང་བའི་ཕྱོགས་ཙམ་ཞིག་བཤད་པ་ཡིན་ཏེ། དེ་<line/>
ལྟར་ཉིན་ཞག་གསུམ་དུ་འབྱུང་བ་ཆེན་པོ་བཞི་འཁྲུགས་པ་རྣམས་ཀྱིས་རྣམ་པར་འཚེའོ། །གང་གི་ཚེ་དུས་ཐ་མ་འབབ་པར་འགྱུར་བ་ན། སེམས་ཅན་དམྱལ་བ་པ་དེའི་འཇིག་རྟེན་ཕ་<line/>
རོལ་གྱི་མཚན་མ་འདི་དག་འབྱུང་བར་འགྱུར་ཏེ། འདི་ལྟ་སྟེ། དེའི་གནས་ཐམས་ཅད་ཕྱར་བ་ངན་པ་རབ་ཏུ་འབར་བས་ཁེབས་པར་སྣང་ཞིང་རྨི་ལམ་གྱི་གཟུགས་ལྟ་བུ་དག་མཐོང་ངོ༌། །<line/>
གནས་མེད་པའི་སེང་གེ་དང༌། སྟག་གི་གཟུགས་འཇིགས་འཇིགས་ལྟར་འདུག་པའི་རྣམ་པ་དེ་ལྟ་བུ་དང༌། གཞན་ཡང༌། ཤིན་ཏུ་འཇིགས་འཇིགས་ལྟར་འདུག་པ་མི་སྡུག་པ་དང་[?]<line/>
</page>
<page index="401" id="371A">༄༅། །མཐོང་ངོ༌། །རྣ་བས་སྒྲ་འུར་འུར་པོ་འཇིགས་ཤིང་མི་དགའ་བའི་ཚིག་དག་ཐོས་སོ། །དེའི་པགས་པ་མཚོན་ཉིད་ཀྱིས་གཅོད་དོ། །སྲིད་པ་ཐ་མ་པར་བབ་<line/>
པ་ན་རླུང་དེ་དེའི་སྟང་དུ་འབྱུང་བར་འགྱུར་ཏེ། སེན་མོ་དག་བཏང་ནས་རྐང་པ་དག་གཏོང༌། རྐང་པ་དག་བཏང་ནས་བྱིན་པ་གཏོང༌། བྱིན་པ་བཏང་ནས་བརླ་གཏོང༌། བརླ་བཏང་<line/>
ནས་འདོམས་གཏོང༌། འདོམས་བཏང་ནས་ལྟོ་གཏོང༌། ལྟོ་བཏང་ནས་སྙིང་གཏོང༌། སྙིང་བཏང་ནས་སྒྲ་ངར་དར་བོར་བྱེད་དེ། མཆིལ་མ་དག་སྐམས་པར་བྱེད་ལ་མིག་ཡ་<line/>
གཅིག་དམར་པོར་བྱེད་དོ། །གཤིན་རྗེའི་མི་ལག་ན་རལ་གྲི་དང༌། ཐོ་བ་ཐོགས་པ་ནམ་མཁའ་ལ་འགྲོ་བ་དག་མཐོང་བ་དང༌། དེའི་མཛའ་བཤེས་དང༌། ཉེ་དུ་དག་ན་རེ། ནམ་<line/>
མཁའ་ལ་རེག་པར་འདོད་དོ་ཞེས་སྨྲའོ། །དེ་དབུགས་ཆེན་པོས་ཉམ་ཐག་ཅིང་ལུས་དང་བྲལ། དབུགས་ཆད་ནས་མར་མེ་དན་པ་སྙིང་པོ་དྲི་མ་ཅན་བསྲེགས་པ་ལྟར་འཇིག་<line/>
རྟེན་འདི་ནས་སྲིད་པ་བར་མར་སྐྱེ་སྟེ། རྒྱུ་དང་མཚུངས་པར་འབྲས་བུ་དག་འབྱུང་ངོ༌། ཉེས་པར་བྱས་པའི་ལས་ཀྱི་མཐའ་སྤྱོད་པ་དེ་སྲིད་པ་བར་མ་པའི་སྡུག་བསྔལ་རྣམས་<line/>
ཀྱིས་མངོན་པར་ཉམས་པར་འགྱུར་རོ། །དེས་བདག་ཉིད་ཇི་ལྟར་མི་ལོ་བརྒྱད་ཁྲི་བཞི་སྟོང་ཐུབ་པའི་བྱིས་པ་ལོ་བརྒྱད་ལོན་པའི་ཚད་དེ་ལྟ་བུར་མཐོང་སྟེ། སྐྱེ་བོ་དག་ནི་ཐམས་<line/>
</page>
<page index="402" id="371B">ཅད་ནས་ཐམས་ཅད་དུ་མི་སྣང་ངོ༌། །འབྱུང་བ་ཆེན་པོ་ཕྲ་བ་དང༌། རགས་པ་དག་འབྱུང་སྟེ། ཕྲ་མོ་བལྟར་མེད་ཅིང་ཐོགས་པ་མེད་པ་དེ་ལྟ་བུ་བྱུང་བས་གང་རི་རབ་ཕུག་ནས་འགྲོ་ཡང་བདག་<line/>
ཉིད་དང་རི་རབ་ལ་འདི་གནོད་པ་མེད་ན། རི་གཞན་དག་ལ་ལྟ་སྨོས་ཀྱང་ཅི་དགོས། དེ་ལྟར་དེ་དག་ཉིད་ལྕགས་ནག་པོ་ལྟ་བུའི་ཁ་དོག་དང་མུན་པ་མུན་ནག་གི་རྫོད་གི་ནང་དུ་ཞུགས་<line/>
པར་མཐོང་སྟེ། དེ་བདག་ཉིད་ཀྱི་ལས་བྱས་པ། དེས་སྤུ་ཐམས་ཅད་འབར་བར་མཐོང་ངོ༌། །བདག་ཉིད་གཤིན་རྗེའི་མི་རྣམས་ཀྱིས་ལྕགས་ཀྱི་ཐག་པ་ནག་པོས་ཕྱིན་ཅི་ལོག་ཏུ་<line/>
དམ་པར་རབ་ཏུ་བཅིངས་པར་མཐོང་སྟེ། རྐང་པ་དག་ཀྱང་ཤིན་ཏུ་དྲག་ཅིང་དུག་གིས་རེག་པ་ལྟར་མཁྲང་བ། གཟུགས་ཤིན་ཏུ་འཇིགས་འཇིགས་ལྟར་འདུག་ཅིང་ཐགས་ཐོགས་<line/>
མེད་པར་འགྲོ་བ་གཞན་ཡོད་པས་ཐམས་ཅད་ཀྱི་ནང་ན་བཅིང་བ་དམ་པོས་བདག་ཉིད་བཅིངས་པར་མཐོང་སྟེ། ཇི་ལྟར་སྐྲའི་རྩེ་མོའི་ཕྱོགས་ཙམ་ཡང་བཅིངས་པ་དམ་པོ་དེས་དེ་ལྟར་<line/>
མ་བཅིངས་པ་མེད་དོ། །སྒྲ་དང༌། རེག་པ་དང༌། རོ་དང༌། གཟུགས་དང༌། དྲི་མི་འདོད་པ་དག་འབྱུང་བར་འགྱུར་ཏེ། འདི་ལྟ་སྟེ། མིག་གིས་གཟུགས་མིག་དང་མི་མཐུན་པ། ཁ་དོག་<line/>
མི་སྡུག་པ། འཇིགས་འཇིགས་ལྟར་འདུག་ཅིང་རབ་ཏུ་འབར་བ་མང་པོ་དག་མཐོང་ངོ༌། །རྣ་བས་ཀྱང་གང་ཚིག་དེ་ལ་དགའ་བར་མི་འགྱུར་པ། མི་སྙན་པ། མི་འདོད་པ་།<line/>
</page>
<page index="403" id="372A">༄༅། །ཡིད་དུ་མི་འོང་བ་དག་ཐོས་སོ། །འདི་ལྟ་སྟེ། ཉེས་པར་བྱས་པའི་ལས་ཀྱི་མཐའ་སྤྱད་པ་ལུས་ཀྱི་ཆད་པ་དང༌། ངག་གི་ཆད་པ་དང༌། ཡིད་<line/>
ཀྱི་ཆད་པ་མི་ཕན་པ་བྱེད་པ་དག་འདིས་འཐོབ་སྟེ། མིས་ལེགས་པར་བྱས་པའི་རིན་པོ་ཆེའི་གླིང་གིས་བསླུས་ཤིང་མི་དགེ་བ་བཅུའི་ལས་ཀྱི་ལམ་མི་གཙང་བ་བསམ་བཞིན་<line/>
དུ་སྤྱོད་པ། ཕྱིན་ཅི་ལོག་གིས་རིན་པོ་ཆེའི་གླིང་ཉམས་པ། མཚོན་དང༌། མེ་དང༌། དུག་དང༌། གཡང་ས་ལྟ་བུའི་འདོད་པས་བསླུས་པ། གཞན་གྱི་བུད་མེད་ཀྱི་ཚིག་<line/>
གིས་རྣམ་པར་བསླུས་ཤིང་དེ་ལ་འདོད་པ་དེས་མི་དགེ་བ་རྣམ་པ་གསུམ་བྱས་སོ། །བློ་ངན་པས་རང་གི་ལས་ཉེས་པར་སྤྱད་པ་དེ་དེ་ལྟར་སེམས་ཅན་དམྱལ་བ་རབ་ཏུ་ཚ་<line/>
བར་སྡུག་བསྔལ་སྣ་ཚོགས་ཀྱི་ཉམ་ཐག་པ་དག་ཇི་ལྟར་བུ་དང༌། ཆུང་མ་མཐོང་བས་བསླུས་པ་ཉེས་པར་སྤྱད་པའི་ཆད་པ་རྣམ་པ་འདི་ལྟ་བུ་ཡང་མི་འབྱུང་བར་བྱ་པའི་ཕྱིར་<line/>
བདག་ཅག་གིས་རྣམ་པ་བརྒྱ་སྟོང་ཕྲག་དུ་མར་གནོད་པ་བྱའོ་སྙམ་ནས་གཤིན་རྗེའི་མི་རྣམས་ཀྱིས་སྲིད་པ་བར་མ་པ་དག་ལ། རྗེས་སུ་བསྟན་པའི་ཚིགས་སུ་བཅད་པ་སྨྲས་<line/>
པ༑ གཉེན་བཤེས་ཚུལ་ནི་དགྲ་ཡིན་ཏེ། །མི་ཕན་ཕན་པའི་ཚུལ་གྱིས་ཁྱོད། །བཅོམ་ནས་མི་ཡི་འཇིག་རྟེན་ནས། །དེ་རིང་མུན་ནག་ཆེན་པོར་འགྲོ་།ཇི་ལྟར་ལས་ནི་རྣམ་<line/>
</page>
<page index="404" id="372B">གསུམ་བྱས། །ཉེས་གསུམ་བྱས་པ་དགྲ་གཞན་མེད། །ལས་རྣམ་གསུམ་གྱིས་ཁྲིད་དེ་འོངས། །གཤིན་རྗེའི་གནས་སུ་ཁྲིད་པར་བྱེད། །ལས་བདག་གཅིག་ཅིག་བྱེད་པ་ནི། །འབྲས་<line/>
བུ་གཅིག་ཅིག་མྱོང་བར་འགྱུར། །སྐྱེ་བོ་སྐྱེ་བོའི་གྲོགས་མེད་པར། །རྫོང་ནི་གཅིག་ཅིག་བརྒལ་བར་འགྱུར། །སྐྱེ་བོ་གང་ཞིག་སྐྱེ་བོ་འདོད། །ཉེས་པར་བྱས་པ་མང་དུ་བྱེད། །སྐྱེ་བོས་སྐྱེ་བོ་<line/>
སྐྱོབ་མི་ནུས། །སྐྱེ་བོ་རང་གིས་བྱས་ལ་སྤྱོད། །སྐྱེ་བོ་བུ་ཡི་འདུ་ཤེས་ཀྱིས། །རྨོངས་པ་ཅི་ཡི་ཕྱིར་ན་བསླུས། །རྨོངས་པས་བསླུས་པ་ཁྱོད་ཀྱིས་སུ། །སྦྱིན་ལ་སོགས་པའི་བློ་མ་བསྐྱེད།།<line/>
འཇིག་རྟེན་འདི་དང་ཕ་རོལ་གྱི། །འཇིག་རྟེན་དེ་བཞིན་འབྲང་བའི་དགྲ་།དགྲ་ཡི་ནང་ན་དགྲ་དང་པོ། །ངན་སོང་ཐམས་ཅད་རྣམ་སྟོན་པ། །དུག་དང་མེ་དང་མཚོན་ལྟ་བུ། །རང་གིས་<line/>
བྱས་པ་ངན་བྱས་ཡིན། །ཁྱོད་ཀྱིས་ལས་ནི་བྱས་པ་དག །ཁྱོད་ཉིད་རྗེས་སུ་སྤྱོད་པ་ཡིན། །གཞན་གྱིས་བྱས་པའི་ལས་དེ་ནི། །ཕ་རོལ་དག་ལ་འཕོ་བ་མེད། །མི་ཡིས་ཉེས་པར་<line/>
སྤྱོད་བྱས་པ། །འཇིག་རྟེན་འདི་དང་ཕ་རོལ་དང༌། །ཐོག་མ་བར་དང་ཐ་མ་རུ། །བདེ་འབྱུང་བདེ་བའི་རོ་མི་མྱོང༌། །དེ་ཉིད་འདོད་པར་མི་བྱེད་པའི། །སེམས་ནི་རྣམ་པར་དཀྲུགས་པ་བྱས། །<line/>
བྱིས་པའི་སེམས་དང་ཡིད་འཕྲོགས་པ། །མི་དགེའི་ཆོས་ནི་རྣམ་པར་འཕེལ། །ཡིད་ཀྱིས་བསླུས་པའི་སེམས་ཅན་ནི། །ཡིད་ཀྱིས་རབ་ཏུ་རྣམ་པར་ཆགས། །མུན་པ་ནས་ནི་མུན་པ་<line/>
</page>
<page index="405" id="373A">༄༅། །རུ༑ ༑སེམས་ཅན་དམྱལ་བར་སྡིག་ཅན་འགྲོ་།འཁོར་བར་མུན་པས་བསྒྲིབས་པ་དག །སངས་རྒྱས་བསྟན་པ་རྙེད་པར་དཀའ། །གང་དག་ཆོས་ནི་མི་<line/>
འདོད་པ། །སྡུག་བསྔལ་ཤིན་ཏུ་སྡུག་བསྔལ་འགྲོ་།གང་ཞིག་རྟག་ཏུ་སེམས་མ་ཞི། །ཡུལ་རྣམས་ཀྱིས་ནི་ངེས་པར་འཇོམས། །གནས་འདི་དག་ཏུ་དེ་འགྲོ་སྟེ། །འདི་ལྟར་<line/>
ཁྱོད་ཉིད་རྗེས་སུ་ལྟོས། །དེ་ལྟར་ཉེས་པར་བྱས་པའི་ལས་ཀྱི་མཐའ་སྤྱད་པ། རང་གི་ལུས་དང༌། ངག་དང༌། སེམས་ཀྱིས་བསླུས་ཤིང་ཉེས་པར་བྱས་པ་ནི་གཤིན་རྗེའི་མི་དེ་དག་<line/>
གིས་རྗེས་སུ་བསྟན་ནས་སེམས་ཅན་དམྱལ་བ་ཆེན་པོ་རབ་ཏུ་ཚ་བར་སོང་སྟེ། སྣས་ནི་ལྗན་ལྗིན་དང༌། རུལ་བ་དང༌། མི་གཙང་བའི་ཚོགས་ཀྱི་དྲི་ཤིན་ཏུ་མི་ཞིམ་པ་དག་མནོམ་<line/>
མོ༑ ༑ལྕེས་ནི་ཟངས་རབ་ཏུ་ཚ་ཞིང་མཁྲང་ལ་རོ་བྲོ་བ་མེད་པ་དང༌། དྲི་དང༌། རོ་དང༌། གཟུགས་ཡིད་དུ་མི་འོང་བ་དག་མྱོང་ངོ༌། །སེམས་ཅན་དམྱལ་བ་པའི་ལུས་ཀྱིས་ཀྱང་རླུང་<line/>
སྤུ་གྲི་དང༌། མེ་ལྟ་བུ་དང་བཅས་པས་རེག་གོ །ཡུལ་འཇིགས་པ་ལྔས་མི་འཇིགས་པའི་ཡིད་ཀྱང་སེམས་ཅན་དམྱལ་བ་ཆེན་པོ་སྔར་བསྟན་པས་ཤིན་ཏུ་རྣམ་པར་སློང་བར་བྱེད་<line/>
དོ༑ ༑མིད་པའང་གཤིན་རྗེའི་མིས་རབ་ཏུ་དམ་པོར་བཅིངས་ཤིང་ལས་ཀྱི་རླུང་ལངས་པའི་སེམས་ཅན་དག་གིས་དབང་མེད་པར་ཁྲིད་དོ། །གཤིན་རྗེའི་མི་བཞིན་བསྒྱུར་ཅིང་<line/>
</page>
<page index="406" id="373B">ལག་པ་དང༌། རྐང་པ་དང༌། ལྟོ་དང༌། སེན་མོ་སོ་སོ་ན་འཇིགས་པ། འབྲུག་གི་འུར་སྒྲ་འཇིགས་ཤིང་ལག་ན་མཚོན་ཆ་ཐོགས་པ་སྤྲིན་ནག་པོ་ལྟ་བུ་དང༌། མིག་འབར་ཞིང་རབ་ཏུ་<line/>
འབར་ལ་མཆེ་བ་འཁོར་ལོ་ལྟར་རྣོ་བ། གསུས་པ་རབ་ཏུ་ཆེ་ཞིང་ལག་པ་ཐུང་བ། སེན་མོ་མཁྲང་ཞིང་རྣོ་ལ་རོད་པ། ལུས་ཐམས་ཅད་རྩ་སྤོམ་པོས་ཁྱབ་པར་སྤྲེལ་བའི་རྣམ་པ་དེ་ལྟ་བུ་དག་<line/>
གིས་ཉེས་པར་བྱས་པའི་ལས་ཀྱི་མཐའ་དཔྱད་པ་དེ་དེ་ལྟར་དཔག་ཚད་བྱེ་བ་སུམ་ཅུ་རྩ་དྲུག་དང༌། འོག་ཏུ་དཔག་ཚད་བྱེ་བ་བཅུ་དང༌། ས་དང༌། རྒྱ་མཚོ་དང༌། གླིང་དང༌། ཚོང་འདུས་<line/>
དང་ལྡན་པ་དཔག་ཚད་སྟོང་ཕྲག་དྲུག་ཅུ་རྩ་བརྒྱད་དུ་ཁྲིད་དེ། རྒྱ་མཚོར་གཏོགས་པར་དེ་འདུག་གོ །རྣམ་པ་འདི་ལྟ་བུའི་ལས་ཀྱི་རླུང་གིས་འཕགས་པ་ནི་གང་དུ་ཡིད་ཀྱིས་ཀྱང་དཔེ་བྱ་<line/>
བར་སླ་བ་མ་ཡིན་ནོ། །ཉི་མ་དང༌། ཟླ་བ་དང༌། རླུང་འགྲོ་བ་མེད་དེ། རླུང་རྣམས་ཀྱི་ནང་ན་ནི་ལས་ཀྱི་རླུང་མཆོག་ཡིན་ཏེ། གཞན་རླུང་མ་ཡིན་པ་དེ་ལྟ་བུར་ཉེས་པར་བྱས་པའི་ལས་<line/>
ཀྱི་མཐའ་དཔྱད་པ་དེ་ཁྲིད་དེ། གཤིན་རྗེས་སྔ་མ་བཞིན་རྗེས་སུ་བསྟན་ཏོ། །ཉེས་པར་བྱས་པའི་ལས་ཀྱི་ཞགས་པས་བཅིངས་པ་གཤིན་རྗེའི་གནས་དེ་ནས་བྱུང་ནས། སེམས་ཅན་དུ་བགྲང་<line/>
བ་ལུས་དང་ལྡན་པའི་ལས་མི་གཙང་བ་རྣམས་ཀྱིས་བཅིངས་པ་སེམས་ཅན་དམྱལ་བ་རབ་ཏུ་ཚ་བ་དེར་ཁྲིད་དོ། །སེམས་ཅན་དམྱལ་བ་དེ་རྒྱང་རིང་པོ་ན་ཀུན་ཏུ་རབ་ཏུ་འབར་བ་མུན་<line/>
</page>
<page index="407" id="374A">༄༅། །པ་མུན་ནག་དང༌། རྒྱང་རིང་པོ་ན་མེ་འབར་བ། རང་གི་བོང་ཚོད་དཔག་ཚད་ལྔ་སྟོང་ཡོད་པ། སྐྱེ་འགྲིབ་མེད་པ། ཆེས་ཉུང་བ་དང༌། ཆེས་མང་བ་མཐོང་<line/>
ངོ༑ ༑དཔག་ཚད་སུམ་སྟོང་ན་སེམས་ཅན་དམྱལ་བ་པ་རྣམས་ཀྱི་སྒྲ་འབྱིན་པ་ཐོས་ཏེ། །སོ་སོ་ནི་སྙིང་རྗེ་རྗེ་སྐད་དང༌། འཇིགས་ཤིང་དམན་ལ་གདངས་མི་སྙན་པ་དགའ་བ་<line/>
མེད་ཅིང་སྡུག་བསྔལ་ཚ་བ་རྩུབ་པ་བཟོད་པར་དཀའ་ཞིང་རོ་བྲོ་བ་མེད་པ་རྣམ་པ་དུ་མ་དག་ལོ་འབུམ་ཕྲག་བྱེ་བ་དུ་མར་ལོ་བགྲང་གིས་མི་ལང་བར་རྒྱུན་དུ་སྒྲ་འབྱིན་པ་ཐོས་སོ། །སེམས་<line/>
ཅན་དམྱལ་བ་པ་དེ་སེམས་ཅན་དམྱལ་བ་པ་རབ་ཏུ་ཚ་བར་སྒྲ་འབྱིན་པ་དེས་ཐོས་ནས་ཡིད་བཅུ་འགྱུར་དུ་འཇིགས་ཤིང་སྐྲག་གོ །སེམས་ཅན་དམྱལ་བ་ཆེན་པོ་རབ་ཏུ་ཚ་བ་ག་ལ་<line/>
བ་དེའི་ཕྱོགས་སུ་ཡང་གཤིན་རྗེའི་མི་རྣམས་ཀྱིས་ཁྲིད་ནས་ཚིགས་སུ་བཅད་པ་འདི་དག་སྨྲས་སོ། །འདི་ནི་སེམས་ཅན་དམྱལ་བའི་སྒྲ། །ཐོས་ནས་བློ་ངན་ཁྱོད་འཇིགས་སམ། །<line/>
གང་དུ་ཁྱོད་ནི་མེ་ཡིས་སུ། །ཤིང་ལྟར་བསྲེགས་ན་ཇི་ལྟར་བྱ། །མེ་ཡིས་བསྲེགས་པ་བསྲེག་པ་མིན། །ངན་པར་བྱས་པས་ཁྱོད་བསྲེགས་སོ། །མེ་ནི་ཞི་བར་འགྱུར་སྲིད་ཀྱི། །<line/>
ནམ་ཡང་ངན་བྱས་མེ་མི་ཞི། །མེ་ཡིས་འཇིག་རྟེན་མཐར་མི་ཁྱེར། །མེ་ཡི་ཕྱི་བཞིན་མེ་མི་འབྲང༌། །ངན་བྱས་སྡིག་པའི་མེ་འདི་ཡིས། །ཁྱོད་དང་བཅས་པར་མྱུར་བར་སྲེག །ངན་[?]<line/>
</page>
<page index="408" id="374B">བྱས་མེ་ཡིས་གང་བསྲེགས་པ། །མི་དེ་དག་ནི་དམྱལ་བར་སྲེག །ངན་བྱས་མེ་ནི་གང་སྤོང་བ། །དེ་དག་དམྱལ་བའི་འཇིགས་པ་མེད། །གང་དག་བདག་ཏུ་གཅེས་འདོད་དང༌། །གལ་<line/>
ཏེ་དམྱལ་བར་རྣམ་འཇིགས་ན། །སྡིག་པ་དག་ནི་རྣམ་པར་སྤངས། །དེ་ལས་སྡུག་བསྔལ་འབྱུང་མི་འགྱུར། །སྡིག་པ་ཤིན་ཏུ་རྣམ་སྤངས་པ། །སེམས་ནི་རྟག་ཏུ་གཙང་བ་དང༌། །<line/>
ལུས་དང་དག་གི་ཚོགས་ཞི་བ། །མྱ་ངན་འདས་པ་ཡོང་མི་རིང༌། །སེམས་ཅན་རྟག་ཏུ་སྡིག་སེམས་པ། །རྟག་ཏུ་གཏི་མུག་དབང་དུ་སོང༌། །སེམས་ཅན་དམྱལ་བ་དྲག་པོ་ཐོབ། །ཅི་<line/>
ཕྱིར་རབ་ཏུ་མཆི་མ་འབྱིན། །ངན་བྱས་ཐོག་མ་བར་ཐ་མར། །སྡུག་བསྔལ་སྡུག་བསྔལ་རྣམ་སྨིན་དང༌། །དེ་བཞིན་སྡུག་བསྔལ་འགྲོ་བ་དང༌། །ལེགས་པ་ཡོངས་སུ་སྨིན་མི་འགྱུར། །<line/>
འཇིག་རྟེན་ཕ་རོལ་ཁྱོད་ཀྱིས་སྡིག །སྡིག་པ་གང་དག་ངན་བྱས་མང༌། །དེ་ཡི་འབྲས་བུ་རྣམ་སྨིན་ནི། །དེ་རིང་མི་བཟད་ཉེ་བར་སྤྱོད། །མི་ཡིས་ངན་བྱེད་བྱས་པ་ནི། །མི་བཟད་ཤིན་ཏུ་<line/>
མི་བཟད་འགྲོ་།མི་ཡིས་ལེགས་བྱེད་བྱས་པ་ནི། །བདེ་ལས་ཤིན་ཏུ་བདེ་བར་འགྲོ་།སྡིག་པའི་འབྲས་བུ་མི་བཟད་པ། །བདེ་བ་འཐོབ་པར་འགྱུར་བ་མེད། །བདེ་བ་དག་གི་འབྲས་<line/>
བུ་ཡང༌། །མི་བཟད་ལོག་པར་སྨིན་མི་འགྱུར། །འཁོར་བ་ཐོག་མ་མེད་པ་ནས། ལེགས་བྱས་འབྲས་བུ་བདེ་བ་དང༌། །ངན་པར་བྱས་པའི་ལས་དག་ནི། །དེ་བཞིན་སྡུག་བསྔལ་འབྲས་<line/>
</page>
<page index="409" id="375A">༄༅། །བུ་དྲན། །རྒྱུ་རྐྱེན་འདྲ་བར་འབྱུང་འགྱུར་གྱི། །ལོག་པར་རྟོག་པར་མི་བྱེད་དེ། །ཇི་ལྟར་སྔོན་གྱི་རྒྱུ་བྱས་པ། །དེ་ལྟར་འབྲས་བུ་ཐོབ་པར་འགྱུར། །དེ་<line/>
ལྟར་སྲིད་པ་བར་མ་དེར་ལས་ཀྱིས་བྱས་པའི་གཤིན་རྗེའི་མི་རྣམས་ཀྱིས་རྗེས་སུ་བསྟན་ནས་དེ་སེམས་ཅན་དམྱལ་བ་དེར་ཁྲིད་དོ། །ཐོས་ནའང་སྤུ་ཟིང་ཞེས་བྱེད་ཅིང་ཤིན་ཏུ་<line/>
འཇིགས་པ་མཐོང་ན་ལྟ་སྨོས་ཀྱང་ཅི་དགོས་པ་སྲིད་པ་བར་མ་དེས་མཐོང་ནས་གཟུགས་ལ་སོགས་པའི་ཕུང་པོ་དེ་དག་ཇི་ལྟར་སེམས་ཅན་དམྱལ་བས་བྱས་པ་དྲོ་བ་འདོད་པ་དེ་<line/>
ལྟར་གྲངས་བར་བྱས་པའི་སྡུག་བསྔལ་མི་བཟད་པས་སྡུག་བསྔལ་ལོ། །དེ་ཉེ་བར་ལེན་པ་ཉིད་ལས་སྲིད་པ་འབྱུང་ལ་དེ་ལྟར་སྲིད་པའི་ཡན་ལག་ལ་གནས་པ་དེ་ལས་སྐྱེ་བ་འབྱུང་<line/>
སྟེ༑ དེའི་མི་དགེ་བའི་ལས་གང་ཡིན་པ་སྲོག་གཅོད་པ་དང༌། མ་བྱིན་པར་ལེན་པ་དང༌། འདོད་པས་ལོག་པར་གཡེམ་པ་དང༌། ཆང་འཐུང་བ་དང༌། རྫུན་སྨྲ་བ་དང༌། ལོག་<line/>
པར་ལྟ་བས་དགེ་སློང་མ་ཞེས་སྡང་མེད་པ། ཚུལ་ཁྲིམས་དང་ལྡན་པ། འདོད་པ་མེད་པ། འོས་པ་མ་ཡིན་པ་ལ་རུང་བར་བཟུང་སྟེ། སུན་ཕྱུང་ན་དེའི་མི་དགེ་བའི་ལས་བྱས་<line/>
ཤིང་བསགས་པའི་རྣམ་པར་སྨིན་པ་ལྕི་བའི་ཤུགས་གང་ཡིན་པ་དེས་མེའི་ཕུང་པོ་འབར་བ་རྒྱར་དཔག་ཚད་ལྔ་བརྒྱ་ཡོད་ཅིང་འཕང་དུ་དཔག་ཚད་ཉིས་བརྒྱ་ཡོད་པ་དེར་ལས་ངན་<line/>
</page>
<page index="410" id="375B">པ་བྱས་པས་འཕངས་ཏེ། ཇི་ལྟར་རི་མཐོན་པོ་ལ་ལྕགས་ཀྱི་མདའ་འཕངས་པ་ཐགས་ཐོགས་མེད་པར་འགྲོ་བ་ཤུགས་ཀྱིས་འཕེན་པ་དེ་ལྟར་སེམས་ཅན་དམྱལ་བ་བ་དེ་མེ་ཐབ་དེར་<line/>
འདོར་རོ། །འདོར་བ་ན་ལས་ཀྱིས་བྱས་པའི་ཕུར་བུ་རྣམས་འབྱུང་བར་འགྱུར་ཏེ། གང་བྱུང་བ་ཙམ་གྱིས་ཀྱང་ལུས་ཡོངས་སུ་མི་གཏོང་ངོ༌། །དེ་ལྟར་དེའི་མགོ་ཐུར་དུ་དབྱངས་ཤིང་རྐང་པ་<line/>
གྱེན་དུ་བསྒྲེང་སྟེ་འདོར་བ་ན། དང་པོ་ཁོ་ནར་མེས་མིག་དང༌། མགོའི་པགས་པ་སྲེག་གོ །དེ་ནས་མགོའི་ཐོད་པ། དེ་ནས་འགྲམ་པའི་རུས་པ། དེ་ནས་སོ། སོའི་འོག་སོ་དྲུང༌། སོ་དྲུང་<line/>
གི་འོག་ཏུ་མགྲིན་པའི་རུས་པ། མགྲིན་པའི་རུས་པའི་འོག་ཏུ་རྒྱབ་ཀྱི་རུས་པ་དང༌། བྲང་རུས། བྲང་རུས་ཀྱི་འོག་ཏུ་མགྲིན་པ་དང༌། མིད་པ། དེའི་འོག་ཏུ་མཆིན་པ། མཆིན་པའི་འོག་<line/>
ཏུ་མཆེར་པ། མཆེར་པའི་འོག་ཏུ་རྒྱུ་མ། རྒྱུ་མའི་འོག་ཏུ་གཉེ་མ། གཉེ་མའི་འོག་ཏུ་འདོམས། འདོམས་ཀྱི་འོག་ཏུ་ཕོ་མཚན། ཕོ་མཚན་གྱི་འོག་ཏུ་བརླ། བརླའི་འོག་ཏུ་པུས་མོའི་ལྷ་<line/>
ང༑ པུས་མོའི་ལྷ་ངའི་འོག་ཏུ་པུས་མོ་གཉིས་ཀ །པུས་མོ་གཉིས་ཀའི་འོག་ཏུ་སོར་མོ་སྟེ། དེ་ལྟར་དང་པོ་ལས་བྱེད་པ་ངན་པ་བྱས་པ་དེ་སེམས་ཅན་དམྱལ་བ་བའི་མེའི་དོང་དུ་འདོར་བ་<line/>
སྲེག་ཅིང་འཚོའང་སྡུག་བསྔལ་རྒྱུན་མི་འཆད་པར་འབྱུང་སྟེ། ཇི་ལྟ་ཇི་ལྟར་ངན་པ་བྱས་པའི་ལས་ཡང་དང༌། ཡང་དུ་བྱས་པ་དེ་ལྟ་དེ་ལྟར་སེམས་ཅན་དམྱལ་བ་བའི་སྡུག་བསྔལ་<line/>
</page>
<page index="411" id="376A">༄༅། །ཡང་དང༌། ཡང་དུ་འབྱུང་ལ་དེ་ཤུགས་ཀྱིས་འབར་བའི་ཕྲེང་བའི་ཐབ་ཏུ་འདོར་ཞིང་ས་གཞི་རྡོ་རྗེ་ལྟ་བུ་ལ་ཕྱེར་བཏགས་པ་དང༌། སྐྱེས་ནས་དེ་ནས་<line/>
ཡང་ཇི་ལྟར་ཕོ་ལོང་དང་པོར་ས་ལ་བརྡབ་ནས། བརྟུད་དེ་བརྟབས་པ་དེ་ལྟ་དེ་ལྟར་དེའི་རོ་སྟོད་སྔ་ལ་རོ་སྨད་ཕྱིར་འདོར་བ་དུ་སྐད་འདོན་པ་ན་དེ་ནས་ཡང་འོར་རོ། །འབར་<line/>
བའི་ཕྲེང་བས་ཕངས་པའི་ལུས་དེ་དེ་ནས་ཡང་སྲེག་པ་ན། སྔ་མ་བཞིན་དུ་མེ་ལྕེའི་ནང་དུ་འཇུག་གོ །དེ་ལྟར་དེ་ལོ་འབུམ་ཕྲག་དུ་མར་སེམས་ཅན་དམྱལ་བའི་མེ་ཐབ་དེར་སྲེག་<line/>
གོ་༑བསྲེགས་ནས་དེ་ནས་ཡང་དུས་ཟད་ཀྱི་བར་དུ་འབྱུང་ངོ༌། །དེ་ནས་མེ་ཐབ་དེ་ལས་སེམས་ཅན་དུ་བགྲང་བ་མ་ཡིན་པ་གཤིན་རྗེའི་མི་ཕྲ་སྐམ་རབ་ཏུ་འབར་བ་ཐོགས་པས་མི་<line/>
དེ་བཟུང་ནས་འདྲེན་ཏོ། །ཕྲ་སྐམ་རབ་ཏུ་འབར་བའི་རྣམ་པ་དེ་ལྟ་བུ་དེ་བས་གང་མེ་ཐབ་ཆེས་གྲང་སྟེ། ཕྲ་སྐམ་ཉིས་གྱུར་གྱིས་ཚ་བ་གང་ཡིན་པ་དེའི་རྒྱུ་ནི་གང༌། རྐྱེན་ནི་གང་<line/>
ཡིན་སྙམ་ནས་དེ་ལ་རྒྱུ་ནི་འདི་ཡིན་ཏེ། གང་སྲོག་གཅོད་པས་མེ་ཐབ་ཏུ་སྲེག་ལ། སྲོག་གཅོད་པ་དང༌། མ་བྱིན་པར་ལེན་པ་ངན་པ་བྱས་པ་དག་ཕྲ་སྐམ་གྱིས་ཉིས་གྱུར་དུ་<line/>
རབ་ཏུ་སྲེག་སྟེ། རྒྱུ་ནི་དེ་ཡིན། རྐྱེན་ནི་དེ་ཡིན། གཞི་ནི་དེ་ཡིན་ནོ། །ཕྲ་སྐམ་གྱིས་ཉིས་གྱུར་དུ་རབ་ཏུ་སྲེག་པ་གང་ཡིན་པའི་ཕྲ་སྐམ་དེས་དྲངས་ནས་སེམས་ཅན་དུ་བགྲང་བ་མ་<line/>
</page>
<page index="412" id="376B">ཡིན་པ་གཤིན་རྗེའི་མི་དེ་རྣམས་ཀྱིས་ལྕགས་ཀྱིས་གཞི་རབ་ཏུ་འབར་བའི་སྟེང་དུ་འཇོག་གོ །ཕུར་བུ་རབ་ཏུ་འབར་བའི་ཕུར་བུ་དེས་དེའི་རྒྱབ་དང༌། འདོམས་སྔ་མ་བཞིན་ཕུག་ནས་<line/>
དེའི་སྟེང་དུ་བཞག་ལ་རལ་གྲི་ཤིན་ཏུ་རྣོན་པོ་རབ་ཏུ་འབར་བས་རླིག་པ་དང༌། ཕོ་མཚན་ལྷན་ཅིག་གཅོད་དེ་སྡུག་བསྔལ་སུམ་གྱུར་དུ་མྱོང་ངོ༌། །དེའི་རྒྱུ་ནི་གང་ཡིན། རྐྱེན་ནི་གང་ཡིན་།<line/>
གཞི་ནི་གང་ཡིན་སྙམ་ན། དེ་ལ་རྒྱུ་ནི་འདི་ཡིན། རྐྱེན་ནི་འདི་ཡིན། གཞི་ནི་འདི་ཡིན་ཏེ། འདི་ལྟ་སྟེ། སྲོག་གཅོད་པ་དང༌། མ་བྱིན་པར་ལེན་པ་དང༌། འདོད་པས་ལོག་པར་གཡེམ་བརྒྱུ་<line/>
དང་རྐྱེན་དང་གཞིར་གྱུར་ཏེ། རྒྱུ་དེས་སྡུག་བསྔལ་སུམ་གྱུར་དུ་མྱོང་ངོ༌། །འདི་ལྟ་སྟེ། ལྕགས་མགར་གྱིས་ན་ལྕགས་མགར་རམ། ལྕགས་མགར་གྱི་སློབ་མས་སྤུད་པ་བླངས་ཏེ་དབུགས་<line/>
ཀྱིས་བཀང་ནས་ཇི་ལྟ་ཇི་ལྟར་དབུགས་ཀྱིས་འབུད་པ་དེ་ལྟ་དེ་ལྟར་ཉེས་པར་བྱེད་པའི་ལས་ཀྱི་མཐའ་བྱས་པ་དེ་བཞིན་དུ་སྲེག་གོ །ཉེས་པར་བྱས་པའི་མགར་པ་ནི་ལས་དང་མཇུག་ཅེས་<line/>
བྱ་བའི་ཚིག་བླ་དྭགས་སོ། །མགར་བའི་སློབ་མ་ཉེས་པར་བྱས་པའི་ལས་ཞེས་བྱ་བ་ནི་ལས་ཀྱི་ཉེར་བསྡོགས་ཞེས་བྱ་བའི་ཚིགས་བླ་དྭགས་སོ། །རླུང་ཞེས་བྱ་བ་ནི་ལས་ཀྱི་རླུང་ཞེས་བྱ་<line/>
བའི་ཚིག་བླ་དྭགས་སོ། །སྤུད་པ་ཞེས་བྱ་བ་ནི་ལྟ་བ་ངན་པ་ཞེས་བྱ་བའི་ཚིག་བླ་དྭགས་སོ། །མདག་མེ་རབ་ཏུ་འབར་བ་ཞེས་བྱ་བ་ནི་སེམས་ཅན་དམྱལ་བ་པ་ཞེས་བྱ་བའི་ཚིག་བླ་<line/>
</page>
<page index="413" id="377A">༄༅། །དྭགས་སོ། །ཇི་ལྟ་ཇི་ལྟར་སྦུད་པ་འབུད་པ་དེ་ལྟ་དེ་ལྟ་སྲེག་ཅེས་བྱ་བ་ནི་སེམས་ཅན་དམྱལ་བ་བ་དག་ཀྱང་ཇི་ལྟ་ཇི་ལྟར་ཤིན་ཏུ་མི་དགེ་བའི་ལས་བྱས་<line/>
བ་དེ་ལྟ་དེ་ལྟར་སྡུག་བསྔལ་ཤིན་ཏུ་མི་བཟད་པ་མྱོང་བར་འགྱུར་ཏེ། དེ་ནི་རྒྱུ་ཡིན། དེ་ནི་རྐྱེན་ཡིན་ནོ། །རལ་གྲིའི་གནོད་པ་གང་གིས་དེ་ཤིན་ཏུ་མི་བཟད་པ་སུམ་གྱུར་དུ་འབྱུང་བར་<line/>
འགྱུར་ཏེ། སྲོག་གཅོད་པ་དང༌། མ་བྱིན་པར་ལེན་པ་དང༌། འདོད་པས་ལོག་པར་གཡེམ་པ་ཀུན་ཏུ་བསྟེན་ཅིང་བསྒོམས་ཏེ་མང་དུ་བྱས་པ་རྣམས་ཀྱི་འབྲས་བུ་དེ་ཡིན་པར་རིག་<line/>
པར་བྱའོ། །སེམས་ཅན་དམྱལ་བ་པ་དེ་འཇིགས་པས་མིག་བློང་བ་རྣམ་པར་སྒྲ་འབྱིན་ཅིང་འཕགས་པ་མ་ཡིན་པའི་ལས་ཀྱིས་འཚེད་པ་ན། དྲིས་པ། ཀྱེ་གྲོགས་པོ་དག །ཁྱེད་<line/>
ཅག་ལ་ཅི་ཞིག་གནོད། སྡུག་བསྔལ་དེ་དག་གིས་མངོན་པར་ཉམ་ཐག་པ་དེས་གཤིན་རྗེའི་མི་རྣམས་ལ་འདི་ལྟར་སྡུག་བསྔལ་ཚ་བ་དག་གིས་ཉམ་ཐག་པའི་སྡུག་བསྔལ་འདི་<line/>
དག་ནི་སྡུག་བསྔལ་བ་མེད་ཀྱི་འདི་ལྟར་བདག་ཅག་ནི་སྐོམ་པས་གདུངས་སོ་ཞེས་སྨྲས་པ་དང༌། དེ་གཤིན་རྗེའི་མི་དེ་དག་གིས་ཐོས་ནས་འཇིགས་པའི་རླབས་ཞེས་བྱ་བ་ཟངས་<line/>
དང༑ ཞེ་ཉེ་བསྲེགས་པ་རབ་ཏུ་བསྐོལ་བའི་རླབས་ཀྱིས་འགྲམ་གཉིས་ཀ་གནོད་པ། ཆུ་བོའི་རླབས་ཀྱི་སྒྲ་མཐོང་ཞིང་ཐོས་ན། འཇིགས་ཤིང་དངང་བ་དེ་ནས་ལྕགས་ཀྱི་སྣོད་<line/>
</page>
<page index="414" id="377B">ཀྱི་ནང་དུ་ཟངས་ཞ་ཉེར་བསྲེགས་ཏེ་བསྐོལ་བ་དེར་བླུགས་ནས་ཁྱེར་ཏེ་འོངས་ནས། འདི་ལྟར་ཀྱེ་གྲོགས་པོ་དག །འཐུང་ཞེས་སྨྲས་སོ། །དེ་སྐོམ་པས་གདུངས་པའི་བསམ་པས་བཏུང་<line/>
བ་ཡིན་ནོ་སྙམ་ནས། དེ་ལག་པ་གཉིས་ཀས་བླངས་ནས་ལས་ཀྱིས་བསྒྲིབས་པ་སྐོམ་པས་གདུངས་པ་འཐུང་བ་དང༌། དེའི་མཆུ་སྲེག་ཅིང་ལྕེ་སྲེག་པ་ནས་མགུལ་བ་དང༌། མིད་པའི་བར་ནས་རོ་<line/>
སྨད་ཀྱི་བར་དུ་འབྱུང་སྟེ། དེ་སྡུག་བསྔལ་བཞི་འགྱུར་དུ་མྱོང་ངོ༌། །བཞི་འགྱུར་དུ་བྲེགས་པ་དེའི་ལས་ཀྱི་འབྲས་བུ་གང་ཡིན་སྙམ་ན། གང་གིས་སྲོག་གཅོད་པ་དང༌། མ་བྱིན་པར་ལེན་པ་དང༌། །<line/>
འདོད་པས་ལོག་པར་གཡེམ་པ་དང༌། ཆང་འཐུང་བ་ནི་སྡོམ་པ་བླངས་པས་འཐུངས་ཤིང་ཁྱིམ་གྱི་གནས་ན་བྱུང་བ་སྡོམ་པ་བླངས་པའི་དགེ་སློང་མ་དག་ལ་བླུད་པ་དེའི་འབྲས་<line/>
བུ་ནི་འདི་ཡིན་ཏེ། འདི་ལྟར་སེམས་ཅན་དམྱལ་བ་པ་དེ་ཟངས་དམར་པོ་རབ་ཏུ་བསྐོལ་བ་དེ་ལ་འཐུང་བའི་བསམ་པས་ལེན་པ་དེ་ཡིན་ནོ། །དེ་བཞིན་དུ་དགེ་སློང་ཚུལ་ཁྲིམས་དང་ལྡན་པས་<line/>
བཏུང་བ་རུང་བ་ཡིན་ནོ་སྙམ་ནས་ཆང་དེའང་དུག་ཧ་ལ་ཧ་ལ་ལྟ་བུ་ཡིན་ཏེ། དགེ་སློང་བློ་ཞན་པ་དེས་སྦྱིན་པ་པོ་དང༌། སྦྱིན་བདག་དག་གིས་ལ་དཔོ་བར་མ་ནུས་ཤིང་དགེ་འདུན་ལ་འཇིགས་<line/>
ནས་འཐུངས་པ་དེའི་འབྲས་བུ་ནི་འདི་ཡིན་ཏེ། སེམས་ཅན་དམྱལ་བ་བའི་ཟངས་པ་ཞུས་པ་དེས་དག་ལ་དཔོ་བར་མི་ནུས་ཏེ། ལས་དེའི་འབྲས་བུ་ནི་དེ་ཡིན་ནོ།། །།འཕགས་<line/>
</page>
<page index="415" id="378A">༄༅། །པ་དམ་པའི་ཆོས་དྲན་པ་ཉེ་བར་གཞག་པ། བམ་པོ་བཅུ་གསུམ་པ། དེ་ནས་ཡང་གཤིན་རྗེའི་མི་དེ་དག་གིས་སེམས་ཅན་དམྱལ་བ་བ་དེ་དག་ལ་དྲིས་<line/>
པ༑ འདི་ལྟར་ཀྱེ་གྲོགས་པོ་དག །ཁྱེད་ལ་ཅི་ཞིག་གནོད། སེམས་ཅན་དམྱལ་བ་བ་དེ་དག་གིས་སྨྲས་པ། བཀྲེས་པས་རབ་ཁོ་ནར་གནོད་དེ་སྡུག་བསྔལ་འདི་འང་བདག་གི་གནོད་པ་<line/>
དེ་དག་ཐམས་ཅད་ཟིལ་གྱིས་ནོན་ཏེ། བཀྲེས་པའི་སྡུག་བསྔལ་ཀྱིས་གནས་སོ། །དེ་ནས་གཤིན་རྗེའི་མི་དག་ཆུ་བོའི་རླབས་འཇིགས་པ་ནས་ལྕགས་ཀྱི་ཐུ་ལུམ་ལྔ་འགྱུར་དུ་རབ་ཏུ་<line/>
འབར་བ་བླངས་ཏེ། འོངས་པ་དང༌། དེ་ནས་སེམས་ཅན་དམྱལ་བ་པ་ལས་ཀྱིས་རྣམ་པར་རྨོངས་པའི་བློ་གྲོས་ཅན་དེ་དག་ལྕགས་ཀྱི་ཐུ་ལུམ་དེ་དག་བཟའ་བ་ཡིན་ནོ་སྙམ་ནས་བླངས་<line/>
ཏེ་ཟ་བ་དང༌། སྔ་མ་བཞིན་དུ་དེའི་མཆུ་སྲེག་པ་ནས་རོ་སྨད་ཀྱི་བར་དུ་བྱུང་གིས་ཀྱང་འཆི་བར་མི་བྱེད་དོ། །དེའི་ལས་ངན་པ་བྱས་པའི་དབང་གིས་ལྕེ་དེའང་སླར་འབྱུང་བར་<line/>
འགྱུར་ལ་པདྨའི་འདབ་མ་ལྟར་ཤིན་ཏུ་འཇམ་ཞིང་དེའི་ལུས་ཀྱང་འབྱུང་བར་འགྱུར་ཏེ། དེའི་ལས་ཀྱི་འབྲས་བུ་ནི་དེ་ཡིན་ནོ། །དེ་ནས་ཡང་དགེ་སློང་དེས་ཐོས་པ་ལས་བྱུང་བའི་<line/>
ཤེས་པས་དེ་བཞིན་གཤེགས་པའི་སྒྲོན་མ་ལྟ་བུར་གྱུར་པ་ལ་གང་གིས་སྲོག་གཅོད་པ་དང༌། མ་བྱིན་པར་ལེན་པ་དང༌། འདོད་པས་ལོག་པར་གཡེམ་པ་དང༌། ཆང་འཐུང་བ་དང༌།<line/>
</page>
<page index="416" id="378B">རྫུན་སྨྲ་བ་དེའི་འབྲས་བུ་ནི་འདི་ཡིན་ཏེ། གང་ཚུལ་ཁྲིམས་འཆལ་པ་ལུད་པོང་ལྟར་སྤྱོད་པ་ཚུལ་ཁྲིམས་དང་ལྡན་ནོ་སྙམ་ནས་ཡུལ་འཁོར་གྱི་བསོད་སྙོམས་ལ་ཡོངས་སུ་སྤྱོད་པ་དེའི་<line/>
འབྲས་བུ་ནི་དེ་ཡིན་པར་ཤེས་སོ། །དེ་ནས་ཡང་སེམས་ཅན་དམྱལ་བ་བ་དེ་གཤིན་རྗེའི་མི་དེ་དག་གིས་མཐོང་ནས་དེ་དག་གི་ལྕེ་བསྲེགས་ཤིང་ལས་ཀྱིས་རྣམ་པར་རྨོངས་པའི་བློ་<line/>
གྲོས་ཅན་དེ་དག་གི་ལྕེ་དེ་ཁ་དེ་ནས་འབྱིན་པར་བྱེད་དེ། དེའང་བརྫུན་དུ་སྨྲ་བའི་རྒྱུ་དེས་པདྨའི་འདབ་མ་ལྟར་ཤིན་ཏུ་འཇམ་པ་རྒྱར་དཔག་ཚད་ཕྱེད་ཁེབས་སོ། །དེ་ནས་གཤིན་རྗེའི་<line/>
མི་དེ་དག་གིས་ལྕེ་དེ་བཟུང་ནས་ལས་ཀྱིས་བསྒྲུབས་པའི་རྨོན་པ་བརྒྱ་ཕྲག་དུ་མ་རྣམས་ཀྱིས་ཉེས་པར་བྱས་ལོག་པར་སྨྲ་བ་དུ་ཞིང་སྐད་འབྱིན་བཞིན་དུ་ཤིན་ཏུ་རྨེད་དོ། །དེ་ལྟར་ལོ་<line/>
འབུམ་ཕྲག་དུ་མ་ལོ་བྱེ་བ་བརྒྱ་ཕྲག་བགྲང་གིས་མི་ལང་བའི་བར་དུ་མྱོང་བར་འགྱུར་ཏེ། ལས་བྱས་ཤིང་བསགས་པ་དེ་དག་གི་འབྲས་བུ་རྣམ་པར་སྨིན་པ་དག་མ་མྱོང་བར་སེམས་<line/>
ཅན་དམྱལ་བ་ལས་ཐར་བ་མེད་དོ། དེ་ནས་གཤིན་རྗེའི་མི་དེ་དག་གིས་སེམས་ཅན་དམྱལ་བ་པ་དེ་དག་ལ་ཚིགས་སུ་བཅད་པ་འདི་དག་རྗེས་སུ་བསྟན་ཏོ། །ཇི་ལྟར་ཁྱོད་ལ་སྲོག་<line/>
གཅེས་པ། །གཞན་ལའང་དེ་ལྟར་རབ་ཏུ་གཅེས། །སྡིག་པ་དག་གི་རྗེས་འབྲང་བ། ཁྱོད་ཀྱིས་ཅི་ཕྱིར་སྲོག་གཅོད་བྱས། །མི་ཡིས་སྲོག་དང་བསྔོས་བྱས་ནས། །ནོར་ནི་གང་ཞིག་<line/>
</page>
<page index="417" id="379A">༄༅། །ཡང་དག་བསྒྲུབས། །གཞན་གྱི་ནོར་ལ་འདོད་པས་སུ། །དེ་ནི་ཁྱོད་ཀྱིས་ཅི་ཕྱིར་འཕྲོག །ཀུན་གྱི་ནང་ན་སྡུག་པ་སྟེ། །སྲོག་པས་ཕངས་པའི་ཆུང་མ་<line/>
དེ༑ ༑ཁྱོད་ཀྱིས་འདོད་ཆགས་ཆགས་པ་ཡི། །སྟོབས་ཀྱིས་ཅི་ཡི་ཕྱིར་ན་དབྲོག །སྐྱེ་བོ་རྣམ་པར་རྨོངས་པའི་བློ། །ཆོས་ལ་མཆོག་ཏུ་སུན་འབྱིན་པ། །སྡིག་པའི་ཆང་ནི་འཐུང་བ་དག །<line/>
ཁྱོད་ཀྱིས་ཅི་ཕྱིར་ཡོངས་མ་སྤངས། །དུག་ལྟ་བུ་ཡི་ལྕེ་ལས་བྱུང༌། །གང་ཀུན་ཡིད་ཆེས་མི་བྱེད་པ། །རྫུན་དུ་སྨྲ་བའི་སྡིག་བདག །ཁྱོད་ཀྱིས་ཅི་ཕྱིར་ཡོངས་མ་སྤངས། །དེ་ལྟར་<line/>
སྡིག་པ་རྣམ་ལྔ་ཡིས། །གང་ཕྱིར་རྗེས་སུ་ཆགས་ལྡན་ཁྱོད། །དེ་ཕྱིར་མ་དུ་ལེགས་པར་ཟོ། །སྨྲེ་སྔགས་དོན་མེད་ཅི་ཞིག་འདོན། །དུག་ལྟ་བུ་ཡི་སྡིག་པའི་ཆོས། །གང་ཕྱིར་<line/>
ཡོངས་སུ་མ་སྤངས་པར། །དེ་ཕྱིར་འབར་བའི་ཕྲེང་བ་ཡིས། །དམྱལ་བ་འཁྲུགས་པ་ཆེན་པོ་འཐོབ། །དེ་ལྟར་སེམས་ཅན་དམྱལ་བ་པ་དེ་དག་ལ་གཤིན་རྗེའི་མི་དེ་རྣམས་ཀྱིས་<line/>
རྗེས་སུ་བསྟན་པ་བསྟན་ནས། རང་གིས་བྱས་པའི་ལས་རྒྱའི་འབུར་ལྟ་བུར་གྱུར་པའི་གནོད་པ་དྲག་པ་སྣ་ཚོགས་དང༌། རྣམ་པ་དུ་མ་དག་གིས་རྡེག་ཅིང་གསོད་དེ། ཇི་ལྟར་མི་<line/>
དགེ་བའི་རྣམ་པ་བུམ་ཀུན་ཏུ་སྤྱོད་པ་དེ་ལྟར་སྡུག་བསྔལ་རྣམ་པ་དུ་མའང་སོ་སོར་མྱོང་བར་འགྱུར་ལ། རྒྱུ་དང་མཚུངས་པར་འབྲས་བུ་འབྱུང་ཞིང་ས་བོན་དང་མཚུངས་པར་<line/>
</page>
<page index="418" id="379B">འབྲས་བུ་འབྱུང་ངོ༌། །འདི་ལྟར་སེམས་ཅན་དམྱལ་བ་ཆེན་པོ་རབ་ཏུ་ཚ་བ་དེར་མི་དགེ་བའི་ལས་བྱེད་པས་ཤིན་ཏུ་གང་བའི་འབྲས་བུ་མི་དགེ་བས་ཀྱང་ཤིན་ཏུ་གང་བ་དེ་ལྟ་བུ་ལ་སྤྱོད་དེ་།<line/>
དེ་ལྟར་ལོ་འབུམ་ཕྲག་དུ་མར་སྡིག་པའི་ལས་དགྲ་ལྟ་བུར་གྱུར་ཅིང་མི་ཕན་པར་འདོད་པ་དེས་སེམས་ཅན་དམྱལ་བ་དེ་འཚེད་དེ། །དེ་གལ་ཏེ་དེ་ལས་ཐར་ནས་མགོན་འདོད་པ། སྐྱབས་<line/>
འདོད་པ། །དཔུང་གཉེན་འདོད་པ་རྒྱུག་པ་དང༌། དེས་རྒྱང་རིང་པོ་ནས་ཁྱིའི་ཚོགས་ཆེན་པོ་དག་ཁ་གདངས་ཤིང་སྤྲོ་བ་ཆེ་ལ་ཤིན་ཏུ་མགྱོགས་པ་སོ་རྡོ་རྗེ་ལྟར་རྣོ་ཞིང་ཤིན་ཏུ་འཇིགས་<line/>
པའི་སྒྲ་འབྱིན་པའི་ཁྱི་དེ་ཁྱི་རྣམས་ཀྱིས་བསྐོར་ནས་རྒྱུག་ཅིང་འོང་བ་མཐོང་ངོ༌། །མཐོང་ནས་སེམས་ཅན་དམྱལ་བ་པ་དེ་འབྲོས་པར་བརྩམས་པ་དང༌། དེ་ནས་ཁྱི་དེ་དག་ཐམས་ཅད་ཀྱིས་<line/>
བརྒྱུགས་ནས་དེ་བཟུང་ངོ༌། །བཟུང་ནས་ཀྱང་མ་ལུས་པར་ཟ་སྟེ། རྒྱུས་པའི་ཚོགས་ནས་རྒྱུས་པའི་ཚོགས་དང༌། གནད་ཀྱི་བར་ནས་གནད་ཀྱི་བར་དང༌། རུས་པའི་ཚིགས་ནས་རུས་<line/>
པའི་ཚིགས་ཏེ། ཇི་ལྟར་དེ་ཡུངས་འབྲུ་ཙམ་ཡང་མ་ལུས་པ་དེ་ལྟར་ཡན་ལག་དང༌། ཉིང་ལག་ཐམས་ཅད་ཟའོ། །དེ་ནས་ཡང་འབྱུང་བར་འགྱུར་ཏེ། དེ་ལྟར་དེ་ཡུན་རིང་དུ་ཁྱི་དེ་རྣམས་ཀྱིས་ཟའོ། །<line/>
དེའི་ལས་ཀྱི་འབྲས་བུ་དེ་གང་ཞིག་ཡིན་སྙམ་ན། གང་དེས་ཤ་སྟོན་བྱ་བའི་ཕྱིར་སེམས་ཅན་བསད་ཅིང་སྲོག་བཅད་པའི་འབྲས་བུ་ནི་དེ་ཡིན་ནོ། །མ་བྱིན་པར་ལེན་པའི་འབྲས་བུ་འབྱུང་<line/>
</page>
<page index="419" id="380A">༄༅། །བའང་འདི་ལྟར་སེམས་ཅན་དམྱལ་བ་པ་དེས་ལས་ཀྱིས་བྱས་པར་གྱུར་བའི་ནོར་རྫས་དག་མཐོང་བ་དང༌། དེ་དག་ཀྱང་ལས་ལས་བྱུང་བའི་རྨོངས་པ་ཡིན་<line/>
ཏེ༑ འདི་ལྟར་འདི་དག་ནི་བདག་གི་ཡིན་ན་ཕ་རོལ་དག་གིས་ཕྲོགས་པ་ལྟ་སྙམ་དུ་ཁོང་དུ་ཆུད་ནས་དེ་དེར་རྒྱུག་པ་དང༌། དེ་གཤིན་རྗེའི་མི་གཞན་རྣམས་ཀྱིས་བཟུང་ངོ༌། །བཟུང་<line/>
ནས་ཀྱང་མཚོན་རྣམ་པར་གཅོད་པས་གནད་ནས་གནད་ཤིན་ཏུ་གཅོད་ཅིང་སྲེག་གོ །དེ་སེམས་ཅན་དམྱལ་བ་པ་གཞན་དག་གི་དྲུང་དུ་རྒྱུག་ལ། སེམས་ཅན་དམྱལ་བ་པ་མཐོང་<line/>
ནས་དེ་དག་ཀྱང་གཤིན་རྗེའི་མི་དེ་རྣམས་ཀྱིས་བཟུང་སྟེ། རལ་གྲི་དང༌། མདུང་ཐུང་དང༌། མདའ་བོ་ཆེ་དང༌། རྡོ་རབ་ཏུ་འབར་བ་རྣམས་ཀྱིས་རྣམ་པར་གཤེག་པར་བྱེད་དོ། །<line/>
དེ་དག་ཀྱང་མ་བྱིན་པར་ལེན་པ་དེའི་འབྲས་བུས་ཇི་སྲིད་དུ་མ་བྱིན་པར་ལེན་པའི་འབྲས་བུ་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་ལོ་འབུམ་ཕྲག་དུ་མར་གཤེགས་པར་<line/>
བྱེད་དོ། །དེ་ཕྱིས་དེ་ལས་ཐར་བར་འགྱུར་ཏེ། འདོད་པས་ལོག་པར་གཡེམ་པས་བུད་མེད་པ་ཚྭའི་ཆུ་བོས་ཁྱེར་ཞིང་ཤིན་ཏུ་རྩུབ་རྩུབ་པ་སྐད་སྨྲ་ལ་རླབས་ཀྱིས་བདས་པ་ན། བར་<line/>
འགའ་ནི་སྟེང་དུ་འབྱུང༌། བར་འགའ་ནི་འོག་ཏུ་འཇུག་ཅིང་སེམས་ཅན་དམྱལ་བ་བདེ་ལ་འདི་ལྟར་བདག་ལ་མགོན་མེད་པ་དེ་བ་ཚྭའི་ཆུ་བོའི་ཉོན་མོངས་པ་འདི་ལས་བདག་<line/>
</page>
<page index="420" id="380B">ཡོངས་སུ་སྐྱོབས་ཤིག་ཅེས་སྨྲ་བ་མཐོང་ངོ༌། །དེ་ནས་སེམས་ཅན་དམྱལ་བ་པ་དེས་བུད་མེད་དེའི་སྒྲ་དེ་ཐོས་ནས་ལས་ཀྱིས་རྨོངས་པས་བ་ཚྭའི་ཆུ་བོ་དེར་འཇུག་གོ །དེར་ཞུགས་མཐག་<line/>
ཉིད་དུ་དེའི་ལུས་བ་ཚྭའི་ཆུ་བོའི་ཤུགས་ཀྱིས་ཇི་ལྟར་རུས་པ་ཡུངས་འབྲུ་ཙམ་ཡང་མ་ལུས་པ་དེ་ལྟར་ཁྱེར་རོ། །དེ་ནས་ཡང་འབྱུང་བར་འགྱུར་ཏེ། ཡང་བུད་མེད་དེ་ཉིད་རྒྱང་རིང་<line/>
པོ་ནས་བ་ཚྭའི་ཆུ་བོ་དེ་ཉིད་ཀྱིས་ཁྱེར་བ་ན་བདག་ལ་མགོན་མེད་ན་བདག་ཡོངས་སུ་སྐྱོབས་ཤིག་ཅེས་སྒྲ་འབྱིན་པ་མཐོང་ངོ༌། །དེ་ནས་ཡང་བུད་མེད་དེ་ལ་དམིགས་པ་དེའི་དྲུང་ཉིད་དུ་<line/>
རྒྱུག་གོ །དེ་ནས་བུད་མེད་དེ་དེ་ལ་འཇུག་སྟེ། དེའི་སེན་མོ་ལྕགས་ལས་བྱས་པའི་མཚོན་རྣོན་པོ་རབ་ཏུ་འབར་བ་ལྟ་བུ་དག་གིས་མི་དེ་ལ་འཇུས་པ་དང༌། ཇི་ལྟར་དེའི་ལུས་ཡུངས་འབྲུ་<line/>
ཙམ་ཡང་མ་ལུས་པར་དེ་ལྟར་རྣམ་པར་འཐུབ་བོ། །ལུས་ཀུན་ཏུ་ཁྲག་གིས་ཆག་ཆག་ལྟར་བཏབ་ཅིང་ལུས་རྒྱུས་པའི་དྲ་བ་ལུས་པ་འདོད་ཆགས་དག་གི་ཟིལ་གྱིས་ནོན་པའང་བུད་<line/>
མེད་དེ་ཉིད་ཀྱི་ཕྱིར་རྒྱུག་སྟེ། དེ་བ་ཚྭའི་ཆུ་བོ་དེའི་ནང་དུ་ཇི་སྲིད་དུ་དེའི་སྡིག་པའི་ལས་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་དེད་དོ། །དེ་ཕྱིས་སེམས་ཅན་དམྱལ་བ་དེ་<line/>
ལས་ཐར་བར་འགྱུར་ལ། ཐར་ནས་དྲེ་ནས་ཡང་འབྱུང་བར་འགྱུར་ཏེ། བཀྲེས་པས་ཡོངས་སུ་གདུངས་པའི་ལུས་དེ་གར་བབ་བབ་ཏུ་ཡོངས་སུ་རྒྱུག་གོ །དེ་ཕྱིས་ཆུ་བསིལ་བ་འདོད་<line/>
</page>
<page index="421" id="381A">༄༅། །པའི་ཕྱིར་ཆུ་བོའི་དོང་རབ་ཏུ་དང་བ་དེར་རྒྱུག་གོ །དེ་གང་གི་ཚེ་ཕྱིན་པ་དང༌། ཆུ་བོའི་དོང་དེའང་ཞ་ཉེ་རབ་ཏུ་བསྐོལ་བ་འཇིགས་འཇིགས་ལྟར་འཇུག་པ་<line/>
ཆེན་པོ་ཡིན་ཞིང་ཐམས་ཅད་དུ་དུག་རབ་ཏུ་དྲག་པ་དང༌། སྦྲུལ་རྣམས་ཀྱིས་ཁེབས་ཏེ་སྐོམ་པས་གདུངས་པ་དེ་དུག་དང༌། སྦྲུལ་དེ་རྣམས་དང་ལྷན་ཅིག་འདྲེས་པའི་ཞ་ཉེ་དེ་ལ་འཐུང་<line/>
ངོ༑ ༑དེ་དག་ཀྱང་ལས་ལས་བྱུང་བ་ཡིན་ཏེ། སྦྲུལ་ཕྲ་མོར་གྱུར་པའི་མགོ་མི་དེ་ལ་རབ་ཏུ་འཇུག་གོ །གང་གི་ཚེ་སེམས་ཅན་དམྱལ་བ་པའི་ལྟོ་དེར་ཞུགས་པར་གྱུར་པ་དེའི་ཚེ།<line/>
ལུས་ཆེན་པོར་འགྱུར་ཏེ། དེ་ལུས་དེའི་ནང་ན་རྒྱུ་མ་དང༌། གཉེ་མ་ལ་སོགས་པ་ཐམས་ཅད་འཆའོ། །འཇིབ་བོ། །ཟའོ། །ཆང་འཐུང་བའི་སྡོམ་པ་དེ་ལས་འདའ་བ་ལས་ཀྱིས་རྨོངས་<line/>
པ་དེ་ལོ་འབུམ་ཕྲག་དུ་མར་དེ་ལ་འཐུང་ཞིང་ཞ་ཉེ་དང་སྦྲུལ་དུ་འདྲེས་པ་དེས་ཀྱང་སྲེག་གོ །གསོད་དོ། །ཤི་ཞིང་ཤི་ནས་ཀྱང་འབྱུང་བར་འགྱུར་ལ། དེའི་ཆང་གི་སྡོམ་པ་<line/>
ལས་འདས་པའི་ཉེས་པས་ལྕེའང་སྦྲུལ་དེ་རྣམས་ཀྱིས་ཟ་བར་བྱེད་དེ། དེ་ནི་བརྫུན་དུ་སྨྲ་བའི་འབྲས་བུ་ཡིན་ནོ། །དེ་ལྟར་ཇི་སྲིད་དུ་དེའི་སྡིག་པའི་ལས་བཅོམ་ཞིང་སྤངས་ལ་<line/>
ཟད་པར་མ་བྱས་པ་དེ་སྲིད་དུ་ལོ་འབུམ་ཕྲག་དུ་མར་སྡུག་བསྔལ་མྱོང་བར་འགྱུར་རོ། །ཡང་དེ་ནས་ཐར་ནས་གར་བབ་བབ་ཏུ་འབྲོས་སོ། །བྱམས་པར་མི་ལྟ་བའི་འབྲས་བུ་ནི་<line/>
</page>
<page index="422" id="381B">འདི་ལྟར་སེམས་ཅན་དམྱལ་བ་པ་དེའི་ལས་ལས་བྱུང་བའི་སེམས་ཅན་གྱིས་སྨྲས་པ། འདི་ལྟར་ཁྱོད་འདིར་རྒྱུ་མེད་པར་ཅི་སྟེ་འཚེད། གནས་འདི་ལས་གཞན་དག་ཀྱང་ཡོད་ལ་དེ་<line/>
ངས་ཁྱོད་ལ་བསྟན་པར་བྱ་སྟེ། དེར་ཁྱོད་བདེ་བར་འཐོབ་པར་འགྱུར་རོ། །དེ་ནས་མི་དེས་སེམས་ཅན་དམྱལ་བ་པ་དེ་ཁྲིད་དེ། འཁོར་རྣམས་ཀྱི་ནང་དུ་འཇུག་པར་བྱེད་དོ། །དེ་ཡང་མི་དེས་<line/>
སེམས་ཅན་དམྱལ་བ་པ་དེ་དག་ལ་གང་གནོད་པ་ཐ་དད་པ་དེ་དག་མྱོང་བར་བྱེད་དེ། འདི་ལྟ་སྟེ། ཕྱོགས་ཐམས་ཅད་རབ་ཏུ་སྲེག་པ་གང་དུ་གནོད་པ་མང་པོ་དག་གི་ཕྱོགས་ཐམས་<line/>
ཅད་རབ་ཏུ་འབར་ཞིང་སྲེག་གོ །ལུས་ཆེན་པོ་ཤིན་ཏུ་སྒྲ་འབྱིན་པ་འཇིགས་འཇིགས་ལྟར་འདུག་པ་གང་དུ་དེའི་ལུས་དཔག་ཚད་བཅུ་ཡོད་ཅིང་ཤིན་ཏུ་གཞོན་པ་འཚེད་དོ། །མེ་<line/>
སྤྱི་གཙུག་ལྟ་བུ་གང་དུ་མེ་ལྕེ་ལས་བྱུང་བའི་སྲེག་པ་གཞན་ཐམས་ཅད་དང་མཚུངས་པས་འཚེད་དོ། །མེ་མདག་བྱེ་མ་ལྟ་བུའི་ཆར་རྟག་ཏུ་འབབ་པའི་སྒོ་གང་དུ་ཆར་རབ་ཏུ་འབབ་<line/>
པ་ལྟར་བྱེ་མའི་ཆར་རབ་ཏུ་འབར་བ་འབབ་པའི་ནང་ན་འདུག་པ་འཚེད་དོ། །མེ་མདག་གང་དུ་བུས་པའི་ལུས་ལྟ་བུ་འཇུག་པ། སེམས་ཅན་དམྱལ་བ་པའི་མདག་མེས་འཚེད་<line/>
དོ༑ ༑སེམས་ཅན་དམྱལ་བ་ཨ་ལ་ལ་ཟེར་བར་ཕན་ཚུན་གྱི་ཡན་ལག་ཉིང་ལག་ཐམས་ཅད་ཕན་ཚུན་གཅད་པའི་སྡུག་བསྔལ་མྱོང་ངོ༌། །ཤར་གྱུར་པ་ཐམས་ཅད་སྡུག་<line/>
</page>
<page index="423" id="382A">༄༅། །བསྔལ་བས་འཚེད་དོ། །དེར་གང་གཞན་ཡང་སོ་སོར་འཇིགས་ཤིང་བག་ཚ་བ། ཁྱི་དང༌། སེང་གེ་དང༌། ཕག་རྒོད་དང༌། ཁྭ་དང༌། བྱ་རྒོད་དང༌། སྦྲུལ་དག་<line/>
གིས་དེ་རྣམ་པ་ཐམས་ཅད་དུ་སྡུག་བསྔལ་བར་བྱེད་དོ། །ཆུ་བོ་རབ་མེད་རབ་ཏུ་ཆ་བར་ཡང་འཚེད་དོ། །སྲེག་གོ །བ་ཚྭ་དང༌། ཟངས་དམར་པོ་དང༌། ཞ་ཉེ་རབ་ཏུ་སྐོལ་བའི་ཆུ་<line/>
བོ་གང་དུ་བརྒྱའམ། ཡང་ན་སྟོང་དུ་རབ་ཏུ་དེད་ཅིང་དེ་དག་ཏུའང་འཚེད་དོ། །རྟག་ཏུ་མུན་པ་མུན་ནག་ལས་བྱུང་བའི་མེའི་གནོད་པ་རྣམ་པ་སྣ་ཚོགས་དག་གིས་ཀྱང་འཚེད་དོ།<line/>
སེམས་ཅན་དམྱལ་བ་གནོད་པ་ཕྲེང་པར་ཡང་འཚེད་དོ། །མགོ་གང་ལ་འཁོར་ལོ་རབ་ཏུ་འབར་བ་འཁོར་ཞིང་ཡན་ལག་དང༌། ཉིད་ལག་ཐམས་ཅད་ཀྱང་སོག་ལེ་དག་གིས་<line/>
རྣམ་པར་གཤེག་པར་བྱེད་དོ། །དེ་ལས་ཐང་ནས་སྲད་བུའི་རྒྱུད་འདྲེ་བ་དུད་པ་ལྟར་འཁྲིགས་པ་དེར་ཡང་གནོད་པར་བྱེད་དེ། གང་དུ་ཀུན་ནས་ཐིག་སྐུད་རབ་ཏུ་འབར་བ་<line/>
དག་གིས་བརྒྱའམ། ཡང་ན་སྤོང་དུ་བཏབ་བཏབ་ནས་གཤིན་རྗེའི་མི་དག་གིས་སེམས་ཅན་དམྱལ་བ་པ་དེ་དག་མཚོན་ཆ་ཧུ་ལུ་རབ་ཏུ་འབར་བ་རྣམས་ཀྱིས་གཅོད་པར་བྱེད་དོ།<line/>
དེ་ལས་རྣམ་པར་ཐར་ནས་སེམས་ཅན་དམྱལ་བ་སྐྲ་ཤད་འཇིངས་པ་དང༌། བྱ་ཁྭ་ཡོད་པར་གནོད་པ་བྱེད་དེ། གང་དུ་ལུས་ཚལ་ཤིང་བསྲེགས་པ་ལྟ་བུའི་རང་གི་ལུས་ལས་<line/>
</page>
<page index="424" id="382B">བྱུང་བའི་མེས་སྲེག་གོ །གཅིག་ལ་གཅིག་ཀྱང་སེམས་ཅན་དམྱལ་བ་པའི་ལོ་འབུམ་ཕྲག་དུ་མར་མཚོན་ཆ་ཆར་ལྟར་འབབ་པས་གཅིག་ལ་གཅིག་འཇོག་གོ །དེ་ལས་ཐར་ནས་<line/>
ཀྱང་སེམས་ཅན་དམྱལ་བ་སྙིང་རྗེ་རྗེ་སྐད་སྒྲ་འབྱིན་པར་འཚེད་དེ། གང་དུ་གནོད་པའི་རྣམ་པ་འདི་ལྟ་བུས་ཉམ་ཐག་ཅིང་སྒྲ་འབྱིན་པར་གྱུར་པ་ནི་གང་སེམས་ཅན་དམྱལ་བ་གཞན་<line/>
ཐམས་ཅད་ནའང་རྣམ་པ་དེ་ལྟ་བུ་མེད་དོ། །དེ་ལས་ཐར་ནས་ཀྱང་སེམས་ཅན་དམྱལ་བ་སྙིང་རྗེ་ཆེན་པོ་སྐྱེ་བར་འགྱུར་ཏེ། དེར་ཆོས་ངན་པ་གང་དག་ཆོས་སུ་སྟོན་ཅིང་ལྟ་བ་ངན་པ་རབ་<line/>
ཏུ་སྟོན་པ་དེ་དེར་བུ་སྡུག་པའི་གཟུགས་དེ་དག་སྲེག་ཅིང་བསྐུལ་བ་ན་དེ་ཡོངས་སུ་སྨྲེ་སྔགས་འདོན་ཏེ། འདི་ལྟར་ཕ་དང༌། སྤུན་དང༌། བུ་དང༌། མཛའ་བ་མགོན་མེད་ན། བདག་ལ་ཡོངས་<line/>
སུ་སྐྱོབས་ཤིག་ཅེས་དེའི་ལག་པ་གཉི་ག་སྟོད་ནས་ཤིན་ཏུ་སྙིང་རྗེ་རྗེ་སྐད་འབྱིན་པ་མཐོང་ངོ༌། །དེ་མཐོང་ནས་མྱ་ངན་གྱི་མེ་སྲེག་པའི་བུད་ཤིང་གིས་སྦར་བ་རྣམ་པ་དེ་ལྟ་བུ་འབྱུང་<line/>
སྟེ། གང་ཁྱད་པར་ནི་སེམས་ཅན་དམྱལ་བ་པའི་མེ་དེ་ཁ་བ་དང་མཚུངས་སོ། །དེ་ཤིན་ཏུ་ཚ་བ་རྣམ་པ་དེ་ལྟ་བུ་གཉིས་ཀྱིས་སྲེག་ཅིང་ཤིན་ཏུ་ཚ་བའི་སྒྲ་སྐད་འབྱིན་པ་ན་གཤིན་<line/>
རྗེའི་མིས་རྗེས་སུ་བསྟན་པའི་ཚིགས་སུ་བཅད་པ་སྨྲས་པ། སྲེད་པའི་མེ་འདིའི་དྲུང་ན་ནི། །འབར་བ་དག་ནི་གྲང་ཞེས་བྱ། །དམྱལ་བར་དམྱལ་བ་པ་ཡི་མེ། །ཁམས་གསུམ་དག་<line/>
</page>
<page index="425" id="383A">༄༅། །ནི་སྲེག་པའི་མེ། །སེམས་ཅན་དམྱལ་བར་གང་འབྱུང་བ། །མེ་འདི་ཆུང་བར་གྱུར་པ་ཡིན། །སྲེད་པའི་རྒྱུ་ལས་བྱུང་བ་ཡི། །མེ་འབར་བ་ནི་མང་པོར་<line/>
མཆེད། །སེམས་ཅན་དམྱལ་བ་སྡིག་སྤྱད་པ། །ལས་ཟད་ནས་ནི་རྣམ་པར་གྲོལ། །སྲེད་པའི་དབང་དུ་སོང་བའི་མེ། ཁམས་གསུམ་དག་ཏུ་སྲེག་པར་བྱེད། །འཁོར་བ་ཐོག་མ་<line/>
མེད་དུས་ནས། །སྲེད་པའི་མེ་ཡི་རྗེས་འབྲང་བ། །སེམས་ཅན་དམྱལ་བ་སྲེད་པའི་མེ། །ཅི་ཕྱིར་དམྱལ་བའི་མེ་མི་འབྱུང༌། །སེམས་ཅན་དམྱལ་བ་པ་ཡི་མེ། །ལུས་ནི་ཤིན་ཏུ་<line/>
སྲེག་པར་བྱེད། །སྲེད་པའི་མེ་ཡིས་མི་རྣམས་ཀྱི། །ལུས་ཡིད་ཤིན་ཏུ་སྲེག་པར་བྱེད། །དེ་ལྟ་བས་ན་སྲེད་རྒྱུ་ལས། །བྱུང་བའི་མེ་ནི་ཁྱད་པར་ཚ། །དམྱལ་བ་པ་ཡི་ཁ་བ་འདྲ། །<line/>
སྲེད་པའི་མེ་ནི་ཁྱབ་པར་དྲན། །སྲེད་འབྲང་རྒྱུ་ནི་གསུམ་ལས་འབྱུང༌། །ལས་གསུམ་དག་ནི་ཡོངས་སུ་བསྟན། །དུས་གསུམ་འབྱུང་བར་ཤེས་པར་བྱེད། །དེ་ལྟར་སྲེད་མེ་གཞན་<line/>
དུ་མིན། །འདོད་ཆགས་མེས་ནི་མཐོ་རིས་སྲེག །ཞེ་སྡང་མེས་ནི་དུད་འགྲོ་དྲན། །གཏི་མུག་མེས་ནི་དམྱལ་བ་སྲེག །སྲེད་པའི་མེས་ནི་ཀུན་ཏུ་གནས། །དེ་ལྟར་སྲེད་པའི་<line/>
མེ་ཡིས་སུ། །གནས་གསུམ་ཐམས་ཅད་རབ་འབར་བར། །མཐོང་ནས་ཆོས་ནི་མ་སྤྱད་པ། །དེ་རིང་ཅི་ཞིག་ཡོངས་སུ་གདུངས། །དེ་ལྟར་སེམས་ཅན་དམྱལ་བ་སྙིང་རྗེ་ཆེན་<line/>
</page>
<page index="426" id="383B">པོར་སེམས་ཅན་དམྱལ་བ་པ་གཤིན་རྗེའི་མི་དེ་རྣམས་ཀྱིས་རྗེས་སུ་བསྟན་ནས་སྡུག་བསྔལ་དང༌། གནོད་པ་སྣ་ཚོགས་དག་བྱེད་དོ། །དེ་དེ་ལས་ཐར་ནས་ཀྱང་སེམས་ཅན་དམྱལ་བ་ཚ་བ་<line/>
པའི་སར་འཚེད་དོ། །དེར་ཡང་སེམས་ཅན་དམྱལ་བ་པ་དག་གི་ལུས་ཀུན་ནས་བསྲེགས་ནས། ལུས་ཤིང་ཀིང་ཤུ་ཀ་ལྟར་བྱས་སོ། །དེ་ལས་ཐར་ནས་ཀྱང་སེམས་ཅན་དམྱལ་བ་ཤིང་<line/>
སྐམ་ལྟར་འཇིགས་པར་འཚེད་དེ། དེ་ལྟར་ལོག་པར་ལྟ་བས་ཟིན་པའི་དགེ་སློང་མ་སུན་འབྱིན་པ་དེ་འཁོར་བཅུ་དྲུག་ཏུ་འཚེད་དོ། །དེ་དེར་ཇི་སྲིད་དུ་དེའི་སྡིག་པའི་ལས་བཅོམ་<line/>
ཞིང་སྤངས་ལ་ཟད་པར་མ་བྱས་པ་དེ་སྲིད་དུ་དུས་དཔག་ཏུ་མེད་པར་སྲེག་གོ །དེ་ཕྱིས་སེམས་ཅན་དམྱལ་བ་དེ་ལས་ཐར་བར་འགྱུར་ཏེ། ཐར་ནས་ཀྱང་དགེ་སློང་མ་སུན་ཕྱུང་བའི་ལས་དེའི་<line/>
རྒྱུ་དང་མཐུན་པའི་འབྲས་བུས་ཚེ་རབས་སྟོང་ཕྲག་དུ་མར་ཡི་དྭགས་དང༌། དུད་འགྲོ་དག་ཏུ་འཚེད་པར་འགྱུར་ཏེ། བཀྲེས་པ་དང༌། སྐོམ་པས་གཅིག་ལ་གཅིག་ཟ་བ་དང༌། ལུས་<line/>
བརྒྱ་ཕྲག་སྟོང་དུ་དུད་འགྲོ་དག་གིས་ཟ་བར་འགྱུར། ལོག་པར་ལྟ་བ་དགེ་སློང་མ་སུན་ཕྱུང་བ་དེ་འོན་ཀྱང་གལ་ཏེ་དེ་གཉའ་ཤིང་གི་བུ་གར་རུས་སྦལ་འཇུག་པ་ལྟ་བུར་མི་རྣམས་<line/>
དང་སྐལ་པ་མཉམ་པར་མིར་སྐྱེས་ན། དེ་ཚེ་རབས་ལྔ་སྟོང་དུ་མིར་གྱུར་པ་ཟ་མར་འགྱུར་བ་མཐོང་ངོ༌། །དེ་ནས་གཞན་ཡང༌། དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་<line/>
</page>
<page index="427" id="384A">༄༅། །དེས་སེམས་ཅན་དམྱལ་བ་རབ་ཏུ་ཚྭ་བའི་འཁོར་ལ་བརྟགས་ན། དེས་ཐོས་པ་ལས་བྱུང་བའི་ཤེས་པས་སེམས་ཅན་དམྱལ་བ་ཕྱོགས་ཐམས་ཅད་<line/>
རབ་ཏུ་སྲེག་པ་ཞེས་བྱ་བ་མཐོང་ངོ༌། །དེར་སེམས་ཅན་དག་ལས་གང་གིས་སྐྱེ་བར་འགྱུར་སྙམ་ནས་དེས་བརྟགས་ན། གང་གིས་སྲོག་གཅོད་པ་དང༌། མ་བྱིན་པར་ལེན་པ་<line/>
དང༑ འདོད་པས་ལོག་པར་གཡེམ་པ་དང༌། ཆང་འཐུང་བ་དང༌། རྫུན་སྨྲ་བ་དང༌། ལོག་པར་ལྟ་བ་ནི་སྔ་མ་བཞིན་ནོ། །དགེ་བསྙེན་མ་བསླབ་པའི་གཞི་ལྔ་ཡོད་པ་སུན་ཕྱུང་ན་<line/>
དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་ཕྱོགས་ཐམས་ཅད་རབ་ཏུ་སྲེག་པར་སྐྱེ་བར་འགྱུར་རོ། །དེར་གནོད་པ་འདི་དག་འབྱུང་བར་འགྱུར་ཏེ། འདི་<line/>
ལྟ་སྟེ། སེམས་ཅན་དམྱལ་བ་དེ་ཇི་ལྟར་ཁབ་ཀྱི་བུ་ག་ཙམ་ཡང་མེད་པ་དེ་ལྟར་ཀུན་ནས་རྟག་ཏུ་ནམ་མཁའ་ལའང་རབ་ཏུ་འབར་བར་འགྱུར་བ་དེར་སྔར་དེའི་ལག་པ་མེའི་<line/>
ནང་དུ་འཇུག་སྟེ། དུ་སྐད་འབྱིན་པ་ན་མེ་ཚ་ཞིང་རྩུབ་པ་ཤིན་ཏུ་དག་པའི་སྟོབས་ཀྱིས་ཇི་ལྟར་དེའི་ཐལ་བའང་མི་མངོན་པ་དེ་ལྟར་སྲེག་གོ །དེ་ནས་ཡང་འབྱུང་བར་འགྱུར་<line/>
ཏེ༑ ལོ་འབུམ་ཕྲག་དུ་མར་སྲེག་གོ །དེ་ལས་ཐར་ནས་མགོན་འདོད་པ། སྐྱབས་འདོད་པ། དེ་གར་བབ་བབ་ཏུ་འབྲོས་པ་དང༌། གཤིན་རྗེའི་མི་རྣམས་ཀྱིས་བཟུང་ངོ༌། །<line/>
</page>
<page index="428" id="384B">བཟུང་ནས་ཀྱང་ལྕགས་ཀྱི་ཐག་པ་ཀུན་ནས་རབ་ཏུ་འབར་བ་དག་གིས་རྐང་མཐིལ་གྱི་བར་ནས་མགོའི་བར་དེ་དག་འཆིང་སྟེ། དེའི་ཁྲག་དེ་དག་ཐམས་ཅད་དེའི་མགོ་ལ་བསྡུས་སོ། །<line/>
དེ་ཕྱིས་སེམས་ཅན་དམྱལ་བ་པ་དེ་དག་ལ་གཟུགས་པའི་ཕུར་པ་བླངས་ཏེ་མགོར་བཙུགས་ནས་ཤུགས་ཀྱིས་བཏབ་སྟེ། འདི་ལྟར་ཕུར་པ་དེ་མགུལ་བར་ཕྱུང་ངོ༌། །ཕྱུང་ནས་<line/>
ཀྱང་ཤུགས་ཀྱིས་ཕྱུང་བ་དང༌། དེའི་ཁྲག་དེ་ཇི་ལྟར་སེམས་ཅན་དམྱལ་བ་པའི་མགོ་ལས་ཟངས་བསྐོལ་བའི་ཁྲག་འབྱུང་བ་དེ་དང་ཅུང་ཟད་ཀྱང་ཁྱད་པར་མེད་པ་དེ་ལྟར་ཚ་བ་<line/>
འབྱུང་ངོ༌། །དེ་རང་གི་ལུས་ལས་བྱུང་བའི་ཁྲག་དེས་ལོ་འབུམ་ཕྲག་དུ་མར་འཁྲུའོ། །སྲེག་གོ །འཆིའོ། །དེའི་ལས་ཀྱི་མཐུས་འབྱུང་བར་འགྱུར་ཏེ། ཇི་སྲིད་དུ་དེའི་སྡིག་པའི་<line/>
ལས་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་སྡིག་པའི་ལས་དེས་སྲེག་གོ །འཚེད་དོ། །དེ་ཕྱིས་སེམས་ཅན་དམྱལ་བ་པ་དེ་ལས་ཐར་བར་འགྱུར་ཏེ། ཐར་ནས་ཀྱང་<line/>
ལས་དེ་དང་རྒྱུ་མཐུན་པའི་འབྲས་བུས་ལོ་འབུམ་ཕྲག་དུ་མར་ཡི་དྭགས་དང༌། དུད་འགྲོ་དག་ཏུ་སྐྱེ་བར་འགྱུར་ཏེ། དེར་ཡི་དྭགས་བཀྲེས་པ་དང༌། སྐོམ་པའི་སྡུག་བསྔལ་དག་མྱོང་<line/>
བར་འགྱུར་རོ། །དུད་འགྲོ་རྣམས་སུ་གཅིག་ལ་གཅིག་ལུས་བརྒྱ་ཕྲག་དུ་མ་དག་ཟ་ཞིང་ཕ་རོལ་དག་གིས་རྣམ་པར་འཇིག་པར་འགྱུར་རོ། །དེ་སྡུག་བསྔལ་དེ་དག་མྱོང་ནས་གལ་<line/>
</page>
<page index="429" id="385A">༄༅། །ཏེ་གཉའ་ཤིང་གི་བུ་གར་རུས་སྦལ་འཇུག་པ་ལྟ་བུར་མི་རྣམས་དང་སྐལ་པ་མཉམ་པར་མིར་སྐྱེས་ན་དེ་དབུལ་ཞིང་ནད་བུ་ཅན་དང༌། ཕ་རོལ་གྱིས་<line/>
གནོད་པ་དང༌། སེམས་གཡེངས་པ་དང༌། ཚེ་ཐུང་བར་འགྱུར་ཞིང་ཚེ་རབས་བཞི་བརྒྱར་ཟ་མར་འགྱུར་བ་མཐོང་ངོ༌། །དེ་ནས་ཡང་དགེ་སློང་ལས་ཀྱི་འབྲས་བུ་རྣམ་པར་སྨིན་པ་<line/>
ཤེས་པ་དེས་སེམས་ཅན་དམྱལ་བ་ཆེན་པོ་རབ་ཏུ་ཚ་བའི་འཁོར་ལ་བརྟགས་ན། དེས་ཐོས་པ་ལས་བྱུང་བའི་ཤེས་པས་སེམས་ཅན་དམྱལ་བ་ལུས་ཆེན་པོ་ཤིན་ཏུ་སྒྲ་འབྱིན་<line/>
འཇིགས་འཇིགས་ལྟར་འདུག་པ་ཞེས་བྱ་བ་མཐོང་ངོ༌། །དེར་སེམས་ཅན་དག་ལས་གང་གིས་སྐྱེ་བར་འགྱུར་སྙམ་ནས་དེས་བརྟགས་ན། གང་གིས་སྲོག་གཅོད་པ་དང༌། མ་<line/>
བྱིན་པར་ལེན་པ་དང༌། འདོད་པས་ལོག་པར་གཡེམ་པ་དང༌། ཆང་འཐུང་བ་དང༌། རྫུན་སྨྲ་བ་དང༌། ལོག་པར་ལྟ་བ་ནི་སྔ་མ་བཞིན་ནོ། །གང་གིས་ཙེ་ལུ་མ་རབ་ཏུ་སུན་འབྱིན་<line/>
པར་བྱེད་ན། དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་ལུས་ཆེན་པོ་ཤིན་ཏུ་སྒྲ་འབྱིན་འཇིགས་འཇིགས་ལྟར་འཇུག་པར་སྐྱེ་བར་འགྱུར་རོ། །དེར་<line/>
གང་སེམས་ཅན་དམྱལ་བ་ཡང་སོས་ལ་སོགས་པའི་གནོད་པ་འབྱུང་བ་བསྡུས་པ་དེ་དག་ཐམས་ཅད་སེམས་ཅན་དམྱལ་བ་ལུས་ཆེན་པོ་ཤིན་ཏུ་སྒྲ་འབྱིན་འཇིགས་འཇིགས་<line/>
</page>
<page index="430" id="385B">ལྟར་འདུག་པ་འབྱུང་བའི་སྟེང་དུ་ཁྱད་པར་དུ་འབྱུང་བ་ནི། འདི་ལྟར་གང་གི་ལུས་དཔག་ཚད་ཙམ་ལ་མར་སར་ལྟར་ཤིན་ཏུ་སྙི་བའི་ལུས་དེ་དེ་དག་གིས་བཟུང་ནས་སྤུ་འབྱིན་པའི་<line/>
ཕྲ་སྐམ་གྱིས་ཇི་ལྟར་ཡུངས་ཀར་གྱི་འབྲུ་ཙམ་དུ་དེ་ལྟར་སེན་མོ་ལ་སོགས་པ་ནས་རྐང་པའི་བར་དག་གཅོད་པར་བྱེད་དེ། སྡུག་བསྔལ་གྱིས་ཉམ་ཐག་པ་དེ་ཇི་ལྟར་སྒྲ་སེམས་ཅན་<line/>
དམྱལ་བ་བ་གཞན་དག་ཐོས་ནས་ཀྱང་སྙིང་ཟགས་ཤིང་རྡོལ་བ་དེ་ལྟར་སྒྲ་སྐད་འབྱིན་ཏོ། །ཐོག་མ་མེད་པའི་དུས་ནས་དེའི་ལས་ཀྱི་འབྲས་བུས་བསླུས་ཤིང་སེམས་ཀྱི་དགྲས་ཡོངས་<line/>
སུ་བསླུས་པའི་སེམས་ཅན་དམྱལ་བ་བཤིན་ཏུ་སྡུག་བསྔལ་བས་ཉམ་ཐག་པ་དེ་དག་ཉིད་མཐོང་ནས་འདི་ལྟར་གཤིན་རྗེའི་མི་རྣམས་ཀྱིས་རྗེས་སུ་བསྟན་པའི་ཚིགས་སུ་བཅད་<line/>
པ་སྨྲས་པ། འདོད་པ་ཡང་དག་སྟོན་པའི་ཚིག །སྙན་ཅིང་ཡིད་འོང་སྣ་ཚོགས་དག །སྨྲས་པ་སྡིག་པ་ཆེན་པོ་ཡིན། །དེ་ཡི་འབྲས་བུ་འདིར་འོངས་སོ། །འདོད་པར་གྱུར་པའི་<line/>
ཚིག་སྨྲ་བས། །སྤུ་གྲི་རྣོན་པོར་བདར་བ་ཡི། །སོ་ཡིས་བདག་རང་བདག་ཉིད་ཀྱི། །ལྕེ་ནི་ཡང་དག་བཅད་ཀྱང་སླ། །སེམས་ཅན་འདོད་ཆགས་ཀྱིས་བསླུས་ཤིང༌། །ཞེ་སྡང་གིས་ནི་<line/>
ཡོངས་གདུངས་ལ། །གཏི་མུག་དབང་དུ་སོང་བ་དག །ཚིག་མི་སྙན་པར་སྨྲ་བར་བྱེད། །འདོད་ཆགས་ཆུང་བས་ཟིན་པ་གང༌། །ཉེས་པར་བྱེད་པ་མང་དུ་བྱེད། །རྨོངས་པ་གཏི་<line/>
</page>
<page index="431" id="386A">༄༅། །མུག་དབང་སོང་སྟེ། །སྡུག་བསྔལ་ལས་ནི་སྡུག་བསྔལ་འཐོབ། །འདོད་པའི་དགའ་བ་ཡུད་ཙམ་སྟེ། །དེ་ནི་བདེན་མེད་བརྟག་པའང་<line/>
མིན༑ ༑འགྱུར་བ་ཤིན་ཏུ་མི་བཟད་དེ། །དེ་ལྟས་དེ་ནི་ཡོངས་སུ་སྤོངས། །འདོད་ཆགས་ཟིལ་གྱིས་ནོན་པའི་མི། །སེམས་ཅན་དམྱལ་བའི་གནས་སུ་གནས། །གང་དག་འདོད་<line/>
ཆགས་དབང་མི་འགྲོ་།དེ་དག་དམྱལ་བའི་འཇིགས་པ་མེད། །དེ་ནི་སྡིག་པའི་ལས་བྱས་པས། །ངན་སོང་ངེས་པར་མྱོང་བ་ཡིན། །སློང་ཞིང་དམན་པ་སྙིང་རྗེའི་སྐད། །ཅི་ཞིག་དེ་<line/>
རིང་ཡོངས་སུ་གདུང༌། །སེམས་ཅན་དམྱལ་བ་སྡིག་བྱེད་པ། །ལས་ཟད་ནས་ནི་ཐར་འགྱུར་གྱི། །རྣམ་པར་སྒྲ་འབྱིན་མང་འགྱུར་པ། །ཐར་པ་དག་ཏུ་ག་ལ་འགྱུར། །མི་འདོད་<line/>
ངན་འགྲོར་འགྲོ་བའི་ལས། །བྱས་པས་འདོད་ཆགས་དབང་དུ་གནས། །རྨོངས་པ་གང་ཞིག་སྨྲ་སྔགས་འདོན། །དེ་ནི་དོན་མེད་ཡོངས་སུ་འདོན། །གང་ཞིག་མ་འོངས་འབྲས་<line/>
བུ་ཤེས། །དེ་ལྟར་བྱུང་བའི་དགེ་ལ་དགའ། །དེ་ནི་དམྱལ་བར་སྐད་མི་འབྱིན། །ཁྱོད་ནི་ཇི་ལྟར་རྗེས་སུ་གདུང༌། །དེ་ལྟར་ཡང་དེ་ལ་སྟོན་པ་དང༌། །ལས་བྱེད་པ་ངན་པ་བྱས་པ་<line/>
དེ་གཤིན་རྗེའི་མི་དེ་རྣམས་ཀྱིས་རྗེས་སུ་བསྟན་ནས་ཀྱང་ཇི་སྲིད་དུ་དེའི་སྡིག་པའི་ལས་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་གནོད་པ་རྣམ་པ་ཐ་དད་པ་སྣ་<line/>
</page>
<page index="432" id="386B">ཚོགས་དུ་མ་དག་གིས་གནོད་པར་བྱེད་དོ། །དེ་སེམས་ཅན་དམྱལ་བ་དེ་ལས་ཐར་ནས་ལས་དེ་དང་རྒྱུ་མཐུན་པའི་འབྲས་བུས་ཚེ་རབས་སྟོང་ཕྲག་དུ་མར་དུད་འགྲོར་སྐྱེ་བར་འགྱུར་<line/>
གལ་ཏེ་བརྒྱ་ལ་གཉའ་ཤིང་གི་བུ་གར་རུས་སྦལ་འཇུག་པ་ལྟ་བུར་མི་རྣམས་དང་སྐལ་པ་མཉམ་པར་མིར་སྐྱེས་ན་ཚེ་ཐུང་ཞིང་དབུལ་བ་དང༌། སེམས་གཡེངས་པ་དང༌། ངག་<line/>
སྐྱེ་བོ་ཀུན་གྱི་ཡིད་མི་ཆེས་པར་འགྱུར་ཞིང་ཚེ་རབས་བཞི་སྟོང་དུ་ཟ་མར་འགྱུར་བ་མཐོང་ངོ༌། །དེ་ནས་ཡང་དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་སེམས་ཅན་<line/>
དམྱལ་བ་ཆེན་པོ་རབ་ཏུ་ཚ་བའི་འཁོར་ལ་བརྟགས་ན་དེས་ཐོས་པ་ལས་བྱུང་བའི་ཤེས་པས་སེམས་ཅན་དམྱལ་བ་མེ་སྤྱི་གཙུག་ལྟ་བུ་ཞེས་བྱ་བ་མཐོང་ངོ༌། །དེར་སེམས་ཅན་<line/>
དག་ལས་གང་གིས་སྐྱེ་བར་འགྱུར་སྙམ་ནས་དེས་བརྟགས་ན། གང་གིས་སྲོག་གཅོད་པ་དང༌། མ་བྱིན་པར་ལེན་པ་དང༌། འདོད་པས་ལོག་པར་གཡེམ་པ་དང༌། ཆང་འཐུང་བ་<line/>
དང༑ རྫུན་སྨྲ་བ་དང༌། ལོག་པར་ལྟ་བ་ཀུན་ཏུ་བསྟེན་ཅིང་བསྒོམས་ཏེ་མང་དུ་བྱས་བས་འགྱུར་རོ། །གང་གིས་ཞེ་སྡང་བ་མེད་ཅིང་སྤྱོད་པ་དང་ལྡན་པའི་བུ་མོའི་སྐྱེ་གནས་མ་ཡིན་<line/>
པའི་སྒོ་སུན་ཕྱུང་ན། དེ་ལུས་དང་བྲལ་ནས་ངན་འགྲོ་ལོག་པར་ལྟུང་པ་སེམས་ཅན་དམྱལ་བའི་མེ་སྤྱི་གཙུག་ལྟ་བུར་སྐྱེ་བར་འགྱུར་རོ། །དེར་གང་སེམས་ཅན་དམྱལ་བ་ཆེ་<line/>
</page>
<page index="433" id="387A">༄༅། །པོ་ཡང་སོས་ལ་སོགས་པའི་སྡུག་བསྔལ་དེ་དག་ཐམས་ཅད་བཅུ་འགྱུར་དུ་འབྱུང་བའི་སྟེང་དུ་ཁྱད་པར་དུ་འགྱུར་བ་ནི་སེམས་ཅན་དམྱལ་བ་མེ་སྤྱི་གཙུག་<line/>
ལྟ་བུ་དེ་སྤྱི་གཙུག་འདྲ་ལ་སྲོག་ཆགས་སྤྱི་གཙུག་ཅེས་བྱ་བ་བྱད་གཟུགས་གཞུ་རྒྱུད་ལྟར་རིང་ཞིང་ཤིན་ཏུ་དྲག་པ་ཡོད་ལ་མཐོང་ནའང་ཤིན་ཏུ་དྲག་པ་གནས་སོ། །དེ་ནས་སེམས་<line/>
ཅན་དམྱལ་བ་པ་དེ་གཤིན་རྗེའི་མི་རྣམས་ཀྱིས་བཟུང་ནས་ལྕགས་ཀྱིས་གཞི་རབ་ཏུ་འབར་བར་ཕུར་བུའི་ནང་དུ་ལུས་ཐམས་ཅད་དང༌། ལག་པ་དང༌། རྐང་པ་ཐམས་ཅད་ནུབ་<line/>
པར་བཅུག་ཅིང་མེ་ཤིན་ཏུ་ཚ་བས་སྲེག་པ་ན་དུ་སྐད་འབྱིན་ཅིང་ཆོ་ངེས་འདེབས་སོ། །དེ་ནས་གཤིན་རྗེའི་མི་དེ་རྣམས་ཀྱིས་སྲོག་ཆགས་མེ་སྤྱི་གཙུག་ལྟ་བུ་ཞེས་བྱ་བ་དེ་དག་<line/>
བླངས་ནས་སེམས་ཅན་དམྱལ་པ་པ་དེ་རྣམས་ཀྱི་རྐུབ་ཏུ་འཇུག་པར་བྱེད་དོ། །དེ་དག་གི་ལུས་གཞུ་རྒྱུད་ལྟ་བུ་ཡིན་ཞིང་དུག་རྣོན་པོ་ཤིན་ཏུ་མཁྲང་ལ་ཚ་བ་ཡོད་པའི་ལུས་<line/>
ཅན་དེ་འཇུག་པར་བྱེད་དོ། །དེ་རབ་ཏུ་འཇུག་པ་ན་རེག་པ་མེ་ལྟ་བུར་ཚ་སྟེ། སེམས་ཅན་དམྱལ་བ་པ་དེ་དག་ཐོག་མ་ཉིད་དུ་དེའི་རྐུབ་སྲེག་པར་བྱེད་དོ། །བསྲེགས་ནས་<line/>
ཟའོ༑ ༑དེ་ཐོས་ནས་ནང་དུ་འཇུག་སྟེ་ལོང་ཀ་སྲེག་གོ །བསྲེགས་ནས་ཀྱང་ཟའོ། །ལོང་ཀ་ཟོས་ནས་ལྷག་མ་མེད་པར་བྱས་ཏེ། གྱེན་དུ་བྱུང་ནས་ཕོ་བ་སྲེག་ཅིང་ཟའོ། །མཆེར་<line/>
</page>
<page index="434" id="387B">པ་སྲེག་ནས་ཟའོ། །དེ་ཡང་ཟོས་ནས་རྒྱུ་མ་དང༌། ཕོ་བའི་གནས་ག་ལ་བ་དེར་འགྲོའོ། །སོང་ནས་ཕོ་བའི་གནས་དང༌། གཞན་རྒྱུ་མ་དང༌། གཉེ་མ་དག་འཆའ་ཞིང་ཟའོ། །ཐམས་ཅད་ལྷག་མ་<line/>
མེད་པར་བསྲེགས་ཤིང་ཟོས་པ་དང་སེམས་ཅན་དམྱལ་བ་པ་དེའི་རུས་པ་སེང་སེང་པོར་བྱས་ཀྱང་སྲོག་དང་ནི་མི་འབྲལ་ལོ། །དེ་ཕྱིས་མིད་པ་ག་ལ་བ་དེར་སོང་ནས་དེ་སྙིང་ལ་འཆའ་ཞིང་<line/>
ཡོངས་སུ་སྲེག་པར་བྱེད་དོ། །དེ་སྲེག་ཅིང་ཀུན་ནས་ཟ་བ་ན་དུ་སྐད་འབྱིན་ཅིང་ཆོ་ངེས་འདེབས་ལ་ཡོངས་སུ་སྨྲེ་སྔགས་འདོན་ཏོ། །དེའི་ནང་ན་མེ་སྤྱི་གཙུག་ལྟ་བུ་འབར་ཞིང་ཕྱི་རོལ་ཏུ་<line/>
སེམས་ཅན་དམྱལ་བ་པའི་མེ་སྟེ་མེ་དེ་གཉིས་ཀྱིས་སྲེག་ཅིང་ཟའོ། །དེ་ནས་མེ་སྤྱི་གཙུག་ལྟ་བུ་དེས་དེའི་མིད་པའི་ནང་ཟོས་ནས་ཁ་ག་ལ་བ་དེར་སོང་སྟེ། །དེ་དང་པོར་ལྕེ་དྲུང་འཆའ་<line/>
ཞིང་ཟའོ། །དེ་ཟོས་ནས་རྣ་བའི་ཕྱོགས་སུ་སོང་སྟེ། དེ་ཡང་ཟའོ། །ཀླད་པ་དང༌། ཀླད་རྒྱས་ག་ལ་བ་དེར་སོང་སྟེ། དེས་ཀླད་པ་དང༌། ཀླད་རྒྱས་དེ་དག་ཟོས་ཤིང་ཐོད་པ་དང༌། མགོར་<line/>
གཏོགས་པ་ཟོས་ནས་ཐོད་པ་དང༌། མགོར་གཏོགས་པ་ཕུག་སྟེ་འགྲོའང་དེའི་ལས་ཀྱི་མཐུས་སེམས་ཅན་དམྱལ་བ་པ་དེ་འཆི་བར་ནི་མི་བྱེད་དོ། །དེའི་ལུས་ཀུན་ནས་བུ་ག་ཡོད་དེ། བུ་ག་<line/>
དེ་དག་ཏུ་ཞུགས་ནས་སེམས་ཅན་དམྱལ་བ་པ་དེ་མེས་སྲེག་པར་བྱད་ཅིང་རབ་ཏུ་འབར་བར་བྱེད་དོ། །ཉེས་པར་བྱས་པའི་ལས་ཀྱི་མཐའ་སྤྱད་པ་དེའི་ལུས་ཀྱི་ནང་དང༌། ཕྱི་རོལ་ཀུན་ནས་<line/>
</page>
<page index="435" id="388A">༄༅། །རབ་ཏུ་འབར་བ་ཡིན་ཏེ། དེ་ལྟར་ལོ་འབུམ་ཕྲག་དུ་མར་ཟ་ཞིང་ཟའོ། །དེ་ནས་ཡང་འཚོ་བར་འགྱུར་ལ་དེ་ནས་ཡང་འཆི་བར་འགྱུར་རོ། །དེ་ནས་ཡང་འཚོ་སྟེ།<line/>
དེ་ལྟར་མི་འདི་དེའི་ཉེས་པར་བྱས་པ་བྱས་ཤིང་བསགས་པའི་མཐུས་གནོད་པ་དག་མྱོང་བར་འགྱུར་རོ། །དེ་དེ་ལས་ཐར་ནས་གར་བབ་བབ་ཏུ་འབྲོས་པ་དང༌། དེས་སྦྲུལ་ཆེན་པོའི་<line/>
ཚོགས་འོང་བ་མཐོང་ངོ༌། །དེས་དེ་མཐོང་ནས། ཤིན་ཏུ་སྐྲག་ཅིང་ཡི་མུག་སྟེ། གར་བབ་བབ་ཏུ་འབྲོས་སོ། །དེ་ནས་ལས་ཀྱིས་བྱས་པའི་རླུང་གིས་ཤུགས་ལྟ་བུའི་སྤྲུལ་དེ་དག་མི་དེ་<line/>
ལ་འཛིན་ཏོ། །བཟུང་ནས་མཆེ་བ་ཆེན་པོ་རྣོ་ཞིང་དུག་ཆེན་པོ་དྲག་པོས་ཀུན་ནས་བསྐོར་ནས་སེམས་ཅན་དམྱལ་བ་པ་དེ་ལན་བརྒྱའམ། ཡང་ན་ལན་སྟོང་དུ་སྲེག་པར་བྱེད་དོ། །སྡུག་བསྔལ་<line/>
གྱིས་ཀུན་ནས་ཉམ་ཐག་པ་དེ་བཀྲེས་པ་དང༌། སྐོམ་པའི་མེ་དང༌། སྦྲུལ་གྱི་དུག་གི་མེ་དང༌། སེམས་ཅན་དམྱལ་བ་པའི་མེ་སྟེ། མེ་གསུམ་གྱིས་སྲེག་གོ །དེ་ལྟར་དེ་སྲིད་དུ་དེའི་སྡིག་<line/>
པའི་ལས་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་ལོ་འབུམ་ཕྲག་དུ་མ་ལོ་བགྲང་གིས་མི་ལང་བར་སྲེག་གོ །དེ་ཕྱིས་སེམས་ཅན་དམྱལ་བ་དེ་ལས་ཐར་བར་འགྱུར་ཏེ། ཐར་<line/>
ནས་ཀྱང་ལས་དེ་དང་རྒྱུ་མཐུན་པའི་འབྲས་བུས་ཚེ་རབས་སྟོང་ཕྲག་དུ་མར་ཡི་དྭགས་དང༌། དུད་འགྲོ་དག་ཏུ་སྐྱེ་བར་འགྱུར་ཏེ། ཡི་དྭགས་རྣམས་སུ་ཤིན་ཏུ་བཀྲེས་པ་དང༌། སྐོམ་པས་གདུངས་<line/>
</page>
<page index="436" id="388B">པར་འགྱུར། ཡི་དྭགས་དང༌། དུད་འགྲོ་དག་ཏུ་དུད་འགྲོར་འགྱུར་བ་ཐམས་ཅད་དུའང་ཚེ་རབས་ཚེ་རབས་སུ་འབྱུང་ཞིང་ཟ་བར་འགྱུར་རོ། །དེ་དེ་ལས་ཐར་ནས་ཀྱང་གལ་ཏེ་གཉའ་ཤིང་གི་བུ་གར་<line/>
རུས་སྤལ་འཇུག་པ་ལྟ་བུར་མི་རྣམས་དང་སྐལ་པ་མཉམ་པར་མིར་སྐྱེས་ན་དེ་ཚེ་རབས་ལྔ་བརྒྱར་མ་ནིང་དུ་འགྱུར་བ་མཐོང་ངོ༌། །དེ་ནས་ཡང་དགེ་སློང་ལས་ཀྱི་འབྲས་བུ་རྣམ་པར་སྨིན་པ་<line/>
ཤེས་པ་དེས་སེམས་ཅན་དམྱལ་བ་ཆེན་པོ་རབ་ཏུ་ཚ་བའི་འཁོར་ལ་བརྟགས་ན། དེས་ཐོས་པ་ལས་བྱུང་བའི་ཤེས་པས། སེམས་ཅན་དམྱལ་བ་པ་མདག་མེ་བྱེ་མ་ལྟ་བུའི་ཆར་རྟག་ཏུ་<line/>
འབབ་པ་ཞེས་བྱ་བ་མཐོང་ངོ༌། །དེར་སེམས་ཅན་དག་ལས་གང་གིས་སྐྱེ་བར་འགྱུར་སྙམ་ནས་དེས་བརྟགས་ན། གང་གིས་སྲོག་གཅོད་པ་དང༌། མ་བྱིན་པར་ལེན་པ་དང༌། འདོད་པས་<line/>
ལྟོག་པར་གཡེམ་པ་དང༌། ཆང་འཐུང་བ་དང༌། རྫུན་སྨྲ་བ་དང༌། ལོག་པར་ལྟ་བ་ཀུན་ཏུ་བསྟེན་ཅིང་བསྒོམས་ཏེ་མང་དུ་བྱས་པས་འགྱུར་རོ། །གང་གིས་ཙི་ལུ་མ་སུན་འབྱིན་པར་བྱེད་ཅིང་<line/>
སུན་བྱུང་ནས་ཀྱང་རྗེས་སུ་དགའ་བར་བྱེད་ལ་དེ་ཉིད་ལ་ཤིན་ཏུ་ཆགས་པར་བྱེད་ན་དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་མདག་མེ་བྱེ་མ་ལྟ་བུའི་ཆར་རྟག་<line/>
ཏུ་འབབ་པར་སྐྱེ་བར་འགྱུར་རོ། །དེར་གང་སེམས་ཅན་དམྱལ་བ་ཡང་སོས་ལ་སོགས་པའི་གནོད་པ་བསྡུས་པ་དེ་དག་ཐམས་ཅད་དམྱལ་བ་འདིར་འབྱུང་བའི་སྟེང་དུ་གནོད་པ་ཁྱད་པར་དུ་<line/>
</page>
<page index="437" id="389A">༄༅། །འབྱུང་བ་དག་ནི། འདི་ལྟ་སྟེ། སེམས་ཅན་དམྱལ་བ་པ་དེའི་འཁོར་ནི་དཔག་ཚད་ལྔ་བརྒྱ་ཡོད་ལ། དེ་ཐམས་ཅད་རབ་ཏུ་འབར་བ། བྱེ་མ་རྡོ་རྗེའི་མེ་མདག་ལྟ་<line/>
བུ་དག་གིས་དེར་དཔེ་བྱ་བར་ཡང་མི་ནུས་པ་གང་སྟེ། འདི་ལྟར་འཚེད་པ་པོའང་ནུབ་པར་འགྱུར་ན་སེམས་ཅན་དམྱལ་བ་པ་ལས་ལྕི་བ་ལྟ་སྨོས་ཀྱང་ཅི་དགོས་ཏེ། དེ་ཇི་ལྟར་ཆུ་འབབ་པའི་<line/>
ཤུགས་ཀྱིས་དེད་པ་དེ་ལྟར་དེར་འཇུག་གོ །དེ་ནས་ཡང་ལས་ཀྱིས་ནུབ་པར་འབྱུང་བར་འགྱུར་ཏེ། དེ་བྱེ་མ་རྡོ་རྗེའི་གཟེགས་མ་ལྟ་བུར་ཟུར་གསུམ་ཡོད་ཅིང་སོ་རྣོ་བ་དེ་དག་གིས་ཇི་ལྟར་<line/>
དེའི་རུས་པ་ལྷག་མའང་མེད་པ་དེ་ལྟར་འཐག་གོ །དེ་ནས་ཡང་འཚོ་བར་འགྱུར་ལ། དེ་ནས་ཡང་འཐག་སྟེ་འཆི་ཞིང་སྐྱེའོ། །དེ་ཀུན་ནས་དགའ་བ་མེད་ཅིང་བྱེ་མ་རབ་ཏུ་འབར་བའི་<line/>
ནང་དུ་ནུབ་སྟེ། སྲེག་ཅིང་འཚེད་པ་དང་སྐད་འབྱིན་ཅིང་ཡོངས་སྨྲེ་སྔགས་འདོན་ཏེ། དེ་ལས་ཀྱིས་བསྒྲིབས་པ་སྡུག་བསྔལ་དེ་ལས་བདག་ཉིད་ཐར་བར་མི་ནུས་སོ། །དེ་ཡུན་རིང་མོ་<line/>
ཞིག་འདས་ལ་གལ་ཏེ་ལས་ཟད་ནས་སེམས་ཅན་དམྱལ་བ་དེ་ལས་ཐར་བར་འགྱུར་ཏེ། དེ་ལས་དེ་དང་རྒྱུ་མཐུན་པའི་འབྲས་བུས་དེ་ཚེ་རབས་སྟོང་ཕྲག་དུ་མར་ཡི་དྭགས་དང༌། དུད་<line/>
འགྲོ་དག་ཏུ་བཀྲེས་པ་དང༌། སྐོམ་པས་གདུངས་པར་འགྱུར། དུད་འགྲོ་གཅིག་ལ་གཅིག་ཟ་བར་སྲོག་ལན་སྟོང་འཆད་པར་འགྱུར། དེ་ལས་ཐར་ནས་ཀྱང་གལ་ཏེ་གཉའ་ཤིང་གི་བུ་<line/>
</page>
<page index="438" id="389B">གར་རུས་སྦལ་འཇུག་པ་ལྟ་བུར་མི་རྣམས་དང་སྐལ་པ་མཉམ་པར་མིར་སྐྱེས་ན་དེ་ཚེ་རབས་ལྔ་བརྒྱར་དབུལ་ཞིང་ནད་བུ་ཅན་དང༌། སྨྱོ་བ་དང༌། ངག་ཡིད་མི་ཆེས་པ་དང༌། གཞན་གྱིས་<line/>
བཀོལ་བ་དང༌། ཟ་མར་འགྱུར་བ་མཐོང་ངོ༌། །དེ་ནས་ཡང་དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་སེམས་ཅན་དམྱལ་བ་ཆེན་པོ་རབ་ཏུ་ཚ་བའི་འཁོར་ལ་བརྟགས་ན། དེས་ཐོས་<line/>
པ་ལས་བྱུང་བའི་ཤེས་པས་སེམས་ཅན་དམྱལ་བ་ནང་ན་མེ་མདག་ཡོད་པ་ཞེས་བྱ་བ་ཇི་ལྟར་འདུག་པ་མཐོང་ངོ༌། །དེར་སེམས་ཅན་དག་ལས་གང་གིས་སྐྱེ་བར་འགྱུར་སྙམ་ནས་དེས་<line/>
བརྟགས་ན། གང་གིས་སྲོག་གཅོད་པ་དང༌། མ་བྱིན་པར་ལེན་པ་དང༌། འདོད་པས་ལོག་པར་གཡེམ་པ་དང༌། ཆང་འཐུང་བ་དང༌། རྫུན་སྨྲ་བ་དང༌། ལོག་པར་ལྟ་བ་ཀུན་ཏུ་བསྟེན་<line/>
ཅིང་བསྒོམས་ཏེ་མང་དུ་བྱས་པ་ནི་སྔ་མ་བཞིན་དུ་འགྱུར་རོ། །གང་གིས་དགེ་བསྙེན་མ་བསླབ་པའི་གཞི་ལྔ་ཡོད་པ་སྟོབས་ཀྱིས་མནན་ནས་མི་ཚངས་པར་སྤྱད་པས་བསླབ་པ་དྲལ་<line/>
ཅིང་འདི་སྙམ་དུ་སྲུང་མ་མོ་བསླབ་པའི་གཞི་ལས་འདས་པ་ཆོས་མ་ཡིན་པ་གང་ཡང་མེད་དོ་སྙམ་དུ་བློ་སྐྱེ་ཞིང༌། ལས་ཀྱི་འབྲས་བུ་ལ་ཡིད་མི་ཆེས་ན་དེ་ལུས་དང་བྲལ་ནས་ངན་འགྲོ་ལོག་<line/>
པར་ལྟུང་བ་སེམས་ཅན་དམྱལ་བ་ནང་ན་མེ་མདག་ཡོད་བར་སྐྱེ་བར་འགྱུར་རོ། །དེར་གང་སེམས་ཅན་དམྱལ་བ་ཡང་སོས་ལ་སོགས་པའི་གནོད་པ་བསྡུས་པ་དེ་དག་ཐམས་ཅད་སེམས་<line/>
</page>
<page index="439" id="390A">༄༅། །ཅན་དམྱལ་བ་འདིར་འབྱུང་བའི་སྟེང་དུ་ཁྱད་པར་དུ་འབྱུང་བ་ནི་འདི་ལྟར་སེམས་ཅན་དམྱལ་བ་པ་དེ་ཀུན་ནས་མེ་མདག་གི་རི་ལྔ་ལ། འདི་ལྟ་སྟེ། ཀུན་སྲེག་<line/>
དང༑ གཏིང་ཟབ་དང༌། མུན་ནག་ཐིབས་དང༌། མེ་མདག་ཚ་བ་ལྟ་བུ་དང༌། ལས་མངོན་སུམ་པ་རྣམས་ཀྱི་ཡོངས་སུ་བསྐོར་བ་དེར་སེམས་ཅན་དམྱལ་བ་དེ་ཀུན་ནས་དཔག་ཚད་<line/>
སྟོང་ཡོད་ལ། རི་དེ་དག་ཀྱང་ཀུན་ནས་རི་ཁོར་ཡུག་དང༌། ཁོར་ཡུག་ཆེན་པོ་དག་དང་ཧ་ཅང་མི་རིང་བ་ན་ཡོད་དེ། དེར་སེམས་ཅན་དམྱལ་བ་པ་དེས་རི་དེ་དག་མེ་ཏོག་ཨུཏྤ་ལས་<line/>
གང་བ་ལྟ་བུ་དང༌། ཤིང་ལྗོན་པ་དང༌། ནགས་ཚལ་དང༌། ལྟེང་ཀ་ཕུན་སུམ་ཚོགས་པ་ལྟ་བུར་མཐོང་སྟེ། དེ་དག་བདེ་བ་མྱོང་བར་བྱ་བའི་ཕྱིར་དེ་གང་གི་ཚེ་བརྒྱུགས་པ་དང༌།<line/>
དེའི་ཚེ་ལས་ཀྱི་རླུང་མེ་ལྟ་བུ་ལངས་པས་བདས་སོ། །མེ་མདག་དེ་དག་ཀྱང་རླུང་དེས་བུས་སོ། །བུས་པ་དེས་སེམས་ཅན་དམྱལ་བ་པ་དེ་ཀུན་ནས་ཡོངས་སུ་བཀྲེས་སོ། །ལུས་ཐམས་<line/>
བསྲེགས་པ་དེའང་རི་དེ་དག་གི་གཟུགས་སྔོན་པོར་མཐོང་སྟེ། ཚ་བས་གདུངས་པ་མ་གོན་འདོད་པ། སྐྱབས་འདོད་པ། དཔུང་གཉེན་འདོད་པ་དེའང་རྒྱུག་གོ །དེ་གང་གི་ཚེ་རི་<line/>
དེའི་དྲུང་དུ་ཕྱིན་པ་དང༌། དེ་འདི་ལྟར་ཀུན་ནས་བྱི་བྲུན་ལ་ལྕགས་ཀྱི་མདའ་འཕེན་པ་འཕངས་པ་ཙམ་གྱིས་འགྲོ་བ་མི་མངོན་པ་དེ་ལྟར་སེམས་ཅན་དམྱལ་བ་པ་དེ་མེ་མདག་གི་<line/>
</page>
<page index="440" id="390B">ནང་དུ་འགྲོ་བའི་འགྲོས་ཀྱང་གར་སོང་གཏོལ་མེད་པར་མི་མངོན་ནོ། །དེ་དེར་སོང་མ་ཐག་ཏུ་འདི་ལྟར་སྲེག་ཅིང་འཚེད་ལ་སྐོལ་བ་ན་མུན་པ་མུན་ནག་གི་ནང་དུ་སོང་ནས་དབང་པོ་ཐམས་<line/>
ཅད་འགགས་ཤིང་སྡུག་བསྔལ་ཐམས་ཅད་ཀྱི་གཞིར་གྱུར་ཏེ། ཉེས་པ་བྱས་པའི་འབྲས་བུ་ཐམས་ཅད་མངོན་སུམ་དུ་བྱུང་ལ། དེས་གང་མི་དགེ་བ་བྱས་ཤིང་བསགས་པ་དེ་དག་དེའི་<line/>
ལས་ཀྱི་ཤུགས་ཀྱིས་འོངས་པའི་འབྲས་བུ་ལ་ཉེ་བར་སྤྱོད་དོ། །དེ་ལྟར་དེ་མེ་མདག་གི་མུན་པའི་ནང་ན་དཔུང་གཉེན་མེད་ཅིང་གྲོགས་མེད་པ་སྡུག་བསྔལ་མི་བཟད་པས་ཉམ་ཐག་པར་<line/>
གྱུར་པ། ཡུན་རིང་དུ་རང་གིས་བྱས་པའི་ལས་ཀྱི་འབྲས་བུ་ལ་སྤྱོད་པར་ཞུགས་པ་ཡུན་རིང་དུ་འཚེད་དོ། །དེ་གལ་ཏེ་ཡང་ལས་ཀྱི་རླུང་དེ་དག་ཉིད་ཀྱིས་མེ་མདག་དེ་དག་གི་ནང་ནས་འབྱིན་<line/>
པར་བྱེད་དེ། ལུས་ཐམས་ཅད་བསྐོལ་ཅིང་སྡུག་བསྔལ་ཐམས་ཅད་ཀྱིས་ཉམ་ཐག་པ་དེ་རྐང་པ་གར་བབ་བབ་ཏུ་འདོར་རོ། །དེ་ནས་ཡང་འབྱུང་བར་འགྱུར་ཏེ། གཤིན་རྗེའི་མི་རྣམས་<line/>
ཀྱིས་བཟུང་ངོ༌། །གཟུང་ནས་ཀྱང་དེའི་རྐུབ་སོག་ལེ་རབ་ཏུ་འབར་བས་གཅོད་དོ། །བཅང་ཅིང་གཏུབས་ནས་ཡང་ཤིན་ཏུ་གཞོན་ཤ་ཅན་དུ་སྐྱེ་བར་འགྱུར་ཏེ། དེ་ལྟར་ལོ་འབུམ་ཕྲག་<line/>
དུ་མར་དེ་སོག་ལེའི་སྡུག་བསྔལ་མྱོང་ཞིང་དེ་འདི་སྐད་དུ་རྣམ་པར་སྒྲ་འབྱིན་པར་བྱེད་དོ། །བདག་གིས་ལས་དག་བྱས་པ་ཡི། །འབྲས་བུ་དེ་དགེ་བདག་ཉིད་ཡིན། །འདོད་ཆགས་<line/>
</page>
<page index="441" id="391A">༄༅། །དགྲ་ཡིད་གདུངས་པ་ནི། །ཕྱིས་ནས་སེམས་ཅན་དམྱལ་བར་འོངས། །འདོད་ཆགས་གདུངས་པའི་ལས་ཅན་གྱི། །བག་མེད་ས་ན་མི་གཙང་བའི། །ཞགས་<line/>
པ་དེ་ཡིས་བཅིངས་པ་ཡིས། །བདག་ནི་གནས་འདི་དག་ཏུ་འོངས། །སྔོན་ཆད་དག་ནི་འདོད་ཆགས་ཀྱི། །འབྲས་བུ་ཚ་སྙམ་མི་བྱེད་དེ། །མི་ཤེས་པ་ཡིས་བདག་བསླུས་པས། །འདིར་ནི་<line/>
བདག་གིས་བྱས་ལ་སྤྱོད། །བརྩེ་མེད་ཤིན་ཏུ་དྲག་པ་ཡི། །སྡིག་པ་དག་གི་དབང་དུ་སོང༌། །སྡུག་བསྔལ་རྒྱ་མཚོ་མཐའ་ཡས་དག །འདི་ལས་བདག་ནི་ཇི་ལྟར་ཐར། །སྡུག་བསྔལ་<line/>
དག་ལས་སྡུག་བསྔལ་ལས། །འདི་ཡིས་བདག་ནི་ཡོངས་སུ་འཚེད། །བདག་ནི་སེམས་ཅན་དམྱལ་བར་ཟད། །བདེ་བ་འཐོབ་པ་མ་མཐོང་ངོ༌། །དེ་ལྟར་སེམས་ཅན་དམྱལ་བ་པ་དེ་<line/>
ནང་ན་མེ་མདག་ཡོད་པའི་སེམས་ཅན་དམྱལ་བར་ཤིན་ཏུ་སྡུག་བསྔལ་བས་ཉམ་ཐག་ཅིང་དུ་སྐད་འདོན་ཏེ། སེམས་ཅན་དམྱལ་བ་པ་དེ་ཇི་སྲིད་དུ་དེའི་སྡིག་པའི་ལས་བཅོམ་ཞིང་<line/>
སྤངས་ལ་ཟད་པར་མ་བྱས་པ་དེ་སྲིད་དུ་སྡུག་བསྔལ་མྱོང་བར་འགྱུར་རོ། །དེ་ཕྱིས་སེམས་ཅན་དམྱལ་པ་དེ་ལས་ཐར་བར་འགྱུར་ཏེ། ཐར་ནས་ཀྱང་ལས་དེ་དང་རྒྱུ་མཐུན་པའི་འབྲས་<line/>
བུས་ཚེ་རབས་བརྒྱ་ཕྲག་དུ་མར་ཡི་དྭགས་དང༌། དུད་འགྲོ་དག་ཏུ་སྐྱེ་བར་འགྱུར་ཏེ། ཡི་དྭགས་རྣམས་སུ་བཀྲེས་པ་དང༌། སྐོམ་པས་གདུངས་བའི་ལུས་ཅན་དག་གཅིག་ལ་གཅིག་ལྟ་བ་<line/>
</page>
<page index="442" id="391B">ཁོ་ནར་ཟད་དོ། །དུད་འགྲོ་རྣམས་སུ་གཅིག་ལ་གཅིག་ཟ་བ་ལུས་ལན་བརྒྱར་འཆི་བར་འགྱུར་རོ། །དེ་དེ་ལས་ཐར་ནས་གལ་ཏེ་གཉའ་ཤིང་གི་བུ་གར་རུས་སྦལ་འཇུག་པ་ལྟ་བུར་མི་རྣམས་དང་<line/>
སྐལ་པ་མཉམ་པར་མིར་སྐྱེས་ན་དེའི་ལས་ཀྱི་མཐུས་རྟག་ཏུ་རིམས་ཀྱིས་འདེགས་ཤིང་དབུལ་བ་དང༌། ནད་བུ་ཅན་དང༌། ཡན་ལག་མ་ཚང་བར་འགྱུར་བ་མཐོང་ངོ༌། །དེ་ནས་ཡང་དགེ་སློང་<line/>
ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་སེམས་ཅན་དམྱལ་བ་ཆེན་པོ་རབ་ཏུ་ཚ་བའི་འཁོར་ལ་བརྟགས་ན། དེས་ཐོས་པ་ལས་བྱུང་བའི་ཤེས་པས། སེམས་ཅན་དམྱལ་བ་ཨ་ལ་<line/>
ལ་ཟེར་ཞེས་བྱ་བ་མཐོང་ངོ༌། །དེར་སེམས་ཅན་དག་ལས་གང་གིས་སྐྱེ་བར་འགྱུར་སྙམ་ནས། དེས་བརྟགས་ན། གང་གིས་སྲོག་གཅོད་པ་དང༌། མ་བྱིན་པར་ལེན་པ་དང༌། འདོད་པས་<line/>
ལོག་པར་གཡེམ་པ་དང༌། ཆང་འཐུང་བ་དང༌། རྫུན་སྨྲ་བ་དང༌། ལོག་པར་ལྟ་བ་ཀུན་ཏུ་བསྟེན་ཅིང་བསྒོམས་ཏེ་མང་དུ་བྱས་པས་འགྱུར་རོ། །དེས་འདི་ལྟར་བསླབ་པའི་གཞི་གཅིག་<line/>
གམ༑ གཉིས་སམ། གསུམ་མམ། བཞིའམ། ལྔ་ལས་གཞན་པ་བླངས་པ་དང༌། བུ་སྲིང་དམ། བུ་སྲིང་དང་འདྲ་བའམ། གྲོགས་ཀྱི་ཆུང་མ་འོས་པ་མ་ཡིན་པ་དག་ལ་དེས་འདི་ལྟར་<line/>
བརྡ་བྱས་ནས་སླུ་བར་བྱེད་ན། དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་ཨ་ལ་ལ་ཟེར་བར་སྐྱེ་བར་འགྱུར་རོ། །དེར་སྐྱེས་ནས་ཀྱང་གང་སེམས་ཅན་དམྱལ་བ་<line/>
</page>
<page index="443" id="392A">༄༅། །ཡང་སོས་ལ་སོགས་པའི་གནོད་པ་བསྡུས་པ་དེ་དག་ཐམས་ཅད་འབྱུང་བའི་སྟེང་དུ་ཁྱད་པར་དུ་འབྱུང་བ་ནི། འདི་ལྟར་རླུང་ཤིན་ཏུ་དྲག་ཅིང་ཤིན་ཏུ་རྩུབ་ལ་<line/>
ཤིན་ཏུ་མི་ཟད་པ་ཤུགས་ཀྱིས་མགྱོགས་པ་དང་ལྡན་པ་ལྡང་ལ། གང་གིས་སེམས་ཅན་དམྱལ་བ་དེ་དག་གི་ལུས་སོ་སོར་ཁྱེར་བར་བྱེད་དེ། ཇི་ལྟར་རླུང་ཆེན་པོ་ཤིན་ཏུ་མི་བཟད་<line/>
ཅིང་རྩུབ་པས་རས་བལ་གྱི་སྤུའམ། སྦུའི་སྣོད་གློངས་ན་སྤུ་རྣམས་ཀྱི་གདགས་པའང་མི་མངོན་པར་ཁྱེར་རོ། །གང་གིས་ཁྱེར་བའི་རས་བལ་དེ་དག་གི་སྤུ་རྣམས་རླུང་དེས་ཕྱོགས་<line/>
བཅུར་བདས་ཤིང་ཁྱེར་བ་ཕན་ཚུན་ཐུག་པ་དེ་ལྟར་སེམས་ཅན་དམྱལ་བ་དེ་དག་གི་ལུས་སེམས་ཅན་དམྱལ་བའི་རླུང་སྤུ་གྲི་ལྟ་བུ་དེས་འདི་ལྟར་བྱེ་མའི་ཚད་ཙམ་དུའང་མི་མངོན་<line/>
པར་ཁྱེར་རོ། །གང་གིས་ལུས་དེ་དག་སྤུ་ཙམ་དང་ཉུང་དུ་ཉུར་དུར་བྱེད་དེ། ཡན་ལག་དང༌། ཉིང་ལག་ཐམས་ཅད་གདགས་པར་ཡང་མངོན་པར་མི་བྱེད་དོ། །ལས་ངན་པ་བྱས་པས་<line/>
ཡང་ལུས་དེ་དག་འབྱུང་བར་འགྱུར་ཏེ། དེ་ལྟར་ཇི་སྲིད་དུ་དེའི་སྡིག་པའི་ལས་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུའང་འདོད་ཆགས་ཀྱི་དབང་གིས་སྔ་མ་<line/>
བཞིན་དུ་ཁྱེར་རོ། །ཡུན་རིང་མོ་ཞིག་འདས་ནས་གལ་ཏེ་བརྒྱ་ལ་དེའི་རླུང་གི་གནོད་པ་ལས་ཐར་ན་དེ་ལ་བྱི་བ་མཆེ་བ་རྡོ་རྗེ་ལྟ་བུ་ཡོད་པ་འབྱུང་ལ་གང་དེའི་རྐུ་བ་ཡུངས་འབྲུ་ཙམ་དུ་<line/>
</page>
<page index="444" id="392B">རློག་སྟེ། བརླགས་ནས་དུ་སྐད་འདོན་བཞིན་དུ་ཟ་བར་བྱེད་དོ། །དེ་ཟོས་ནས་རྒྱུ་མ་དག་ཟའོ། །ལོང་ཀ་ཐམས་ཅད་ཀྱང་ཟའོ། །ལོང་ཀ་དེ་དག་ཟོས་ནས་རྒྱབ་ཏུ་འབྱུང་ལ་དེའི་རྒལ་ཚིགས་<line/>
ཟ་སྟེ། དེ་ལྟར་དེའི་ལས་ཀྱི་མཐུས་སེམས་ཅན་དམྱལ་བ་དེ་ལོ་འབུམ་ཕྲག་དུ་མར་སྡུག་བསྔལ་མྱོང་བར་འགྱུར་རོ། །དེ་གལ་ཏེ་དེ་ལས་ཐར་བར་འགྱུར་ཏེ། དེའི་ཡུན་རིང་མོ་ཞིག་<line/>
འདས་ནས་གལ་ཏེ་ཉོན་མོངས་པ་དེ་ལས་ཐར་ནས་དེ་གར་བབ་བབ་ཏུ་འབྲོས་སོ། །དེ་ནས་རང་གི་ལུས་ལས་བྱུང་བའི་སྲོག་ཆགས་མར་ཀོ་ཏ་ཀ་རྣམས་ཀྱིས་གང་ཞིང་དེའི་རྐུབ་ཀྱང་དེ་<line/>
ནས་འཆའ་ཞིང་ཟའོ། །དེ་ཇི་སྲིད་དུ་དེའི་སྡིག་པའི་ལས་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་སྲོག་ཆགས་མར་ཀོ་ཏ་ཀ་དེ་རྣམས་ཀྱི་སྡུག་བསྔལ་མི་བཟད་པས་དུ་བར་<line/>
བྱེད་དེ། འོ་དོད་འབོད། སྒྲ་སྐད་འབྱིན། སྨྲེ་སྔགས་འདོན་ཏོ། །དེ་ཕྱིས་སེམས་ཅན་དམྱལ་བ་དེ་ལས་ཐར་བར་འགྱུར་ཏེ། ཐར་ནས་ཀྱང་ལས་དེ་དང་རྒྱུ་མཐུན་པའི་འབྲས་བུས་ཚེ་རབས་<line/>
སྟོང་ཕྲག་དུ་མར་ཡི་དྭགས་རང་གི་ཤ་ལ་ཟ་བར་སྐྱེ་བར་འགྱུར་ཏེ། ཇི་ལྟར་དེའི་ཚེ་དེས་བདག་ཉིད་ཀྱི་བུད་མེད་མ་ཡིན་པ་ལ་མི་ཚངས་པར་སྤྱོད་པས་རང་གི་ཤ་ལ་ཟ་སྟེ། དེས་བདག་<line/>
ཉིད་འཚོ་བར་བྱེད་དོ། །གལ་ཏེ་བརྒྱ་ལ་ཡི་དྭགས་ཀྱི་འཇིག་རྟེན་དེ་ལས་ཐར་ནས་ཀྱང་དེ་ཕག་གི་སྐྱེ་གནས་སུ་སྐྱེ་བར་འགྱུར་ཏེ། ཇི་ལྟར་དེས་རང་གི་མ་དག་ལ་ཆོས་མ་ཡིན་པ་བྱས་<line/>
</page>
<page index="445" id="393A">༄༅། །པས་གང་དུ་སྐྱེས་པར་རང་གི་མས་ཟ་བར་བྱེད་དོ། །དེ་གལ་ཏེ་དེ་ལས་ཐར་ནས་གཉའ་ཤིང་གི་བུ་གར་རུས་སྦལ་འཇུག་པ་ལྟ་བུར་མི་རྣམས་དང་སྐལ་པ་མཉམ་<line/>
པར་མིར་སྐྱེས་ན། དེ་རྟག་ཏུ་སྐྱེས་པའི་ནད་ཀྱིས་འདེབས་ཤིང་དེ་ནད་དྲག་པོ་མི་བཟད་པས་གནོད་པ་བྱེད་ལ་དེའི་ཕོ་མཚན་གཅོད་པར་བྱེད་དོ། །གལ་ཏེ་བརྒྱ་ལ་དེའི་ཆུང་མ་ཞིག་ཡོད་པར་<line/>
གྱུར་ནའང་ཇི་ལྟར་ཕ་རོལ་གྱི་བུད་མེད་འོས་པ་མ་ཡིན་པར་ཕྲོགས་པ་ལྟར། དེའང་རུང་བ་མ་ཡིན་པའི་མི་དག་གིས་དེ་འཕྲོག་པར་བྱེད་དེ། མིའི་དོན་འདི་ཐམས་ཅད་མེད་པར་བྱེད་པ་ནི།<line/>
འདི་ལྟ་སྟེ། འཇིག་རྟེན་དང༌། འཇིག་རྟེན་ལས་འདས་པའི་ཆོས་རྣམས་དང་འགལ་བ་འོས་པ་མ་ཡིན་པའི་དྲུང་དུ་འགྲོ་བའོ། །དེ་ནས་ཡང་དགེ་སློང་ལས་ཀྱི་འབྲས་བུ་རྣམ་པར་སྨིན་<line/>
པ་ཤེས་པ་དེས་སེམས་ཅན་དམྱལ་བ་ཆེན་པོ་རབ་ཏུ་ཚ་བའི་འཁོར་ལ་བརྟགས་ན། དེས་ཐོས་པ་ལས་བྱུང་བའི་ཤེས་པས་སེམས་ཅན་དམྱལ་བ་ཆེན་པོ་རབ་ཏུ་ཚ་བའི་འཁོར་སེམས་<line/>
ཅན་དམྱལ་བ་ཤར་གྱུར་པ་ཐམས་ཅད་སྡུག་བསྔལ་བ་ཞེས་བྱ་བ་ཇི་ལྟར་འདུག་པ་མཐོང་ངོ༌། །དེར་སེམས་ཅན་དག་ལས་གང་གིས་སྐྱེ་བར་འགྱུར་སྙམ་ནས་དེས་བརྟགས་ན། གང་<line/>
གིས་སྲོག་གཅོད་པ་དང༌། མ་བྱིན་པར་ལེན་པ་དང༌། འདོད་པར་ལོག་པར་གཡེམ་པ་དང༌། ཆང་འཐུང་བ་དང༌། རྫུན་སྨྲ་བ་དང༌། ལོག་པར་ལྟ་བ་ཀུན་ཏུ་བསྟེན་ཅིང་བསྒོམས་ཏེ་<line/>
</page>
<page index="446" id="393B">མང་དུ་བྱས་པས་འགྱུར་རོ། །བུད་མེད་སྡོམ་པ་བླངས་པ་གང་གིས་འོས་པ་མ་ཡིན་པའི་དགེ་སློང་དབང་དུ་བྱས་ཏེ། ཆང་བླུད་ནས་དེ་འཁྲུལ་པར་བྱས་ཤིང་ཡིད་ལ་གཅགས་པ་བསྐྱེད་<line/>
ན༑ དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་ཤར་གྱུར་པ་ཐམས་ཅད་སྡུག་བསྔལ་བར་སྐྱེ་བར་འགྱུར་རོ། །དེར་གང་སེམས་ཅན་དམྱལ་བ་ཡང་སོས་ལ་<line/>
སོགས་པའི་སྡུག་བསྔལ་དང༌། གནོད་པ་བསྡུས་པ་དེ་དག་ཐམས་ཅད་འབྱུང་བར་འགྱུར་ཏེ། གང་གིས་རྟག་ཏུ་ཚུལ་ཁྲིམས་དང་ལྡན་པ་འོས་པ་མ་ཡིན་པ་ལ་འོས་པ་ཉིད་དུ་གོམས་<line/>
པར་བྱེད་ན། དེ་རྟག་ཏུ་མི་དགེ་བར་ཞུགས་པ་དེས་ལམ་ངན་པ་དེ་ཉིད་རྗེས་སུ་བསྟན་པར་བྱེད་དོ། །ལས་ཀྱི་གཞི་ངན་པ་བྱས་པའི་ངང་ཚུལ་ཅན་མི་དགེ་བའི་ལས་ཀྱི་མཐའ་དཔྱད་པ་དེས་<line/>
མི་དགེ་བའི་ལམ་དེ་རྗེས་སུ་བསྟེན་ཅིང་གོམས་པར་བྱེད་དོ། །སེམས་ཅན་དམྱལ་བ་དེ་སྡུག་བསྔལ་ཆེས་དྲག་པ་དང༌། སྡུག་བསྔལ་ཆེས་མི་བཟད་པ་དང༌། སྡུག་བསྔལ་ཆེས་རྩུབ་ཅིང་<line/>
ཚ་བ་དག་ཤིན་ཏུ་སོ་སོར་མྱོང་བར་འགྱུར་ཏེ། དེར་གང་སེམས་ཅན་དམྱལ་བ་ཡང་སོས་ལ་སོགས་པའི་སྡུག་བསྔལ་བསྡུས་པ་དེ་དག་ཐམས་ཅད་འབྱུང་བའི་སྟེང་དུ་ཁྱད་པར་དུ་འབྱུང་<line/>
བ་ནི། འདི་ལྟ་སྟེ། རྐང་པའི་མཐེ་བོ་ལ་སོགས་པ་ནས་མགོའི་བར་དུ་མཚོན་ཆ་ཧུ་ལུ་རབ་ཏུ་འབར་བ་དག་གིས་ཤ་མ་གཏོགས་པར་བགས་པ་གཅོད་པར་བྱེད་དེ། དེ་ལྟར་དེའི་ཡན་ལག་དང༌།<line/>
</page>
<page index="447" id="394A">༄༅། །ཉིད་ལག་ཐམས་ཅད་དང༌། པགས་པ་དག་གཅོད་པར་བྱེད་པའི་སྡུག་བསྔལ་ཤིན་ཏུ་མི་བཟད་དོ། །དེའི་པགས་པ་དེ་དག་ཀྱང་སའི་ནང་དུ་བཅུག་ནས་སྲེག་པར་<line/>
བྱེད་དེ། དེའི་ལུས་པགས་པ་མེད་པའི་ལུས་དེ་དག་ལ་གཤིན་རྗེའི་མི་དེ་རྣམས་ཀྱིས་ལྕགས་ཀྱི་སྣོད་ཀྱི་ནང་དུབ་ཚྭ་རབ་ཏུ་བསྐོལ་པ་ཁྱེར་ནས་ལྡུགས་པར་བྱེད་དེ། དེས་དེ་སྲེག་པར་<line/>
བྱེད༑ སྐོལ་བར་བྱེད་དོ། །སྡུག་བསྔལ་གྱིས་ཉམས་ཐག་ཅིང་སྡུག་བསྔལ་ཚ་བ་རྩུབ་པས། ཉམ་ཐག་པ་དེ་ངུ་སྐད་འབྱིན་ཅིང་ཆོ་ངེས་འདེབས་ལ་ཡོངས་སུ་སྨྲེ་སྔགས་འདོན་ཏོ། །དེ་<line/>
ལྟར་ལོ་འབུམ་ཕྲག་དུ་མར་སྡུག་བསྔལ་མྱོང་བར་འགྱུར་ཞིང་ལོ་བགྲང་གིས་མི་ལང་བའི་བར་དུ་མྱོང་བར་འགྱུར་ཏེ། ཇི་སྲིད་དུ་དེའི་སྡིག་པའི་ལས་བྱས་ཤིང་བསགས་པ་བཅོམ་<line/>
ཞིང་སྤངས་ལ་ཟད་པར་མ་བྱས་པ་དེ་སྲིད་དུ་སྡུག་བསྔལ་ཚ་བ་ཤིན་ཏུ་མི་བཟད་པས་གདུངས་སོ། །དེ་ཕྱིས་སེམས་ཅན་དམྱལ་བ་དེ་ལས་ཐར་བར་འགྱུར་ཏེ། ཐར་ནས་ཀྱང་གལ་ཏེ་<line/>
ཡི་དྭགས་དང༌། དུད་འགྲོ་དག་ཏུ་མ་སྐྱེས་ལ་གཉའ་ཤིང་གི་བུ་གར་རུས་སྦལ་འཇུག་པ་ལྟ་བུར་མི་རྣམས་དང་སྐལ་པ་མཉམ་པར་མིར་སྐྱེས་ན། ལས་དེ་དང་རྒྱུ་མཐུན་པའི་འབྲས་བུས་<line/>
དེ་དབུལ་ཞིང་ནད་བུ་ཅན་དང༌། ལུས་དག་ལ་ནད་ཤིན་ཏུ་མི་བཟད་པས་ཐེབས་པར་འགྱུར། དེ་རྒྱ་མཚོའི་ནང་གི་བར་དག་ཏུ་གང་རིས་མཐུན་པར་འགྱུར་བ་མི་མ་ཚང་བ། འདི་ལྟ་སྟེ།<line/>
</page>
<page index="448" id="394B">རྐང་པ་གཅིག་པ་དང༌། སྣ་གཅིག་པ་དང༌། ལག་པ་གཅིག་པ་དང༌། ལུས་ཆུང་བ་དང༌། ཚེ་ཐུང་བ་རྣམས་ཏེ། འདི་ལྟ་སྟེ། དེར་སྐྱེས་པ་ཉི་མ་གཅིག་ཅིག་ཐུབ་པར་འགྱུར་བ་མཐོང་ངོ༌།། །།<line/>
འཕགས་པ་དམ་པའི་ཆོས་དྲན་པ་ཉེ་བར་གཞག་པ། བམ་པོ་བཅུ་བཞི་པ། དེ་ནས་ཡང་དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་སེམས་ཅན་དམྱལ་བ་ཆེན་པོ་རབ་<line/>
ཏུ་ཚ་བའི་འཁོར་ལ་བརྟགས་ན། དེས་ཐོས་པ་ལས་བྱུང་བའི་ཤེས་པས་སེམས་ཅན་དམྱལ་བ་ཆུ་བོ་རབ་མེད་རབ་ཏུ་ཚ་བ་ཞེས་བྱ་བ་ཡོད་པ་མཐོང་ངོ༌། །དེས་སེམས་ཅན་དག་ལས་གང་<line/>
གིས་སྐྱེ་བར་འགྱུར་སྙམ་ནས་དེས་བརྟགས་ན། གང་གིས་སྲོག་གཅོད་པ་དང༌། མ་བྱིན་པར་ལེན་པ་དང༌། འདོད་པས་ལོག་པར་གཡེམ་པ་དང༌། ཆང་འཐུང་བ་དང༌། རྫུན་སྨྲ་བ་དང༌།<line/>
ལོག་པར་ལྟ་བ་ཀུན་ཏུ་བསྟེན་ཅིང་བསྒོམས་ཏེ་མང་དུ་བྱས་པས་འགྱུར་རོ། །སྟེགས་བུའི་དབུས་སུ་མེ་བུས་ནས་ལག་པས་བཟུང་སྟེ་བསྐོར་ནས་སྣ་བླན་པ་གྲོགས་ཀྱི་ཆུང་མ་ཉམས་པ་<line/>
མེད་པ་ལ་སུན་འབྱིན་པར་བྱེད་ཅིང་སུན་ཕྱུང་ནས་ཀྱང་མངོན་པར་དགའ་བར་བྱེད། ཡང་དག་པར་དགའ་བར་བྱེད་ལ། དགའ་བར་བྱེད་པ། མི་དགེ་བ་དེ་ཉིད་ལ་ཀུན་ཏུ་སྤྱོད་ན། དེ་<line/>
ལུས་དང་བྲལ་ནས་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་ཆུ་བོ་རབ་མེད་རབ་ཏུ་ཚ་བར་སྐྱེ་བར་འགྱུར་རོ། །དེར་སྐྱེས་ནས་གང་སེམས་ཅན་དམྱལ་བ་ཡང་སོས་ལ་སོགས་<line/>
</page>
<page index="449" id="395A">༄༅། །པའི་འཁོར་གྱི་གནོད་པ་བསྡུས་པ་དེ་དག་ཐམས་ཅད་འབྱུང་བའི་སྟེང་དུ་གནོད་པ་ཁྱད་པར་དུ་འབྱུང་བ་ནི་མུན་ནག་ཐིབས་པོས་ནམ་མཁའ་གང་བ་ནས་ལས་ཀྱིས་<line/>
བྱས་པའི་དབྱུག་པ་དང༌། རལ་གྲི་ཤིན་ཏུ་རྣོ་བ་དག་རབ་ཏུ་འབར་བ་དེར་སེམས་ཅན་དམྱལ་བ་པ་དེའི་ལུས་ནང་དུ་ནུབ་བོ། །ནང་དུ་ནུབ་ནས་སྲེག་པར་བྱེད་ཅིང་ཡན་ལག་དང༌། ཉིད་<line/>
ལག་ཐམས་ཅད་ཤིན་ཏུ་འབུགས་པར་བྱེད། གཤེག་པར་བྱེད། འཚེད་པར་བྱེད། ཡན་ལག་དང༌། ཉིང་ལག་ཐམས་ཅད་ཕན་ཚུན་འབྲལ་བར་བྱེད་དོ། །དེའི་ཕྱི་རོལ་མེའི་སྡུག་<line/>
བསྔལ་གྱིས་ཀྱང་སྲེག་པར་བྱེད་ཅིང་ནང་དུ་དབྱུག་པ་དང༌། རལ་གྲིས་གཤེག་པའི་སྡུག་བསྔལ་བ་ན། སྡུག་བསྔལ་ཤིན་ཏུ་མི་བཟད་ཅིང་ཚ་ལ་རྩུབ་པ་གཞན་དང་མཚུངས་པ་<line/>
མེད་པའི་སྡུག་བསྔལ་མྱོང་ངོ༌། །སྡུག་བསྔལ་དེས་བསྒྲིབས་པ་དེ་གར་བབ་བབ་ཏུ་འབྲོས་པ་དང༌། དེས་ངམ་གྲོག་ཆེན་པོ་ན་ཆུ་བོ་རབ་མེད་རབ་ཏུ་ཚ་བ་ཞེས་བྱ་བར་ལས་ལས་བྱུང་<line/>
བའི་སྤྲུལ་གདུག་པ་རྣམས་ཀྱིས་རབ་ཏུ་གང་བར་མཐོང་ངོ༌། །དེར་སྡུག་བསྔལ་གྱིས་གདུངས་པ་དེས་འཁྲུལ་པར་མཐོང་སྟེ། མི་མཐོ་འཚམ་པར་བྱེད་པ་དེ་རྣམས་ཀྱིས་དེ་རབ་ཏུ་<line/>
སོ་སོར་ཕྱེ་ནས་སྤྲུལ་གདུག་པ་རྣམས་ཀྱིས་ཟ་བར་བྱེད་དེ། སྦྲུལ་གདུག་པའི་མཆེ་བ་རྣོན་པོ་རྣམས་ཀྱིས་ཀུན་ནས་ཤིན་ཏུ་སྡུག་བསྔལ་གྱིས་ཉམ་ཐག་པ་དེ། དེར་ཇི་སྲིད་དུ་དེ་སྡིག་<line/>
</page>
<page index="450" id="395B">པའི་ལས་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་དུ་སྐད་འབྱིན་ཅིང་ཆོ་ངེས་འདེབས་ལ་ཡོངས་སུ་སྨྲེ་སྔགས་འདོན་ཏོ། །དེ་ཕྱིས་དེ་ལས་ཡུན་རིང་མོ་ཞིག་འདས་ཤིང་ལོ་བགྲང་<line/>
གིས་མི་ལང་བ་ན་ཐར་བར་འགྱུར་ཏེ། ཐར་ནས་ཀྱང་གལ་ཏེ་ཡི་དྭགས་དང༌། དུད་འགྲོ་དག་ཏུ་མ་སྐྱེས་ལ་གཉའ་ཤིང་གི་བུ་གར་རུས་སྦལ་འཇུག་པ་ལྟ་བུར་མི་རྣམས་དང་སྐལ་པ་མཉམ་<line/>
པར་མིར་སྐྱེས་ན། ལས་དེ་དང་རྒྱུ་མཐུན་པའི་འབྲས་བུས་དེ་དབུལ་ཞིང་ནད་བུ་ཅན་དང༌། ཡོངས་སུ་སྨྲེ་སྔགས་འདོན་པ་དང༌། གཞན་གྱིས་བཀོལ་བ་དང༌། དབང་པོ་མ་ཚང་བར་འགྱུར། མི་<line/>
བྱད་གཟུགས་རྟ་རྒོད་མ་འདྲ་ཞིང་ཚང་ཚིང་གངས་རི་ལྟ་བུའི་ནང་དུ་སྐྱེ་ལ། དེར་ཁ་ཟས་འབྲས་བུའི་རྩ་བ་འབའ་ཞིག་གིས་འཚོ་བར་བྱེད་དེ། དེ་གཞན་ལས་སྐྱེས་པའི་ཁ་ཟས་ནམ་ཡང་<line/>
མངོན་པར་ཤེས་པར་མི་འགྱུར་བ་མཐོང་ངོ༌། །དེ་ནས་ཡང་དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་སེམས་ཅན་དམྱལ་བ་ཆེན་པོ་རབ་ཏུ་ཚ་བའི་འཁོར་ལ་བརྟགས་ན།<line/>
དེས་ཐོས་པ་ལས་བྱུང་བའི་ཤེས་པས་སེམས་ཅན་དམྱལ་བ་རྟག་ཏུ་མུན་པ་ཞེས་བྱ་བ་མཐོང་ངོ༌། །དེར་སེམས་ཅན་དག་ལས་གང་གིས་སྐྱེ་བར་འགྱུར་སྙམ་ནས་དེས་བརྟགས་ན། གང་གིས་<line/>
སྲོག་གཅོད་པ་དང༌། མ་བྱིན་པར་ལེན་པ་དང༌། འདོད་པས་ལོག་པར་གཡེམ་པ་དང༌། ཆང་འཐུང་བ་དང༌། རྫུན་སྨྲ་བ་དང༌། ལོག་པར་ལྟ་བ་ཀུན་ཏུ་བསྟེན་ཅིང་བསྒོམས་ཏེ་མང་དུ་བྱས་<line/>
</page>
<page index="451" id="396A">༄༅། །པས་འགྱུར་རོ། །ཕྱི་རོལ་བའི་འདོད་ཆགས་དང་བྲལ་བ་དེ་ཕྱིས་འདོད་ཆགས་མངོན་པར་སྤངས་ཏེ་འདོད་ཆགས་ཞེ་སྡང་གཏི་མུག་དང་བྲལ་བ་དེ་བུད་<line/>
མེད་དག་གིས་བསླུས་ནས་ཡང་འདོད་པ་རྣམས་ལ་འཇུག་པར་བྱེད་ན། དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་རྟག་ཏུ་མུན་པ་ཞེས་བྱ་བར་སྐྱེས་བར་འགྱུར་<line/>
རོ༑ ༑དེར་སྐྱེས་ནས་ཀྱང་གང་སེམས་ཅན་དམྱལ་བ་ཡང་སོས་ལ་སོགས་པའི་གནོད་པ་དྲག་པ་བསྡུས་པ་དེ་དག་ཐམས་ཅད་འབྱུང་བའི་སྟེང་དུ་ཁྱད་པར་དུ་འབྱུང་བ་ནི་འདི་ལྟར་<line/>
སྲིན་བུ་ས་རྐོ་ཞེས་བྱ་བ་དག་གིས་དེ་ཇི་ལྟར་དབུ་བ་ལ་འབིགས་པ་དེ་ལྟར་མཆུ་རྡོ་རྗེ་ལྟར་རྣོ་བ་དེ་དག་སེམས་ཅན་དམྱལ་བ་པ་དེའི་ཉེས་པར་བྱས་པའི་ལས་དེས་འབྱུང་བར་འགྱུར་ལ་<line/>
གང་དག་པས་ཆེས་མི་བདེ་བ་བྱེད་པ་ཡིན་ཏེ། ཆེས་སྡུག་བསྔལ་བ་ཡིན་ནོ། །ས་རྐོ་དེ་རྣམས་ཀྱིས་རུས་པ་དག་ཕུག་པ་ནས་རྐང་གི་བར་དུ་ཟ་སྟེ། ཇི་ལྟར་སེམས་ཅན་དམྱལ་བ་པའི་<line/>
སྡུག་བསྔལ་བསྡུས་པ་དེ་དག་ཐམས་ཅད་དེ་ལྟར་བརྒྱའི་ཆ་དང༌། སྟོང་གི་ཆ་དང༌། བརྒྱ་ཕྲག་སྟོང་གི་ཆར་ཡང་མི་ཕོད་དེ། དེ་ལྟར་བདག་ཉིད་དེ་དག་ལས་ཐར་བར་བྱེད་མི་ནུས་སོ། །<line/>
དེ་གང་དང༌། གང་དུ་འབྲོས་པ་དེ་དང༌། དེ་ཉིད་དུ་སྲིན་བུ་དག་གིས་མི་གཏོང་བར་བྱེད་དེ། དེ་ལྟར་དེ་ལོ་འབུམ་ཕྲག་དུ་མར་སྲེག་གོ། འཚེད་དོ། །སེམས་ཅན་དམྱལ་བ་པའི་སྡུག་བསྔལ་<line/>
</page>
<page index="452" id="396B">ཆེས་ཤིན་ཏུ་སྡུག་བསྔལ་བ་དག་གིས་ཉམ་ཐག་པ་སེམས་ཅན་དམྱལ་བ་དེར་ཡུན་རིང་དུ་སྲེག་ཅིང་འཚེད་ཀྱང་དེའི་ལས་བྱས་ཤིང་བསགས་པ་སེམས་ཅན་དམྱལ་བར་གྲུབ་པའི་མཐུས་འཆི་<line/>
བའི་དུས་ནི་མི་བྱེད་དོ། །དེ་ཇི་སྲིད་དུ་དེའི་སྡིག་པའི་ལས་བྱས་ཞིང་བསགས་པ་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་འཚེད་དོ། །དེ་གལ་ཏེ་ཡི་དྭགས་དང༌། དུད་འགྲོ་དག་ཏུ་མ་<line/>
སྐྱེས་ལ་གཉའ་ཤིང་གི་བུ་གར་རུས་སྦལ་འཇུག་པ་ལྟ་བུར་མི་རྣམས་དང་བསྐལ་པ་མཉམ་པར་མིར་སྐྱེས་ན། ལས་དེ་དང་རྒྱུ་མཐུན་པའི་འབྲས་བུས་དེ་མདོག་ངན་ཅིང་རྐང་ལག་རྡོལ་བ་དང༌།<line/>
ཚོང་པ་མོའི་བྲན་ཕོ་དང༌། བྲན་མོ་བུམ་པ་ཐོགས་པར་འགྱུར་བ་མཐོང་ངོ༌། །དེ་ནས་ཡང་དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་སེམས་ཅན་དམྱལ་བ་ཆེན་པོ་རབ་ཏུ་ཚ་<line/>
བའི་འཁོར་ལ་བརྟགས་ན། དེས་ཐོས་པ་ལས་བྱུང་བའི་ཤེས་པས་སེམས་ཅན་དམྱལ་བ་གནོད་པའི་རྒྱུད་ཅེས་བྱ་བ་མཐོང་ངོ༌། །དེར་སེམས་ཅན་དག་ལས་གང་གིས་སྐྱེ་བར་འགྱུར་སྙམ་<line/>
ནས་དེས་བརྟགས་ན། གང་གིས་སྲོག་གཅོད་པ་དང༌། མ་བྱིན་པར་ལེན་པ་དང༌། འདོད་པས་ལོག་པར་གཡེམ་པ་དང༌། ཆང་འཐུང་བ་དང༌། རྫུན་སྨྲ་བ་དང༌། ལོག་པར་ལྟ་བ་ཀུན་ཏུ་<line/>
སྟེ་[?] དེ་ཅིང་བསྒོམས་ཏེ་མང་དུ་བྱས་པས་འགྱུར་རོ། །ཚུལ་ཁྲིམས་དང་ལྡན་པ་ཆོས་ཀྱི་ལམ་ལས་ཉམས་པ་མེད་པའི་དགེ་སློང་བག་ཚ་བ་མེད་པའི་སར་སོང་བ་ལས། བུད་མེད་སྔར་[?]<line/>
</page>
<page index="453" id="397A">༄༅། །མ་ཞིག་ན་རེ། བདག་ལ་ཅི་དགའ་བ་མཛོད་ཅིག །གལ་ཏེ་དགེ་སློང་ཁྱོད་བདག་དང་ལྷན་ཅིག་མཇལ་བར་མི་མཛད་ན་དེ་བདག་གིས་དགེ་སློང་འདི་བདག་ལ་<line/>
འདོད་པར་བྱེད་པ་ལས་དེ་ཁོ་མོས་མི་འདོད་དོ་ཞེས་སྨྲ་བར་བྱའོ། །དེས་ན་ཁྱོད་ལ་ཆད་པ་ཆེན་པོས་གཅོད་པར་འགྱུར་ཏེ། གལ་ཏེ་རྒྱལ་པོའི་འཁོར་ནས་སམ། གལ་ཏེ་བདག་གི་<line/>
ཁྱིམ་ཐབ་ཀྱིས་གཅོད་པར་བྱེད་དོ། །གལ་ཏེ་མཛད་ན་དེ་བདག་གིས་ཁྱོད་ལ་བཟའ་བ་དང་བཅའ་བ་མང་པོ་དབུལ་བར་བྱ་སྟེ། དེ་ལྟར་འོ་སྐོལ་ཤིན་ཏུ་དགྱེས་པར་འགྱུར་ཞིང་གཞན་<line/>
གྱིས་ཀྱང་མི་ཚོར་བར་འགྱུར་རོ། །འཇིག་རྟེན་པ་དག་ལའང་དགེ་སློང་འདི་ནི་ཤིན་ཏུ་ཚུལ་ཁྲིམས་དང་ལྡན་པ་ཡིན་ཏེ། འདི་ལ་མལ་ཆ་དང༌། ན་བའི་རྐྱེན་གསོས་སྨན་གྱི་ཡོ་བྱད་<line/>
མང་པོ་དག་ཕུལ་ཅིག་ཅེས་སྨྲ་བར་བགྱི་སྟེ། སྦྱིན་པ་པོ་དང༌། སྦྱིན་བདག་ཏུ་འགྱུར་རོ་ཞེས་དེ་ལྟར་འཇིགས་པས་བསྡིགས་ནས་བྲིང་དེ་དགེ་སློང་ཡང་དག་པའི་ལམ་ལས་<line/>
ཉམས་པར་བྱེད་ན། བུད་མེད་དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་གནོད་པའི་རྒྱུད་ཅེས་བྱ་བ་དེར་སྐྱེ་བར་འགྱུར་རོ། །དེར་གང་སེམས་ཅན་<line/>
དམྱལ་བ་ཆེན་པོ་ཡང་སོས་ལ་སོགས་པའི་གནོད་པ་བསྡུས་པ་དེ་དག་ཐམས་ཅད་འབྱུང་བའི་སྟེང་དུ་གནོད་པ་ཁྱད་པར་དུ་འབྱུང་བ་དག་ནི་འདི་ལྟར་གཤིན་རྗེའི་མི་དག་གིས་བུད་<line/>
</page>
<page index="454" id="397B">མེད་དེ་བཟུང་སྟེ་བཙིར་བཙིར་ནས་བགས་པ་འཐོག་པར་བྱེད་དོ། །པགས་པ་དེ་དག་བཏོགས་ནས་ཀྱང་ཡང་གཡོག་པར་འབྱུང་ཞིང་ཡང་ཤིན་ཏུ་གཞོན་ནུར་སྐྱེ་སྟེ། ཁ་དོག་ཤིན་ཏུ་<line/>
མི་སྡུག་པར་སྐྱེའོ། །དེ་གཤིན་རྗེའི་མི་རྣམས་ཀྱིས་དམ་པོར་བཟུང་ནས་ལྕགས་ཀྱི་སོ་མང་རབ་ཏུ་འབར་བ་བླངས་ཏེ་དེའི་ལུས་ཐམས་ཅད་འཚེད་པར་བྱེད། རྣམ་པར་གཤེག་པར་<line/>
བྱེད༑ ཡོངས་སུ་འབྲལ་བར་བྱེད་དོ། །སྡུག་བསྔལ་གྱིས་ཉམ་ཐག་པའི་བུད་མེད་དེ་ཉེས་པར་བྱས་པའི་ལས་ཀྱིས་བསླུས་པ་ཡུན་རིང་དུ་ངུ་སྐད་འདོན་ཅིང་ཆོ་ངེས་འདེབས་ལ་ཡོངས་སུ་སྨྲེ་<line/>
སྔགས་འདོན་ཏོ། །དེ་ལྟར་གནོད་པ་མྱོང་བས་གར་བབ་བབ་ཏུ་འབྲོས་པ་དང༌། དེ་ནས་ལས་ཀྱིས་སྤྲུལ་པའི་དགེ་སློང་འོང་བ་མཐོང་སྟེ། སེམས་འདོད་པས་བསྒྲིབས་པ་སེམས་ཀྱིས་ཡོངས་<line/>
སུ་བསླུས་པ་དེ་དེའི་དྲུང་ཉིད་དུ་རྒྱུག་ལ། དེ་ལྟར་འདོད་པ་དགྲ་ལྟ་བུ་ལས་རྒྱལ་བར་བྱ་བར་དཀའ་བ་གང་དེའི་གནས་སུ་རྒྱུག་པར་བྱེད་ལ་དེ་དེ་དང་ཕྲད་པ་དང་ཡོངས་སུ་འཇུ་བར་བྱེད་དོ། །<line/>
དེའང་མེ་ཐབ་ཏུ་གྱུར་ནས་ཀུན་ནས་རབ་ཏུ་འབར་བ་དེར་དེ་རབ་ཏུ་འཇུག་པར་བྱེད་དོ། །དེ་མི་དེས་ལོ་འབུམ་ཕྲག་དུ་མར་སེམས་ཅན་དམྱལ་བ་གནོད་པའི་རྒྱུད་དུ་ཇི་སྲིད་དུ་དེའི་སྡིག་པའི་ལས་<line/>
བྱས་ཤིང་བསགས་པ་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་སྡུག་བསྔལ་དྲག་ཅིང་རྩུབ་ལ་ཤིན་ཏུ་མི་བཟད་པ་མྱོང་བར་འགྱུར་རོ། །དེ་ཕྱིས་སེམས་ཅན་དམྱལ་བ་དེ་ལས་ཐར་བར་<line/>
</page>
<page index="455" id="398A">༄༅། །འགྱུར་ཏེ། ཐར་ནས་ཀྱང་ལས་དེ་དང་རྒྱུ་མཐུན་པའི་འབྲས་བུས་ཚེ་རབས་ལྔ་བརྒྱར་དུད་འགྲོ་དག་ཏུ་སྐྱེ་བར་འགྱུར་རོ། །གལ་ཏེ་གཉའ་ཤིང་གི་ཕུ་གར་རུས་<line/>
སྦལ་འཇུག་པ་ལྟ་བུར་མི་རྣམས་དང་སྐལ་པ་མཉམ་པར་མིར་སྐྱེས་ན་དེའང་བུད་མེད་དུ་འགྱུར་ཏེ། གྲོང་ཁྱེར་དང༌། གྲོང་ཁྱེར་ཐམས་ཅད་ཀྱི་ལྡན་ལྗིན་འཕྱག་པ་དང༌། གྲོང་ཁྱེར་པ་ཐམས་<line/>
ཅད་ཀྱིས་སྨད་པ་དང༌། དབུལ་ཞིང་མདོག་ངན་ལ་རྐང་ལག་རྡོལ་བ་དང༌། བྱད་བཞིན་མཐོང་ན་འཇིགས་སུ་རུང་བ་དང༌། ཕ་མ་དང༌། གཉེན་འདབ་ཀྱིས་སྤངས་པར་འགྱུར། རྟག་ཏུ་<line/>
ཆུ་ཕྱེ་བཀྲ་ཙམ་གྱི་འཚོ་ཞིང་དྲི་མ་ཅན་དང༌། བགོ་བ་ངན་པ་དང༌། ལུས་ཀྱི་ཕྱོགས་གཅིག་ཉམས་པ་དང༌། ལུས་ཤིན་ཏུ་ཆད་པ་དང༌། འགྲོ་བ་ན་བྱིས་པ་རྣམས་ཀྱིས་རྡོ་དང༌། བོང་བ་<line/>
དག་གིས་མངོན་པར་འཚོག་སྟེ། སྡུག་བསྔལ་བས་འཚོ་བར་འགྱུར་བ་མཐོང་ངོ༌། །དེ་ནས་ཡང་དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་སེམས་ཅན་དམྱལ་བ་<line/>
ཆེན་པོ་རབ་ཏུ་ཚ་བའི་འཁོར་ལ་བརྟགས་ན། དེས་ཐོས་པ་ལས་བྱུང་བའི་ཤེས་པས་སེམས་ཅན་དམྱལ་བ་སྲད་བུའི་རྒྱུད་འབབ་པས་དཀྲུགས་པ་ཞེས་བྱ་བ་མཐོང་ངོ༌། །དེར་སེམས་<line/>
ཅན་དག་ལས་གང་གིས་སྐྱེ་བར་འགྱུར་སྙམ་ནས་དེས་བརྟགས་ན། གང་གིས་སྲོག་གཅོད་པ་དང༌། མ་བྱིན་པར་ལེན་པ་དང༌། འདོད་པས་ལོག་པར་གཡེམ་པ་དང༌། ཆང་འཐུང་བ་དང༌།<line/>
</page>
<page index="456" id="398B">རྫུན་སྨྲ་བ་དང༌། ལོག་པར་ལྟ་བ་ཀུན་ཏུ་བསྟེན་ཅིང་བསྒོམས་ཏེ་ཀུན་ཏུ་བྱས་པར་འགྱུར་རོ། །རྒྱལ་པོ་སྙེམས་པས་སམ། རྒྱལ་སྲིད་གཞན་གྱི་ཡུལ་འཁོར་འཕྲོག་པའི་ཚེ་དགེ་སློང་མ་ཉོན་མོངས་<line/>
པ་མེད་པ་མཐུས་སུན་ཕྱུང་ན། དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་སྲད་བུའི་རྒྱུད་དཀྲུགས་པར་སྐྱེ་བར་འགྱུར་རོ། །དེར་སྐྱེས་ནས་ཀྱང་གང་སེམས་ཅན་དམྱལ་<line/>
བ་ཡང་སོས་ལ་སོགས་པའི་གནོད་པ་བསྡུས་པ་དེ་དག་ཐམས་ཅད་འབྱུང་བའི་སྟེང་དུ་ཁྱད་པར་དུ་འབྱུང་བ་ནི་ཇི་ལྟར་སེམས་ཅན་དམྱལ་བ་དེ་ཐམས་ཅད་འདི་ལྟར་དྲ་བ་རྡོ་རྗེ་ལྟར་སྲ་བའི་ནང་དུ་<line/>
བཅུག་ནས་དེར་ཡན་ལག་དང༌། ཉིང་ལག་གི་ཕྱོགས་གང་དང༌། གང་རེག་པ་དེ་དང༌། དེར་སྤུ་གྲི་ལྟ་བུས་ཀུན་ནས་གཅོད་པར་བྱེད་དོ། །དེར་ཡང་ཇི་ལྟར་སྦྲང་བུ་དག་སྤུ་ལ་རབ་ཏུ་འཕྱང་བ་དེ་ལྟར་<line/>
སྲད་བུ་རྡོ་རྗེ་ལྟ་བུའི་དྲ་བ་ལ་འཕྱང་ངོ༌། །དེ་ཉིད་དུ་སྐྱེ་ཞིང་སྐྱེ་ཞིང་འཆི་སྟེ། གཤིན་རྗེའི་མི་རྣམས་ཀྱིས་ཡན་ལག་དང༌། ཉིང་ལག་ཐམས་ཅད་མདའ་རབ་ཏུ་འབར་བ་དག་གིས་སྡོག་པར་བྱེད་དོ། །དེ་དྲ་<line/>
པ་རྡོ་རྗེ་ལྟར་སྲ་བའི་ནང་དུ་བཅུག་ཅིང་མདའ་དག་གིས་ཀྱང་སྡོག་པ་ན་སྡུག་བསྔལ་ཤིན་ཏུ་ཚ་བ་དྲག་ཅིང་མི་བཟད་པ་དག་མྱོང་བར་འགྱུར་ཏེ། དེ་ངུ་སྐད་འདོན་ཅིང་ཆོ་ངེས་འདེབས་ལ་<span class="conversion-problem" title="128: Cannot convert ACIP {EYONGS} because E is a &quot;vowel&quot; without an associated consonant.">EYONGS</span>་སུ་<line/>
སྡེ་[?] སྔགས་འདོན་ཏོ། །སྡུག་བསྔལ་མཐའ་ཡས་པ་དག་གིས་ཉམ་ཐག་ཅིང་ཀུན་ནས་དབྱེར་མེད་ལ་བཅིང་བ་ཀུན་གྱིས་བཅིངས་པ་ན། དེ་གལ་ཏེ་ལས་ཀྱི་རྐྱེན་གྱིས་ཐར་ན་ཤིན་ཏུ་སྡུག་<line/>
</page>
<page index="457" id="399A">༄༅། །བསྔལ་བ་ཡིན་ཏེ། གར་བབ་བབ་ཏུ་འབྲོས་སོ། །དེ་མེ་མདག་གི་རླུང་དག་གི་ནང་དུ་འཇུག་སྟེ། རབ་ཏུ་ཞུ་ཞིང་སྲེག་ལ་ཡོངས་སུ་སྨྲེ་སྔགས་འདོན་ཅིང་དུ་སྐད་<line/>
འབྱིན་པ་ན། གཉིས་སུ་མེད་ལ་གྲོགས་མེད་པ་དེས་རྒྱང་རིང་པོ་ན་སྒོ་ཆེན་པོ་ཀུན་ནས་གསལ་བ་ཞིག་མཐོང་ནས་དེར་རྒྱུག་ཅིང་དེར་རབ་ཏུ་འཇུག་པར་བྱེད་དོ། །དེའང་སྦྲུལ་<line/>
ཆེན་པོ་ཤུགས་རབ་ཏུ་དྲག་ཅིང་གདུག་པ་ཞིག་ཡིན་ཏེ་དེས་མིད་དོ། །སེམས་ཅན་དམྱལ་བ་པ་དེ་ལུས་ཀྱི་ནང་དེ་བསྲེག་པ་ན་སྐད་འབྱིན་པར་ཡང་མི་ནུས་སོ། །སྦྲུལ་དེའང་ལས་ལས་<line/>
བྱུང་བ་ཡིན་ཏེ། ཇི་ལྟ་ཇི་ལྟར་བདག་ཉིད་ཡོངས་སུ་དཀྲི་བར་བྱེད་པ་དེ་ལྟ་དེ་ལྟར་སེམས་ཅན་དམྱལ་བ་པའི་ལུས་ནང་དུ་ཞུགས་པ་དེ་དག་ཐམས་ཅད་སྒྲ་སྐད་འབྱིན་པར་མི་ནུས་ཤིང་<line/>
ལུས་རྩ་དང༌། རྒྱུས་པ་དང་བྲལ་བ་དེ་དག་ཐམས་ཅད་བྱེ་མ་ལྟར་ཞིབ་མོར་བྱེད་དེ། དེ་ལྟར་ལོ་འབུམ་ཕྲག་དུ་མ་ལོ་བྱེ་བ་གྲངས་མེད་པར་དེ་སྦྲུལ་གྱི་ལྟོ་དེར་འཚེད་དོ། །འཐུབ་བོ། །དེ་གལ་<line/>
ཏེ་ཡང་སྦྲུལ་དེས་སྐྱུགས་པ་དང༌། ལུས་ཤིན་ཏུ་མ་ཚང་བ། ལུས་རྩ་དང༌། རྒྱུས་པ་ཐམས་ཅད་ཤིག་ཤིག་བོར་གྱུར་པའི་ལུས་གར་བབ་བབ་ཏུ་འབྲོས་པ་དང༌། དེས་གཤིན་རྗེའི་<line/>
མི་རྣམས་འོང་བ་མཐོང་སྟེ། དེ་དག་གིས་བཟུང་ནས་དེ་མཚོན་རྣོན་པོ་རྣམས་ཀྱིས་ཡན་ལག་དང༌། ཉིང་ལག་ཐམས་ཅད་ཆུ་སྲིན་བྱིས་པ་གསོད་ལྟར་རྣམ་པར་ཞིགས་པར་བྱེད་དོ། །<line/>
</page>
<page index="458" id="399B">དེ་ལྟར་ཇི་སྲིད་དུ་དེའི་སྡིག་པའི་ལས་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་ལོ་འབུམ་ཕྲག་དུ་མ་ལོ་བགྲང་གིས་མི་ལང་བར་ཡུན་རིང་དུ་སྡུག་བསྔལ་མྱོང་བར་བྱེད་དེ། །དེ་<line/>
ཕྱིས་སེམས་ཅན་དམྱལ་བ་དེ་ལས་ཐར་བར་འགྱུར་ཏེ། ཐར་ནས་ཀྱང་ལས་དེ་དང་རྒྱུ་མཐུན་པའི་འབྲས་བུས་ཚེ་རབས་ལྔ་བརྒྱར་ཡི་དྭགས་དང༌། དུད་འགྲོ་དག་ཏུ་སྐྱེ་བར་འགྱུར་རོ། །གལ་ཏེ་<line/>
གཉའ་ཤིང་གི་བུ་གར་རུས་སྦལ་འཇུག་པ་ལྟ་བུར་མི་རྣམས་དང་སྐལ་པ་མཉམ་པར་མིར་སྐྱེས་ན། དེ་དབུལ་ཞིང་ནད་བུ་ཅན་དང༌། གཟུགས་མི་སྡུག་པར་འགྱུར། རྟག་ཏུ་སྒྲ་མི་སྙན་པ་<line/>
དག་གིས་གནོད་པར་འགྱུར་ལ་ལུས་ཐམས་ཅད་དུག་གིས་ཡོག་ཅིང་ཉམ་ཐག་པར་འགྱུར་བ་མཐོང་ངོ༌། །དེ་ནས་ཡང་དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་སེམས་<line/>
ཅན་དམྱལ་བ་ཆེན་པོ་རབ་ཏུ་ཚ་བའི་འཁོར་ལ་བརྟགས་ན། དེས་སེམས་ཅན་དམྱལ་བ་སྐྲ་ཤད་འཛིངས་པ་དང༌། བྱ་ཁྭ་ཡོད་པ་ཞེས་བྱ་བ་མཐོང་ངོ༌། །དེར་སེམས་ཅན་དག་ལས་གང་<line/>
གིས་སྐྱེ་བར་འགྱུར་སྙམ་ནས་དེས་བརྟགས་ན། གང་གིས་སྲོག་གཅོད་པ་དང༌། མ་བྱིན་པར་ལེན་པ་དང༌། འདོད་པས་ལོག་པར་གཡེམ་པ་དང༌། ཆང་འཐུང་བ་དང༌། རྫུན་སྨྲ་བ་དང༌།<line/>
ལོག་པར་ལྟ་བ་ཀུན་ཏུ་བསྟེན་ཅིང་བསྒོམས་ཏེ་མང་དུ་བྱས་པས་འགྱུར་རོ། །སྲིང་མོ་ཆང་གིས་ར་རོ་བར་གྱུར་པ་ལ་མི་རིགས་པར་བྱས་ན་དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་<line/>
</page>
<page index="459" id="400A">༄༅། །སེམས་ཅན་དམྱལ་བ་སྐྲ་ཤད་འཛིངས་པ་དང༌། བྱ་ཁྭ་ཡོད་པར་སྐྱེ་བར་འགྱུར་རོ། །དེར་གང་སེམས་ཅན་དམྱལ་བ་ཆེན་པོ་ཡང་སོས་ལ་སོགས་པའི་སྡུག་བསྔལ་<line/>
བསྡུས་པ་དེ་དག་ཐམས་ཅད་འབྱུང་བའི་སྟེང་དུ་ཁྱད་པར་དུ་འབྱུང་བ་ནི། འདི་ལྟ་སྟེ། ཟངས་ཀྱི་ཞིག་དག་གི་ནང་དུ་འཇུག་པར་བྱེད་དོ། །ཞུགས་ནས་ཀྱང་དེར་འཇུ་བར་བྱེད་དོ། །དེ་ནས་<line/>
ཡང་འཚོ་བར་འགྱུར་རོ། །དེ་ནས་ཡང་འཇུ་བར་བྱེད་དེ། ཞི་ག་དེ་དག་གི་ནང་དུ་བཅུག་ནས་འཚོའང་འཚོལ་འཆིའང་འཆི་སྟེ། འཆི་བ་དང༌། འཚོ་བར་བྱེད་དོ། །དེ་འདི་ལྟར་གཤིན་<line/>
རྗེའི་མི་རྣམས་ཀྱིས་སྦུད་པ་གཉིས་ཀྱིས་འབུད་དེ་ཇི་ལྟར་དེའི་སོལ་བ་དང༌། དེའི་ཞི་ག་དག་དང༌། སེམས་ཅན་དམྱལ་བ་པ་དེའི་ལུས་ཀྱང་མི་མངོན་པར་འབུད་དོ། །དེ་ལྟར་དེ་ལོ་<line/>
འབུམ་ཕྲག་དུ་མར་ཞི་ག་དག་གི་ནང་དུ་བཅུག་ནས་ཇི་ལྟར་མེས་གསེར་འཇུ་བ་ལྟར་འཚེད་དོ། །དེ་ལྟར་དེ་སེམས་ཅན་དམྱལ་བ་དེར་ཉེས་པར་བྱས་པའི་ལས་ཀྱི་མཐའ་དཔྱད་པས་<line/>
འཚེད་དོ། །དེ་གལ་ཏེ་ལས་ཟད་པས་ཞི་ག་དེ་དག་གི་ཞབས་ཀྱི་ནང་དུ་ལྷུང་སྟེ། གཤིན་རྗེའི་མི་རྣམས་ཀྱིས་བཟུང་ནས་བརྡུང་བ་རྣམས་ཀྱིས་ཇི་ལྟར་ལྕགས་མགར་ས་དག་ལ་ལྕགས་<line/>
གོང་བུར་བྱས་ཏེ། ལྕགས་མགར་གྱིས་ཀུན་ཏུ་རྡུང་བ་དེ་ལྟར་ཀུན་ཏུ་རྡུང་ངོ༌། །དེ་ལྟར་ཀུན་ཏུ་རྡུང་བ་ན་བརྡུངས་པ་དང་སྲོག་ཆད་ལ། དེ་ནས་ཡང་བརྡུང་བ་བཏེག་པ་དང་ཡང་འཚོ་<line/>
</page>
<page index="460" id="400B">སྟེ༑ དེ་ལྟར་སེམས་ཅན་དམྱལ་བ་པ་དེ་ཡུན་རིང་དུ་ལོ་བགྲང་གིས་མི་ལང་བར་འཚེད་དོ། །དེ་བརྒྱ་ལ་དེ་ལས་ཐར་ནས་གཤིན་རྗེའི་མི་རྣམས་ཀྱིས་རྔ་པོ་ཆེའི་ནང་དུ་འཇུག་པར་བྱེད་དོ། །<line/>
བཅུག་ནས་ཀྱང་ལས་ཀྱིས་བྱས་པའི་རྔ་བོ་ཆེའི་སྒྲ་གང་གིས་དེའི་སྙིང་ཞིག་པར་བྱེད་པ་རྣམ་པ་དེ་ལྟ་བུ་འབྱུང་བར་འགྱུར་ཏེ། སྙིང་རྣམ་པར་ཞིགས་པ་དེའང་འཚོ་བར་འགྱུར་ལ་དེ་ནས་<line/>
ཡང་འཆི་བར་འགྱུར་ཏེ། དེ་ལྟར་དེ་ཇི་སྲིད་དུ་དེའི་སྡིག་པའི་ལས་བྱས་ཤིང་བསགས་པ་བཅོམ་ཞིང་སྤངས་ལ་ཟད་པར་བྱས་པ་དེ་སྲིད་དུ་འཚོ་ཞིང་འཆིའོ། །དེ་ཕྱིས་སེམས་ཅན་དམྱལ་བ་<line/>
དེ་ལས་ཐར་བར་འགྱུར་ཏེ། ཐར་ནས་ཀྱང་ལས་དེ་དང་རྒྱུ་མཐུན་པའི་འབྲས་བུས་ཚེ་རབས་དྲུག་བརྒྱར་དུད་འགྲོ་དག་ཏུ་སྐྱེ་བར་འགྱུར་རོ། །གལ་ཏེ་བརྒྱ་ལ་མི་རྣམས་དང་སྐལ་པ་མཉམ་<line/>
པར་མིར་སྐྱེས་ན་དེ་རྟག་ཏུ་སྙིང་སྐྲག་པར་འགྱུར། རི་དྭགས་ཀྱི་སེམས་ལྟར་རྣམ་པར་འཁྲུལ་ཅིང་རྒྱལ་པོའི་འཁོར་ནས་རྟག་ཏུ་འཚེ་བར་འགྱུར། གཞན་གྱིས་སྒྲ་འབྱིན་པར་བྱེད་ཅིང་<line/>
བཅིང་བས་ཀྱང་ཆེ་ཟད་པར་བྱེད་དེ། ནམ་ཡང་སེམས་བདེ་བར་མི་འགྱུར་བ་མཐོང་ངོ༌། །དེ་ནས་ཡང་དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་སེམས་ཅན་དམྱལ་བ་<line/>
ཆེན་པོ་རབ་ཏུ་ཚ་བའི་འཁོར་ལ་བརྟགས་ན། དེས་ཐོས་པ་ལས་བྱུང་བའི་ཤེས་པས་སེམས་ཅན་དམྱལ་བ་སྙིང་རྗེ་རྗེ་སྐད་སྒྲ་འབྱིན་པ་ཞེས་བྱ་བ་མཐོང་ངོ༌། །དེར་སེམས་ཅན་དག་ལས་<line/>
</page>
<page index="461" id="401A">༄༅། །གང་གིས་སྐྱེ་བར་འགྱུར་སྙམ་ནས་དེས་བརྟགས་ན། གང་གིས་སྲོག་གཅོད་པ་དང༌། མ་བྱིན་པར་ལེན་པ་དང༌། འདོད་པས་ལོག་པར་གཡེམ་པ་དང༌། ཆང་འཐུང་<line/>
བ་དང༌། རྫུན་སྨྲ་བ་དང༌། ལོག་པར་ལྟ་བ་ཀུན་ཏུ་བསྟེན་ཅིང་བསྒོམས་ཏེ་མང་དུ་བྱས་པར་འགྱུར་རོ། །མཆོད་སྦྱིན་གྱི་ལམ་ལོག་པར་ལྟ་བ་ལོག་པར་མཐོང་བའི་ལམ་གྱིས་སྲིང་མོ་གཞོན་ནུ་སུན་<line/>
འབྱིན་པར་བྱེད་པ་ནི་ཇི་ལྟར་བྲམ་ཟེའི་སྨྲང་ལས་བུད་མེད་གཞོན་ནུ་འདོད་ཆགས་ལངས་པ་གང་བག་མར་མ་བླངས་ན་དེས་མིའི་སྲོག་གཅོད་པ་དང་འདྲ་བ་འཐོབ་པར་འགྱུར་རོ་ཞེས་<line/>
དེ་ལྟར་སྨྲང་ངན་པས་བསླུས་པས་འོས་པ་མ་ཡིན་པ་ལ་བྱེད་པ་དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་སྙིང་རྗེ་རྗེ་སྐད་སྒྲ་འབྱིན་པར་སྐྱེ་བར་འགྱུར་རོ། །དེར་གང་<line/>
སེམས་ཅན་དམྱལ་བ་ཡང་སོས་ལ་སོགས་པའི་གནོད་པ་བསྡུས་པ་དེ་དག་ཐམས་ཅད་འབྱུང་བའི་སྟེང་དུ་ཁྱད་པར་དུ་འབྱུང་བ་ནི་འདི་ལྟར་གཤིན་རྗེའི་མི་རྣམས་ཀྱིས་ལག་པ་དག་<line/>
གིས་མདེའུ་སྟེའུ་ཀ་རབ་ཏུ་འབར་བ་འཕེན་པ་དེ་ལྟར་སེམས་ཅན་དམྱལ་བ་པ་འཕེན་ཏེ། ཇི་ལྟར་བུ་ས་ལའི་འདབ་མ་ཙམ་དུ་ལུས་གང་ཉམས་པ་དང༌། རྣམ་པར་ཉམས་པ་མ་ཡིན་<line/>
པ་ལ་ལྷག་མ་མེད་པར་བྱེད་དེ། དེ་ལྟར་ཡན་ལག་དང༌། ཉིང་ལག་ཐམས་ཅད་ཉམས། རྣམ་པར་ཉམས་ཤིང་རབ་ཏུ་འབར་བ་ཀུན་ནས་སྡུག་བསྔལ་མི་བཟད་པས་ཉམ་ཐག་པ་<line/>
</page>
<page index="462" id="401B">མགོན་མེད་ཅིང་གྲོགས་མེད་ལ། གཉིས་སུ་མེད་པ་ཡུན་རིང་དུ་ལོ་བགྲང་གིས་མི་ལང་བར་སྡུག་བསྔལ་ཚ་བ་རྩུབ་པ་མྱོང་བར་འགྱུར་རོ། །གལ་ཏེ་ཡང་ལས་ཟད་པའི་རྐྱེན་གྱི་དབང་<line/>
གིས་མདེའུ་སྟེའུ་ཀ་དང༌། རལ་གྲི་ཉམ་ང་བ་དེ་ལས་ཐར་ན་ལྕགས་ཀྱིས་གཞིའི་སྟེང་ན་མེ་མདག་རབ་ཏུ་འབར་བའི་ཕུང་པོར་འབྱིང་བཞིན་དུ་འབྲོས་སོ། །སྡུག་བསྔལ་གྱི་གདུང་བ་<line/>
མང་པོས་ཉམ་ཐག་ཅིང་དུ་སྐད་འབྱིན་པའི་ཚེ། ཐག་ཉེ་བ་ན་ནགས་ཚལ་ཆེན་པོའི་སྤྲིན་ནག་པོ་ལྟ་བུ་ཡོད་དེ། ཀུན་ནས་བྱ་སྐད་སྙན་པས་ཡོངས་སུ་བསྐོར་ཅིང་དེའི་ཐག་ཉེ་བ་ཞིག་ན་མཚོ་<line/>
ཆེན་པོ་ཆུ་རབ་ཏུ་དང་བ་ཞིག་ཡོད་པ་མཐོང་ནས་དེ་འདི་སྙམ་དུ་སེམས་ཏོ། །ཀྱེ་ཨེ་མ། ནག་པོ་འདི་ནི་ནགས་ཚལ་ཡིན་ལ་མཚོ་སྔོན་པོ་དང་ཡང་ལྡན་པ་ཞིག་སྟེ། བདག་ནི་འདིར་བདེ་<line/>
བ་ཐོབ་པར་འགྱུར་རོ་སྙམ་ནས་མགོན་འདོད་པ། སྐྱབས་འདོད་པ། དཔུང་གཉེན་འདོད་པ་དེ་ནགས་ཚལ་དེའི་དྲུང་དུ་ས་གཞི་མེ་མདག་རབ་ཏུ་འབར་བའི་ཕུང་པོར་འབྱིང་བཞིན་དུ་<line/>
རྒྱུག་གོ །དེ་གང་གི་ཚེ་ཐག་ཉེ་བ་ན་ནགས་ཚལ་ཡོད་པ་དེ་དང༌། བྱ་དག་གིས་ཀྱང་བསྐོར་བ་མཐོང་བ་དང༌། ཤིན་ཏུ་བདེ་བ་འདོད་པ་དཔུང་གཉེན་འདོད་པ་དེའང་ནགས་དེ་དག་ཉིད་<line/>
ཀྱི་དྲུང་དུ་རབ་ཏུ་རྒྱུག་གོ །དེ་གལ་ཏེ་ཚེགས་ཆེན་པོས་ནགས་དེའི་དྲུང་དུ་ཕྱིན་པ་དང༌། སྔར་གཞན་དུ་མཐོང་ལ། དེ་གཞན་ཞིག་ཏུ་མཐོང་སྟེ། སྦྲུལ་ཤིན་ཏུ་གདུག་ཅིང་རབ་ཏུ་འཇིགས་<line/>
</page>
<page index="463" id="402A">༄༅། །པ་མགོ་སྟོང་ཡོད་པ། མིག་རབ་ཏུ་འབར་བ། བྱད་བཞིན་འཇིགས་འཇིགས་ལྟར་འདུག་པ་ཞིག་དང༌། བྱ་གང་ཡིན་པ་དེ་དག་ཀྱང་ལུས་རབ་ཏུ་འབར་<line/>
ལ་དེ་དག་ཐམས་ཅད་སེམས་ཅན་དམྱལ་བ་པའི་སྒྲ་སྐད་རབ་ཏུ་འབྱིན་པར་མཐོང་ལ་སྦྲུལ་དེས་མོད་བཞིན་དུ་བཟུང་ནས་ཟ་བར་བྱེད་དེ། སྡུག་བསྔལ་སྣ་ཚོགས་ཀྱིས་ཉམ་ཐག་<line/>
པ་ཆོ་ངེས་འདེབས་པ་ན་དེའང་སྦྲུལ་དེའི་ཁ་རབ་ཏུ་འབར་བས་བཟུང་ནས་ཁའི་བར་དུ་བཅུག་སྟེ་ཟ་བར་བྱེད་དོ། །དེ་ལས་ཀྱིས་བྱས་པའི་སྦྲུལ་དེ་ཉིད་ཀྱིས་ཟ་བ་ནི་ཡུན་རིང་པོ་ལོ་<line/>
བགྲང་གིས་མི་ལང་པར་ཟ་བར་བྱེད་དོ། །དེ་གལ་ཏེ་ལས་ཟད་ནས་སྦྲུལ་དེའི་ཁ་དེ་ནས་ཐར་ནས་སྐོམ་པས་གདུངས་པས་མཚོ་དེའི་དྲུང་དུ་རྒྱུག་གོ །མཚོ་དེའང་དུད་པ་ནག་པོས་བསྒྲིབས་<line/>
ཤིང་ནང་སེམས་ཅན་དམྱལ་བ་པའི་མེས་གང་སྟེ་དེ་མཚོ་དེར་ནུབ་བོ། །མཚོ་དེ་ཟབས་སུ་དཔག་ཚད་ཙམ་སྟེ། དེར་ནུབ་ཅིང་དེར་སྡུག་བསྔལ་མི་བཟད་པ་མྱོང་ངོ༌། །ཇི་སྲིད་དུ་<line/>
དེའི་སྡིག་པའི་ལས་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་རང་གི་ལས་དང་མཐུན་པ་གཞན་དང་མི་འདྲ་བའི་སྡུག་བསྔལ་མྱོང་བར་འགྱུར་རོ། །དེ་ཕྱིས་སེམས་ཅན་<line/>
དམྱལ་བ་དེ་ལས་ཐར་པར་འགྱུར་ཏེ། ཐར་ནས་ཀྱང་ལས་དེ་དང་རྒྱུ་མཐུན་པའི་འབྲས་བུས་ཚེ་རབས་བདུན་བརྒྱར་ཡི་དྭགས་དང༌། དུད་འགྲོ་ངག་ཏུ་སྐྱེ་བར་འགྱུར་རོ། །དེ་གཉའ་ཤིང་གི་<line/>
</page>
<page index="464" id="402B">བུ་གར་རུས་སྦལ་འཇུག་པ་ལྟ་བུར་མི་རྣམས་དང་སྐལ་པ་མཉམ་པར་མིར་སྐྱེས་ན། དེ་དབུལ་ཞིང་ནད་བུ་ཅན་དང༌། གཞན་གྱིས་བཀོལ་བ་དང༌། ལམ་གྱི་བཞི་མདོ་དང༌། ལམ་པོ་ཆེར་<line/>
སྤྱད་པ་དང༌། མིའུ་ཐུང་དུ་འགྱུར་བ་མཐོང་ངོ༌། །དེ་ནས་གཞན་ཡང༌། དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་སེམས་ཅན་དམྱལ་བ་ཆེན་པོ་རབ་ཏུ་ཚ་བའི་འཁོར་ལ་བརྟགས་<line/>
ན༑ དེས་ཐོས་པ་ལས་བྱུང་བའི་ཤེས་པས་སེམས་ཅན་དམྱལ་བ་སྙིང་རྗེ་ཆེན་པོ་ཞེས་བྱ་བ་མཐོང་ངོ༌། །དེར་སེམས་ཅན་དག་ལས་གང་གིས་སྐྱེ་བར་འགྱུར་སྙམ་ནས་དེས་བརྟགས་ན། གང་གིས་<line/>
སྲོག་གཅོད་པ་དང༌། མ་བྱིན་པར་ལེན་པ་དང༌། འདོད་པས་ལོག་པར་གཡེམ་པ་དང༌། ཆང་འཐུང་བ་དང༌། རྫུན་སྨྲ་བ་དང༌། ལོག་པར་ལྟ་བ་ཀུན་ཏུ་བསྟེན་ཅིང་བསྒོམས་ཏེ་མང་དུ་བྱས་པས་འགྱུར།<line/>
རོ༑ ༑གང་གིས་སློབ་ཏུ་བཅུག་ལ་སློབ་པའི་ཚིག་དེ་ཡང་དག་པའི་ལམ་རབ་ཏུ་སྟོན་པ་ཡིན་ན། དེ་འདོད་ཆགས་བདོ་བས་མཁན་པོ་དེའི་ཆུང་མ་ཉེས་པ་མེད་པ་སུན་འབྱིན་པར་བྱེད་ཅིང་འཇིག་<line/>
རྟེན་པ་དག་ལའང་འདི་ལྟར་འདི་ནི་མཁན་མོ་མ་དང་འདྲ་སྟེ། བདག་ནི་བུ་དང་མཚུངས་སོ་ཞེས་ཀྱང་བརྗོད་ལ་ཡིད་གཅུགས་པར་འདོད་ན། དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་<line/>
སེམས་ཅན་དམྱལ་བ་སྙིང་རྗེ་ཆེན་པོར་སྐྱེ་བར་འགྱུར་རོ། །དེར་གང་སེམས་ཅན་དམྱལ་བ་ཡང་སོས་ལ་སོགས་པའི་གནོད་པ་བསྡུས་པ་དེ་དག་ཐམས་ཅད་འབྱུང་བའི་སྟེང་དུ་ཁྱད་<line/>
</page>
<page index="465" id="403A">༄༅། །པར་དུ་འབྱུང་བ་ནི་འདི་ལྟར་གོང་དང༌། འོག་ན་སོ་མི་མཐུན་པའི་ཁ་གཅོད་པ་མཚོན་འཛུགས་པ་ལྟ་བུས་ཡང་དང༌། ཡང་དུ་གཅོད་པར་བྱེད་དོ། །དེ་གཅོད་<line/>
པ་ན་ནང་དུ་གཏོགས་པའི་ཤ་དང༌། རྒྱུས་པ་དང༌། པགས་པ་དང༌། ཆུ་སེར་དང༌། རུས་པ་དང༌། རྐང་གི་བར་ཐམས་ཅད་མཚོན་དག་གིས་གཅོད་པར་བྱེད་དེ། དེ་ལྟར་སྙིང་<line/>
རྗེ་རྗེ་སྐད་དུ་དུ་ཞིང་ཡོངས་སུ་སྨྲེ་སྔགས་འདོན་ཏོ། །ཇི་ལྟར་སེམས་ཅན་དམྱལ་བ་པ་གཞན་དག་ཀྱང་དུས་པའི་སྒྲ་དེས་དེ་ལྟར་སྡུག་བསྔལ་མི་བཟད་པས་ཉམ་ཐག་སྟེ་།<line/>
ཤིན་ཏུ་སྙིང་རྗེ་རྗེ་སྐད་ཉམ་ཐག་པ་ན་སྡུག་བསྔལ་དེ་དག་ཐམས་ཅད་མྱོང་ངོ༌། །གཅོད་པ་ན་སྲོག་ཆད་པར་མི་འགྱུར་ཏེ། དེ་ལྟར་དེས་ཇི་སྲིད་དུ་དེའི་སྡིག་པའི་ལས་བཅོམ་<line/>
ཞིང་སྤངས་ལ་ཟད་པར་མ་བྱས་པ་དེ་སྲིད་དུ་ལོ་འབུམ་ཕྲག་དུ་མ་ཀུན་ཏུ་བཅད་ཅིང་བཅད་ཅིང་ཡང་འབྱུང་བར་འགྱུར་རོ། །དེ་ཕྱིས་སེམས་ཅན་དམྱལ་བ་དེ་ལས་ཐར་བར་འགྱུར་<line/>
ཏེ༑ ཐར་ནས་ཀྱང་ལས་དེ་དང་རྒྱུ་མཐུན་པའི་འབྲས་བུས་ཚེ་རབས་དྲུག་སྟོང་དུ་སེམས་ཅན་དམྱལ་བ་དང༌། ཡི་དྭགས་དང༌། དུད་འགྲོ་དག་ཏུ་སྐྱེ་བར་འགྱུར་རོ། །དེ་ལས་ཐར་<line/>
ནས་ཀྱང་གལ་ཏེ་གཉའ་ཤིང་གི་བུ་གར་རུས་སྦལ་འཇུག་པ་ལྟ་བུར་མི་རྣམས་དང་སྐལ་པ་མཉམ་པར་མིར་སྐྱེས་ན། དེ་གལ་ཏེ་མངལ་དུའམ། གལ་ཏེ་བཙས་ནས་སམ། གལ་<line/>
</page>
<page index="466" id="403B">ཏེ་གན་ཀྱལ་དུ་གཞག་པ་ནའམ། གལ་ཏེ་གོག་ཙམ་ནའམ། གལ་ཏེ་རྒྱུག་ནུས་ཙམ་ན་འཆི་བར་འགྱུར་ཞིང་གང་དང༌། གང་དུ་སྐྱེས་པར་དབང་པོ་ཐམས་ཅད་མ་ཚང་བར་འགྱུར་བ་མཐོང་<line/>
ངོ༌། །དེ་ནས་ཡང་དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་སེམས་ཅན་དམྱལ་བ་རབ་ཏུ་ཚ་བའི་འཁོར་ལ་བརྟགས་ན། དེས་ཐོས་པ་ལས་བྱུང་བའི་ཤེས་པས་སེམས་ཅན་<line/>
དམྱལ་བ་སྙིང་རྗེ་མེད་པའི་ས་ཞེས་བྱ་བ་མཐོང་ངོ༌། །དེར་སེམས་ཅན་དག་ལས་གང་གིས་སྐྱེ་བར་འགྱུར་སྙམ་ནས་དེས་བརྟགས་ན། གང་གིས་སྲོག་གཅོད་པ་དང༌། མ་བྱིན་པར་<line/>
ལེན་པ་དང༌། འདོད་པས་ལོག་པར་གཡེམ་པ་དང༌། ཆང་འཐུང་བ་དང༌། རྫུན་སྨྲ་བ་དང༌། ལོག་པར་ལྟ་བ་ཀུན་ཏུ་བསྟེན་ཅིང་བསྒོམས་ཏེ་མང་དུ་བྱས་པས་འགྱུར་རོ། །མནའ་མ་<line/>
ལ་མི་རིགས་པར་བྱས་ན། དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་སྙིང་རྗེ་མེད་པའི་སར་སྐྱེ་བར་འགྱུར་རོ། །དེར་སྐྱེས་ནས་གང་སེམས་ཅན་དམྱལ་<line/>
བ་ཡང་སོས་ལ་སོགས་པའི་གནོད་པ་བསྡུས་པ་དེ་དག་ཐམས་ཅད་འབྱུང་བའི་སྟེང་དུ་ཁྱད་པར་དུ་འབྱུང་བ་ནི་འདི་ལྟར་དེ་དག་སའི་སྟེང་དུ་ཕུང་པོ་བརྩེགས་མར་བྱས་ཏེ། གཤིན་རྗེའི་<line/>
མི་རྣམས་ཀྱི་ཟངས་ཀྱིས་གཞི་རབ་ཏུ་བསྲེགས་པར་བརྒྱའམ། ཡང་ན་སྟོང་གཅིག་གི་སྟེང་དུ་གཅིག་ཕུང་པོར་བྱས་པ་ནི་ཇི་ལྟར་སྐྲའི་རྩེ་མོ་ལ་སྐབས་མེད་པ་དེ་ལྟར་གཅིག་གི་སྟེང་<line/>
</page>
<page index="467" id="404A">༄༅། །དུ་གཅིག་བསྡུས་ནས་སྲེག་གོ །དེ་ལྟར་དེ་དག་གཅིག་གི་སྟེང་དུ་གཅིག་བཅེར་བས་གནོད་པ་ན་ཇི་ལྟར་དེ་དག་གཅིག་གི་སྟེང་དུ་གཅིག་ཤིན་ཏུ་ཐགས་<line/>
དམ་པར་བཅེར་བའི་བར་མི་མངོན་པ་དེ་ལྟར་བསྡུ་བར་བྱས་ནས་གཤིན་རྗེའི་མི་རྣམས་ཐོ་བ་ཐོགས་ཏེ་ཀུན་ཏུ་འཚོག་གོ །དེ་ལྟར་ཇི་སྲིད་དུ་སྡིག་པའི་ལས་བཅོམ་ཞིང་སྤངས་ལ་<line/>
ཟད་པར་མ་བྱས་པ་དེ་སྲིད་དུ་ལོ་འབུམ་ཕྲག་དུ་མར་སྡུག་བསྔལ་མི་བཟད་པ་ཚ་བ་རྩུབ་པ་མྱོང་བར་འགྱུར་རོ། །དེ་ཕྱིས་སེམས་ཅན་དམྱལ་བ་དེ་ལས་ཐར་བར་འགྱུར་ཏེ། ཐར་ནས་<line/>
ཀྱང་ལས་དེ་དང་རྒྱུ་མཐུན་པའི་འབྲས་བུས་ཚེ་རབས་དགུ་བརྒྱར་ཡི་དྭགས་དང༌། དུད་འགྲོ་དག་ཏུ་སྐྱེ་བར་འགྱུར་རོ། །དེ་ལས་ཐར་ནས་གཉའ་ཤིང་གི་བུ་གར་རུས་སྦལ་འཇུག་<line/>
པ་ལྟ་བུར་མི་རྣམས་དང་སྐལ་པ་མཉམ་པར་མིར་སྐྱེས་ན། དེ་དབུལ་ཞིང་ནད་བུ་ཅན་དང༌། འགྲན་ཟླ་གཞན་གྱིས་བསད་པར་འགྱུར། ཡུལ་ངན་པར་ཆུ་འགྲམ་གྱི་མི་ཀླ་ཀློར་<line/>
སྐྱེ་བར་འགྱུར་ཏེ། དེར་ཡང་ཐམས་ཅད་ཀྱི་ཐ་མར་འགྱུར་ཞིང་ཚེ་ཐུང་བར་འགྱུར་བ་མཐོང་ངོ༌། །དེ་ནས་གཞན་ཡང༌། དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་<line/>
སེམས་ཅན་དམྱལ་བ་རབ་ཏུ་ཚ་བའི་འཁོར་ལ་བརྟགས་ན། དེས་ཐོས་པ་ལས་བྱུང་བའི་ཤེས་པས་སེམས་ཅན་དམྱལ་བ་ཤིང་སྐམ་བསྡུས་པ་ལྟ་བུ་ཞེས་བྱ་བ་མཐོང་ངོ༌། །དེར་<line/>
</page>
<page index="468" id="404B">སེམས་ཅན་དག་ལས་གང་གིས་སྐྱེ་བར་འགྱུར་སྙམ་ནས་དེས་བརྟགས་ན། གང་གིས་སྲོག་གཅོད་པ་དང༌། མ་བྱིན་པར་ལེན་པ་དང༌། འདོད་པས་ལོག་པར་གཡེམ་པ་དང༌། ཆང་<line/>
འཐུང་བ་དང༌། རྫུན་སྨྲ་བ་དང༌། ལོག་པར་ལྟ་བ་ཀུན་ཏུ་བསྟེན་ཅིང་བསྒོམས་ཏེ་མང་དུ་བྱས་པས་འགྱུར་རོ། །མི་འཇིགས་པ་སྦྱིན་པ་བྱིན་པའི་ཆུང་མ་ཉེས་པ་མེད་པར་འཕྲོག་པ་ནི་དེ་<line/>
གསོད་པའི་སར་ཁྲིད་ཅིང་བསད་དུ་དོགས་པ་ནི་གང་གིས་སྲོག་ཕྱུང་སྟེ། མི་དེ་བཏང་བ་ལས་དེས་ཀྱང་དྲིན་མེད་པར་བྱས་ནས་དེའི་ཆུང་མ་འཕྲོག་པར་བྱེད་ན། དེ་ལུས་དང་བྲལ་ནས་<line/>
ངན་འགྲོ་ལོག་པར་ལྟུང་བ་སེམས་ཅན་དམྱལ་བ་ཤིང་སྐམ་བསྡུས་པ་ལྟ་བུར་སྐྱེ་བར་འགྱུར་རོ། །དེར་སྐྱེས་ནས་གང་སེམས་ཅན་དམྱལ་བ་ཡང་སོས་ལ་སོགས་པའི་གནོད་པ་བསྡུས་<line/>
པ་དེ་དག་ཐམས་ཅད་འབྱུང་བའི་སྟེང་དུ་ཁྱད་པར་དུ་འབྱུང་བ་ནི་འདི་ལྟར་སེམས་ཅན་དམྱལ་བ་དེ་ཆུ་བོ་སྒྲ་ཆེན་ཞེས་བྱ་བ་དེའི་ནང་དུ་འཇུག་པར་བྱེད་དོ། །དེས་སེམས་ཅན་དམྱལ་བ་པ་<line/>
བརྒྱ་སྟོང་དུ་མ་དག་ཀྱང་འཇུག་པར་བྱེད་དོ། །སེམས་ཅན་དམྱལ་བ་པ་དེ་དག་གི་ནང་དུ་འཇུག་པར་བྱེད་དོ། །དེ་དེ་ལྟར་དེ་དག་གི་ནང་དུ་ཞུགས་ཤིང་ཤུགས་དྲག་པོས་བདས་པ་རྣམས་<line/>
ཀྱི་འོག་ཏུ་བཅུག་ནས་དེ་ཇི་ལྟར་སྐྲའི་རྩེ་མོ་ཙམ་ཡང་མི་<span class="conversion-problem" title="128: Cannot convert ACIP {OMNGON} because O is a &quot;vowel&quot; without an associated consonant.">OMNGON</span>་པ་དེ་ལྟར་དེ་དག་གིས་སྟེང་ནས་སྟེང་དུ་འདུས་ནས་གནོད་པར་བྱེད་དེ། དེའི་སྟེང་ན་སེམས་ཅན་དམྱལ་བ་པ་རྣམས་<line/>
</page>
<page index="469" id="405A">༄༅། །འཁོད་དོ། །འོག་ཏུ་ནི་ཞ་ཉེ་རབ་ཏུ་བསྐོལ་བས་འཚེད་ཅིང་སྲེག་ལ་གསོད་དོ། །ཆོས་[?] ངེས་འདེབས་ཤིང་རྟག་ཏུ་སྡུག་བསྔལ་བས་ཉམ་ཐག་སྟེ། དེ་<line/>
ལྟར་སྡུག་བསྔལ་བས་ཉམ་ཐག་པ་ཕྱིར་ཞིང་ལས་ཀྱིས་བྱས་པའི་ཆུ་སྲིན་དག་ཉེ་བར་འོང་སྟེ། གང་དག་གིས་སེམས་ཅན་དམྱལ་བ་པ་དེ་ཡན་ལག་དང༌། ཉིང་ལག་ཐམས་ཅད་<line/>
ཟ་ཞིང་འབྱུང་ངོ༌། །དེ་ཤིང་སྐམ་ལྟར་བསྡུས་པའི་སྡུག་བསྔལ་མྱོང་བ་ན་ཇི་སྲིད་དུ་དེའི་སྡིག་པའི་ལས་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་ཡུན་རིང་པོར་ལས་<line/>
ཀྱིས་བྱས་པའི་ཚོར་བ་ཤིན་ཏུ་མི་བཟད་པའི་སྡུག་བསྔལ་མྱོང་བར་འགྱུར་རོ། །དེ་ཕྱིས་སེམས་ཅན་དམྱལ་བ་དེ་ལས་ཐར་བར་འགྱུར་ཏེ། ཐར་ནས་ཀྱང་ལས་དེ་དང་རྒྱུ་མཐུན་<line/>
པའི་འབྲས་བུས་ཚེ་རབས་ལྔ་བརྒྱར་ཡི་དྭགས་དང༌། དུད་འགྲོ་དག་ཏུ་སྐྱེ་བར་འགྱུར་རོ། །དེ་དེ་ལས་ཐར་ནས་ཀྱང་གལ་ཏེ་མི་རྣམས་དང་སྐལ་པ་མཉམ་པར་མིར་སྐྱེས་ན། དེ་བུད་མེད་<line/>
ཀུན་གྱི་ཡིད་ཆགས་པར་མི་འགྱུར་ཏེ། དེ་ཇི་ལྟར་བུའི་དེ་བ་དང༌། ཕའི་ངོ་བོ་དང༌། མིང་པོའི་ངོ་བོ་ལྟ་བུ་དང༌། ཚེ་རབས་ལྔ་བརྒྱར་ཕོ་མཚན་དང་བྲལ་བར་འགྱུར་བ་མཐོང་ངོ༌། །<line/>
དེ་ནས་ཡང་དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་སེམས་ཅན་དམྱལ་བ་ཆེན་པོ་རབ་ཏུ་ཚ་བའི་འཁོར་ལ་བརྟགས་ན། དེས་འཁོར་བཅུ་དྲུག་པ་དག་ལས་བཅུ་<line/>
</page>
<page index="470" id="405B">བདུན་པ་མ་མཐོང་སྟེ། སེམས་ཅན་དམྱལ་བ་ཆེན་པོ་རབ་ཏུ་ཆེ་བ་ནི་འཁོར་བཅུ་དྲུག་དག་གིས་ཡོངས་སུ་བསྐོར་ཏོ། །སེམས་ཅན་དམྱལ་བ་ཆེན་པོ་རབ་ཏུ་ཚ་བའི་མི་བཟད་པ་ཆེན་པོ་ནི་<line/>
དེ་དག་ཡིན། མཇུག་ནི་དེ་དག་ཡིན། མཐའ་ནི་དེ་དག་ཡིན་ཏེ། དེ་རང་གིས་བྱས་པའི་ལས་ཀྱི་འབྲས་བུའི་ས་ལ་སྤྱོད་པའི་མི་དག་འཚེད་ཅིང་སྲེག་སྟེ། འདི་ལྟར་གཞན་གྱིས་བྱས་པ་<line/>
འཐོབ་པ་མ་ཡིན་པ་ལས་དང་མཐུན་པར་གནོད་པ་མྱོང་ངོ༌། དེ་རང་གིས་བྱས་པ་ཆུད་ཟ་བར་མི་འགྱུར་ལ་གཞན་གྱིས་བྱས་པ་དང་ཕྲད་པ་མེད་དེ། བྱས་པ་ཆུད་ཟ་བར་མི་འགྱུར་ཞིང་རང་<line/>
གིས་བྱས་པ་དང་མཐུན་པར་འབྲས་བུ་དག་འབྱུང་བར་འགྱུར་རོ། །རང་གིས་བྱས་པའི་སྐྱེ་གནས་ལས་སྐྱེས་པའི་སེམས་ཅན་དག་ནི་རང་གི་ལས་ལ་སྤྱོད་པ་ཡིན་ཏེ། འདི་ལྟར་<line/>
དགེ་བའམ། སྡིག་པའི་ལས་སུ་འགྱུར་བ་དེའི་ལས་ཀྱི་བགོ་སྐལ་ལ་སྤྱོད་པ་ཡིན་ནོ། །དེ་ལྟར་དགེ་སློང་དེ་སེམས་ཅན་དམྱལ་བ་རྣམས་ལ་སེམས་ཅན་དམྱལ་བར་གཏོགས་པའི་ལས་<line/>
རྗེས་སུ་སེམས་པ་སྲིད་པ་མངོན་པར་གྲུབ་པ་ལ་ཅུང་ཟད་ཀྱང་བདེ་བ་མེད་དེ། རྟག་པ་མེད་ལ་ཐེར་ཟུག་པ་མེད་ཅིང་བདག་དང་བཅས་པ་མ་ཡིན་པར་མཐོང་སྟེ། འཁོར་བ་ཐམས་ཅད་<line/>
མི་རྟག་པ་དང༌། སྡུག་བསྔལ་བ་དང༌། སྟོང་པ་དང༌། བདག་མེད་པར་མཐོང་ངོ༌། །དེ་དེ་ལྟར་མཐོང་བ་ན། འདོད་པ་ཐམས་ཅད་དང༌། འདོད་པ་ཀུན་ཏུ་སྦྱོར་བ་དང༌། འདོད་པ་སོ་སོར་<line/>
</page>
<page index="471" id="406A">༄༅། །འབྲང་བ་དང༌། འདོད་པ་ལ་རྣམ་པར་རྟོག་པ་དང༌། འདོད་པའི་གཞི་དག་ལ་རབ་ཏུ་འདོད་ཆགས་དང་བྲལ་བར་འགྱུར་རོ། །དེ་ཕྱིར་ཞིང་ཡང་འདོད་པའི་<line/>
ཉེས་དམིགས་དག་ལ་ཆེས་ཤིན་ཏུ་འཇིགས་པར་ཡང་འགྱུར་ཏེ། དེ་ལྟར་ལུས་དང༌། ངག་དང༌། ཡིད་ཀྱི་གཡོ་བ་ཤིན་ཏུ་བསྡམས་པ་དེ་ལ་བདུད་དང༌། བདུད་ཀྱི་འཁོར་གྱིས་རབ་ཏུ་མི་<line/>
ཚུགས་སོ། །དེ་ལྟ་དེ་ལྟར་གོམས་པར་བྱེད་པ་དེ་འཁོར་བའི་ཚེ་རབས་མང་པོའི་རྒྱུད་ཞིགས་པར་འགྱུར། བསྲབས་པར་འགྱུར། སྤངས་པར་འགྱུར། ལྷོད་ལྷོད་པོར་འགྱུར་རོ།།<line/>
དེ་ནས་ཡང་རྣལ་འབྱོར་སྤྱོད་པ་ནང་གི་ཆོས་ལ་ཆོས་ཀྱི་རྗེས་སུ་ལྟ་ཞིང་གནས་པའི་དགེ་སློང་འདི་ནི། ཀྱེ་མ་སྤྲོ་བ་མ་བྲི་བ་ཡིན་ཏེ། ས་གཞན་བཅུ་གཅིག་པ་ལ་ཞུགས་པ་ཡིན་ནོ་<line/>
སྙམ་མོ༑ ༑དེ་ལྟར་སྤྲོ་བ་མ་བྲི་བ་དེ་ལ་ས་བླའི་གནོད་སྦྱིན་དག་དགའ་ནས་བར་སྣང་ལ་སྤྱོད་པའི་གནོད་སྦྱིན་དག་ལ་མངོན་པར་བསྙད་དོ། །དེ་དག་གིས་ཀྱང་རྒྱལ་ཆེན་བཞི་པ་དག་<line/>
ལ་མངོན་པར་བསྙད་པ་ནས་སྔ་མ་བཞིན་དུ་སྦྱར་ཏེ། ཚངས་རིས་ཀྱི་ལྷའི་བར་དག་ལ་འདི་ལྟར་ཛམྦུའི་གླིང་དུ་རིགས་ཆེ་གེ་མོ་ཞིག་ལས་རིགས་ཀྱི་བུ་ཞིག་གྲོང་ཆེ་གེ་མོ་ཞིག་<line/>
དང༌། གྲོང་རྡལ་མང་གེ་མོ་ཞིག་དང༌། མིང་ག་གེ་མོ་ཞིག་ཅེས་བྱ་བ་སྐྲ་དང་ཁ་སྤུ་བྲེགས་ནས་གོས་ངུར་སྨྲིག་བགོས་ཏེ། དད་པས་ཁྱིམ་ནས་ཁྱིམ་མེད་པར་རབ་ཏུ་བྱུང་བ་དེ་བདུད་<line/>
</page>
<page index="472" id="406B">ཀྱི་ཡུལ་གྱི་དངོས་པོ་མི་འདོད་ཅིང་འདོད་ཆགས་ཀྱི་དགའ་བའི་མོད་ལས་སྐྱེས་པའི་སྲེད་པའི་དངོས་པོ་དང་ལྷན་ཅིག་གནས་པར་མི་འདོད། ཉོན་མོངས་པ་སྤྲུལ་ལྟ་བུ་དང་ལྷན་ཅིག་དགའ་<line/>
བར་མི་བྱེད་ལ། གཞན་གྱི་ཉོན་མོངས་པ་དག་མཐོང་ནས་འཁོར་བ་ཐམས་ཅད་ལས་ཡིད་བྱུང་ངོ་ཞེས་མངོན་པར་བསྙད་དོ། །དེ་ཐོས་ནས་ཚངས་ཆེན་གྱི་རིས་ཀྱི་ལྷ་རྣམས་བདུད་ཀྱི་ཕྱོགས་ནི་<line/>
དམའ་བར་གྱུར་ཏེ། །དམ་པའི་ཆོས་ཀྱི་ཕྱོགས་ནི་མངོན་པར་མཐོའོ་ཞེས་དགའ་བ་སྐྱེས་སོ། །དེ་ལྟར་ས་གཞན་བཅུ་གཅིག་པ་ལ་ཞུགས་པ། རྣལ་འབྱོར་སྤྱོད་པའི་ལྷའི་མཐོང་བ་<line/>
དང་ཡང་དག་པའི་ལམ་མཐོང་བ། ལས་ཀྱི་ཆོས་ཀྱི་རྣམ་པར་སྨིན་པ་ཤེས་པ། ལུས་ཀྱི་ཆད་པ་དང༌། ངག་གི་ཆད་པ་དང༌། ཡིད་ཀྱི་ཆད་པའི་དེ་ཁོ་ན་ཉིད་མཐོང་བ་དེ་འདི་སྙམ་དུ་སེམས་<line/>
ཏེ༑ འདི་ལྟར་ལུས་གྱི་ཆད་པ་དང༌། ངག་གི་ཆད་པ་དང༌། ཡིད་ཀྱི་ཆད་པ་ཤིན་ཏུ་ཞིབ་མོར་རབ་ཏུ་རྣམ་པར་འབྱེད་པ་ན། དགེ་སློང་དག་ལྷ་དང་བཅས་པའི་འཇིག་རྟེན་དང༌། བདུད་དང་<line/>
བཅས་པ་དང༌། ཚངས་པ་དང་བཅས་པ་དང༌། དགེ་སྦྱོང་དང༌། བྲམ་ཟེ་དང༌། སྐྱེ་དགུར་བཅས་པ་དང༌། ལྷ་དང་མིར་བཅས་པ་དག་གིས་དེ་ལྟར་རབ་ཏུ་རྣམ་པར་འབྱེད་པ་མི་ཤེས་ན། གཞན་<line/>
མུ་སྟེགས་ཅན་ཀུན་ཏུ་རྒྱུ་བ་པ་དག་གིས་ཤེས་པ་ལྟ་སྨོས་ཀྱང་ཅི་དགོས་ཏེ། གནས་མེད་ཅིང་སྐབས་མེད་ལ། ངའི་སློབ་མ་དང༌། གང་ང་ལས་ཐོས་པ་ནི་མ་གཏོགས་སོ་སྙམ་མོ། །དེ་ལྟར་<line/>
</page>
<page index="473" id="407A">༄༅། །ཆད་པ་གསུམ་ཤིན་ཏུ་ཕྲ་བ་རབ་ཏུ་རྣམ་པར་འབྱེད་པ་དེ་ནི་དེ་ལྟར་ཤིན་ཏུ་ཕྲ་བ་ཡིན་ནོ། །དགེ་སློང་དག །གཞན་མུ་སྟེགས་ཅན་ཀུན་ཏུ་རྒྱུ་བ་དག་གིས་<line/>
དྲིས་ན་ལན་དེ་ལྟར་གདབ་པར་བྱའོ། །གཞན་མུ་སྟེགས་ཅན་ཀུན་ཏུ་རྒྱུ་བ་དག་ནི་དྲིས་པའི་ལན་ལ་ཤིན་ཏུ་རྨོངས་པར་འགྱུར་ཏེ། དེ་ཅིའི་ཕྱིར་ཞེ་ན། དགེ་སློང་དག། འདི་ལྟར་<line/>
འཁོར་བར་གཏོགས་པའི་སེམས་ཅན་ཐམས་ཅད་ཀྱི་ཡུལ་མ་ཡིན་པའི་ཕྱིར་རོ། །དེ་དག་གི་ལུས་ཀྱི་ཆད་པ་དང༌། ངག་གི་ཆད་པ་དང༌། ཡིད་ཀྱི་ཆད་པ་རྣམ་པ་གསུམ་པོ་དེ་ནི་རིགས་<line/>
པ་ཡིན་ཏེ། ཉེས་པ་དང་བཅས་པ། དྲི་མ་དང་བཅས་པ། ཁྱད་དུ་གསོད་པ་དང་བཅས་པ་ལ་སེམས་པ་ཡིན། སྐྱེ་བ་དང༌། རྒ་བ་དང༌། ན་བ་དང༌། འཆི་བ་དང༌། མྱ་ངན་དང༌། སྨྲེ་སྔགས་<line/>
འདོན་པ་དང༌། སྡུག་བསྔལ་བ་དང༌། ཡིད་མི་བདེ་བ་རྣམ་པར་གཅོད་པ་མ་ཡིན། འཕགས་པ་རྣམས་ཀྱི་ཆོས་མངོན་སུམ་དུ་བྱེད་པའང་མ་ཡིན། མྱ་ངན་ལས་འདས་པའི་མཐར་<line/>
ཐུག་པ་མ་ཡིན། གཏན་ཟད་པར་བྱེད་པ་མ་ཡིན། ཞི་བ་མ་ཡིན། བདེ་བ་མ་ཡིན། ལྷའི་འཇིག་རྟེན་དུ་སྐྱེ་བར་བྱེད་པའང་མ་ཡིན་ཏེ། དེ་དག་ལུས་ཀྱི་ཆད་པ་དང༌། ངག་གི་ཆད་པ་<line/>
དང༌། ཡིད་ཀྱི་ཆད་པ་རྣམ་པ་གསུམ་པོ་ལ་སེམས་པར་བྱེད་དོ། །དགེ་སློང་དག། གཞན་མུ་སྟེགས་ཅན་ཀུན་ཏུ་རྒྱུ་བ་དག་ནི་རང་གི་ལུས་ཀྱིས་མགུ་ནས་ང་རྒྱལ་འབའ་ཞིག་བྱེད་པར་<line/>
</page>
<page index="474" id="407B">ཟད་དེ། སྐྱོན་དང༌། ཡོན་ཏན་དཔྱོད་པར་མི་བྱེད་དོ། །དེ་ལྟར་ལུས་ཀྱི་ཆད་པ་དང༌། ངག་གི་ཆད་པ་དང༌། ཡིད་ཀྱི་ཆད་པ་རྣམ་པ་གསུམ་པོ་དེ་དག་ནི་མི་བཟད་པ་ཆེན་པོ་ཡིན་ཏེ། དེ་དག་དང༌།<line/>
ངའི་དང༌། ཅུང་ཟད་ཀྱང་འདྲ་བ་མེད་པ་ནི། དཔེར་ན། མྱ་ངན་ལས་འདས་པ་དང༌། འཁོར་བ་གཉིས་ཅུང་ཟད་ཀྱང་མི་འདྲ་བ་བཞིན་ཏེ། དེ་ལྟར་དེ་དག་གི་ཆད་པ་རྣམ་པ་གསུམ་དང༌། ངའི་དང་<line/>
འདྲ་བ་མེད་དོ། །དགེ་སློང་དག །དེ་དེ་ལྟར་ལན་གདབ་པར་བྱ་སྟེ། ཕས་ཀྱི་རྒོལ་བ་དག་གི་ནི་སྟོང་པ་ཡིན་ལ། ངའི་ལམ་ནི་བདེ་བ་ཡིན་ནོ། །མྱ་ངན་ལས་འདས་པ་ནི་ཞི་བའོ། །འདུས་<line/>
བྱས་ཐམས་ཅད་ནི་གཡོ་བའོ། །འཁོར་བ་ཐམས་ཅད་ན་བདེ་བ་མེད་དེ། གང་རྟག་པ་དང༌། བརྟན་པ་དང༌། ཐེར་ཟུག་དང༌། མི་འགྱུར་བའི་ཆོས་ཅན་དེ་དག་ལ་དེ་ལྟར་བསམ་པར་བྱའོ། །དགེ་<line/>
སློང་དག །དེ་ལྟར་ལུས་ཀྱི་ཆད་པ་དང༌། ངག་གི་ཆད་པ་དང༌། ཡིད་ཀྱི་ཆད་པ་རྣམ་པ་གསུམ་གྱི་དེ་ཁོ་ན་ཉིད་མཐོང་བའི་དགེ་སློང་དེ་ནི་ཆེ་བ་ཡིན་ནོ། །རྣལ་འབྱོར་སྤྱོད་པའི་དགེ་སློང་ཐར་པའི་<line/>
གྲོང་ཁྱེར་གྱི་དེ་ཁོ་ན་ཉིད་མཐོང་བ་དེའང་རྟོག་པར་བྱེད་དེ། དགེ་སློང་དེ་ཇི་ལྟར་ན་ས་གཞན་བཅུ་གཉིས་པ་ལ་ཞུགས་ཞིག་གུ་སྙམ་ནས་རྣལ་འབྱོར་སྤྱོད་པ་དེས་བརྟགས་ན། དགེ་སློང་<line/>
འདི་ནི་བརྩོན་པ་མ་བྲི་བ་ཡིན་ལ་ད་དུང་དུ་ལས་ངན་པ་བྱས་པ་རྣམས་ཀྱི་རྒྱུ་དང༌། འབྲས་བུའི་དེ་ཁོ་ན་ཉིད་ལ་རྟོག་པར་བྱེད་དེ། སེམས་ཅན་དམྱལ་བ་ཆེན་པོ་བདུད་ཀྱི་འཁོར་དམྱལ་བ་<line/>
</page>
<page index="475" id="408A">༄༅། །མནར་མེད་པ་ཞེས་བྱ་བ་སྟོང་འགྱུར་དུ་འབྱུང་བ་མཐོང་ངོ༌། །དེར་སེམས་ཅན་དག་ལས་གང་གིས་སྐྱེ་བར་འགྱུར་སྙམ་ནས་དེས་ཐོས་པ་ལས་བྱུང་<line/>
བའི་ཤེས་པས་བརྟགས་ན། གང་གིས་བསམ་བཞིན་དུ་མ་བསད་པ་དང༌། ཕ་བསད་པ་དང༌། བསྐལ་པའི་ལྷག་མར་གནས་པར་འགྱུར་བ་ནི་གང་བསྐལ་པའི་ཐ་མར་ཉེས་པར་བྱས་<line/>
པའི་ལས་བྱས་པ་མནར་མེད་པར་འགྲུབ་པར་འགྱུར་བ་དེ་བསྐལ་པའི་ལྷག་མ་དེར་སྨིན་ཏོ། གནོད་པ་གང་འགགས་པའི་དུས་ནི་ཡང་འབྱུང་བར་འགྱུར་བ་མེད་དེ། དེ་ལྟ་བས་ན་བྱས་པས་<line/>
བསྐལ་པའི་ལྷག་མར་སྨིན་ཏེ། ལས་ཁྱད་པར་ཅན་བྱས་པས་གནོད་པ་དྲག་པ་རྩུབ་པ་ཚ་བ་ཁྱད་པར་ཅན་འབྱུང་བར་འགྱུར་རོ། །གང་མནར་མེད་པའི་ལས་གཅིག་བྱས་པས་ནི་སེམས་<line/>
ལ་གནོད་པར་མི་འགྱུར་ཏེ། འཇམ་ཞིང་བསམ་པ་འཇམ་པར་འགྱུར་ལ། འདི་ལྟར་མནར་མེད་པ་འདིའི་ལས་གཅིག་ཅིག་བྱས་ན་གལ་ཏེ་ཡང་སེམས་རྩུབ་ཅིང་སེམས་ཀྱི་བསམ་པ་<line/>
རྩུབ་ན། དེའི་སྡུག་བསྔལ་དྲག་པ་དང༌། རྩུབ་པར་འགྱུར་ཏེ། དེའི་གནོད་པ་རྣམ་པ་དེ་ལྟ་བུར་ནི་མི་འགྱུར་རོ། །ལས་ཀྱི་འབྲས་བུ་རྣམ་པར་སྨིན་པ་ཐམས་ཅད་ནི་སེམས་ལ་རག་ལས་ཏེ་<line/>
སེམས་ཀྱི་དབང་དུ་སོང་ཞིང་སེམས་ཀྱི་ཀུན་ཏུ་སྦྱོར་བ་ཡིན་ནོ། །སེམས་ཀྱི་ཀུན་ཏུ་སྦྱོར་བས་འཆིང་བའི་སེམས་ཅན་དག་ནི་བཅིངས་པ་ཡིན་ལ། སེམས་རྣམ་པར་བྱང་བས་ནི་<line/>
</page>
<page index="476" id="408B">གྲོལ་བར་འགྱུར་རོ། །རིམ་པ་ཇི་ལྟ་བ་བཞིན་དུ་མནར་མེད་པ་རྣམས་ཀྱི་གནོད་པའི་རིམ་པའང་དེ་ལྟར་འབྱུང་སྟེ། དེའི་སྡུག་བསྔལ་བའང་ལུས་སྦོམ་ཞིང་གཞོན་ཤ་ཅན་དུ་འབྱུང་ངོ༌། །<line/>
དེ་ལ་མཚམས་མེད་པ་ལྔའི་ལས་ཀྱི་ས་ནི་ལུས་དཔག་ཚད་ལྔར་འགྲུབ་བོ། །ལས་བཞིས་ནི་བཞིའོ། །ལས་གསུམ་གྱིས་ནི་གསུམ་མོ། །ལས་གཉིས་ཀྱིས་ནི་གཉིས་སོ། །ལས་གཅིག་<line/>
གིས་ནི་ལུས་དཔག་ཚད་གཅིག་འགྲུབ་པར་འགྱུར་རོ། །དེ་ནས་ཡང་དགེ་སློང་དེས་སེམས་ཅན་དམྱལ་བ་ཆེན་པོ་མནར་མེད་པའི་འཁོར་ལ་བརྟགས་ཏེ། སེམས་ཅན་དམྱལ་བ་ཆེན་པོའི་<line/>
འཁོར་འདི་ནི་སྤུ་ཟིང་ཞེས་བྱེད་པ་ཡིན་ནོ། །དེ་ཐོས་པ་ལས་བྱུང་བའི་ཤེས་པས་སེམས་ཅན་དམྱལ་བའི་འཁོར་བཅུ་དྲུག་པ་ཇི་ལྟར་འདུག་པ་བཞིན་མཐོང་སྟེ། གང་དག་གིས་སེམས་<line/>
ཅན་དམྱལ་བ་ཆེན་པོ་དེ་ཡོངས་སུ་བསྐོར་བ་ནི། འདི་ལྟ་སྟེ། བྱ་རོག་ཁ་ཞེས་བྱ་བ་དང༌། ས་ཀུན་གྱི་འོག་དང༌། ཚོར་བ་མཐའ་མེད་རིང་དང༌། ཝ་ལྟར་སྒྲ་འབྱིན་པ་དང༌། ལྕགས་དང༌།<line/>
ལྕེ་སྦྱང་ཟ་དང༌། བྱ་རོག་ལྟོ་དང༌། ལུས་ཞུམ་དང༌། སྒྲ་འཇིགས་སྟོན་དང༌། མེ་ཏོག་ཁ་མ་བྱེ་བ་ལྟ་བུ་དང༌། རི་བརྩིགས་འབབ་དང༌། ཆུ་སྒྲ་དང༌། འགྲམ་དངར་དང༌། སྡུག་བསྔལ་<line/>
ཀུན་དཀྲིས་དང༌། དྲི་འདོད་དང༌། ལྕགས་སྣམ་དང༌། འགྲོ་བ་མེད་འཇིག་སྟེ། འདི་དག་ནི་སེམས་ཅན་དམྱལ་བ་ཆེན་པོ་མནར་མེད་པའི་འཁོར་བཅུ་དྲུག་ཡིན་ནོ། །དེ་ནས་ཡང་དགེ་<line/>
</page>
<page index="477" id="409A">༄༅། །སློང་དེས་འཆི་བའི་དུས་ལ་སོགས་པ་ནས་སྲིད་པ་བར་མར་སྐྱེ་བའི་བར་ལ་རྟོག་སྟེ། ཇི་ལྟར་ན་སེམས་ཅན་དམྱལ་བ་པ་མནར་མེད་པར་འགྲོ་བ་སྡུག་བསྔལ་<line/>
ལས་སྡུག་བསྔལ་ཉིད་དུ་འབྱུང་བར་འགྱུར་སྙམ་ནས་དེས་བརྟགས་ན། འདོད་ཆགས་དང༌། ཞེ་སྡང་དང༌། གཏི་མུག་གིས་ཟིལ་གྱིས་ནོན་པའི་སྲོག་ཆགས་ངན་པ་བྱེད་པ་བྱས་པ་<line/>
དག་ནི་མནར་མེད་པར་འགྲོའོ་སྙམ་མོ། །དེ་ལ་མནར་མེད་པར་ནི་ཁ་ཅིག་འདི་ལྟར་དེ་ལྷའི་འཇིག་རྟེན་འདོད་པའི་ཕྱིར་མེར་འཇུག་པར་བྱེད། གང་དག་རི་ངོས་གཡང་ས་ལས་<line/>
འདོར་བར་བྱེད། གང་དག་ཆུར་འཇུག་པར་བྱེད། གང་དག་ཟས་མི་སྦྱིན་པས་གསོད་པར་བྱེད་དེ། ལམ་ངན་པས་རྣམ་པར་རྨོངས་པ། ཐོས་པ་ངན་པས་རྣམ་པར་བསླུས་<line/>
ཤིང་གཏི་མུག་པ་དག་མ་གསོད་པར་བྱེད་དོ། །ཁ་ཅིག་མཐོ་རིས་འདོད་པས་འདི་ལྟར་ཟས་མི་སྦྱིན་པས་སམ། རི་ལ་གཡང་དུ་གཏོང་བས་སམ། མེར་འཇུག་པས་སམ་།<line/>
ཆུར་འཇུག་པས་མ་བསད་ན་མཐོ་རིས་འཐོབ་བོ་སྙམ་ནས་དེ་མཐོ་རིས་ལ་སྲེད་པས་སྲོག་དང་བྲལ་བར་བྱེད་དོ། །ཁ་ཅིག་ནི་ཞེ་སྡང་བ་སེམས་མི་བརྟན་པའི་ངོ་བོ་ཉིད་ཀྱི་རྐྱེན་གྱིས་<line/>
ཏེ༑ དེ་ལྟར་ཉེས་པ་གསུམ་གྱིས་ཟིལ་གྱིས་ནོན་པའི་སྲོག་ཆགས་དག་གིས་སྲོག་གཅོད་པར་བྱེད་པ་ནི་མནར་མེད་པར་འགྲོའོ། །དེ་ལ་མནར་མེད་པ་ནི་ཁ་ཅིག་ཞིང་ཆེན་པོར་<line/>
</page>
<page index="478" id="409B">གྱུར་པ་དེ་མ་ཤེས་ནས་ཁྲག་འབྱིན་པར་བྱེད་པ་དང༌། དེ་བཞིན་དུ་དགེ་འདུན་དབྱེན་བྱེད་པ་དང༌། དགྲ་བཅོམ་པའང་སྲོག་དང་བྲལ་བར་བྱེད་པ་ནི་ཕྱིར་ཞིང་ཞེ་སྡང་གིས་ཟིལ་གྱིས་<line/>
ནོན་པ་ཡིན་ཏེ། དེ་ལྟར་དོན་ཐམས་ཅད་མེད་ཅིང་རབ་ཏུ་གཅོད་པ་བྱེད་པ་དེ་དག་ནི་སེམས་ཅན་དམྱལ་བ་ཆེན་པོ་མནར་མེད་པར་སྐྱེ་བར་འགྱུར་རོ། །དེ་དག་འཆི་བའི་དུས་ཀྱི་ཚེ་ཁ་ཅིག་རང་<line/>
གི་ལུས་ཉིད་ལ་མནར་མེད་པའི་མེ་གནས་ཤིང་འབྱུང་བར་འགྱུར། ཁ་ཅིག་འཆི་བའི་དུས་བྱས་མ་ཐག་ཏུ་སྲིད་པ་བར་མར་འབྱུང་བར་འགྱུར་ལ། དེའི་འོག་ཏུ་མནར་མེད་པར་སྐྱེ་བར་<line/>
འགྱུར་རོ། །གང་གི་ཚེ་མནར་མེད་པའི་ལས་བྱས་པ་དེའི་ཚེ་དེ་ཕན་ཆད་རབ་ཏུ་འབྱུང་བ་མྱོང་བར་འགྱུར་བའི་ལས་ཀྱི་བསྐལ་པ་ངེས་པར་བསྲེགས་པར་འགྱུར། དེའི་སྡོམ་པ་སོ་སོར་སྐྱེ་<line/>
བར་མི་འགྱུར། དགེ་བའི་ལས་ཀྱི་མཐའ་སྤྱད་པ་བསྲེགས་པ་མྱོང་བར་འགྱུར་བར་མ་ངེས་པ་དང༌། ལན་གྲངས་གཞན་ལ་མྱོང་བར་འགྱུར་བ་དང༌། སྐྱེས་ནས་མྱོང་བར་འགྱུར་བ་དེ་ངེས་<line/>
པར་སེམས་ཅན་དམྱལ་བར་འབྱུང་བར་འགྱུར། དེ་ཚེ་ཐུང་བར་ཡང་འགྱུར། གང་གིས་ལོ་བརྒྱ་ཐུབ་པར་འགྱུར་བ་དེ་ལོ་ཉི་ཤུ་ཞིག་ཐུབ་པར་འགྱུར། གང་ཡིད་ཀྱིས་རྟོག་ཅིང་སེམས་<line/>
པར་བྱེད་པ་དེ་དག་ཐམས་ཅད་ཀྱང་ཇི་ལྟར་ཚྭ་སྒོ་ལ་ས་བོན་བཏབ་པ་བཞིན་འབྲས་བུ་མེད་པར་འགྱུར། དེ་ཕན་ཆད་ལྷ་གང་ཕྱི་བཞིན་དུ་འབྲང་བ་དེས་དེ་ཡོངས་སུ་སྤོང་བར་བྱེད། དེའི་<line/>
</page>
<page index="479" id="410A">༄༅། །ལས་ཀྱི་མཐའ་འབྲས་བུ་མེད་པར་འགྱུར། དེའི་དབང་པོ་ཡུལ་རྣམས་ལ་ཞན་པར་འགྱུར། རྟག་ཏུ་རྨི་ལམ་ངན་པ་དག་ཀྱང་མཐོང་བར་འགྱུར། དོན་<line/>
མེད་པ་ཀུན་ལའང་སྦྱོར་བར་འགྱུར། གལ་ཏེ་དེའི་བུ་དང༌། ཆུང་མ་དང༌། བྲན་དང༌། བྲན་མོ་དག་ཡོད་ན་དེ་ཐམས་ཅད་ཀྱིས་ཡོངས་སུ་སྤོང་བར་འགྱུར། རྟག་ཏུ་བཀྲེས་པ་དང༌།<line/>
སྐོམ་པས་ཕོངས་པར་འགྱུར། གལ་ཏེ་ཟས་ཞིམ་པོ་ཞིག་སྦྱར་ན་དེའང་ཇི་ལྟ་བ་བཞིན་དུ་མི་འགྱུར། སྐད་ཀྱང་འགག་འགག་པོར་འགྱུར། རྟག་ཏུ་བཞིན་གྱི་མདོག་ངན་ཅིང་རྩུབ་པ་<line/>
དང༑ རྟག་ཏུ་སེམས་འཁྲུལ་པ་དང༌། རང་གི་ཉེ་དུ་དང༌། གཉེན་འདབ་ཀྱི་ཚོགས་ཐམས་ཅད་ཀྱིས་ཀྱང་ཡོངས་སུ་བརྙས་པ་དང༌། དེའི་སེམས་ལ་གློ་བུར་དུ་སྐྲག་པ་འབྱུང་བར་འགྱུར།<line/>
འཇིག་རྟེན་འདི་དག་ཐམས་ཅད་དུད་པས་འཁྲིགས་པར་མཐོང་བར་འགྱུར། དེའི་ཁམས་སྔོན་ལྟར་ནམ་ཡང་མཉམ་པར་མི་འགྱུར། རྒྱང་རིང་པོ་ན་གཟུགས་མི་སྡུག་པ་མེད་<line/>
བཞིན་དུ་མཐོང་བར་འགྱུར། རླུང་ཆུང་ངུས་དེད་པར་འགྱུར། རྟག་ཏུ་བདག་ཉིད་ཚ་བས་གདུངས་པར་འགྱུར། རྟག་ཏུ་མཁྲིས་པའི་ནད་ཀྱིས་ཉམ་ཐག་པར་འགྱུར། དེའི་ཁ་རྟག་ཏུ་ཁ་<line/>
བ་དང༌། ལན་ཚྭ་བློ་བར་འགྱུར། མལ་གྱི་གཞི་ཐམས་ཅད་འཇམ་པ་ཡིན་ཡང་རྩུབ་པར་འགྱུར། གླིང་བུ་དང༌། འཁར་རྔ་དང༌། རྫ་རྔ་དང༌། པི་ཝང་གི་སྒྲ་དག་ཀྱང་འཇིགས་ཤིང་བག་<line/>
</page>
<page index="480" id="410B">ཚ་བར་ཐོས་པར་འགྱུར་ན་སྒྲ་གཞན་དག་ལྟ་སྨོས་ཀྱང་ཅི་དགོས། དེའི་སྣའང་རྟག་ཏུ་ཉམས་པར་འགྱུར་ཏེ། དེས་རྫས་དྲི་ཞིམ་པོ་དག་ཀྱང་མི་ཚོར་རོ། །དེའི་ལུས་ཐམས་ཅད་ལས་ཀྱང་དྲི་ང་<line/>
པ་འབྱུང་བར་འགྱུར། དེའི་སྐྲ་དང༌། སྤུ་ཐམས་ཅད་འབྱི་ཞིང་དེའི་སོ་དག་མདོག་ངན་པར་འགྱུར། རྐང་པ་དང༌། ལག་པ་རབ་ཏུ་རྡོལ་བར་འགྱུར། བདེ་བ་ཐམས་ཅད་ལས་ཡོངས་སུ་ཉམས་<line/>
པར་འགྱུར། རྨི་ལམ་ན་ལྷ་དག་གིས་རྟག་ཏུ་གཙེ་བར་འགྱུར། དེ་རྟག་ཏུ་སྙིང་ནད་ཀྱིས་འདབས་པར་འགྱུར། དེའི་སྙིང་གས་པར་འགྱུར། ལུས་རྣམས་ཀྱང་སྡུག་པར་མི་འགྱུར། གལ་<line/>
ཏེ་བརྒྱ་ལ་མེ་ཏོག་དག་བཏགས་ན། དེ་དག་མྱུར་དུ་རྙིས་པར་འགྱུར། དེའི་གོས་དག་ཀྱང་མྱུར་དུ་ཟད་པར་འགྱུར་ཏེ། ལུས་དང༌། གོས་དག་བཀྲུས་ཀྱང་དྲི་མ་ཅན་དུ་འགྱུར། གློ་བུར་དུ་ལམ་<line/>
གོལ་བར་འགྲོ་ན་འགྱེལ་བར་འགྱུར་ཏེ། དེའི་ལུས་འགྱེལ་བས་ཉམས་ཤིང་དེའི་ལུས་ལ་རྨ་མང་པོ་འབྱུང་བར་འགྱུར་ལ་ཡུན་རིང་པོས་འཚོ་བར་འགྱུར། གཉིད་ལོག་ན་མགུལ་བསྐམས་<line/>
ཤིང་སད་ནས་ཀྱང་ཆུ་འཐུང་བ་ཉིད་དུ་འགྱུར། སྦྱིན་བྱེད་མའི་བུས་གནོད་པར་གྱུར་པ་ན་གྲོང་དང༌། གྲོང་ཁྱེར་དག་སྟོང་པ་ཉིད་དུ་མཐོང་བར་འགྱུར། གཟའ་དང༌། སྐར་མ་དང༌། རྒྱུ་སྐར་དག་གི་<line/>
གཟུགས་ལོག་པར་མཐོང་བར་འགྱུར། རླུང་ཆུང་ངུ་ལངས་པ་ཀུན་དང་ཕྲད་ནའང་མཚོན་གྱིས་བཏབ་པ་ལྟ་བུར་དྲག་པར་འགྱུར། མེ་ཆུང་ངུ་དག་གིས་རེག་ནའང་སྲེག་པར་འགྱུར།<line/>
</page>
<page index="481" id="411A">༄༅། །ཉི་མའང་ཉིས་གྱུར་གྱིས་ཚ་བར་འགྱུར། ཟླ་བའང་དྲོ་བར་འགྱུར་ཏེ། ཟླ་བ་ཤིན་ཏུ་དྲོ་བ་མྱོང་བར་འགྱུར། ཆུ་བསིལ་བ་ཐམས་ཅད་ཀྱང་དྲོ་བར་འགྱུར། ཚལ་དང༌།<line/>
ནགས་ཚལ་བདེ་བ་དག་ལ་འཇིགས་འཇིགས་ལྟར་འདུག་པར་མཐོང་བར་འགྱུར། བྱའི་སྐད་སྙན་པ་དག་ཝ་སྐད་འཇིགས་པ་ལྟ་བུར་ཐོས་པར་འགྱུར། འཇིག་རྟེན་ཐམས་ཅད་དུར་<line/>
ཁྲོད་ལྟ་བུར་རིག་ཅིང་རྟག་ཏུ་དགའ་བ་མེད་པར་འགྱུར། དེ་ཆང་གིས་མཆོག་ཏུ་དགའ་བར་སྐྱེ་བར་མི་འགྱུར། ངོ་ཚ་མེད་ཅིང་ཚུལ་མེད་པར་འགྱུར་ཏེ། སྲང་དང༌། བཞི་མདོ་དག་ཏུ་སྐྱེ་<line/>
བོའི་མངོན་སུམ་དུ་བཤང་གཅི་བྱེད་པར་འགྱུར།། །།འཕགས་པ་དམ་པའི་ཆོས་དྲན་པ་ཉེ་བར་བཞག་པ། བམ་པོ་བཅོ་ལྔ་པ། ལྷ་ཐམས་ཅད་ཀྱིས་ཀྱང་ཡོངས་སུ་<line/>
སྤངས་པར་འགྱུར། དོན་ཐམས་ཅད་མེད་པའི་སྐལ་བ་ཅན་དུ་འགྱུར། མདོག་ཚལ་ཤིང་བསྲེགས་པ་ལྟ་བུར་འགྱུར། སྐྱེ་བོ་དང༌། ཡུལ་མི་ཀུན་དང་ཞེ་འགྲས་པར་འགྱུར་ཏེ། དེ་དག་ནི་<line/>
མནར་མེད་པ་དེའི་མཚན་མ་ཚེ་འདི་ལ་སྔར་འབྱུང་བ་ཡིན་ནོ། །དེའི་འོག་ཏུ་དེ་འཆི་བའི་མཚན་མ་འབྱུང་བ་ནི་ཉིན་པར་ཟླ་བ་མཐོང་ཞིང་མཚན་མོ་ཉི་མ་མཐོང་བར་འགྱུར། རང་གི་<line/>
གྲིབ་མ་མི་མཐོང་བར་འགྱུར། གློ་བུར་དུ་སྒྲ་མི་སྙན་པ་ཐོས་པར་འགྱུར། དེའི་སྣ་ཡོན་པོར་འགྱུར། དེའི་སྐྲ་དང༌། ཁ་སྤུ་འཛིངས་པར་འགྱུར། ཐོག་མར་རིམས་ཀྱིས་འདེབས་ཤིང་འཆི་བའི་<line/>
</page>
<page index="482" id="411B">བར་དུ་ནད་ཀྱིས་འདེབས་ཏེ། དེ་ཀུན་ནས་མེ་མདག་རབ་ཏུ་འབར་བ་ལྟ་བུའི་རིམས་ཀྱིས་ཤིན་ཏུ་གདུངས་ཤིང་ནད་བཞི་བརྒྱ་རྩ་བཞི་ལྟ་བུ་མ་ཡིན་པ་དག་གིས་ཉམ་ཐག་པ། ཀུན་ནས་མེ་མདག་<line/>
གི་ཀླུང་དག་ཏུ་འཚེད་པ་ན་སྲིན་བུའི་རིགས་བརྒྱད་ཅུ་དག་ལུས་དང༌། རྩ་དང༌། རྒྱུས་པ་དང༌། པགས་པ་དང༌། རུས་པ་དང༌། ཤ་དང༌། ཚིལ་དག་ཏུ་ཞུགས་ནས་གནོད་པར་བྱེད་དོ། །འདི་<line/>
ལྟ་སྟེ༑ སྲིན་བུའི་རིགས་བརྒྱད་ཅུ་དག་ལ་རླུང་བརྒྱད་ཅུ་དག་གིས་གནོད་པར་བྱེད་དོ། །སྲིན་བུ་སྤུ་ཅན་ལ་རླུང་སྤུ་སུན་འབྱིན་གྱིས་གནོད་པར་བྱེད་དོ། །སྲིན་བུ་ཁ་གང་ལ་རླུང་དག་གི་རྗེས་<line/>
སུ་མཐུན་པས་གནོད་པར་བྱེད་དོ། །སྲིན་བུ་སྦྲེ་མེད་ལ་རླུང་མི་ལམ་འཁྲུལ་སྟོན་གྱིས་གནོད་པར་བྱེད་དོ། །སྲིན་བུ་ར་བ་ཕྱེ་བྱེད་ལ་རླུང་བཟོད་མེད་ཀྱིས་གནོད་པར་བྱེད་དོ། །སྲིན་བུ་རྣམ་པར་<line/>
རྨོངས་བྱེད་ལ་རླུང་ལྕེས་བརྗེད་པ་མི་བཟོད་ཀྱིས་གནོད་པར་བྱེད་དོ། །སྲིན་བུ་མེད་མདོག་བྱེད་ལ་རླུང་རོ་བྲོ་ཁྲིད་བྱེད་ཀྱིས་གནོད་པར་བྱེད་དོ། །སྲིན་བུ་འགྲེད་བྱེད་ལ་རླུང་མཆིན་པ་འཇིག་<line/>
བྱེད་ཀྱིས་གནོད་པར་བྱེད་དོ། །སྲིན་བུ་འོག་འགྲོ་ལ་རླུང་བཤང་བ་སྟེང་འགྲོས་གནོད་པར་བྱེད་དོ། །སྲིན་བུ་ཨུད་ཏིད་ག་ལ་རླུང་གཞན་རྒྱུས་གནོད་པར་བྱེད་དོ། །སྲིན་བུ་ཀུན་རྟོག་མཐོང་<line/>
ལ་རླུང་དྲན་པ་ཉམས་བྱེད་ཀྱིས་གནོད་པར་བྱེད་དོ། །སྲིན་བུ་དྲི་ང་ལ་རླུང་པགས་པ་འཇིག་བྱེད་ཀྱིས་གནོད་པར་བྱེད་དོ། །སྲིན་བུ་རུས་པ་ལེགས་སྐྱེས་ལ་རླུང་རོ་བྲོ་བ་འཇིག་བྱེད་ཀྱིས་གནོད་<line/>
</page>
<page index="483" id="412A">༄༅། །པར་བྱེད་དོ། །སྲིན་བུ་ཁ་དམར་ལ་རླུང་ཤ་འཇིག་བྱེད་ཀྱིས་གནོད་པར་བྱེད་དོ། །སྲིན་བུ་བརྩོན་བཅས་ལ་རླུང་རྒྱགས་པ་འཇིག་བྱེད་ཀྱིས་གནོད་པར་བྱེད་དོ།།<line/>
སྲིན་བུ་གནད་རྒྱུ་ཟ་ལ་རླུང་རུས་པ་འཇིག་བྱེད་ཀྱིས་གནོད་པར་བྱེད་དོ། །སྲིན་བུ་མཚོན་ཆ་ཁ་ལ་རླུང་རུས་ཁུ་འཇིག་བྱེད་ཀྱིས་གནོད་པར་བྱེད་དོ། །སྲིན་བུ་སྤུ་གྲི་ཁ་ལ་རླུང་གཉེར་<line/>
མར་སོང་གིས་གནོད་པར་བྱེད་དོ། །སྲིན་བུ་སྤུ་མེད་ལ་རླུང་མགོ་སྐྱ་བྱེད་ཀྱིས་གནོད་པར་བྱེད་དོ། །སྲིན་བུ་ཁབ་གདོང་ལ་རླུང་རྡུལ་འཇིག་གིས་གནོད་པར་བྱེད་དོ། །སྲིན་བུ་སྤི་<line/>
སྤི་ཛ་ལ་རླུང་གཅི་བ་ཤིན་ཏུ་འཇུག་བྱེད་ཀྱིས་གནོད་པར་བྱེད་དོ། །སྲིན་བུ་རྐང་མེད་ལ་རླུང་ཟས་ལྡན་གྱིས་གནོད་པར་བྱེད་དོ། །སྲིན་བུ་བཤང་བ་གཡེང་བྱེད་ལ་རླུང་སོ་འགས་བྱེད་<line/>
ཀྱིས་གནོད་པར་བྱེད་དོ། །སྲིན་བུ་གསུམ་བྱེད་ལ་རླུང་རྩེའི་ཆུ་ལ་སོགས་ཀྱིས་གནོད་པར་བྱེད་དོ། །སྲིན་བུ་རྒྱུ་མ་འཇིག་བྱེད་ལ་རླུང་འོག་ཏུ་འགྲོས་གནོད་པར་བྱེད་དོ། །སྲིན་བུ་དབོས་<line/>
བྱེད་ལ་རླུང་གྱེན་དུ་འགྲོས་གནོད་པར་བྱེད་དོ། །སྲིན་བུ་མདོག་བཟང་ལ་རླུང་ངོས་ལྡང་གིས་གནོད་པར་བྱེད་དོ། །སྲིན་བུ་གཞང་རྐང་ལ་རླུང་མིད་པར་འགྲོས་གནོད་པར་བྱེད་དོ། །སྲིན་<line/>
པུ་ལྤགས་བྱེད་ལ་རླུང་སེམས་སུན་འབྱིན་གྱིས་གནོད་པར་བྱེད་དོ། །སྲིན་བུ་ཚིལ་གནོན་ལ་རླུང་འཁྲུག་བྱེད་ཀྱིས་གནོད་པར་བྱེད་དོ། །སྲིན་བུ་བསགས་བྱུང་ལ་རླུང་མིག་འཛུམས་<line/>
</page>
<page index="484" id="412B">འབྱེད་བྱེད་ཀྱིས་གནོད་པར་བྱེད་དོ། །སྲིན་བུ་དྲི་མི་ཞིམ་ལ་རླུང་ཕན་ཚུན་ཕྲད་པ་ལྔས་གནོད་པར་བྱེད་དོ། །སྲིན་བུ་ས་ཧ་ཙུ་ར་བ་ལ་རླུང་སྙིང་པོ་འཇིག་བྱེད་ཀྱིས་གནོད་པར་བྱེད་དོ། །སྲིན་<line/>
བུ་གནོད་བྱེད་ལ་རླུང་སྙིང་པོ་འཆགས་བྱེད་ཀྱིས་གནོད་པར་བྱེད་དོ། །སྲིན་བུ་སྙིང་པོ་མེ་ཏོག་སྐྱེད་ལ་རླུང་འོང་བ་དང༌། འགྲོ་བ་དང༌། གནས་པ་དང༌། རྒྱུག་པར་བྱེད་པས་གནོད་པར་<line/>
བྱེད་དོ༑ ༑སྲིན་བུ་ཀུ་ཧ་ཀ་ཆེན་པོ་དང༌། ཕག་འཚོང་དང༌། ནག་པོ་དང༌། ཟ་ཆེན་དང༌། སྲིན་བུ་རྐང་དྲོ་དག་ལ་རླུང་མིག་དང༌། རྣ་བ་དང༌། སྣ་དང༌། ལྕེ་འཇིག་གིས་གནོད་པར་བྱེད་དོ། །<line/>
སྲིན་བུ་རུས་པ་འཇིག་བྱེད་ལ་རླུང་མཁྲིས་པ་འཇིག་བྱེད་ཀྱིས་གནོད་པར་བྱེད་དོ། །སྲིན་བུ་རྐང་གང་ལ་རླུང་བད་ཀན་འཇིག་བྱེད་ཀྱིས་གནོད་པར་བྱེད་དོ། །སྲིན་བུ་ཚིགས་གཅོད་ལ་<line/>
རླུང་གཞུངས་པ་འཇིག་བྱེད་ཀྱིས་གནོད་པར་བྱེད་དོ། །སྲིན་བུ་ཀླད་པར་རྒྱུ་ལ་རླུང་སེན་མོ་གནས་ཀྱིས་གནོད་པར་བྱེད་དོ། །སྲིན་བུ་ཀླད་རྒྱས་ཟ་ལ་རླུང་རྐང་པ་ངོས་གནས་ཀྱིས་གནོད་<line/>
པར་བྱེད་དོ། །སྲིན་བུ་ཐོད་པར་རྒྱུ་ལ་རླུང་སེམས་མེད་བྱེད་ཀྱིས་གནོད་པར་བྱེད་དོ། །སྲིན་བུ་སྐྲ་ཟ་ལ་རླུང་འབྱེད་བྱེད་ཀྱིས་གནོད་པར་བྱེད་དོ། །སྲིན་བུ་རྣ་རྒྱུ་ལ་རླུང་འགྲོ་བ་ཉམས་བྱེད་ཀྱིས་<line/>
གནོད་པར་བྱེད་དོ། །སྲིན་བུ་སྣབས་འཁྲིལ་རླུང་ལོང་བུ་འཇིག་གིས་གནོད་པར་བྱེད་དོ། །སྲིན་བུ་ཚིལ་ནད་རྒྱུ་ལ་རླུང་འབྱིན་པ་འཇིག་བྱེད་ཀྱིས་གནོད་པར་བྱེད་དོ། །སྲིན་བུ་ཁ་ཆུ་འདེབས་<line/>
</page>
<page index="485" id="413A">༄༅། །ལ་རླུང་ཚིགས་འབྱེད་ཀྱིས་གནོད་པར་བྱེད་དོ། །སྲིན་བུ་སོ་དྲུང་ཟ་ལ་རླུང་འབྱིན་པ་འཇིག་པ་ཚོར་མེད་བྱེད་ཀྱིས་གནོད་པར་བྱེད་དོ། །སྲིན་བུ་ཁ་ཆུ་ཟ་ལ་རླུང་<line/>
སྤྲོ་བ་འཇིག་བྱེད་ཀྱིས་གནོད་པར་བྱེད་དོ། །སྲིན་བུ་བད་ཀན་རླན་བྱེད་ལ་རླུང་སྣ་འཕུལ་རེངས་བྱེད་ཀྱིས་གནོད་པར་བྱེད་དོ། །སྲིན་བུ་རབ་ཏུ་སྐྱུག་བྱེད་ལ་རླུང་རོ་བྲོ་བ་བཅུ་ཁྱེར་<line/>
བ་ནང་དུ་རྒྱུ་ཞིང་དུ་ཤྱ་ག་ཏ་ལྡོག་བྱེད་ཀྱིས་གནོད་པར་བྱེད་དོ། །སྲིན་བུ་སྦྲང་རྩི་མྱོས་ལ་རླུང་ཚིགས་འཁྲུགས་བྱེད་ཀྱིས་གནོད་པར་བྱེད་དོ། །སྲིན་བུ་རོ་དྲུག་སྲེད་ལ་རླུང་སྤུ་དང༌།<line/>
སེན་མོ་དང༌། བཤང་བ་འཇིག་བྱེད་ཀྱིས་གནོད་པར་བྱེད་དོ། །སྲིན་བུ་བར་བུར་ལ་རླུང་ཁ་ཆུ་འཁྲུལ་བྱེད་ཀྱིས་གནོད་པར་བྱེད་དོ། །སྲིན་བུ་རོ་ཡིད་འབྱུང་ལ་རླུང་ཤིག་ཤིག་བྱེད་ཀྱིས་<line/>
གནོད་པར་བྱེད་དོ། །སྲིན་བུ་རྨི་ལམ་སྲིད་ལ་རླུང་འདོམས་རེངས་ཀྱིས་གནོད་པར་བྱེད་དོ། །སྲིན་བུ་སྤུ་ཟ་ལ་རླུང་བཤང་བ་སྐམས་བྱེད་ཀྱིས་གནོད་པར་བྱེད་དོ། །སྲིན་བུ་སོ་སུ་ར་<line/>
ལ་རླུང་རྩིབ་ལོགས་འཆིང་བྱེད་ཀྱིས་གནོད་པར་བྱེད་དོ། །སྲིན་བུ་སྐྱེ་བའི་མ་ལ་རླུང་ཁྭ་བུ་ག་དྲུག་གིས་གནོད་པར་བྱེད་དོ། །སྲིན་བུ་ཨུ་མ་པ་ར་ལ་རླུང་ཡན་ལག་དང༌། ཉིང་ལག་<line/>
འཐུང་བྱེད་ཀྱིས་གནོད་པར་བྱེད་དོ། །སྲིན་བུ་ར་བ་ཟག་ལ་རླུང་མེ་འཇིག་བྱེད་ཀྱིས་གནོད་པར་བྱེད་དོ། །སྲིན་བུ་སྤུ་གླིང་ལ་རླུང་ཡན་ལག་དང༌། ཉིང་ལག་ཀུན་བྱེད་ཀྱིས་གནོད་པར་བྱེད་<line/>
</page>
<page index="486" id="413B">དོ༑ ༑སྲིན་བུ་སྤུ་ཟན་ལ་རླུང་བརྟན་འགེམས་ཀྱིས་གནོད་པར་བྱེད་དོ། །སྲིན་བུ་སི་མི་སི་མ་ལ་རླུང་ཡན་ལག་ཀུན་ཁྱབ་ཀྱིས་གནོད་པར་བྱེད་དོ། །སྲིན་བུ་ཨུ་མ་བུ་ག་ལ་རླུང་སྲེག་བྱེད་ཀྱིས་<line/>
གནོད་པར་བྱེད་དོ། །སྲིན་བུ་རྨས་བསླང་ལ་རླུང་འཇིག་བྱེད་ཀྱིས་གནོད་པར་བྱེད་དོ། །སྲིན་བུ་བཙུན་ཙུ་སྐྲ་ལ་རླུང་སྟེང་འོག་གིས་གནོད་པར་བྱེད་དོ། །སྲིན་བུ་རྒྱུས་པ་གཅོད་ལ་རླུང་མིའི་<line/>
སྲོག་གང་ལ་སོང་བ་འཆི་བྱེད་ཀྱིས་གནོད་པར་བྱེད་དོ། །སྲིན་བུ་རྩ་གཅོད་ལ་རླུང་མིག་འབྱེད་ཀྱིས་གནོད་པར་བྱེད་དོ། ཇི་ལྟར་སྲོག་ཆགས་ཐམས་ཅད་འཆི་བའི་དུས་སུ་སྲིན་བུ་དག་ལ་<line/>
རླུང་དག་གིས་སོ་སོ་ངེས་པར་གནོད་པ་བྱེད་པ་དེ་ལྟར་མནར་མེད་པའི་མ་ཡིན་ཏེ། དེའི་ལས་ངན་པ་བྱས་པས་འོག་དང༌། སྟེང་དུ་མི་མཐུན་པའི་ལས་ཀྱིས་བྱས་པའི་རླུང་རབ་ཏུ་དྲག་པ་དག་<line/>
སོ་སོར་ལྡང་སྟེ། དེ་ལྟར་རླུང་བརྒྱད་ཅུ་དག་གིས་སྲིན་བུ་བརྒྱད་ཅུ་དག་ལ་གནོད་པར་བྱེད་དོ། །རླུང་དག་གིས་ཇི་ལྟ་ཇི་ལྟར་སྲིན་བུ་དག་ལ་གནོད་པར་བྱེད་པ་བཟློག་པ་དེ་ལྟ་བུ་མི་བྱེད་དོ། །དང་<line/>
པོར་རླུང་བིབ་པ་ལ་ཀ་དྲི་ཞིམ་པ་དང་གིས་དེའི་ལུས་ཐམས་ཅད་ཇི་ལྟར་བུ་རམ་ཤིང་དབང་ཤིང་གིས་བཙིར་བ་དེ་ལྟར་སྐམས་པར་བྱེད་དོ། །ཁྲག་ཐམས་ཅད་སྐམས་པར་བྱེད། གནད་ཐམས་ཅད་དུ་<line/>
གནོད་པར་བྱེད། རྒྱུས་པ་ཐམས་ཅད་གཅོད་པར་བྱེད། སྡུག་བསྔལ་གྱིས་རྐང་ཐམས་ཅད་རབ་ཏུ་འཇུ་བར་བྱེད་དོ། །ཉེས་པར་བྱས་པ། ལས་ཀྱི་མཐར་སྤྱད་པ་འཆི་བའི་དུས་ཀྱི་ཚེ་མནར་<line/>
</page>
<page index="487" id="414A">༄༅། །མེད་པ་དེའི་ཁར་སྲིན་བུ་གསལ་བར་འབྱུང་བར་འགྱུར་རོ། །སེམས་ཅན་དམྱལ་བ་པ་དེའི་ཁྱིམ་ནི། འདི་ལྟ་སྟེ། ཀོ་བ་ནག་པོས་གཡོགས་ཤིང་ཕྱོགས་གཅིག་ཏུ་<line/>
རབ་ཏུ་འབར་བ་དང༌། ཡང་ཀོ་བ་ནག་པོ་དེའི་ཕྱོགས་གཅིག་ནས་མེ་འབྱུང་སྟེ། ཁང་པའི་ནང་ཐམས་ཅད་རབ་ཏུ་འབར་བར་མཐོང་ངོ༌། །དེས་ཁྱིམ་རབ་ཏུ་འབར་པར་མཐོང་ནས་བཞིན་<line/>
མོག་མོག་པོར་འགྱུར་ཏེ། དུ་ཞིང་སྐད་འབྱིན་ལ་ལག་པ་གཡོབ་པར་བྱེད། མིག་འགུལ་བར་བྱེད། ཁ་ནས་ཁ་ཆུ་འཛག་པར་འགྱུར། སོ་དག་གིས་སོ་དག་ལ་འདེབས་པར་བྱེད།<line/>
མཆུས་མཆུ་ལ་རེག་པར་བྱེད་དོ། །སྣང་བ་གཉིས་པ་མཐོང་བ་ནི་མུན་པ་མུན་ནག་ཐིབས་པོར་གྱུར་ཅིང་རི་བྲག་ཆེན་པོ་ལ་སོ་སོར་འཇིགས་པ་ཆེན་པོ་སེང་གེ་དང༌། སྟག་དང༌། དྲེད་དང༌།<line/>
གུང་དང༌། སྦྲུལ་འཇིགས་པས་གང་བ་སྟེང་དུ་འོང་བ་མཐོང་ནས་བཤང་བ་འབྱིན་ཏོ། །དེའི་སྟེང་དུ་རི་དེ་འོང་བའི་འཇིགས་པས་ལག་པ་རྐྱོང་བར་བྱེད་པ་དང༌། དེ་ཉེ་དུ་དག་གིས་མཐོང་<line/>
ནས་ནམ་མཁའ་ལ་རེག་བར་འདོད་དོ་ཞེས་སྨྲའོ། །དེའི་འོག་ཏུ་དེ་བཞིན་དུ་རི་བྲག་དང༌། ནགས་ཚལ་དང༌། རི་འོར་དང༌། ལྕུག་ཚལ་མང་པོ་འབར་བའི་ཕྲེང་བ་སྟེང་དུ་འོང་བར་མཐོང་<line/>
སྟེ༑ ཤིན་ཏུ་འཁྲུལ་པ་དུ་སྐད་འབྱིན་ཅིང་སྒྲ་ངར་ངར་པོ་འཐོན་ལ་བཤང་བ་འབྱིན་ཏོ། །མིག་འགྱུར་བར་བྱེད་ཅིང་འཇིགས་བཞིན་མོག་མོག་པོར་མཆི་མ་འབྱིན་པར་བྱེད། སྤུ་ཚེར་<line/>
</page>
<page index="488" id="414B">མ་ལྟར་འགྲེང༌། དེའི་རླིག་པའང་གྱེན་དུ་འགྲེང་ལ་ཁུ་ཆུ་གཏོང་བར་བྱེད་དོ། །དེའི་འོག་ཏུའང་དེ་འབྱུང་བ་ཆེན་པོ་བཞི་དག་ཀུན་ཏུ་འཁྲུག་པ་འགྱུར་ཏེ། འདི་ལྟ་སྟེ། སའི་ཁམས་<line/>
ཆུའི་ཁམས་དང༌། མེའི་ཁམས་དང༌། རླུང་གི་ཁམས་སོ། །དེ་ལ་སའི་ཁམས་འཁྲུགས་པས་ཡན་ལག་དང༌། ཉིང་ལག་ཐམས་ཅད་སྲ་བའི་ངོ་བོས་རྡུང་པར་བྱེད་དེ། དཔེར་ན། རྡོ་གཉིས་<line/>
དག་གི་དབུས་སུ་དབུ་བའི་གོང་བུ་བཞིན་གནོད་པར་བྱེད་པ་དང༌། དཔེར་ན། བྱེ་མ་ཆང་པ་ནས་གཏོར་བ་བཞིན་ལུས་ཀྱི་དབྱིབས་ཐམས་ཅད་དང༌། ཡན་ལག་དང༌། ཉིད་ལག་ཐམས་<line/>
ཅད་ཀུན་ནས་གནོད་པར་བྱེད། རྣམ་པར་ཞིགས་པར་བྱེད། རྣམ་པར་གཅོད་པར་བྱེད་དེ། དེའི་སའི་ཁམས་འཁྲུགས་པས་དེ་སྡུག་བསྔལ་ཤིན་ཏུ་ཚ་བ་མྱོང་བར་འགྱུར་རོ། །དེའི་འོག་<line/>
ཏུ་དེའི་ལས་ཉེས་པར་བྱས་པས་ཆུའི་ཁམས་ཀྱང་རབ་ཏུ་འཁྲུགས་པར་འགྱུར་རོ། །དེ་འཁྲུགས་པས་དེ་ངུ་སྐད་འབྱིན་ཅིང་སྒྲ་ངར་ངར་པོ་འདོན་ཏོ། །དེའི་རྒྱུས་པ་དང་ཤར་བཅས་པ་<line/>
[?] ཅིང་ལྷོད་ལྷོད་པོར་འགྱུར་ཏེ། ཆུའི་རྒྱུན་མང་དུ་འབྱུང་བར་འགྱུར། དེའི་རྣ་བ་དང༌། མིག་ནས་ཀྱང་ཆུའི་རྒྱུན་མང་པོ་བྱུང་བ་ནུབ་པར་འགྱུར་རོ། །དེའི་འོག་ཏུ་མེའི་ཁམས་ཀྱང་འཁྲུག་<line/>
པར་འགྱུར་ཏེ། དེ་མེ་མདག་གི་ཚོགས་མང་པོའི་ནང་དུ་བཅུག་ནས་སྲེག་གོ །དེའི་སྡུག་བསྔལ་ནི་ཡན་ལག་དང༌། ཉིང་ལག་ཐམས་ཅད་སྡུག་བསྔལ་དྲག་ཅིང་ཚ་ལ་རྩུབ་ཅིང་གདུང་བ་སྐྱེ་བར་<line/>
</page>
<page index="489" id="415A">༄༅། །འགྱུར་ཏེ། འཇིགས་པས་ཉམ་ཐག་པ་དེ་ངུ་སྐད་འབྱིན། འོ་དོད་འབོད། གློ་གཡས་གཡོན་འགྱུར་བར་བྱེད། ལག་པ་གཡོབ་པར་བྱེད་དེ། མགོ་སྐད་ཅིག་<line/>
ཀྱང་འཇོག་མི་ཕོད་དོ། །དེའི་འོག་ཏུ་རླུང་གི་ཁམས་ཀྱང་འཁྲུགས་པར་འགྱུར་ཏེ། དེའི་རླུང་གི་ཁམས་སྲ་བ་རྩུབ་པ། མང་བ། ཡང་བ། གྲང་བས་ཡན་ལག་དང༌། ཉིང་ལག་<line/>
ཐམས་ཅད་མཁྲང་བ་ཉིད་ཀྱིས་རྡུང་བར་བྱེད། མང་བ་ཉིད་ཀྱིས་གླེབ་པར་བྱེད། ཡང་བ་ཉིད་ཀྱིས་ནམ་མཁའ་ལ་འདེག་པ་ལྟར་བྱེད་ཅིང་གཡང་ས་ཆེན་པོར་འདོར་བ་ལྟར་བྱེད།<line/>
གྲང་བ་ཉིད་ཀྱིས་རྒྱུས་པ་དག་སྐུམ་པར་བྱེད་དོ། །དེ་འཆི་བའི་དུས་ཀྱི་ཚེ་སྦྲུལ་རབ་ཏུ་གདུག་པ་ལྟ་བུར་འབྱུང་བ་ཆེན་པོ་བཞི་དག་རབ་ཏུ་འཁྲུགས་པའི་སྡུག་བསྔལ་གྱི་རྣམ་པ་དེ་ལྟ་<line/>
བུ་འབྱུང་བར་འགྱུར་ཏེ། གང་དཔེ་བྱ་བའང་སླ་བ་མ་ཡིན་ནོ། །དེའི་ལུས་ཐམས་ཅད་དབུ་བའི་གོང་བུ་བཞིན་དུ་མྱུར་དུ་འགྱེས་པར་འགྱུར། རྣམ་པར་འཇིག་པར་འགྱུར། སྲེག་<line/>
པར་འགྱུར། འཚེད་པར་འགྱུར་ཏེ། ཀུན་ནས་སྡུག་བསྔལ་གྱི་ཚོར་བ་མི་ཟད་པས་ཉམ་ཐག་པ་མལ་གྱི་མཐའ་མ་ནམ་མཁའ་ལ་ཉུག་སྟེ། དེའི་སྲིད་པ་ཐ་མ་པའི་སེམས་ཉེ་བར་<line/>
འགྱུར་རོ། །དེ་རི་བྲག་ཆེ་ཞིང་མཐོ་བའི་ཁར་བཏེག་བཏེག་ནས་འདོར་བར་བྱེད་དེ། བོར་ནས་དེ་རྟེན་མེད་པ་ནམ་མཁའ་ལ་ཀུན་ཏུ་འཁྱམ་ཞིང་ཡོངས་སུ་འཁྱམ་མོ། །དེ་ནས་<line/>
</page>
<page index="490" id="415B">རྒྱའི་འབུར་ལྟ་བུར་དེ་སྲིད་པ་ཐ་མའི་སེམས་དང་ལྡན་པར་འགྱུར་ཏེ། དེས་གཤིན་རྗེའི་མི་བྱད་བཞིན་དང༌། རྐང་ལག་མི་སྡུག་པར་བསྒྱུར་བ། ཁ་གདོད་གླང་པོ་ཆེ་དང༌། རྟ་དང༌། བོང་བུ་<line/>
དང༑ ཕག་དང༌། གུང་དང༌། སེང་གེ་དང༌། སྟག་དང༌། གཟིག་དང༌། ནེའུ་ལེ་དང༌། ཝ་དང༌། སྐྱུགས་པ་ཟ་བ་ལག་ན་མཚོན་ཆ་སྣ་ཚོགས་ཐོགས་པ་དག་གིས་སེམས་ཅན་དམྱལ་བ་བ་དེ་ལ་<line/>
བསྡིགས་པ་ན། དེ་གཅིག་པུས་མཐོང་གི་གཞན་གང་གིས་ཀྱང་དེ་མི་མཐོང་ངོ༌། །དེ་འཇིགས་པ་མི་བཟད་པས་མིག་འགྱུར་ཞིང་མར་མེའི་སྣུམ་ཟད་ནས་འཆི་བ་བཞིན་དུ་འཆི་བར་འགྱུར་<line/>
ཏེ༑ སྲིད་པ་བར་མར་དེའི་གཟུགས་བལྟར་སྣང་ལ་ཐོགས་པ་མེད་པ་བྱས་པ་བྱིས་པ་ལོ་བརྒྱད་ལོན་པ་ལྟ་བུར་སྐྱེ་བར་འགྱུར་རོ། །འཆི་བའི་དུས་བྱས་མ་ཐག་ཏུ་གཤིན་རྗེའི་མི་རྣམས་ཀྱིས་<line/>
འཛིན་པ་བྱེད་དེ། བཟུང་ནས་ཀྱང་ལྕགས་ཀྱི་ཐག་པ་རབ་ཏུ་འབར་བས་མགུལ་ནས་འཆིང་ཞིང་ལག་པ་གཉིས་ཀ་ཕྱིན་ཅི་ལོག་ཏུ་བཅིངས་སོ། །དེས་ཕྱོགས་དང༌། ཕྱོགས་མཚམས་དང༌། ས་<line/>
གཞི་དང༌། ནམ་མཁའ་དག་རྟག་ཏུ་འབར། རབ་ཏུ་འབར་བ། ཀུན་ཏུ་རབ་ཏུ་འབར་བར་མཐོང་ངོ༌། །མེའི་ནང་དེ་དག་ན་གཤིན་རྗེའི་མི་བྱད་བཞིན་མི་སྡུག་པར་བསྒྱུར་བ་དུ་མ་དག་ཀྱང་<line/>
མཐོང་སྟེ། མེའི་ནང་དེ་དག་ཏུ་འདོར་བར་བྱེད་དོ། །འདོར་ཞིང་སེམས་ཅན་དམྱལ་བ་པ་དེ་དག་ལ་བསྡིགས་པ་ན། ལག་ན་མཚོན་ཆ་སྣ་ཚོགས་པ་དེ་དག་མཐོང་ནས་ཐག་པའི་བཅིང་<line/>
</page>
<page index="491" id="416A">༄༅། །བས་བཅིངས་ཏེ་གཤིན་རྗེའི་མི་མཆོག་ཏུ་འཇིགས་ཤིང་སྐྲག་པར་བྱེད་པ་དེ་དག་གིས་སྤྱོ་ཞིང་ལྷོ་ཕྱོགས་དག་ཏུ་ཁྲིད་པ་ན། འདི་ལྟར་སྙིང་རྗེ་རྗེ་<line/>
སྐད་ཡོངས་སུ་སྨྲེ་སྔགས་འདོན་ཏོ། །དེད་དཔོན་མི་མཁས་འཁྲུལ་པ་ལྟར། །གཡོན་པའི་ས་ནས་བདག་ཉམས་སོ། །བྱད་བཞིན་བསྒྱུར་བས་ཡོངས་བསྐོར་ཅིང༌། །དབང་མེད་<line/>
འཇིགས་པ་དག་ཏུ་ཁྲིད། །རྟག་ཏུ་བར་སྣང་ཕྱོགས་དག་དང༌། །ཕྱོགས་མཚམས་ཉིད་དང་ས་རྣམས་དག །ཐམས་ཅད་བར་ཆད་མེད་པར་ནི། །འབར་བའི་ཕྲེང་བ་དག་གིས་<line/>
འཁྲུགས། །སྡུག་བསྔལ་དབང་མེད་གང་དུ་ཁྲིད། །བདག་གིས་གནས་ནི་མི་ཤེས་སོ། །འབྲོག་དགོན་དག་ཏུ་བདས་པ་ན། །ཀུན་ནས་གྲོགས་ནི་བྱེད་པ་མེད། །སྡུག་བསྔལ་འདི་<line/>
ལས་རྣམ་གྲོལ་བར། །མགོན་སྐྱབས་བྱེད་པ་གང་ཡང་མེད། །ནུས་པ་མེད་ཅིང་དབང་མེད་ལ། །སྡུག་བསྔལ་མེ་ཡིས་ཡོངས་གདུངས་སོ། །བཅིངས་བས་ལག་པ་བཅིངས་ནས་སུ། །དབང་<line/>
མེད་བདག་ནི་གང་དུ་ཁྲིད། །དོན་རྣམས་དང་ནི་མཛའ་བ་ཤེས་དང༌། །བུ་དག་དང་ནི་ཆུང་མ་ལ། །ཀྱི་ཧུད་བདག་དྲིན་ཆུད་ཟོས་ཏེ། །སྡུག་བསྔལ་འདི་ལས་སྐྱོབ་མི་བྱེད། །དགའ་བ་<line/>
མེད་ཅིང་ཉམས་གྱུར་ལ། །སེམས་ནི་སྡུག་བསྔལ་དག་གིས་ཉམས། །འཆི་བའི་ཞགས་པས་གཟུང་བ་ཡི། །སྐྱབས་ནི་ཉེ་བར་མི་མངོན་ནོ། །བདག་ལ་ཁྲོས་ལྟར་ཚིག་སྨྲ་བ། །ཀུན་ནས་སྤྱོ་<line/>
</page>
<page index="492" id="416B">བ་བརྒྱད་པར་བྱེད། །འདི་གང་ཡིན་ཞིག་ཀུན་ནས་སུ། །འཆིང་བ་འདི་ནི་གང་ཞིག་ཡིན། །བདག་གིས་གང་དང་གང་མཐོང་བ། །ཡུལ་དང་དེ་བཞིན་དགོན་པ་སྟེ། །དེ་དང་དེ་དག་ཀུན་གྱི་ནང༌།།<line/>
ཐམས་ཅད་མེ་ཡིས་ཡོངས་སུ་བསྐོར། །ཕྱོགས་རྣམས་ཀུན་ན་དགའ་མེད་དེ། །འཁྲུག་པ་དག་གིས་ཡོངས་སུ་བསྐོར། །སྐྱབས་སུ་འགྱུར་བ་ཡོང་མེད་ཅིང༌། །བདག་ལ་ཀུན་ནས་གྲོགས་མེད་<line/>
དོ༑ ༑མུན་གང་མི་བཟད་ནང་དུ་འཇུག །མེ་མདག་ཕུང་པོར་བཅས་པས་བསྒྲིབས། །ནམ་མཁའ་རྒྱུ་སྐར་གཟའ་དག་དང༌། །སྐར་མ་དག་ཀྱང་མི་མཐོང་སྟེ། །འདི་དག་ཐམས་ཅད་ལོག་<line/>
པ་ཡིན། །མུན་གང་དག་གིས་ཡོངས་སུ་བསྐོར། །དབང་པོ་ལྔ་ནི་ཐམས་ཅད་དག །ཀུན་ནས་ཕྱིན་ཅི་ལོག་ཏུ་གྱུར། །བདག་གི་ལུས་ནི་ཐམས་ཅད་དག །སོག་ལེས་ཡོངས་སུ་གཤེག་<line/>
པར་བྱེད། །སྐྱབས་སུ་འགྱུར་པ་ཡོང་མེད་དེ། །བདག་གི་གནས་ནི་གར་འགྱུར་ཞིག །སྡུག་བསྔལ་ཚོགས་ནི་འཕེལ་འགྱུར་ཏེ། །བདག་ནི་ཀུན་ནས་ཡོངས་སུ་བསྐོར། །ལུས་དང་སེམས་ལས་<line/>
སྐྱེས་པ་ཡི། །སྡུག་བསྔལ་ཡང་དང་ཡང་དུ་འཕེལ། །སྡུག་བསྔལ་གྱིས་ནི་ནོན་པ་ན། །དེ་ལ་ཀུན་ནས་གྲོགས་མེད་དོ། །རང་གི་ལས་ཀྱི་འབྲས་བུས་དཀྲུགས། །ལས་ཀྱིས་བསྐྱེད་པའི་<line/>
གཤིན་རྗེ་དག། །འཁོར་དག་ཤིན་ཏུ་འཁྲུགས་ནས་སུ། །བལྟས་ཏེ་དེ་ནས་ཚིག་སྨྲས་པ། །སྔོན་ཆད་བྱ་བ་གང་བྱེད་པ། །དེ་ནི་ཕྱི་ནས་ཡོངས་སུ་སེམས། །གཏི་མུག་གིས་ནི་ཡོངས་<line/>
</page>
<page index="493" id="417A">༄༅། །བསླུས་པ། །ཕྱི་ནས་ཅི་ཞིག་ཡོངས་སུ་གདུང༌། །གནོད་ལས་གནོད་པ་གང་ཆེ་བ། །སྡིག་པ་ལས་ནི་སྡིག་པ་ཆེ། །ཁྱོད་ཀྱིས་ངན་བྱས་གང་བྱས་པ། །སྡུག་བསྔལ་<line/>
ལས་ནི་སྡུག་བསྔལ་ཆེ། །བསྐལ་པའམ་བསྐལ་པའི་ལྷག་མ་རུ། །ཁྱོད་ནི་མེ་ཡིས་སྲེག་པར་བྱེད། །ངན་བྱས་མང་པོ་ཅི་བྱས་པ། །གཏི་མུག་ཡོངས་སུ་བསམ་པར་གྱིས། །ལས་ཀྱི་ཞགས་<line/>
པས་བཅིངས་པ་ལ། །ལྷ་དང་ལྷ་མིན་དྲི་ཟ་དང༌། །ཤ་ཟ་ལྟོ་འཕྱེ་སྲིན་པོ་དག །ཁྱོད་ལ་ཡོངས་སུ་སྐྱོབ་མི་བྱེད། །ལས་ཀྱི་ཞགས་པས་གང་བཅིངས་པ། །མི་དེ་སེམས་ཅན་དམྱལ་བར་བཅིངས།<line/>
རྒྱུ་དང་རྐྱེན་གྱིས་འགྲོ་བ་ཡི། །ཐམས་ཅད་དབང་མེད་ཁྲིད་པར་བྱེད། །ལས་བྱས་ངེས་པར་འགྲོ་བ་ནི། །མ་ནི་གསོད་པར་བྱེད་པ་སྟེ། །སྡིག་པ་འདི་ནི་ཤིན་ཏུ་སྡིག །སྡིག་ལས་སྡིག་པ་<line/>
ཆེན་པོ་ཡིན། །གང་གིས་ཁྱོད་ནི་སྔོན་བསྐྱེད་པ། །ཕ་ཡི་ཁུ་ཆུ་ལས་བསྐྱེད་ན། །དེ་ལ་ཁྱོད་ཀྱིས་གནོད་བྱས་ཤིང༌། །དབང་མེད་མཚོན་གྱིས་སྲོག་བཅད་བྱས། །གང་ཞིག་ཁམས་<line/>
གསུམ་ཁྱད་པར་འཕགས། །ཉེས་པ་ཐམས་ཅད་རྣམ་སྤངས་ཤིང༌། །འཆིང་བ་ཀུན་ལས་ངེས་གྲོལ་བ། །དེ་ལ་ཁྱོད་ཀྱིས་སྡིག་པ་བྱས། །ཆོས་རྣམས་ཀུན་གྱི་གཏེར་ཡིན་ཞིང༌། །ཐར་<line/>
པའི་སྒོ་ནི་རྣམ་འབྱེད་པ། །ཁྱོད་ཀྱིས་དགེ་འདུན་དབྱེན་བྱས་སྡིག །དེ་ཡི་འབྲས་བུ་འདིར་འོངས་སོ། །སྦྱོར་བ་ཐམས་ཅད་ལས་འདས་ཤིང༌། །བག་ལ་ཉལ་བ་ཀུན་སྤངས་པ། །<line/>
</page>
<page index="494" id="417B">རྨོངས་པས་དགྲ་བཅོམ་གནོད་བསྐྱེད་པའི། །དེ་ཡི་འབྲས་སུ་ཉེ་བར་སྤྱོད། །ཆོས་རྣམས་ཀུན་ལ་མེ་ལྟ་བུ། །བདེན་པ་རིན་ཆེན་རྣམ་འཇིག་པ། །རྟག་ཏུ་ཁྱོད་ཀྱིས་རྫུན་སྨྲས་པའི། །དེ་ཡི་གནོད་<line/>
པ་སྤྱད་པར་གྱིས། །ཕན་ཚུན་དབྱེན་ནི་བྱ་བའི་ཕྱིར། །བསམ་བཞིན་དུ་ནི་ཡང་དང་ཡང༌། །ཕྲ་མ་དེ་ནི་མངོན་སྨྲས་པ། །དེ་ཡི་འབྲས་བུ་འདིར་འོངས་སོ། །གང་གི་རྒྱུད་ལ་གདུང་བྱེད་<line/>
མཆོག །མཚན་དང་མེ་དང་དུག་ལྟ་བུའི། །ཁྱོད་ཀྱིས་རྟག་ཏུ་ཚིག་རྩུབ་སྨྲས། །དེ་ཡི་འབྲས་བུ་ཉེ་བར་སྤྱོད། །སྔ་ཕྱི་འབྲེལ་པ་མེད་པའི་ཚིག །དོན་མེད་རིགས་པ་མེད་པ་དང༌། །འབྲེལ་<line/>
མེད་མང་དུ་སྨྲས་པ་ཡི། །དེ་ཡི་འབྲས་བུ་འདིར་ཐོབ་བོ། །སྲོག་ནི་རྟག་ཏུ་ལྷུར་ལེན་པ། །སྲོག་ཆགས་དབང་མེད་འཇིགས་བྱས་ཤིང༌། །ཁྱོད་ཀྱིས་མང་དུ་རྣམ་པར་གཙེས། །དེ་ཡི་འབྲས་<line/>
བུ་མང་པོ་ཐོབ། །ཆགས་པས་ནོན་པའི་ཡིད་ཀྱིས་སུ། །ཁྱོད་ཀྱིས་གཞན་གྱི་ནོར་རྫས་ཕྲོགས། །གང་དག་འདོད་པའི་དབང་སོང་བ། །དེ་ཡི་དུས་ནི་འདིར་འོངས་སོ། །རྣམ་རྟོག་བུད་ཤིང་<line/>
བྱུང་གྱུར་པ། །མེ་ནི་གཉིས་པ་འདྲ་བ་ཡིན། །འདོད་པ་དག་ལ་ལོག་པར་སྤྱད། །དོན་མེད་ཅི་ཞིག་ཡོངས་སུ་གདུང༌། །གཞན་གྱི་ནོར་ལ་ཆགས་སེམས་པ། །རང་ཉིད་ཀྱི་ནི་བསམ་པས་<line/>
བསམས། །དེ་ལ་བྱ་བར་ནུས་པ་མེད། །དེ་ཡི་འབྲས་བུ་དེ་རིང་སྤྱོད། །གང་ལ་གནོད་སེམས་མང་ཡོད་པ། །དེ་ཡིས་གནོད་སེམས་ཡོངས་སུ་བསམས། །དམྱལ་དང་ཉེ་སྟེ་དེ་ལྟ་བས། །<line/>
</page>
<page index="495" id="418A">༄༅། །ངེད་ཅག་གིས་ནི་ཡོངས་སུ་འདྲེན། །ལོག་པར་སྟོན་པ་མི་ཟད་དེ། །ལས་གཉིས་རྣམ་པར་འཇིག་བྱེད་པ། །ཁྱོད་ཀྱིས་ལོག་པར་ལྟ་བ་ལ། །གཞན་གྱི་ཡིད་<line/>
དག་མངོན་པར་བཅུག །ལུས་དང་ངག་དང་ཡིད་རྣམས་ཀྱིས། །སྡིག་པའི་ཆོས་ནི་འདི་དག་སྟེ། །གཏི་མུག་རྗེས་སུ་ཞུགས་ཁྱོད་ཀྱིས། །བྱས་ཤིང་གཞན་དག་རབ་ཏུ་སྦྱར། །བྱས་པས་<line/>
ངེས་པར་འགྲོ་བ་ཡི། །དམྱལ་བ་དྲག་པོ་འདི་ཐོབ་སྟེ། །ངེད་ཅག་གིས་ནི་ཡོངས་བསྐོར་བ། །གཏི་མུག་ཅི་ཞིག་ཡོངས་སུ་གདུང༌། །རྒྱ་མཚོའི་ཁྱད་པར་གང་ཡིན་པ། །གང་གི་ཁྱད་པར་ཆུ་<line/>
ཐིགས་ཙམ། །གང་དག་མི་བཟོད་ཐོབ་པ་ཡི། །སྡུག་བསྔལ་འདི་ནི་དེ་ཙམ་མོ། །མི་ནི་གང་ཞིག་སྡིག་བྱེད་པ། །དེ་བདག་ངེས་པར་ཕངས་མི་བྱེད། །བདག་གི་ཡིད་ལ་སྡིག་པ་བྱས། །<line/>
སྡིག་པས་སེམས་ཅན་དམྱལ་བར་འཚེད། །སྡིག་པས་སྡིག་པའི་རྗེས་སུ་འགྲོ། །དེ་བཞིན་དགེ་བས་དགེ་བར་མཐོང༌། །སྡིག་བྱེད་དགེ་ལ་སྡང་བ་ནི། །སེམས་ཅན་དམྱལ་བར་སྐྱེ་<line/>
བར་འགྱུར། །མི་དགེའི་བློ་ཡིས་དགེ་བ་དག །བཏང་ནས་ཅི་ཕྱིར་སྡིག་པར་འགྲོ། །རྨོངས་པས་རིན་ཆེན་པོར་ནས་སུ། །ཅི་ཕྱིར་རྡོ་ཡི་རྗེས་སུ་རྒྱུག །སངས་རྒྱས་རིན་ཆེན་ལ་སོགས་པ། །<line/>
སྣ་ཚོགས་ཆོས་ཀྱིས་མཚུངས་པར་གང༌། །མི་ཡི་ཆོས་ནི་ཐོབ་པ་དག །ཅི་ཕྱིར་མང་དུ་སྤྱད་མི་བྱ། །སྡིག་པ་ཡོངས་སུ་སྤངས་པ་ཡིན། །སེམས་ནི་རྟག་ཏུ་དགེ་བ་དག །མྱ་ངན་འདས་པ་<line/>
</page>
<page index="496" id="418B">ལག་ན་ཡོད། །རྟོག་པ་རྣམས་ཀྱིས་མི་མཐོང་ངོ༌། །ཐོག་མ་དབུས་དང་མཐའ་དགེ་བ། །བདེ་བའི་ཆོས་ནི་རྟག་ཏུ་འབྱུང༌། །ཐོག་མ་དབུས་དང་མཐར་མི་དགེ །སྡིག་པའི་ལས་ཀྱི་འབྲས་བུ་ཡིན། །<line/>
དེ་ལྟར་རྟག་ཏུ་སྡིག་སྤངས་ཤིང༌། །རྟག་ཏུ་དགེ་ལ་དམིགས་པར་གྱིས། །སྡིག་པ་ཡོངས་སུ་སྤངས་པ་ནི། །རྟག་ཏུ་བདེ་ལ་གནས་པ་ཡིན། །འཁོར་བ་ཐོག་མ་མེད་པ་ནས། །ཡང་དང་ཡང་དུ་སྡིག་པས་<line/>
གདུངས། །བྱིས་པ་གཏི་མུག་དབང་སོང་བ། །ཅི་ཡི་ཕྱིར་ན་སྐྱོ་མི་བྱ། །སྡིག་པ་ཡིས་ནི་སྔོན་བསྲེགས་ཤིང༌། །ཕྱི་ནས་མེ་ཡིས་སྲེག་པར་བྱེད། །སྡིག་པའི་རྒྱུ་ལས་བྱུང་བའི་དམྱལ། །སྡིག་པ་རྣམས་<line/>
སུ་ཡོངས་སུ་འཚེད། །སྡིག་པ་དོན་མེད་སྨྲ་བ་ནི། །སེམས་ནི་ཡང་བས་སྨྲ་བར་བྱེད། །ཚ་བ་གང་གིས་ཡོངས་སྲེག་པ། །ཅི་ཡི་ཕྱིར་ན་སྡིག་པར་བྱེད། །ཁྱོད་ནི་སྒོ་དག་དུ་མར་གྱུར། །དེ་ལྟ་བས་ན་<line/>
སྡུག་བསྔལ་འགྱུར། །དེ་ལྟར་དེ་ནི་བསྡིགས་པ་ན། །གཤིན་རྗེའི་ཕོ་ཉ་དུ་མ་ཡིས། །ལས་ཀྱིས་ཞགས་པའི་དབང་སོང་ལ། །མི་བཟད་དམྱལ་བར་འཁྲིད་པར་བྱེད། །དེ་ཡི་ཡན་ལག་དང༌། ཉིང་<line/>
ལག་ཐམས་ཅད་ཤིང་ཁོང་སྟོང་གི་ནང་ན་མེ་འབར་བ་ལྟ་བུས་བསྲེགས་ཤིང་ཐག་ཉེ་བ་ན་སེམས་ཅན་དམྱལ་བ་ཆེན་པོའི་སྒོ་གང་དཔེ་བྱ་བར་ཡང་མི་ནུས་པ་མཐོང་ངོ༌། །འདིར་ཚིགས་སུ་བཅད་<line/>
པ༑ གྲུ་བཞི་པ་ལ་སྒོ་བཞི་ཡོད། །དཔག་མེད་སྦྲུལ་གྱིས་རྣམ་པར་ཕྱེ། །སེམས་ཅན་དམྱལ་བ་དུ་མ་དག །དབང་མེད་དེར་ནི་འཚེད་པར་བྱེད། །དེ་ལྟར་དེ་སེམས་ཅན་དམྱལ་བ་པ་རྣམས་ཀྱི་སྒྲ་<line/>
</page>
<page index="497" id="419A">༄༅། །ཆེན་པོ་ཤིན་ཏུ་མི་བཟད་པ་རྩུབ་པ་ཚ་བ་མི་སྙན་པ་ཐ་དད་པ་འཇིགས་སུ་རུང་ཞིང་གཞན་དང་མཚུངས་པ་མེད་པ་ཐོས་ནས་མི་མཐུན་པ་དག་དཔག་ཚད་ཉི་ཁྲི་ལྔ་<line/>
སྟོང་ནས་དེ་མངོན་པར་ཐོས་སོ། །ཐོས་ནས་གང་སེམས་ཅན་དམྱལ་བ་གཞན་དུ་སྐྱེས་པའི་སེམས་ཅན་དེ་དག་ཀྱང་སེམས་ཅན་དམྱལ་བའི་སྡུག་བསྔལ་དེ་ཐམས་ཅད་བརྗེད་ནས་སེམས་<line/>
འཁྲུགས་པར་གྱུར་ཅིང་དེ་ལས་གཞན་པ་སེམས་ཅན་དམྱལ་བ་པ་ཐམས་ཅད་ཀྱང་བྱས་པའི་སྡུག་བསྔལ་བརྗེད་ནས་འཆི་བའི་དུས་བྱེད་ན། གང་གིས་སྔོན་གྱི་སྒྲ་དེ་དག་རྣམས་ཀྱང་<line/>
མ་ཐོས་པ་ལྟ་སྨོས་ཀྱང་ཅི་དགོས། སེམས་ཅན་དམྱལ་བ་པའི་སྣང་བ་བྱས་པའི་སྲིད་པ་བར་མ་ལ་སྡུག་བསྔལ་སྣ་ཚོགས་ཀྱིས་ཉན་པ་དེའི་སེམས་རྣམ་པར་རྨོངས་ཏེ། ཡང་ཕྱིར་<line/>
ཞིང་སྒྲ་དེས་བཅུ་འགྱུར་དུ་རྣམ་པར་རྨོངས་སོ། །དེའི་སྡུག་བསྔལ་གྱི་རྣམ་པ་མཐའ་དང༌། མུ་མེད་པ་ལུས་དང༌། ཡིད་ལ་སྡུག་བསྔལ་གྱིས་ཉམ་ཐག་པའི་སེམས་དེ་ཕྱིར་ཞིང་རྨི་ལམ་<line/>
གྱི་གཟུགས་བརྙན་ལྟ་བུར་རྣམ་པར་འཁྲུག་པར་འགྱུར་རོ། །དེ་མནར་མེད་པ་དང༌། ཉེ་བར་གནས་པ་དེའི་ཚེ། ལས་ཀྱིས་བསྐྱེད་པ་ལས་ཀྱིས་བྱས་པའི་རླུང་གྲང་བ་ལྡང་སྟེ། ཁྱད་པར་<line/>
གྲང་སའི་འོག་ན་ཆུ་ཡོད་ཅིང་སའི་འོག་གི་བར་ན་ཆུ་གནས་པ་བར་གྱི་བསྐལ་པའི་ཉི་མ་ཐམས་ཅད་ཀྱིས་ཀྱང་སྔོན་མ་རེག་པ་དེ་ལྟ་བུ་བས་ཀྱང་དེ་གྲང་སྟེ། གང་མིའི་ཆབ་རུམ་ཤིན་ཏུ་<line/>
</page>
<page index="498" id="419B">གང་བ་དང་འདྲའོ། །ཆུ་དེ་དག་པས་ཤིན་ཏུ་གྲང་བ་ལས་ཀྱིས་བྱས་པའི་སྤུ་གྲི་ལྟ་བུའི་རླུང་དེ་རི་དཔག་ཚད་བཅུ་པའང་སྐྱེས་ནུས་པར་ལྡང་སྟེ། ཕལ་ཆེར་རླུང་དེའི་ནང་དུ་བཅུག་ནས། སྲིད་པ་བར་མའི་<line/>
གང་བ་རྣམ་པ་དེ་ལྟ་བུས་གཟུགས་ལ་སོགས་པའི་ཕུང་པོ་བདས་སོ། །འདི་ལྟར་དེ་དང་མཐུན་པའི་ཉི་མ་བདུན་ཤར་བའི་ཚ་བ་སྟོང་པས་ལྷག་པར་ཚ་བའི་མེ་མངོན་པར་འབར་རོ། །སྲིད་པའི་ཡན་ལག་ནི་<line/>
འདི་ཡིན་ཏེ། འདི་ལྟ་སྟེ། ཉེ་བར་ལེན་པའི་རྐྱེན་གྱིས་སྲིད་པར་འབྱུང་ངོ༌། །དེ་འདོད་པ་བསྐྱེད་མ་ཐག་ཉིད་དུ་སྲིད་པ་བར་མའི་ཕུང་པོ་འགག་པར་འགྱུར་ལ་སྲིད་པ་གཞན་དུ་སྐྱེ་བའི་ཚོར་བའི་ཕུང་པོ་དག་<line/>
འབྱུང་བར་འགྱུར་ཏེ། དཔེར་ན། སུམ་ཅུ་རྩ་གསུམ་པའི་ལྷ་རྣམས་ཀྱི་མིག་ལྔ་དང༌། བཞི་དང༌། གསུམ་འབྱུང་བ་དེ་བཞིན་དུ་ལས་ཀྱི་དབང་གིས་མི་འདྲ་བའི་ལུས་དཔག་ཚད་གཅིག་པ་མངོན་པར་འགྲུབ་<line/>
པར་འགྱུར་རོ། །དེ་མགོ་ཐུར་དུ་བསྟན་ཅིང་རྐང་པ་གྱེན་དུ་བསྒྲེང་སྟེ། ལྟུང་བ་ན་མནར་མེད་པའི་མེ་ལྕེ་རབ་ཏུ་འབར་བའི་ཤུགས་ཀྱིས་བརྡབས་ཤིང་རབ་ཏུ་ཉམས་པ་ལོ་ཉིས་སྟོང་འགྲོའོ། །དེ་ལྟར་<line/>
སྤྱིའུ་ཚུགས་སུ་དེ་མནར་མེད་པའི་སར་སོང་སྟེ། དེའི་འོག་ན་དེ་ལས་གཞན་པ། འདི་ལྟ་སྟེ། མནར་མེད་པ་མེད་དོ། །འདོད་པའི་ཁམས་འདིའི་མཐའ་ནི་མནར་མེད་པ་ཡིན་ལ་གཟུགས་ཀྱི་ཁམས་<line/>
ཀྱི་མཐའ་ནི་གྱེན་དུ་དྲངས་ཏེ་འོག་མིན་གྱི་ལྷའི་བར་ཡིན་ཏེ། ཁམས་གཉིས་སོ། །དེ་ལྟར་དེ་ལྟུང་བ་ན་སྐྱེ་བའི་སྲིད་པ་ཐོབ་ནས་དེ་མ་ཐག་པའི་རྐྱེན་གྱིས་རྟག་ཏུ་གནོད་ཅིང་སྡུག་བསྔལ་ཤུགས་རབ་ཏུ་<line/>
</page>
<page index="499" id="420A">༄༅། །འབྱུང་སྟེ། དེའི་དྲུང་ན་རབ་ཏུ་ཚ་བར་སྐྱེས་པའི་སེམས་ཅན་དམྱལ་བ་པ་དག་གཞན་འཕྲུལ་དབང་བྱེད་ཀྱི་ལྷ་དང་འདྲ་བར་མངོན་ནོ། །དེ་འབར་བ་འཁྲུགས་ཤིང་མི་བཟད་པའི་སེམས་<line/>
ཅན་དམྱལ་བའི་ནང་དུ་སྐྱེས་སོ། །སྐྱེས་མ་ཐག་ཏུ་སེམས་ཅན་དམྱལ་བ་པའི་མེས་ཡུད་ཙམ་ཞིག་གདུངས་ཏེ། དེའི་ཚེ་ལུས་ཡོངས་སུ་བསྲེགས་ཤིང་ཚ་བར་འགྱུར་རོ། །དེའི་གནས་དེ་ཡོངས་སུ་ཚོལ་བར་བྱེད་<line/>
དེ༑ གལ་ཏེ་རིའི་རྒྱལ་པོ་རི་རབ་ལ་འཁྱུད་ཅིང༌། དེ་ལྟར་དེ་སྟོང་ཕྲག་དྲུག་ཅུར་ཡོངས་སུ་བསྐོར་ལ། དེ་ཆུ་བོ་དང༌། ཤིང་ལྗོན་པ་དང༌། ལྟེང་ཀ་དང༌། ནགས་ཚལ་དུ་བཅས་པ་བསྐོར་བ་ཙམ་གྱིས་སེམས་ཅན་<line/>
དམྱལ་བ་པའི་མེ་དུ་མས་སྲེག་པར་བྱེད་དེ། དེ་སེམས་ཅན་དམྱལ་བ་པ་གཞན་ཡུན་རིང་དུ་སྐྱེས་པ་དག་ནི་མ་གཏོགས་སོ། །དེ་ལྟར་སྲེད་པ་འདི་ཅུང་ཟད་འདྲ་བ་བསྟན་པ་ནི་འདི་ལྟར་མེ་ཤིན་ཏུ་ཚ་བས་དོག་<line/>
ལེ་ཡོངས་སུ་བསྲེགས་པའི་ནང་དུ་སྣུམ་གྱི་ཐིགས་པ་གཅིག་བསྲེགས་པ་དེ་བཞིན་དུ་ལས་ཀྱི་རྒྱུ་གཅིག་གིས་མནར་མེད་པར་སྐྱེས་པའི་ལུས་ལ་འབྱུང་པོའི་ཚོགས་གནས་དང་བཅས་པ་དང༌། རི་དང༌། ལྷ་དང༌།<line/>
ལྷ་མ་ཡིན་དང༌། རི་ཆེན་པོ་དང༌། སྨན་ལྗོངས་དང༌། གླིང་དང༌། ཚལ་དུ་བཅས་ཤིང་རྒྱ་མཚོ་དང་བཅས་པ་སྲེག་གོ །གང་གིས་ལས་གཉིས་བྱས་ན་དེས་རྒྱ་མཚོ་གཉིས་སྔ་མ་བཞིན་སྲེག་གོ །གང་གིས་གསུམ་<line/>
བྱས་ན་རྒྱ་མཚོ་གསུམ་སྲེག་གོ །དེ་ལྟར་བཞིས་རྒྱ་མཚོ་བཞི་སྟེ། ལུས་ལ་དོག་ལེ་བསྲེགས་པ་བཞིན་ལྷུང་མ་ཐག་ཏུ་སྲེག་གོ །རི་ཁོར་ཡུག་དང༌། ཁོར་ཡུག་ཆེན་པོ་དང༌། རྒྱ་མཚོར་གཏོགས་པ་དག་ནི་<line/>
</page>
<page index="500" id="420B">ཀླུ་དང༌། ལྷ་མ་ཡིན་དང༌། དུད་འགྲོར་སྐྱེས་པའི་ཚོགས་དང་བཅས་པ་དང༌། མིའི་གནས་བཞི་དང༌། འདོད་པ་ན་སྤྱོད་པའི་ལྷ་དྲུག་དག་གི་སྐྱབས་ཡིན་ནོ། །དེ་ཅིའི་ཕྱིར་ཞེ་ན། མནར་མེད་པའི་སེམས་ཅན་<line/>
དམྱལ་བ་པ་དག་གི་ལུས་དྲི་ང་བ་དེས་དེ་དག་ཐམས་ཅད་མ་རུང་བར་འགྱུར་ཏེ། དེ་ལྟར་སེམས་ཅན་དམྱལ་བ་པ་དག་དྲི་ང་བའི་ལུས་ལས་དྲི་འབྱུང་ངོ༌། །རི་མཐོན་པོ་དག་གིས་དྲི་དེ་ཡོང་མི་ཚོར་ཏེ། སེམས་<line/>
ཅན་དམྱལ་བ་པ་དེ་ལས་བྱས་ཤིང་བསྐྱེད་པ་དང༌། མ་བསྐྱེད་པ་དང༌། རྣམ་པར་ཕྱེ་བའི་དྲི་ང་བ་དེ་དྲི་གཞན་གྱིས་དཔེ་བྱ་བར་མི་ནུས་སོ། །དེའི་ཚེ་སེམས་ཅན་དམྱལ་བ་པ་རྣམས་ཀྱི་བྱའི་རིགས་དག་<line/>
འབྱུང་བར་འགྱུར་ཏེ། མཆུ་རབ་ཏུ་འབར་བ་མཁྲད་ཞིང་རྣོ་ལ་ཤུགས་སེར་བ་མྱུར་དུ་འབབ་པ་ལྟ་བུའི་ཤུགས་ཀྱིས་སེམས་ཅན་དམྱལ་བ་པ་དེ་དག་ཐམས་ཅད་ཀྱི་ལུས་དང༌། པགས་པ་དང༌། ཤ་<line/>
དང༑ ཚིལ་དང༌། རུས་པ་དང༌། རྐང་རྣམས་རབ་ཏུ་འདྲེན་ཏེ། འདི་ལྟ་སྟེ། མེ་ལས་མེ་འབྱུང་བ་དེ་བཞིན་དུ་འབྱུང་ཞིང་དེར་གནས་དེར་འགྲོ། དེ་ལ་ཟའོ། །སེམས་ཅན་དམྱལ་བ་པ་རྣམས་ཀྱི་ཤ་ཟོས། རུས་<line/>
པ་ཕུག །ཤ་དྲངས་ནས་ཁྲག་ལ་འཐུང་ངོ༌། །དེ་དག་ཀྱང་ཟོལ་ནས་རྐང་དག་ལ་ཟའོ། །དེ་ནས་ངུ་ཞིང་ཆོ་ངེས་འདེབས་ལ་ཡོངས་སུ་སྨྲེ་སྔགས་འདོན་ཅིང་རྨོངས་པ་ན་བྱའི་རིགས་གཞན་དག་འབྱུང་བར་འགྱུར་<line/>
ཏེ༑ འདི་ལྟ་སྟེ། བྱ་མེ་ལྕེ་སྤྱོད་པ་ཞེས་བྱ་བས་གང་མེ་ལྕེའི་ནང་དུ་ཞུགས་ནས་སྲེག་སྟེ། མཐོང་མ་ཐག་ཏུ་སེམས་ཅན་དམྱལ་བ་པ་རྣམས་ཀྱིས་ཀླད་པ་ཕུག་ནས་ཁྲག་འཐུང་ངོ༌། །བྱ་ཀླད་པའི་བར་ན་རྒྱུ་ཞེས་བྱ་བས་<line/>
</page>
<page index="501" id="421A">༄༅། །ཀླད་པ་ཕུག་ནས་མཆུ་རབ་ཏུ་འབར་བས་ཀླད་རྒྱས་འཐུང་ངོ༌། །བྱ་ཟས་སུ་ལྕེ་ཟ་ཞེས་བྱ་བས་ལྕེ་ཁ་གཉིས་སུ་དྲངས་ནས་རབ་ཏུ་ཟ་བར་བྱེད་དོ། །དེའང་ཟོས་ཤིང་ཡང་པདྨའི་<line/>
འདབ་མ་ལྟར་ཤིན་ཏུ་འཇམ་པ་སྐྱེའོ། །བྱ་སོ་འབྱིན་ཞེས་བྱ་བས་མཆུ་གཉི་ག་ཕྲ་སྐད་ལྟར་འཛིན་ཅིང་རབ་ཏུ་འབར་བས་སོ་ཐམས་ཅད་འབྱིན་པར་བྱེད་དོ། །བྱ་མིད་པ་ལ་སོགས་པ་འདྲེན་པ་<line/>
ཞེས་བྱ་བས་མིད་པའི་ཤ་དག་ཞིབ་མོར་འབྲུབ་ཅིང་ཟ་བར་བྱེད་དོ། །བྱ་གློ་བ་ཟ་བ་ཞེས་བྱ་བས་གང་གློ་བ་དག་ཟ་བར་བྱེད་དོ། །བྱ་སྙིང་ཟ་བ་ཞེས་བྱ་བས་གང་སྙིང་དག་གཤེག་ནས་ཟ་བར་བྱེད་དོ། །<line/>
བྱ་ཕོ་བ་ཟ་བ་ཞེས་བྱ་བས་ཕེ་བ་གཤེག་ནས་དེར་ཞུགས་ཏེ་རོ་བྲོ་བ་ཟ་བར་བྱེད་དོ། །བྱ་མཆིན་པ་འཇིག་བྱེད་ཅེས་བྱ་བས་གང་མཆིན་པ་དག་ཟ་བར་བྱེད་དོ། །བྱ་བུ་གར་ཟ་བ་ཞེས་བྱ་བས་གང་སེམས་<line/>
ཅན་དག་གི་བུ་ག་ཟ་བར་བྱེད་དོ། །བྱ་སྒལ་ཚིགས་ཟ་ཞེས་བྱ་བས་གང་སྒལ་ཚིགས་དག་ཕུག་ནས་གཞུངས་པ་དག་ཟོས་ཏེ་ཕྱིར་འབྱུང་ངོ༌། །བྱ་གནད་གསང་ཞེས་བྱ་བས་གང་གནད་ཀྱི་བར་ཐམས་ཅད་<line/>
ཕུག་ཅིང་གནད་དག་ཕྱེ་སྟེ། བར་དུ་ཞུགས་ནས་དུ་བཞིན་དུ་རྐང་གི་བཅུད་འཐུང་ངོ༌། །བྱ་ཁབ་ལྟར་འབིགས་ཞེས་བྱ་བས་གང་མཆུ་ཁབ་ལྟ་བུས་ཁྲག་འཐུང་ངོ༌། །དེ་བཞིན་དུ་བྱ་འགྲམ་རུས་ཀྱི་<line/>
བར་དུ་ཞུགས་ཤིང་རུས་པ་གཞན་དག་ཕུག་ནས་རུས་པའི་བར་ན་གནས་ཞེས་བྱ་བས་ཕྱི་རོལ་ནའང་ཟ་བར་བྱེད་དོ། །བྱ་པགས་པ་རྣམ་དྲུག་ཟ་ཞེས་བྱ་བས་གང་པགས་པ་རྣམ་པ་དྲུག་ཟ་བར་བྱེད་<line/>
</page>
<page index="502" id="421B">དོ༑ ༑བྱ་སེན་མོ་འབྱིན་ཞེས་བྱ་བས་གང་སེན་མོ་ཐམས་ཅད་འབྱིན་ཏོ། །བྱ་ཚིལ་ཟ་ཞེས་བྱ་བས་གང་པགས་པ་དག་ཕུག་ནས་ཚིལ་ཟ་བར་བྱེད་དོ། །བྱ་རྒྱུས་པ་འབྱིན་ཞེས་བྱ་བས་གང་རྒྱུས་པ་ཐམས་<line/>
ཅད་ཕྱུང་ནས་ཟའོ། །བྱ་སྐྲ་ཤད་འཛིངས་ཞེས་བྱ་བས་སྐྲ་དྲུང་ནས་འབྱིན་པར་བྱེད་དོ། །དེ་ལྟར་དེ་མནར་མེད་པའི་ཕྱོགས་དཔག་ཚད་སུམ་སྟོང་ན་བྱ་འཇིགས་འཇིགས་ལྟར་འདུག་པ་ཞེས་བྱ་བ་དེས་<line/>
སེམས་ཅན་དམྱལ་བ་པ་དེ་ལས་གཞན་པ་རྣམས་ཀྱིས་དེ་མ་ཐག་ཏུ་ལོ་འབུམ་ཕྲག་དུ་མར་ཟ་བར་བྱེད་ཅིང་ཡང་སླར་འབྱུང་བར་བྱེད་དོ། །དེ་གལ་ཏེ་ཡང་མནར་མེད་པ་ན་བྱ་འཇིགས་འཇིགས་ལྟར་འདུག་<line/>
པའི་ཕྱོགས་དེ་དག་ལས་ཐར་ན་སྡུག་བསྔལ་གྱི་དྲ་བ་ཐམས་ཅད་ཀྱིས་ཡོངས་སུ་དཀྲིས་པ་ངམ་གྲོག་དང༌། གཡང་ས་ཞེས་བྱ་བའི་ཕྱོགས་གཉིས་ཡོད་དེ། དེར་མགོན་འདོད་པ། སྐྱབས་འདོད་པ་།སྐྱོབ་<line/>
བར་འདོད་པ་འགྲོ་བ་ན། ཀུན་ནས་མེ་ལྕེའི་ཕུང་པོ་བཅུ་གཅིག་གིས་ཁེབས་ཤིང་གྲོགས་མེད་ལ་ལས་ཀྱི་ཞགས་པའི་བཅིང་བས་བཅིངས་ནས་ཕྱི་ནང་ཀུན་ཏུ་དགྲས་གང་བའི་དགོན་པར་ཞུགས་སོ། །སེམས་<line/>
ཅན་དམྱལ་བའི་ཚོགས་ཐམས་ཅད་པས་ཆེས་ཤིན་ཏུ་ཉོན་མོངས་པར་ཞུགས་ལ་ངམ་གྲོག་དང༌། གཡང་ས་ཞེས་བྱ་བའི་ཕྱོགས་སུ་རྒྱུག་སྟེ། དེར་ལྷུང་ནས་རྐང་པ་རབ་ཏུ་སྲེག་གོ །བཏེག་པ་དང༌། ཤིན་ཏུ་<line/>
འཇམ་ཞིང་གཞོན་ཤ་ཅན་དུ་འགྱུར་ཏེ། སྡུག་བསྔལ་ཚ་ཞིང་མི་བཟད་པའི་སྡུག་བསྔལ་གྱིས་མངོན་པར་གདུངས་སོ། །དེ་ལྟར་དེ་འཇིགས་ཤིང་བཞིན་མདོག་མོག་མོག་པོར་གྱུར་བའི་རྐང་ལག་དང༌།<line/>
</page>
<page index="503" id="422A">༄༅། །ཡན་ལག་ཐམས་ཅད་རབ་ཏུ་ཞུམ་པ་ན་ངམ་གྲོག་དང༌། གཡང་ས་ཞེས་བྱ་བའི་ཡུལ་དེ་འབྱུང་བར་འགྱུར་ཏེ། ངམ་གྲོག་དང༌། གཡང་ས་དཔག་ཚད་སུམ་སྟོང་ཡོད་པའི་ཡུལ་དེར་<line/>
དེ་ལྟུང་བར་འགྱུར་རོ། །ཡང་ལས་ཀྱིས་བྱས་པའི་རླུང་གིས་འདེག་ཅིང་དེ་འདོར་བ་ན། བྱ་ཀང་ཀ་དང༌། ཁྭ་དང༌། བྱ་རྒོད་དང༌། འུག་པ་རྣམས་ཀྱིས་ཟ་བར་བྱེད་དོ། །དེ་ནས་ཡང་རླུང་སྤུ་གྲི་དང༌། མེ་ལྟ་བུས་<line/>
གྱེན་དུ་འདེག་ཅིང་འདོར་བ་ན། དེ་དག་ཉིད་ཀྱིས་ཟ་བར་བྱེད་དེ། དེ་ལྟར་དེ་འདེག་ཅིང་འདོར་བ་ལོ་འབུམ་ཕྲག་དུ་མར་བྱེད་དོ། །དེ་ལ་གལ་ཏེ་ཡང་དེ་ལས་ཐར་ན་འཁོར་ལོ་ལྟར་ཡོངས་སུ་བསྐོར་བ་<line/>
མཚན་མའི་བར་ཞེས་བྱ་བའི་ཕྱོགས་སུ་རྒྱུག་གོ །ཕྱོགས་དེར་ཡང་འཁོར་ལོའི་རྩིབས་སྟོང་ཡོད་ལ་ལྟེ་བ་རྡོ་རྗེ་ལས་བྱས་པ་ཤིན་ཏུ་འབར་ཞིང་མྱུར་བར་འཁོར་བ་འབྱུང་སྟེ། དེ་དང་ལྷན་ཅིག་འགྲོ་བ་<line/>
ཉིད་ཀྱིས་འཁོར་ལོ་དེ་ལུས་ལ་བབ་ནས་འཁོར་རོ། །མགོའི་འཁོར་ལོ་གཅིག་གིས་ཀླད་པ་འཐག་པར་བྱེད། དེ་ནས་ཀླད་རྒྱས་རབ་ཏུ་འབར་བ་དག་འབྱུང་བ་ནས་མིག་གི་བར་དུ་འབྱུང་བར་<line/>
བྱེད་དོ། །ཕྲག་པ་གཉིས་ཀ་ལ་འཁོར་ལོ་གཉིས་འཁོར་ཏེ་དེས་རུས་པ་དང༌། རྐང་དག་ཕྱེ་མར་རློག་གོ །ལག་པ་གཉིས་ལའང་འབྱུང་སྟེ། དེས་གཙུབ་ཤིང་བཞིན་དུ་ལག་པ་གཉིས་ཀ་ལ་མེ་འབྱུང་<line/>
ལ༑ དེ་མེ་ཉིས་གྱུར་གྱིས་སྲེག་གོ །དེ་བཞིན་དུ་དེའི་བྲང་ལ་འཁོར་ལོ་རབ་ཏུ་འབར་བ་ཡོངས་སུ་འཁོར་ཏེ། དེས་དེའི་རུས་པ་ཐམས་ཅད་བཅོམ་བཅོམ་ནས་འཐག་སྟེ། བྱེ་མའི་ཕྱེ་མ་བཞིན་དུ་<line/>
</page>
<page index="504" id="422B">བྱེད་དོ༑ ༑དེའི་རྒྱབ་ལའང་ལྕགས་ཀྱི་མེ་མདག་གིས་རེག་ཅིང་འཁོར་ལོ་རྩིབས་སྟོང་པ་འཁོར་ཏེ། དེས་བྲང་གི་ཕྱོགས་དང༌། རྒྱབ་ཀྱི་རུས་པར་གཏོགས་པ་ལ་སོགས་པ་ཐམས་ཅད་འཇོམས་སོ། །དེ་<line/>
ནས་དེའི་འདོམས་སུ་ལྕགས་ཀྱི་མཚོན་བྲང་ཀོལ་ལི་ཀ་འབྱུང་སྟེ། དེས་འདོམས་ཐམས་ཅད་གཙུབ་ཤིང་བཞིན་དུ་གཙུབས་ནས་འདྲེན་པར་བྱེད་ཅིང་དེའི་ལོང་ག་ཐམས་ཅད་འབིགས་པར་བྱེད་<line/>
དོ༑ ༑ཕུག་ནས་ཀྱང་རྒྱུ་མ་དག་ལའང་འབིགས་པར་བྱེད་དོ། །པུས་མོའི་ལྷ་ང་ལའང་འཁོར་ལོ་འབྱུང་སྟེ། དེས་པུས་མོའི་ལྷ་ང་དེ་འབིགས་པར་བྱེད་དོ། །དེ་བཞིན་དུ་ལོང་བུ་ལའང་འབྱུང་སྟེ། དེས་དེའི་<line/>
རུས་པ་དག་ཕུག་ནས་རྐང་དག་ཟ་བར་བྱེད་དོ། །དེའི་རྐང་མཐིལ་ལའང་ཕུར་བུ་རྣམས་ཀྱིས་འབིགས་པར་བྱེད་དེ། དེས་ཀྱང་གདུང་བ་ཆེར་བྱས་ཤིང་སྡུག་བསྔལ་སྐྱེད་པར་བྱེད་དོ། །དེ་ལྟར་<line/>
ལས་ཀྱི་མཐའ་ཉེས་པར་བྱས་པ་སྤྱོད་པ་མནར་མེད་པའི་སྡུག་བསྔལ་རང་གི་ལས་ཀྱིས་བྱས་པ་ཐུན་མོང་མ་ཡིན་པ། མི་བཟད་པ། ཚ་བ་རྩུབ་པའི་གནོད་པ་དག་ལོ་འབུམ་ཕྲག་དུ་མར་འབྱུང་བར་འགྱུར་<line/>
རོ༑ ༑དེ་གལ་ཏེ་ཡང་དེ་ལས་ཐར་ན་གནོད་པ་མྱོང་བཞིན་དུ་འབྲོས་པར་བྱེད་དོ། །མགོན་འདོད་པ། སྐྱབས་འདོད་པ། དཔུང་གཉེན་འདོད་པ་དེ་བྲོས་པ་ན་རི་ཆེན་པོ་ཞིག་ཡོད་པར་མཐོང་ནས་དེ་ལ་<line/>
རྒྱུག་གོ །རི་དེའང་སྲིན་བུ་མ་ཀོ་ཏ་ཀ་ཡན་ལག་དང༌། ཉིང་ལག་རབ་ཏུ་འབར་བ་རྣམས་ཀྱིས་གང་ལ། དེ་ལྟར་དེ་སྲིན་བུ་མ་ཀོ་ཏ་ཀ་རེག་ན་རྟག་ཏུ་མེ་ལྟར་ཚ་བ་རྣམས་ཀྱི་ནང་དུ་སྐྱ་བར་འགྱུར་ཏེ། དེ་རྣམ་<line/>
</page>
<page index="505" id="423A">༄༅། །ཀྱིས་དེ་ཀུན་ནས་ཡོངས་སུ་བསྐོར་ནས་རྡུལ་ཕྲན་ཙམ་དུ་ཟ་བར་བྱེད་དོ། །ཆོ་ངེས་འདེབས་པ་ན་སྲིན་བུ་མ་ཀོ་ཏ་ཀ་ཁའི་ནང་དུའང་ཞུགས་ནས་མིད་པར་སོང་སྟེ། ཕོ་བ་དང༌། ལོང་<line/>
གའི་ནང་དུ་ཞུགས་ནས་ཟ་བར་བྱེད་ཅིང་དེ་སྡུག་བསྔལ་མི་བཟད་པ་ཚ་བརྩུབ་པ་དག་མྱོང་ངོ༌། །གང་སྔོན་ཤིན་ཏུ་ཉེས་པར་སྤྱད་པ་བྱས་པ་དང༌། གང་མནར་མེད་པ་བྱས་པ་དང༌། མི་དགེ་བ་བཅུའི་ལས་ཀྱི་<line/>
ལམ་དང་ལྡན་པ་དེ་ནི་རྒྱུ་དེ་དང་མཐུན་པའི་འབྲས་བུ་ཉེ་བར་སྤྱོད་པར་འགྱུར་ཏེ། དེ་ལྟར་དེ་སྲིན་བུ་མ་ཀོ་ཏ་ཀའི་རི་དེར་ལོ་འབུམ་ཕྲག་དུ་མར་སྡུག་བསྔལ་མྱོང་བར་འགྱུར་རོ། །གལ་ཏེའང་དེ་ལས་ཐར་<line/>
ན་ཤ་ཟ་བ་སེང་གེ་དང༌། སྟག་དང༌། དྲེད་དང༌། གུང་དང༌། དོམ་གྱིས་གང་བའི་ཚལ་དུ་རྒྱུག་པ་དང༌། དེ་རྣམས་ཀྱིས་བཟུང་ངོ༌། །བཟུང་ནས་ཀྱང་ཡན་ལག་རབ་ཏུ་ཟ་བར་བྱེད་དེ། ལ་ལ་ནི་ཀླད་པ་བརྟོལ་ནས་<line/>
ཀླད་རྒྱས་ཟ་བར་བྱེད་དེ། ལ་ལ་ནི་བརླའི་ངོས་ལ། ལ་ལ་ནི་རྒྱུ་མ་ལ། ལ་ལ་ནི་གཉེ་མ་ལ། ལ་ལ་ནི་ལེང་ཀ་ལ། ལ་ལ་ནི་ཕོ་བ་ལ། ལ་ལ་ནི་བྱིན་པའི་སྤུ་གུ་ལ། ལ་ལ་ནི་པུས་མོ་ལ། །ལ་ལ་ནི་རྐང་པ་ལ། ལ་<line/>
ལ་ནི་རྐང་པ་མཐིལ་ལ་ཟ་སྟེ། དེ་ལྟར་དེ་བཟའ་བཟའ་ནས་ཡང་ཤིན་ཏུ་གཞོན་ཤ་ཅན་དུ་འབྱུང་བར་འགྱུར་རོ། །ཤིན་ཏུ་གཞོན་ཤ་ཅན་དེ་ལ་ཡང་དང༌། ཡང་དུ་ལྷག་པར་སྡུག་བསྔལ་མྱོང་བར་<line/>
འགྱུར་ལ་ཡང་ཟོས་ན་ཡང་དེའི་ཤ་རྫོགས་པར་སྐྱེ་བར་འགྱུར་ཏེ། དེས་སྲོག་གཅོད་པ་བྱས་ཤིང་བསགས་པའི་འབྲས་བུ་ནི་དེ་ཡིན་ནོ། །དེ་ལྟར་དེ་རང་གིས་བྱས་པ་གཞན་དང་མི་འདྲ་བའི་སྡིག་པའི་<line/>
</page>
<page index="506" id="423B">ལས་དེ་ལོ་འབུམ་ཕྲག་དུ་མར་མྱོང་བར་འགྱུར་རོ། །དེ་ནས་ཡང་དགེ་སློང་དེ་མ་བྱིན་པར་ཡང་ལེན་པ་ཀུན་ཏུ་བསྟེན་ཅིང་བསྒོམས་ཏེ་མང་དུ་བྱས་པའི་འབྲས་བུ་སོ་སོ་ཡང་དག་པར་མྱོང་བ་ལ་རྟོག་པར་<line/>
བྱེད་དེ། དེས་ཐོས་པ་ལས་བྱུང་བའི་ཤེས་པས་བརྟགས་ན། འདི་ལྟར་དེ་ཉེས་པར་བྱས་པའི་ལས་ཀྱི་མཐའ་ལ་སྤྱོད་པ་མགལ་མེའི་འཁོར་ལོ་དང༌། དྲི་ཟའི་གྲོང་ཁྱེར་དང༌། རི་དྭགས་སྐོམ་པ་ལྟ་བུ་དག་<line/>
ལ་དོན་གྱི་རྣམ་པ་ཆེན་པོ་དབྱིག་དང༌། ནོར་བུ་དང༌། གོས་དང༌། ནེར་དང༌། འབྲུའི་ཚོགས་སུ་ལྟའོ། །དེ་ལྟར་དེ་ཆགས་པས་ཟིལ་གྱིས་ནོན་ལ། ལས་ཀྱི་རྨོངས་པ་དག་འདི་སྙམ་དུ་སེམས་ཏེ། འདི་<line/>
དག་ནི་བདག་གི་ཡིན་ནོ་སྙམ་མོ། །དེ་ལྟར་རྨོངས་པ་སྡིག་པ་བྱེད་པ་དེ་མེ་མདག་རབ་ཏུ་འབར་བའི་ཆུ་བོ་དག་ལས་བརྒལ་ནས་རྫས་ཀྱི་རྣམ་པ་དེ་དག་གི་དྲུང་དུ་རྒྱུག་པ་དང༌། ལས་ཀྱིས་བྱས་པའི་<line/>
གཤིན་རྗེའི་མི་རྣམས་ཀྱིས་བཟུང་སྟེ། དེ་མཚོན་ཆའི་དྲ་བའི་ནང་དུ་བཅུག་ནས་ཡན་ལག་དང༌། ཉིང་ལག་ཐམས་ཅད་གཤེག་ཅིང་གཅོད་ལ་སྲེག་སྟེ་རུས་པའི་ལྷག་མ་མ་ལུས་པར་བྱེད་<line/>
ཀྱང༌། དེ་ཐོག་མ་མེད་པའི་དུས་ནས་ཞུགས་པ་དེ་གནས་སྐབས་དེ་དག་ཏུའང་འདོད་པ་དེ་སྤོང་བར་མི་བྱེད་དོ་།འདིར་ཚིགས་སུ་བཅད་པ། བུད་ཤིང་ལྟ་བུའི་རྟོགས་བྱུང་བས། །ང་རྒྱལ་<line/>
ཕྲག་དོག་མེ་ལྟར་འབར། །ཤིང་གི་མེས་ནི་མི་སྲེག་གི །འཇིག་རྟེན་འདོད་པའི་མེས་སྲེག་གོ །འདོད་པའི་དུག་གིས་ཟིན་པ་གང༌། །དེ་དག་ལ་ནི་བདེ་བ་མེད། །འདོད་པ་བསྙེན་ཅིང་བསྟེན་<line/>
</page>
<page index="507" id="424A">༄༅། །བྱས་ན༑ ༑ཕྱིར་ཡང་དེ་བཞིན་རབ་ཏུ་འཕེལ། །ཇི་ལྟ་ཇི་ལྟར་འདོད་གྱུར་ན། །འདོད་པ་དུ་མ་འཕེལ་བར་འགྱུར། །མེ་ལས་འབྲོས་པར་ནུས་སྲིད་ཀྱི། །འདོད་<line/>
པའི་མེ་ལས་མི་ནུས་སོ། །འདོད་པས་ཡོངས་སུ་བསླུས་པ་ཡིས། །འཇིག་རྟེན་འཁོར་ལོ་བཞིན་དུ་འཁྱམ། །ཐོག་མ་མེད་པའི་འཇིག་རྟེན་ལ། །འདོད་པ་ལྟ་བུའི་དགྲ་མེད་དོ། །འདོད་པས་<line/>
ཡོངས་སུ་བསླུས་པ་དག །རྒྱ་མཚོའི་ཆུ་ནང་འཇུག་པར་བྱེད། །མཚོན་ཆ་ཐིབས་པོ་འབབ་པ་ཡི། །གཡུལ་དུ་ཡང་དག་རབ་ཏུ་འཇུག །འདོད་པའི་རྒྱུ་ཡིས་ས་བདག་རྣམས། །ཕན་ཚུན་<line/>
དག་ཏུ་འཇིག་པར་བྱེད། །ནོར་ལ་སྲེད་པས་མ་བུ་ཡང༌། །འཐབ་མོའི་གཡུལ་ནི་འགྱེད་པར་བྱེད། །སྲེད་པའི་དུག་ལས་རྣམ་གྲོལ་བ། །འདོད་པའི་མེ་མ་དག་རྣམ་པར་སྤངས། །བོང་བ་གསེར་<line/>
ལྟར་མཉམ་པ་དེ། །མྱ་ངན་ལས་འདས་པའི་མཐར་འགྲོའོ། །ནོར་གྱི་ནང་ན་ཚུལ་ཁྲིམས་མཆོག །ཉི་མ་འོད་དང་ལྡན་པ་བཞིན། །ནོར་དང་བྲལ་ནས་འགྲོ་འགྱུར་གྱི། །ཚུལ་ཁྲིམས་འདི་<line/>
ནི་མདུན་ན་གནས། །ཚུལ་ཁྲིམས་ཀྱིས་ནི་སུམ་ཅུ་གསུམ། །དེ་བཞིན་བསམ་གཏན་སྤྱོད་ཡུལ་འགྲོ། །འཇིག་རྟེན་འདི་དང་ཕ་རོལ་ཏུ། །ཚུལ་ཁྲིམས་གཟི་དང་མཚུངས་པ་མེད། །<line/>
མནར་མེད་པར་ནི་སྐྱེས་པ་དག །ནོར་ལ་འདོད་པས་བསྲེགས་པ་ཡིན། །འདོད་པའི་མེ་ནི་གང་འབྱུང་བ། །ཡུལ་དེར་མེ་ནི་འབྱུང་མི་འགྱུར། །མཁས་པའི་ཡེ་ཤེས་ཆུ་ཡིས་སུ། །<line/>
</page>
<page index="508" id="424B">བསྒྲིམས་ཏེ་འདོད་པའི་མེ་མདག་སོད། །འདོད་པ་མེད་པར་མ་བྱས་ན། །མྱ་ངན་འདས་པ་ཐག་རིང་ངོ༌། །དེ་ལྟར་སེམས་ཅན་དམྱལ་བ་པ་དེ་འདོད་པའི་མེ་དེས་སྲེག་པ་ནའང་མནར་མེད་<line/>
པའི་མེ་གཉིས་པ་མཚོན་འབབ་པ་དང་བཅས་པས་སུམ་འགྱུར་དུ་སྲེག་གོ །དེར་ཡང་མགལ་མེ་བསྐོར་བ་དང༌། དྲི་ཟའི་གྲོང་ཁྱེར་དང༌། རི་དྭགས་སྐོམ་པ་ལྟ་བུའི་ནོར་དག་ལ་འཕྲོག་པར་བྱེད་<line/>
པ་དང༌། ལོག་པར་བསྒྱུར་བའི་རྨི་ལམ་གྱི་མེ་ལྟ་བུ་སེམས་ཅན་དམྱལ་བ་པ་གཤིན་རྗེའི་མི་དེ་དག་གིས་མ་བྱིན་པར་བླངས་པའི་སེམས་ཅན་དམྱལ་བ་པ་དེ་ལོ་འབུམ་ཕྲག་དུ་མར་སྡུག་བསྔལ་<line/>
མྱོང་བར་བྱེད་དོ། །དེ་ནས་ཡང་དགེ་སློང་དེ་འདོད་པས་ལོག་པར་གཡེམ་པའི་མནར་མེད་པ་དེའི་འབྲས་བུ་ལ་རྟོག་པར་བྱེད་དེ། དེས་བརྟགས་ན། འདི་ལྟར་སྡིག་པ་བྱེད་པ་དེ་མཚོན་ཆ་ཉམ་<line/>
ང་བ་དེ་ལས་ཐར་ན། ཇི་ལྟར་ཡང་ལས་ཀྱིས་འཁྲུལ་པ་མེ་མདག་གི་ཆུ་བོ་ལས་བརྒལ་ནས་ལོག་པར་རྣམ་པར་ལྟ་བ་ཞེས་བྱ་བའི་ཕྱོགས་གཞན་དུ་ཞུགས་སོ། །དེས་ལས་ཀྱིས་བྱས་པའི་<line/>
བུད་མེད་དག་གང་སྔོན་གྱི་དྲན་པ་ཉམས་པ་དེས་མཐོང་ངོ༌། །དེ་དག་མཐོང་ནས་དེ་ཐོག་མ་མེད་པའི་དུས་ནས་གོམས་པའི་འདོད་ཆགས་ཀྱི་མེ་འབྱུང་སྟེ། དེ་དེར་རྒྱུག་པར་བྱེད་དོ། །གང་<line/>
ན༑ བུད་མེད་འཁོར་བ་དེ་དག་ལས་ཀྱིས་བྱས་པ། ལྕགས་ཀྱི་བུད་མེད་དག་ཡིན་ཏེ། དེ་དག་གིས་དེ་བཟུང་ངོ༌། །བཟུང་ནས་ཀྱང་ལྕེ་ལ་སོགས་པ་ལ་ཟ་སྟེ། ཇི་ལྟར་དེའི་ལུས་དེ་ལ་<line/>
</page>
<page index="509" id="425A">༄༅། །ཡུངས་འབྲུ་ཙམ་གྱི་ལྷག་མ་ཡང་མ་ལུས་པར་དེ་ལྟར་ཟའོ། །དེ་ནས་ཡང་འབྱུང་བར་འགྱུར་ཏེ། ཡང་ཟའོ། །དེ་སྡུག་བསྔལ་ཚ་བ་རྩུབ་པར་མྱོང་བཞིན་དུ་<line/>
འདོད་ཆགས་ཀྱི་མེ་དེ་དག་ལས་ལྡོག་པར་མི་བྱེད་ཀྱི། གང་ན་བུད་མེད་དེ་དག་གནས་པ་དེར་ཡང་དང༌། ཡང་ཤིན་ཏུ་རྒྱུག་པར་བྱེད་དོ། །དེ་ཇི་ལྟར་འདོད་ཆགས་ཀྱི་མེས་གནོད་པ་དེ་<line/>
ལྟར་སྡུག་བསྔལ་གནོད་པར་མི་རྩིའོ། །དེ་ནས་བུད་མེད་དེ་དག་ཡང་ལུས་རྡོ་རྗེ་དང༌། ལྕགས་རབ་ཏུ་འབར་བའི་ལུས་ཀྱི་མི་དེ་བཟུང་ནས་འབར་བའི་ཕྲེང་བ་འཁྲུགས་པའི་ལུས་<line/>
ཀུན་གྱིས་སེམས་ཅན་དམྱལ་བ་དེ་བྱེ་མ་ཆང་པ་ནས་གཏོར་བ་བཞིན་དུ་གཏོར་ཏོ། །ལུས་ཐམས་ཅད་ཕྱེ་མར་བྱས་པ་དེ་སླར་ཡང་འབྱུང་བར་འགྱུར་ཏེ། དེ་ནས་ཤིན་ཏུ་རྒྱུག་<line/>
ཀྱང་དེའི་འདོད་ཆགས་ཞི་བར་མི་འགྱུར་རོ། །དེའི་གནས་དེ་ལྟ་བུ་མཐོང་ནས་དགེ་སློང་དེས་བསམས་ཏེ། ཐོས་པ་ལས་བྱུང་བའི་ཤེས་པས་འདི་ལྟར་ཚིགས་སུ་བཅད་དེ་སྨྲས་པ།<line/>
བུད་མེད་ངན་སོང་གཞི་ཡིན་ཞིང༌། །ཀུན་ནས་ནོར་ནི་ཟད་པར་བྱེད། །མི་གང་བུད་མེད་ཚིག་ཉན་པ། །དེ་ལ་བདེ་བ་ག་ལ་ཡོད། །དོན་མེད་ཆོས་ལ་དགའ་བ་ནི། །བུད་མེད་གཡོ་དང་<line/>
ཕྲག་དོག་མང༌། །འཇིག་རྟེན་གཉིས་ནི་རྣམ་འཇིག་པ། །སྐྱེས་པ་རྣམས་ཀྱི་མདུན་ན་གནས། །དེ་ཚིག་ཤིན་ཏུ་མི་བརྟན་ཏེ། །རྟག་ཏུ་འདོད་ཆགས་སྐྱེད་ལ་མཁས། །དེ་ཡི་སྙིང་ནི་<line/>
</page>
<page index="510" id="425B">གཞན་སེམས་ལ། །གཞན་གྱི་ཚུལ་གྱིས་སྨྲ་བར་བྱེད། །དང་པོར་མཉེན་ཞིང་སྲུན་བྱེད་ལ། །ཕྱི་ནས་སེམས་ནི་རྡོ་རྗེ་འདྲ། །སེམས་ནི་ཡང་ལ་ཕན་པ་མེད། །བཀུར་སྟི་དག་ནི་དྲན་མི་<line/>
བྱེད༑ ༑ལེགས་པ་བརྒྱ་ནི་ཆུད་གཟོན་ལ། །མ་ལེགས་གཅིག་པུ་དྲན་པར་བྱེད། །སྡིག་པའི་ས་གཞི་བུད་མེད་ཡིན། །སྙིང་ནི་གློག་གི་ངོ་བོ་བཞིན། །སྐྱེས་པ་ཆགས་པའི་སེམས་<line/>
ཡོད་པ༑ ༑འཇིག་པའི་རྒྱུ་ནི་བུད་མེད་བྱེད། །འཇིག་རྟེན་འདི་དང་ཕ་རོལ་ཏུ། །འཇིག་བྱེད་ནང་ན་བུད་མེད་འཇིག །གལ་ཏེ་བདེ་བའི་མཆོག་འདོད་ན། །དེ་ལྟར་བུད་མེད་རྣམ་པར་སྤོངས།།<line/>
བུད་མེད་རྟག་ཏུ་སྤངས་པ་ནི། །འཇིག་རྟེན་འདི་དང་ཕ་རོལ་བདེ། །གང་ཞིག་དབུལ་བ་སྤོང་འདོད་ཅིང༌། །གང་ཞིག་བདག་ནི་འབྱོར་འདོད་དང༌། །གང་ཞིག་མྱ་ངན་འདས་འགྲོ་འདོད། །<line/>
མི་དེས་བུད་མེད་སྤང་བར་བྱོས། །དེ་ལྟར་ཕྱིན་ཅི་ལོག་ཏུ་མཐོང་བ་སྙིང་རྣམ་པར་རྨོངས་པ་དེ་ལོ་འབུམ་ཕྲག་དུ་མར་སྲེག་གོ །གཤེག་གོ །གསོད་དོ། །དེ་ནས་ཡང་སླར་འབྱུང་བར་<line/>
འགྱུར་ཏེ། དེ་གལ་ཏེ་དེ་ལས་ཐར་ནས་དེ་ནས་ཡང་མེ་མདག་གི་ཆུ་བོའི་ནང་དུ་བྱིང་ཞིང་འཚེད་པ་ན་བཀྲེས་པ་དང༌། སྐོམ་པས་གདུངས་ཏེ། གར་བབ་ཏུ་འབྲོས་སོ། །དེ་ནས་ཡང་དགེ་<line/>
སློང་དེ་མནར་མེད་པའི་མི་དགེ་བ་བྱེད་པས་གང་བརྫུན་དུ་སྨྲ་བ་དེ་ཀུན་ཏུ་བསྟེན་ཅིང་བསྒོམས་ཏེ་མང་དུ་བྱས་པའི་འབྲས་བུ་ལ་བརྟགས་ན་དེས་ཐོས་པ་ལས་བྱུང་བའི་ཤེས་པས་<line/>
</page>
<page index="511" id="426A">༄༅། །མཐོང་སྟེ། འདི་ལྟར་སེམས་ཅན་དམྱལ་བ་ལུས་བཀྲེས་པ་དང༌། སྐོམ་པས་འཁྲུགས་ཤིང་གདུངས་པ་དེ་གཤིན་རྗེའི་མི་སྟོབས་པོ་ཆེ་རྣམས་ཀྱིས་གཟུང་<line/>
ངོ༑ ༑བཟུང་ནས་ཀྱང༌། ཀྱེ་གྲོགས་པོ་དག །ཁྱེད་ལ་ཅི་གནོད་ཅེས་འདྲིའོ། །ལས་ཀྱི་དབང་གིས་བསྐུལ་བ་དེ་དག་བདག་ཅག་བཀྲེས་སོ་ཞེས་སྨྲའོ། །དེ་ནས་དེ་དག་གཤིན་རྗེའི་<line/>
མི་དེ་རྣམས་ཀྱིས་གཟུང་ངོ༌། །བཟུང་ནས་ཀྱང་དེའི་ཁ་གཤེག་པར་བྱེད་དེ། དེ་ནས་ལྕེ་འབྱིན་པར་བྱེད་དོ། །ལྕེ་དེའང་ལས་ཀྱི་དབང་གིས་དཔག་ཚད་ལྔ་བརྒྱ་ཙམ་དུ་<line/>
འགྱུར་རོ། །བརྫུན་དུ་སྨྲ་བ་དེའི་འབྲས་བུས་དེ་ཕྱུང་མ་ཐག་ཏུ། དེ་གཤིན་རྗེའི་མི་རྣམས་ཀྱིས་བཟུང་ནས་ལྕགས་ཀྱི་ས་གཞི་རབ་ཏུ་འབར་བ་ལ་ལྡག་ཏུ་འཇུག་ཅིང་ལས་ཀྱིས་<line/>
བྱས་པའི་ཐོང་གཤོལ་རྩེ་མོ་རབ་ཏུ་འབར་བ་དང་བཅས་པའི་རྨོན་གླང་སྟོབས་དང་ལྡན་པ་སྟོང་བྱུང་སྟེ། ལྕེ་དེའི་སྟེང་དུ་སོང་ནས་རྨེད་པར་བྱེད་དོ། །དེ་ལས་རྣག་དང༌། ཁྲག་<line/>
དང༌། སྲིན་བུ་འཛག་པ་ཆུ་བོ་ལྟར་འབབ་བོ། །རྣག་དང༌། སྲིན་བུར་འདྲེས་པའི་ལྕེ་དེའང་ཇི་ལྟར་ལྷ་རྣམས་ཀྱི་མིག་བཞིན་དུ་གཞོན་ཤ་ཅན་དུ་འགྱུར་ཏེ། དེའི་ལྕེའི་ཕྱོགས་ལ་<line/>
རྨོས་པ་དེ་དག་སླར་ཡང་ཐ་མལ་བར་འགྱུར་རོ། །དེ་ནས་ཡང་ལོ་འབུམ་ཕྲག་དུ་མའམ། ལོ་བྱེ་བར་རྨེད་དེ། ལྕེ་དེ་ལ་སྡུག་བསྔལ་མི་བཟད་པར་འབྱུང་ངོ་།ཚ་ཞིང་རྩུབ་ལ་རབ་<line/>
</page>
<page index="512" id="426B">ཏུ་རྩུབ་པ། དྲག་པས་ཀྱང་ཤིན་ཏུ་དྲག་པ། སྡུག་བསྔལ་མི་བཟད་པ་དག་གིས་ཉམ་ཐག་པ་དེ་ཀུན་ཅོ་འདོན། ཆོ་ངེས་འདེབས། དུ་སྐད་འབྱིན་ཀྱང་དེའི་སྡུག་བསྔལ་དེ་སུས་ཀྱང་སེལ་བར་<line/>
མི་བྱེད་དོ། །གང་བདག་གིས་བྱས་པ་དེ་དག་ནི་ཕ་མས་མ་བྱས། ལྷས་མ་བྱས། མི་གཞན་གྱིས་མ་བྱས། འདོད་རྒྱལ་ལས་མ་བྱུང༌། གཞན་ལས་མ་འོངས། བྱས་པ་ཆུད་མི་ཟ་སྟེ།<line/>
རང་གིས་བྱས་པའི་ལས་ཀྱི་འབྲས་བུ་ཡོད་དོ། །དེ་ནས་དེ་དག་དུ་སྐད་འབྱིན་བཞིན་དུ་འདི་ལྟར་གཤིན་རྗེའི་མི་རྣམས་ཀྱིས་རྗེས་སུ་བསྟན་པ་ཚིགས་སུ་བཅད་དེ་སྨྲས་པ། རྩུབ་ཤིང་<line/>
དྲག་ལ་བདེ་མེད་པ། །བརྫུན་དུ་སྨྲ་བ་རྣམ་པར་སྤོངས། །བརྫུན་དུ་སྨྲ་བའི་མི་རྣམས་ནི། །སེམས་དག་ལ་ཡང་རྣམས་པར་འཇིག །དེ་ནི་ཡིད་ཆེས་གནས་མ་ཡིན། །མཁས་པ་ཀུན་གྱིས་<line/>
རྣམ་པར་སྤངས། །བདག་ཉིད་ལ་ནི་བསླུས་བྱས་ནས། །ཕ་རོལ་ལ་ནི་རྫུན་སྨྲ་བ། །སྐྱེས་བུ་དཔའ་སེམས་ཅན་དག་གིས། །དགྲ་བཞིན་དུ་ནི་རྣམ་པར་སྨད། །གང་ཚེ་བདག་དང་གཞན་<line/>
འཇིག་པ། །དང་པོར་མི་མཐུན་ཁ་ནས་སྨྲ། །མི་ཡིས་རྣམ་པར་མ་སྤངས་ན། །ལྷ་རྣམས་ཀྱིས་ཀྱང་གཏོང་བར་བྱེད། །ཡིད་ལ་རྫུན་གྱིས་ཚིག་སེམས་ན། །དམའ་ཞིང་འོག་མར་<line/>
འགྲོ་བར་འགྱུར། །མི་གང་ལོག་པས་མངོན་པར་ཉམས་པ། །དེ་དག་བདེ་བའི་གནས་མེད་དོ། །འཇིག་རྟེན་འཇིག་རྟེན་འདས་ལམ་ལ། །བརྫུན་དུ་སྨྲ་བ་རྣམས་པར་སྨད། །འབྱེད་པས་<line/>
</page>
<page index="513" id="427A">༄༅། །འབྱེད་པའི་རྣམ་སྨིན་ཏེ། །བརྫུན་དུ་སྨྲ་བ་རྣམས་པར་སྤོངས། །དེ་ལྟར་དེ་ལ་གནས་པའི་མི། །དམྱལ་བ་ཡིན་པར་ཉེ་བར་བརྟག །མི་མཆོག་བདེན་པ་སྨྲ་བ་<line/>
ནི༑ ༑འཇིག་རྟེན་ཀུན་གྱིས་མཆོད་པར་འགྱུར། །བརྫུན་དུ་སྨྲ་བ་རྣམ་པར་སྤོངས། །འོན་ཀྱང་བདེན་པའི་མཆོག་ཏུ་འགྱུར། །འཚེ་མེད་བདེན་ཚིག་སྨྲ་བ་ནི། །འབྱུང་པོ་ཀུན་ལ་བརྩེ་<line/>
ཞིང་མཉེན། །བདེ་བ་མཐོ་རིས་སྐས་ཡིན་ཞིང༌། །ཆོས་རྣམས་འབྱུང་ཁུངས་ཆེན་པོ་ཡིན། །མི་གང་གཤིན་རྗེའི་འཇིག་རྟེན་དང༌། །དེ་བཞིན་དམྱལ་བར་འགྲོ་བ་ཡི། །དེ་རྒྱུ་བ་རྫུན་དུ་སྨྲ་བ་<line/>
སྟེ༑ ༑མི་མཁས་པ་དག་སྨྲ་བར་བྱེད། །དུག་དང་ཞགས་པ་གདོས་འདྲ་ཞིང༌། །དེ་ནི་མཚོན་དུག་མེ་དང་འདྲ། །བརྫུན་དུ་སྨྲ་བར་མི་བྱ་སྟེ། །དེ་ཡི་འབྲས་བུ་སྡུག་བསྔལ་མང༌། །དེ་ལྟར་ལས་<line/>
འབྲས་ཞེ་འགྲས་པ། །དེ་ནི་རྣམ་སྟོན་འཆི་བར་བྱེད། །ཞི་བའི་ཚིག་ནི་སྨྲ་བར་གྱིས། །སྨད་པར་བྱ་བ་རྣམ་པར་སྤོངས། །དེ་ལྟར་སེམས་ཅན་དམྱལ་བ་པ་དེ་སྡུག་བསྔལ་མི་བཟད་པ་མྱོང་<line/>
བ་ན་དེ་ལོ་འབུམ་ཕྲག་དུ་མར་དེའི་ལྕེ་འབྱིན་པར་བྱེད་དོ། །དེ་གལ་ཏེ་ཡང་སེམས་ཅན་དམྱལ་བ་པ་དེའི་ཁའི་ནང་དུ་ལྡུད་པར་བྱེད་དེ། འཇིགས་ཤིང་སྐྲག་ལ་བྱད་བཞིན་མོག་མོག་པོ་<line/>
དེ་མེ་མདག་གི་ཆུ་བོའི་ནང་དུ་སྲེག་བཞིན་དུ་གར་བབ་བབ་ཏུ་འབྲོས་སོ། །དེ་ལྟར་སྡུག་བསྔལ་གྱིས་ཉེན་ཅིང་མགོན་མེད། སྐྱབས་མེད། དཔུང་གཉེན་མེད་པ་དེ་ལའང་གཤིན་རྗེའི་<line/>
</page>
<page index="514" id="427B">མི་རྣམས་འབྱུང་བར་འགྱུར་ཏེ། གཤིན་རྗེའི་མི་ལག་ན་ཐོ་བ་དང༌། རལ་གྲི་ཐོགས་པ་དེ་རྣམས་ཀྱིས་མི་དེ་དུ་སྐད་འདོན་ཅིང་ཡང་དང༌། ཡང་དུ་མནར་མེད་པའི་མེས་སྲེག་པ་ན་ཀླད་པ་ལ་སོགས་<line/>
པ་ནས་རྐང་པའི་བར་དུ་ཕྱེ་མར་བྱེད་དོ། །དེ་ནས་དགེ་སློང་དེ་ཕ་མ་ཀུན་ཏུ་བསྟེན་ཅིང་བསྒོམས་ཏེ་མང་དུ་བྱས་པའི་རྣམ་པར་སྨིན་པ་ལ་རྟོག་པར་བྱེད་དེ། དེས་ཐོས་པ་ལས་བྱུང་བའི་ཤེས་<line/>
པས་བརྟགས་ན། འདི་ལྟར་ཕྲ་མའི་ལས་ཀྱི་འབྲས་བུས་བསྐུལ་བའི་སེམས་ཅན་དམྱལ་བ་པ་དེ་ཤིན་ཏུ་མི་བཟད་པའི་ས་གཞན་ལ་འཇུག་པར་བྱེད་དེ། དེ་གཤིན་རྗེའི་མི་དྲག་ཤུལ་ཆེན་<line/>
པོ་སྟོན་པ་གཞན་རྣམས་ཀྱིས་བཟུང་ངོ༌། །བཟུང་ནས་སེམས་ཅན་དམྱལ་བ་པ་དེ་ལ། གཤིན་རྗེའི་མི་རྣམས་ཀྱིས་སྨྲས་པ། གྲོགས་པོ་དག །ཁྱེད་ལ་ཅི་གནོད། དེ་དག་གིས་<line/>
སྨྲས་པ༑ བདག་ཅག་ལ་བཀྲེས་པ་གནོད་དོ། །དེ་ནས་གཤིན་རྗེའི་མི་དེ་རྣམས་ཀྱིས་དེའི་ཁ་བརྒྱངས་ནས་ལག་པས་ལྕེ་འབྱིན་པར་བྱེད་དོ། །དེའང་དཔག་ཚད་སུམ་བརྒྱར་འགྱུར་<line/>
ཏེ༑ དེ་ལྟར་ཕྱིར་ཞིང་རྒྱ་ཆེར་འགྱུར་རོ། །གཤིན་རྗེའི་མི་རྣམས་རལ་གྲོ་སོ་རབ་ཏུ་འབར་བ་དག་བླངས་ཏེ་ལྕེ་དེ་ལ་གཅོད་པར་བྱེད་དོ། །ཁྱི་དང༌། ཝ་རྣམས་ཀྱིས་ཀྱང་ཕྱོགས་གཞན་<line/>
ག་ལ་ཟ་བར་བྱེད་དེ། དེ་ལྟར་སྡུག་བསྔལ་མཆོག་ཏུ་ཚ་བ་མྱོང་བ་དག་སོ་སོར་མྱོང་ངོ༌། །དེ་ལྕེ་དང་བྲལ་བའི་ཚིག་མི་གསལ་བས་དུ་སྐད་འབྱིན་ཅིང་ཆོ་ངེས་འདེབས་ཏེ། དེ་ལྟར་དེ་དུ་<line/>
</page>
<page index="515" id="428A">༄༅། །སྐད་འབྱིན་པ་ན་འདི་ལྟར་གཤིན་རྗེའི་མི་རྣམས་ཀྱིས་རྗེས་སུ་བསྟན་པ་ཚིགས་སུ་བཅད་དེ་སྨྲས་པ།། །།འཕགས་པ་དམ་པའི་ཆོས་དྲན་པ་<line/>
ཉེ་བར་གཞག་པ། བམ་པོ་བཅུ་དྲུག་པ། དབྱེན་གྱི་བསམ་པ་མང་པོ་ཡིས། །ཁྱོད་ཀྱིས་མང་དུ་གང་སྨྲས་པ། །ཆོས་རྣམས་ཀྱིས་ནི་སྡིག་པར་འགྱུར། །དེ་ཡི་འབྲས་བུ་འདིར་<line/>
འོངས་སོ། །མི་མཐུན་པ་ལ་གང་དགའ་བ། །དེ་ནི་རྟག་ཏུ་མཛའ་བཤེས་དང༌། །གཉེན་འདབ་རྩ་ལག་འབྱེད་པ་ཡིན། །དམ་པས་ཕྲ་མ་རྣམ་པར་སྨད། །སྲིད་པ་ཉམ་ངར་གར་<line/>
སྐྱེས་པ། །རྟག་ཏུ་དམན་པར་སྐྱེ་བར་འགྱུར། །ཕྲ་མ་ལ་ནི་གང་སྦྱོར་བ། །ཕྱིར་ཞིང་གཏི་མུག་དབང་དུ་འགྲོ། །ཕྲ་བ་ལ་ནི་གང་འཇུག་པ། །སྡིག་པ་སྟེན་པར་བྱེད་པ་སྟེ། །སྡིག་པའི་<line/>
ལས་ཀྱིས་དམྱལ་བ་རུ། །ཡང་དང་ཡང་དུ་འཚེད་པར་བྱེད། །ཕྲ་མའི་ཁ་ནི་གཉིས་སུ་མཐོང༌། །ཕྱི་མའི་ཤ་ལ་ཤིན་ཏུ་ཟ། །ཡིད་གཙུགས་དམ་པ་མེད་པར་བྱེད། །གསང་བའི་ཚིག་<line/>
ནི་སུན་འབྱིན་ཏོ། །གང་དག་ཕྲ་མ་སྤངས་པ་ནི། །དེ་ལ་རྟག་ཏུ་གྲུབ་པ་གནས། །མཛའ་བཤེས་གཉེན་འདབ་བརྩ་ལག་དང༌། །དེ་ནི་ནམ་ཡང་འབྲལ་མི་འགྱུར། །ཕྲ་མ་སྤངས་པ་<line/>
ཞི་བ་ནི། །ལེགས་ཤིང་སྡིག་དང་བྲལ་བ་ཡིན། །དེ་ནི་རྟག་ཏུ་ས་བདག་གི །གསང་བ་འཛིན་པར་བྱེད་པ་ཡིན། །ཆོས་ནི་མ་སྤྱད་གང་ཡང་མེད། །ཕྲ་མ་དག་ཀྱང་མ་སྤངས་པ། །ཕྲ་<line/>
</page>
<page index="516" id="428B">མའི་འབྲས་བུ་མྱོང་བར་གྱིས། །དེ་རིང་ཅི་ཞིག་ཡོངས་སུ་སྨྲེ། །དེ་ལྟར་རྗེས་སུ་བསྟན་ཅིང་ལྕེའི་སྡུག་བསྔལ་མྱོང་བ་ན་དེ་ལོ་འབུམ་ཕྲག་དུ་མར་སྡུག་བསྔལ་གྱི་ནང་དུ་སོང་སྟེ་བྱིང་ངོ༌། །<line/>
དེ་སྡུག་བསྔལ་ཚ་བ་རྩུབ་པ་མྱོང་བ་ན་གལ་ཏེ་ཡང་དེའི་ལྕེ་འཇམ་པོར་འགྱུར་ཏེ་གཤིན་རྗེའི་མི་དེ་དག་ཀྱང་མི་སྣང་བར་འགྱུར་རོ། །དེ་དག་དེ་ལས་ཐར་ནས་སེམས་ཅན་དམྱལ་བ་པ་<line/>
ཤིན་ཏུ་མི་བཟད་ཅིང་དྲག་པ་ལས་ཀྱི་ཤིང་གི་མཐུ་དང༌། རྣམ་པར་སྨིན་པའི་རླུང་དམར་ལངས་པའི་མེས་སྲེག་པ་ན་གར་བབ་བབ་ཏུ་འབྲོས་སོ། །དེ་ནས་གཤིན་རྗེའི་མི་གཞན་དག་<line/>
གིས་སེམས་ཅན་དམྱལ་བ་དེ་གཟུང་ངོ༌། །བཟུང་ནས་ཀྱང་སྨྲས་པ། གྲོགས་པོ་དག །ཁྱེད་ལ་ཅི་ཞིག་གནོད། ལས་ཀྱི་འབྲས་བུས་བསྐུལ་བ་དེ་དག་གིས་སྨྲས་པ། ལྕེའི་སྡུག་<line/>
བསྔལ་གནོད་དོ། །དེ་ནས་ལྕེ་དེ་བརྒྱངས་ནས་གཟུང་ངོ༌། །བཟུང་ནས་མཚོན་ཆ་སོ་བ་དར་བ་རྣམས་ཀྱིས་གཏུབ་གཏུབ་ནས་ཡང་དེ་ཉིད་ཟ་བར་གཞུག་པའི་ཕྱིར་ཁའི་ནང་དུ་འཇུག་<line/>
སྟེ༑ བཀྲེས་པ་དང༌། སྐོམ་པས་གདུངས་ཤིང་ཁ་གདོང་ཉམས་པ་དེ་རང་གི་ཁྲག་དང༌། ཁ་ཆུ་འཛག་པ་དང༌། རང་གི་ལྕེ་དེ་ཉིད་ལ་ཟའོ། །ལྕེ་གཏུབ་གཏུབ་པ་དེ་ལས་ཀྱི་དབང་གིས་<line/>
ཡང་སྐྱེ་བར་འགྱུར་ཏེ། དེ་ནས་ཡང་སྡུག་བསྔལ་གྱིས་ཉམ་ཐག་པ་དག་ས་ལ་འཕྱེ་ཞིང་འགྲེ་ལྡོག་ལ་ཡོངས་སུ་དུ་སྐད་འབྱིན་ཏོ། །དེ་ལྟར་སྡུག་བསྔལ་གྱིས་ཉམ་ཐག་པ་དེའི་མིག་<line/>
</page>
<page index="517" id="429A">༄༅། །གི་འབྲས་བུ་ནི་འགྱུར། སྡུག་བསྔལ་གྱིས་ཉམ་ཐག་ཅིང་དམན་ལ་གྲོགས་མེད་པ་གཅིག་པུ་རང་གིས་བྱས་པ་ལ་ཉེ་བར་སྤྱོད་དོ། །འདི་ལྟར་གཤིན་<line/>
རྗེའི་མི་རྣམས་ཀྱིས་རྗེས་སུ་བསྟན་པ་ཚིགས་སུ་བཅད་དེ་སྨྲས་པ། ཚིག་རྩུབ་ཞེས་བྱ་གང་མཐོང་བ། །མདའ་ལྟར་རྣོ་བ་ཁྱོད་ཀྱི་ཚིག །གཞུ་ལྟ་བུ་ཡི་ལྕེ་ལས་འཕངས། །དེ་<line/>
ཡི་འབྲས་བུ་འདིར་འོངས་སོ། །གང་ལ་ཚིག་རྩུབ་འབྱུང་བ་ན། །དུག་ལྟ་བུ་ཡི་ལྕེ་ལས་འབྱུང༌། །འཇིག་རྟེན་ལ་ནི་ཤ་ཟ་འདྲ། །དེ་དག་ཡོངས་སུ་སྤང་བར་གྱིས། །ཇི་ལྟར་ཡིད་<line/>
འབྱུང་འགྱུར་བ་ནི། །ཉམ་ངར་ཚིག་རྩུབ་སྨྲ་བ་སྟེ། །མེ་མཚོན་དུག་ནི་འབྱུང་བ་ལ། །མི་དགེ་དེ་ལྟར་ཡིད་མི་འབྱུང༑ །གཙུབ་ཤིང་ལྟ་བུའི་ལྕེ་ལས་བྱུང༌། །ཤིང་ལྟ་བུ་ཡི་སྙིང་<line/>
གིས་སྤེལ། །འཇིག་རྟེན་ཚིག་རྩུབ་མེ་ལྟར་འབར། །ཤིང་སྐམ་ལྟ་བུར་སྲེག་པར་བྱེད། །གང་དག་སྙན་པར་སྨྲ་ལ་དགའ། །འཇིག་རྟེན་ཀུན་གྱིས་ཕྱག་བྱེད་དོ། །འཇིག་རྟེན་<line/>
ཀུན་ལ་མ་དང་འདྲ། །དེ་ནི་ཕ་དང་འདྲ་བར་དགའ། །དང་པོར་སྙན་པར་སྨྲ་བ་དགེ །བདེ་འཇམ་བདེ་བ་འབྱུང་བ་ཡིན། །སྡིག་པ་མི་ཟད་སེལ་བ་དང༌། །མི་སྡུག་ས་ཀུན་སྦྱོང་<line/>
བ་ཡིན། །ཚིག་སྙན་མཐོ་རིས་སྐས་ཡིན་ཏེ། །ཚིག་སྙན་དགེ་བའི་གཏེར་ཡིན་ནོ། །ཚིག་སྙན་འཇིག་རྟེན་གཉེན་ཡིན་ཏེ། །ཚིག་སྙན་ལེགས་པ་མངོན་པར་འགྲུབ། །ཁྱོད་ཀྱིས་<line/>
</page>
<page index="518" id="429B">ཚིག་རྩུབ་དེ་སྨྲས་པས། །སེམས་ཅན་དམྱལ་བ་དྲག་པོར་འོངས། །ལྕེ་དེ་དག་ལའང་གནོད་པར་བྱེད། །དེ་རིང་ཅི་ཞིག་ཡོངས་སུ་སྨྲེ། །དེ་ལྟར་རྗེས་སུ་བསྟན་པ་ན་བརྫུན་དུ་སྨྲས་པ་<line/>
དེ་ཀུན་ཏུ་བསྟེན་ཅིང་བསྒོམས་ཏེ་མང་དུ་བྱས་ལ་རྗེས་སུ་ཡི་རང་ཞིང་མ་བཤགས་པ་དང༌། ལོ་འབུམ་ཕྲག་དུ་མར་ལྷན་ཅིག་གནས་སོ། །དེ་གལ་ཏེ་ཡང་དེ་ལས་ཐར་ན་གར་<line/>
བབ་བབ་ཏུ་འབྲོས་པ་དང༌། དེ་ནས་མདུན་ནས་གཤིན་རྗེའི་མི་རྣམས་ཀྱིས་བཟུང་སྟེ། དེ་སྡུག་བསྔལ་མི་བཟད་ལ་དྲག་པས་ཡོངས་སུ་གདུངས་ཤིང་ཚོར་བར་བྱེད་པ་མཐོང་ངོ༌། །དེ་<line/>
ནས་ཡང་དགེ་སློང་དེ་ཚིག་ཀྱལ་བ་ཀུན་ཏུ་བསྟེན་ཅིང་བསྒོམས་ཏེ། མང་དུ་བྱས་པའི་སྡིག་པ་མི་དགེ་བའི་ལས་ཀྱི་འབྲས་བུའི་རྣམ་པར་སྨིན་པ་ལ་རྟོག་པར་བྱེད་དེ། དེས་ཐོས་པ་ལས་<line/>
བྱུང་བའི་ཤེས་པས་བརྟགས་ན། སེམས་ཅན་དམྱལ་བ་པ་འདི་དག་རང་གི་ལས་ཀྱི་འབྲས་བུ་ལ་སྤྱོད་པ་སྡུག་བསྔལ་གྱིས་ཉམ་ཐག་ཅིང་ཤིན་ཏུ་མི་བདེ་བདེ་དག་གཤིན་རྗེའི་མི་རྣམས་<line/>
ལས་ཐར་ནས་ཀྱང་གར་བབ་བབ་ཏུ་འབྲོས་སོ། །དེ་ནས་གཤིན་རྗེའི་མི་གཞན་དག་གིས་བཟུང་ནས་སྨྲས་པ། ཀྱེ་གྲོགས་པོ་དག །ཁྱེད་ལ་ཅི་གནོད། དེ་དག་གིས་སྨྲས་པ། བདག་ཅག་ལ་<line/>
བཀྲེས་མང་[?] དང༌། སྐོམ་པ་གནོད་དོ་ཞེས་སྨྲས་ནས། ཚིགས་སུ་བཅད་དེ་སྨྲས་པ། ཐ་མར་གྱུར་པ་སྟོང་ཕྲག་དག །རང་གི་ལུས་ལས་གཙུབ་ཤིང་འབྱུང༌། །བཀྲེས་དང་སྐོམ་ལས་བྱུང་བའི་<line/>
</page>
<page index="519" id="430A">༄༅། །མེས། །བདག་ལ་མི་བཟད་སྲེག་པར་བྱེད། །ཁ་བ་མེ་ལྟར་ཁྱད་པར་ཆེ། །དེ་ནི་རི་རབ་ཡུངས་འབྲུ་བཞིན། །སེམས་ཅན་དམྱལ་བར་སྲེག་པ་ནི། །བཀྲེས་པའི་<line/>
ཁྱད་པར་དེ་འདྲའོ། །སེམས་ཅན་དམྱལ་བའི་མེ་བྱུང་བ། །དེ་ནི་གཞན་དུ་གནོད་པར་བྱེད། །བཀྲེས་དང་སྐོམ་ལས་བྱུང་བའི་མེ། །ལྷ་དག་ལ་ཡང་ཡོད་པ་མིན། །གནོད་པ་མི་བཟད་གང་<line/>
ཡིན་པ༑ ༑དེ་དག་དམྱལ་བར་བདག་ལ་བྱུང༌། །བཀྲེས་པའི་མེ་ཡིས་གནོད་པ་ལྟར། །དེ་དག་དེ་ལྟར་མི་གནོད་དོ། །དེའི་ཚིག་དེ་ཐོས་ནས་གཤིན་རྗེའི་ཕོ་ཉ་དག་ཕྲ་སྐམ་རབ་ཏུ་འབར་བ་<line/>
དག་བླངས་ནས། ཁ་གདངས་པའི་ནང་དུ་སྣོད་རབ་ཏུ་འབར་བར་ཟངས་ཤིན་ཏུ་བཞུས་པ་ཁྱེར་ནས་བླུགས་ཏེ། ཚིག་ཀྱལ་པ་སྨྲས་པའི་འབྲས་བུ་དེས་ཇི་ལྟར་ཁ་བ་ཆལ་ཆོལ་མེའི་ནང་དུ་<line/>
འཇུ་བ་དེ་བཞིན་དུ་དེའི་ལྕེའང་དེ་ལྟར་སྲེག་གོ །དེ་སྲེག་པ་མི་འདྲ་བ་གཉིས་ཀྱིས་སྲེག་པ་ན་ངུ་སྐད་འབྱིན། །ཆོ་ངེས་འདེབས། ཀུ་ཅོ་འདོན་ཅིང་མིག་ཤིན་ཏུ་འགྱུར་བར་བྱེད་དེ། ཟངས་དམར་པོ་རབ་ཏུ་<line/>
འབར་བ་དེས་དེའི་ལྕེ་སྲེག་པར་བྱེད་དོ། །ལྕེ་བསྲེགས་ནས་མིད་པ་སྲེག་གོ །མིད་པ་བསྲེགས་ནས་སྙིང་སྲེག་གོ །སྙིང་བསྲེགས་ནས་རྒྱུ་མ་སྲེག་གོ །དེ་དག་ཀྱང་སྲེགས་ནས་ལོང་ཀ་སྲེག་གོ།<line/>
ལོང་ཀའང་བསྲེགས་ནས་ཐུར་དུ་བྱུང་ངོ༌། །དེ་ལྟར་དེ་སྲེག་པ་ན་འདི་ལྟར་གཤིན་རྗེའི་མི་རྣམས་ཀྱིས་རྗེས་སུ་བསྟན་པ་ཚིགས་སུ་བཅད་དེས་སྨྲས་པ། སྔ་ཕྱི་འབྲེལ་པ་མེད་པའི་ཚིག།<line/>
</page>
<page index="520" id="430B">དོན་མེད་ཐོག་ཏུ་མི་ཕེབས་ཏེ། འབྲེལ་མེད་ཁྱོད་ཀྱིས་གང་སྨྲས་པ། །དེ་ཡེ་འབྲས་བུ་འདི་འདྲའོ། །གང་དག་རྟག་ཏུ་བདེན་མི་སྨྲ། །ཚིག་དོན་བཟང་པོ་མ་ཡིན་ཞིང༌། །ལྕེ་དེ་མཁས་པས་མི་མཐོང་སྟེ།།<line/>
ཤ་ཡི་གོང་བུ་ཙམ་དུ་ཟད། །གང་དག་རྟག་ཏུ་བདེན་སྨྲ་བ། །ཡོན་ཏན་བརྟན་ཞིང་རྟག་ཏུ་ལེགས། །དེ་ནི་མཐོ་རིས་སྐས་ཡིན་ཏེ། །དེ་ལ་ལྕེ་ཞེས་མི་བརྗོད་དོ། །དེ་ནས་གཤིན་རྗེའི་མི་དེ་དག་གིས་<line/>
སེམས་ཅན་དམྱལ་བ་པ་དེ་ལ་རྗེས་སུ་བསྟན་ནས་ཟངས་དམར་པོ་རབ་ཏུ་བསྐོལ་བ་དེ་དག་སེམས་ཅན་དམྱལ་བ་པའི་ཁར་ལྡུགས་ཏེ། ལོ་འབུམ་ཕྲག་དུ་མར་འབྲེལ་པ་མེད་པར་སྨྲ་བ་དེའི་རྣམ་<line/>
པར་སྨིན་པ་སྙིང་རྗེ་རྗེ་ལྟར་མྱོང་ངོ༌། །དེ་ནས་གལ་ཏེ་སེམས་ཅན་དམྱལ་བ་པ་དེ་གཤིན་རྗེའི་མི་དེ་དག་གིས་བཏང་ནས་གར་བབ་བབ་ཏུ་འབྲོས་སོ། །མེ་མདག་གི་ཆུ་བོའི་ནང་དག་ཏུ་བྱིང་སྟེ།<line/>
རབ་ཏུ་འཇུ་བ་ན་རྐང་པ་དང༌། བྱིན་པ་དང༌། རྐེད་པ་དག་མེ་མདག་གི་ཆུ་བོ་དེ་དག་གི་ནང་དུ་མར་སར་གྱི་གོང་བུ་ལྟ་བུར་རབ་ཏུ་འཇུ་བར་བྱེད་དོ། །དེ་ནས་ཡང་འབྱུང་བར་འགྱུར་ཏེ། དེ་ལྟར་<line/>
མགོན་འདོད་པ། སྐྱབས་འདོད་པ། དཔུང་གཉེན་འདོད་པ་དེ་གར་བབ་བབ་ཏུ་འབྲོས་སོ། །དེ་ནས་ལས་ཀྱིས་བྱས་པའི་ནོར་རྫས་མང་པོ་གསོབ་གསོག་སྙིང་པོ་མེད་པ་གཞན་གྱིས་<line/>
གཡོང་བ་[?] པ་དག་ལས་ཀྱིས་བསྐུལ་བ་རྨོངས་པ་དེ་འདི་ནི་བདག་གི་ཡིན་ནོ་སྙམ་མོ། །དེ་ནས་སེམས་ཅན་དམྱལ་བ་པ་དེ་ནོར་རྫས་ག་ལ་ཡོད་པ་དེ་ཉིད་དུ་རྒྱུག་གོ །དེ་བརྣབ་<line/>
</page>
<page index="521" id="431A">༄༅། །སེམས་མི་དགེ་བ་ཀུན་བསྟེན་ཅིང་བསྒོམས་ཏེ་མང་དུ་བྱས་པའི་འབྲས་བུ་འདི་ནི་གང་སེམས་ཅན་དམྱལ་བ་པ་དེས་དེ་ལྟར་ལོག་པར་མཐོང་བ་ཡིན་<line/>
ནོ༑ ༑དེ་ལྟར་བརྣབ་སེམས་མང་པོར་མཐོང་བ་དེའི་ལག་ཏུ་མཚོན་ཆ་འབྱུང་བར་འགྱུར་ཏེ། དེས་བརྒྱུགས་པ་དང༌། སེམས་ཅན་དམྱལ་བ་པ་གཞན་དག་གིས་ལག་ཏུའང་མཚོན་<line/>
ཆ་འབྱུང་བར་འགྱུར་ཏེ། དེ་དང་དེ་དག་ལྷན་ཅིག་མཚོན་གྱིས་འགྱེད་དོ། །སེམས་ཅན་དམྱལ་བ་པ་དེ་དང༌། དེ་དག་མཚོན་རྣོན་པོ་རྣམས་ཀྱིས་འཇོག་པར་བྱེད་དོ། །བཞོག་པ་དེ་དག་<line/>
ཀྱང་རུས་གོང་གི་ལྷག་མ་དེ་ཙམ་ཞིག་ལུས་པར་བྱེད་དོ། །དེ་ནས་ཡང་སླར་སྐྱེ་བར་འགྱུར་ཏེ། ཡང་དེ་བཞིན་དུ་བཞོག་པར་བྱེད་ཅིང་དེ་དག་ཡང་སྐྱེ་བར་འགྱུར་རོ། །དེ་ནས་ལོ་<line/>
འབུམ་ཕྲག་དུ་མ་འདས་པ་དང༌། ལས་ཀྱི་བྱས་པའི་གཤིན་རྗེའི་མི་རྣམས་འོངས་ནས་དེ་དག་གིས་མཚོན་ཆ་རྣོན་པོ་བླངས་ཏེ། སེམས་ཅན་དམྱལ་བ་པ་དེ་རྣམས་དང༌།<line/>
སེམས་ཅན་དམྱལ་བ་པ་གཞན་དེ་རྣམས་ལ་ཇི་ལྟར་ཡུངས་འབྲུ་བས་ཀྱང་ཕྲ་བ་དེ་ལྟར་ལུས་ཀྱི་ཤ་ལ་འཇོག་སྟེ། དེ་ལྟར་རུས་གོང་གི་ལྷག་མ་ཙམ་ཞིག་ལུས་པར་བྱེད་དོ། །དེ་ངུ་<line/>
སྐད་འབྱིན། ཆོ་ངེས་འདེབས། ངུ་ཞིང་སྨྲེ་སྔགས་འདོན་པ་བཞོག་བཞོག་ནས་ཡང་སྐྱེ་བར་འགྱུར་ཏེ། ཇི་ལྟར་ཆུ་སྲིན་བྱིས་པ་གསོད་བཞོག་བཞོག་ནས་ཆུའི་ནང་དུ་བཅུག་<line/>
</page>
<page index="522" id="431B">པ་དང༌། དེ་ནས་ཡང་སླར་སྐྱེ་བར་འགྱུར་བ་དེ་བཞིན་དུ་སེམས་ཅན་དམྱལ་བ་པ་དེ་དག་ལ་ཡང་སླར་སྐྱེ་བར་འགྱུར་རོ། །དེ་ལྟར་སྡུག་བསྔལ་གྱིས་ཉམ་ཐག་ཅིང་ངུ་སྐད་འབྱིན་པ་དེ་<line/>
དག་ལ་འདི་ལྟར་གཤིན་རྗེའི་མི་རྣམས་ཀྱིས་རྗེས་སུ་བསྟན་པ་ཚིགས་སུ་བཅད་དེ་སྨྲས་པ། བརྣབ་སེམས་ཀྱིས་ནི་ཉམས་པའི་མི། །བརྣབ་སེམས་ཀྱིས་ནི་ཡོངས་སུ་བསླུས། །<line/>
གཞན་ནོར་བདག་གིར་བྱ་སྙམ་པ། །དེ་ལྟར་དེ་ནི་བསླུས་པ་ཡིན། །བརྣབ་སེམས་སྡིག་པ་ཡིད་བྱེད་པ། །མཛངས་པ་རྣམས་ཀྱིས་མ་བསྟེན་ཏོ། །མར་མེ་འབར་བའི་མེ་བཞིན་<line/>
དུ༑ ༑བདག་གིས་བྱས་པས་སྲེག་པར་བྱེད། །བརྣབ་སེམས་སྡིག་པ་ཡིད་བྱེད་པ། །གནོད་པ་དག་ནི་ཉེ་བར་བྱེད། །ཚ་བར་སྨིན་ཅིང་དུག་འབྱུང་བ། །གང་ཡིན་དེ་ནི་རྟག་ཏུ་སྤོངས།།<line/>
གཞན་གྱི་ཕུན་སུམ་ཚོགས་མཐོང་ནས། །བདག་གིར་བྱ་སྙམ་བསམས་པ་ནི། །བརྣབ་སེམས་དེ་ཡིས་བསླང་བ་ཡི། །དུག་གི་འབྲས་བུ་འདིར་འོངས་སོ། །དེ་ལྟར་དེ་གཤིན་<line/>
རྗེའི་མི་རྣམས་ཀྱིས་སྤྱོ་སྤྱོ་བརྒྱད་བརྒྱད་ནས་ལོ་འབུམ་ཕྲག་མང་པོར་གནོད་པ་ཉིད་ཀྱིས་གནོད་པར་བྱེད་དེ། དེའི་སྡིག་པའི་ལས་ཀྱིས་འབྱང་བར་མི་འགྱུར་རོ། །དེ་ནས་ཡུན་<line/>
རིང་མོ་ཞིག་འདས་ནས་སེམས་ཅན་དམྱལ་བ་པ་དེ་མེ་མདག་གི་ཆུ་བོའི་ནང་དུ་བྱིང་ཞིང་འབྲོས་པ་ན། གར་བབ་བབ་ཏུ་འབྲོས་པ་དང༌། ལྕགས་ཀྱིས་གཞི་རབ་ཏུ་འབར་བའི་<line/>
</page>
<page index="523" id="432A">༄༅། །སྟེང་དུ་བབ་ནས་དེ་ནས་ཡང་དང༌། ཡང་དུ་འགྲེ་ལྡོག་སྟེ། ལངས་ནས་ཀུན་ཏུ་རྒྱུག་པ་ན། གཅིག་པུ་གཉིས་སུ་མེད་ཅིང་གྲོགས་མེད་པ་ལས་ཀྱི་དབང་གིས་<line/>
གྱུར་པའི་སེམས་ཅན་དམྱལ་བ་པ་ལས་ཀྱིས་དགྲའི་ནང་དུ་སོང་ངོ༌། །གལ་ཏེ་ཡང་གཤིན་རྗེའི་མི་དེ་དག་ལས་ཐར་ནས་གར་བབ་བབ་ཏུ་འབྲོས་སོ། །དེ་ནས་གནོད་སེམས་ཀུན་<line/>
ཏུ་བསྟེན་ཅིང་བསྒོམས་ཏེ་མང་དུ་བྱས་པ་དེའི་འབྲས་བུ་ཉེ་བར་གནས་པ་ནི་མགོན་འདོད་པ། སྐྱབས་འདོད་པ། དཔུང་གཉེན་འདོད་པ་དེ་སྐྱབས་དང༌། དཔུང་གཉེན་འདོད་ཅིང་ལས་<line/>
ཀྱིས་བྱས་པའི་སེངྒེ་དང༌། སྟག་དང༌། སྦྲུལ་ཤིན་ཏུ་ཁྲོས་པ་དག་མདུན་དུ་འདུག་པ་དང༌། དེ་དེ་དག་ལ་འཇིགས་ནས་གར་བབ་ཏུ་འབྲོས་ཀྱང་དེ་མི་དགེ་བའི་ལས་ཀྱིས་འབྲོས་<line/>
པར་ག་ལ་ནུས་ཏེ། དེ་དག་གིས་བཟུང་ངོ༌། །བཟུང་ནས་ཀྱང་ཤིན་ཏུ་འཁྲུགས་པ་རྣམས་ཀྱིས་དང་པོར་རེ་ཞིག་ཀླད་པ་ལ་ཟའོ། །དེའི་ཀླད་པ་ལ་ཟ་བ་ན་ངུ་སྐད་འབྱིན་ཅིང་སྨྲེ་སྔགས་<line/>
འདོན་ལ་འགྲེ་ལྡོག་པར་བྱེད་དོ། །དེའི་རྩིབ་ལོགས་ལའང་མཆེ་བ་དུག་ལྟར་རྣོ་བ་ཀུན་གྱིས་བྲད་བྲད་ནས་ཟ་ཞིང་སྟག་དག་གིས་ཀྱང་རྒྱབ་ཏུ་ཟོས། རྐང་པ་ནི་མེས་བསྲེགས་ཤིང་<line/>
གཤིན་རྗེའི་མི་རྣམས་ཀྱིས་ཀྱང་རྒྱང་རིང་པོ་ལ་སོགས་པར་འཕངས་སོ། །དེ་ལྟར་སྙིང་རྗེ་ཆེན་པོའི་ཤུགས་ཐོབ་པ་དེ་ལ་འདི་ལྟར་གཤིན་རྗེའི་མི་རྣམས་ཀྱིས་རྗེས་སུ་བསྟན་པ་<line/>
</page>
<page index="524" id="432B">ཚིགས་སུ་བཅད་དེ་སྨྲས་པ། མི་ཡི་སྐྱེས་བུ་ཐ་མ་ལ། །གནོད་སེམས་མེ་འདྲ་ཡོད་པ་ནི། །སྲེག་པ་དག་ལས་སྲེག་པ་ཐོབ། །དོན་མེད་ཅི་ཞིག་ཡོངས་སུ་སྨྲེ། །སེམས་ཅན་དམྱལ་བར་སྐྱེ་<line/>
བ་ཡི༑ ༑རྒྱུ་ནི་མི་ཟད་གནོད་སེམས་ཡིན། །ཐེག་པ་གང་གིས་བཅིངས་པ་ཡི། །མི་ནི་ཡོངས་སུ་ཁྲིད་པར་བྱེད། །གནོད་སེམས་དག་གིས་རྨོངས་པའི་མི། །རྟག་ཏུ་དེ་ལ་ཡིད་འཇུག་པ། །<line/>
ཞི་བར་ཤིན་ཏུ་མི་འགྱུར་ཏེ། །བུ་གའི་ནང་ན་སྦྲུལ་འདུག་བཞིན། །མི་གང་གནོད་སེམས་མི་བཟད་ཅིང༌། །ཤིན་ཏུ་དྲག་པའི་ངོ་བོ་ནི། །ཉི་མ་ལ་ནི་མུན་པ་བཞིན། །དེ་དག་ལ་ནི་བདེ་བ་<line/>
མེད༑ ༑གནོད་སེམས་སྙིང་ལ་ཡོད་པ་ནི། །ཀུན་གྱིས་བསྲུང་བར་མི་ནུས་ཏེ། །བཤེས་གྲོགས་གཉེན་གྱི་མིས་མ་ཡིན། །ཆོས་དང་དོན་གྱི་ཚོགས་ཀྱིས་མིན། །གནོད་སེམས་འདི་ནི་མུན་<line/>
པ་ཡི༑ ༑ཚོགས་དང་འདྲ་ཞེས་བརྗོད་པ་ཡིན། །གནོད་སེམས་སྐྱེད་པར་བྱེད་པ་ནི། །གནོད་སེམས་ཞེས་ནི་ཡོངས་སུ་སྒྲོགས། །གནོད་སེམས་མེད་པ་ཇི་ལྟར་འགྱུར། །གནོད་སེམས་<line/>
མེད་པ་མཆོག་ཏུ་དགེ །གནོད་སེམས་ཡོད་པ་ཕ་རོལ་ཏུ། །མི་ཟད་འཆི་བར་དེ་དག་འགྲོ་།གནོད་སེམས་ཀྱིས་ནི་དྲངས་པ་དག །སེམས་ཅན་དམྱལ་བ་དྲག་པོར་འོངས། །ལས་ཟད་ནས་<line/>
ནི་ཐར་འགྱུར་ཞིང༌། །དམྱལ་བར་འགྲེ་ལྡོག་མི་བྱེད་དོ། །དེ་ལྟར་བསྟན་ཅིང་རྗེས་སུ་བསྟན་ནས་གཤིན་རྗེའི་མི་རྣམས་དང༌། སེངྒེ་དང༌། སྟག་གནོད་སེམས་མང་དུ་ཡོད་པ་རྣམས་ཀྱིས་<line/>
</page>
<page index="525" id="433A">༄༅། །མཐུན་པར་རྡེག་ཅིང་ཟ་བར་བྱེད་དེ། ས་བོན་ལས་འབྲས་བུ་འབྱུང་བ་བཞིན་དུ་དེའི་གནོད་སེམས་དང་མཐུན་པར་ལས་ཀྱི་རྣམ་པར་སྨིན་པ་འབྱུང་སྟེ། དེ་<line/>
ལྟར་སེམས་ཅན་དམྱལ་བ་པ་དེ་ལས་དེའི་འབྲས་བུས་འཚེད་ཅིང་ཟའོ། །དེ་གལ་ཏེ་ཡང་དེ་ལས་ཐར་ན་མགོན་འདོད་པ། སྐྱབས་འདོད་པ། གར་བབ་བབ་ཏུ་འབྲོས་སོ། །སྡིག་<line/>
པ་ཆེན་པོས་བསྐུལ་བ་ལོག་པར་ལྟ་བ་མཚམས་མེད་པ་ལྔའི་ལམ་ནི་འདི་ཡིན་ཏེ། མནར་མེད་པར་སྐྱེས་ནས་དེ་ནས་ངེས་པར་མྱོང་བར་འགྱུར་བའི་མཚམས་མེད་པ་གཞན་<line/>
དག་ཡོད་པ་དེར་སྐྱེ་ལ། སྐྱེས་མ་ཐག་ཏུ་ལས་སོ་སོར་མྱོང་བར་འགྱུར་རོ། །སེམས་ཅན་དམྱལ་བ་པ་དེ་མུ་སྟེགས་ཀུན་ཏུ་རྒྱུ་དང༌། རྫོགས་བྱེད་དང༌། ལྷས་བྱིན་དང༌། ཀོ་ཀ་<line/>
ལི་ཀ་གང་དུ་འཚེད་པའི་གནས་དེར་སེམས་ཅན་དམྱལ་བ་པ་ཆེན་པོ་འདིའང་འགྲོ་བར་འགྱུར་ཏེ། གང་ན་སྡུག་བསྔལ་ངེས་པར་མྱོང་བར་འགྱུར་བ་མི་ཟད་པ་ཚ་བ་དྲག་པ་<line/>
པས་ཀྱང་ཤིན་ཏུ་དྲག་པ་དེ་དག་རྗེས་སུ་མྱོང་ངོ༌། །དེའི་སྡུག་བསྔལ་སེམས་ཅན་ཐམས་ཅད་ཀྱིས་དཔེ་བྱ་བར་སླ་བ་མ་ཡིན་ཏེ། མནར་མེད་པའི་སྡུག་བསྔལ་དེ་མྱོང་བར་འགྱུར་<line/>
རོ༑ ༑སྡིག་པ་བྱེད་པ་དེ་མུན་པའི་ཚོགས་སུ་གྱུར་པ་དང༌། སེམས་ཅན་ཐམས་ཅད་སྤུ་ཟིང་ཞེས་བྱེད་པ་མནར་མེད་པ་ཆེན་པོ་ག་ལ་བ་དེར་དེའི་འཚེད་དོ། །སྲེག་གོ །གཤེག་གོ།<line/>
</page>
<page index="526" id="433B">མཚོན་ཆར་ལྟར་འབབ་པས་བཞོག་གོ །དེ་ནས་ཡང་འབྱུང་བར་འགྱུར་ཏེ། ཡང་འཇོག་གོ །གཤེག་གོ །སྲེག་གོ །མངའ་བོ་ཆེ་དང༌། རྡོ་རྗེ་དང༌། སེར་བ་དང༌། རྡོ་ཆར་ལྟར་འབབ་པས་<line/>
གསོད་དོ། །དེ་ལྟར་མཚམས་མེད་པ་ལྔ་བྱེད་པ་དེ་དག་སྲེག་པ་ན། མེའི་ཕུང་པོ་ཆེན་པོ་བཅུ་གཅིག་བྱུང་སྟེ། དེ་དག་ཤིན་ཏུ་སྡུག་བསྔལ་བར་བྱེད་དོ། །དེར་ཕྱོགས་བཅུའི་མེ་འབར་བ་<line/>
བཅུ་དང༌། མེའི་ཕུང་པོ་བཅུ་གཅིག་འབྱུང་སྟེ། བཀྲེས་པ་དང༌། སྐོམ་པ་བྱས་ནས་ཁར་འབྱུང་ངོ༌། །དེའི་ལུས་ཀྱི་སྟེང་འོག་དང༌། རྩིབ་ལོགས་སུ་འབར་བའི་ཕྲེང་བ་མཆེད་པས་<line/>
ཇི་ལྟར་དེའི་ལུས་ཀྱི་གསེབ་ཕྲ་མོའང་མི་མངོན་པ་དེ་ལྟར་སྲེག་གོ །མེ་དེའང་ཇི་ལྟར་སྐྲ་དེ་དག་གི་རྩེ་མོའི་བར་ཡང་མི་མངོན་པ་དེ་ལྟར་ཕན་ཚུན་ཤིན་ཏུ་ཉོན་མོངས་པར་འཚེད་<line/>
པས་མནར་མེད་དོ། །བདེ་བའི་བར་སྐབས་ཀྱི་དུས་ཅུང་ཟད་ཀྱང་མེད་པས་མནར་མེད་དོ། །དབང་པོ་ཐམས་ཅད་ཡུལ་ཀུན་ལ་འཚེད་ཅིང་ཡིད་དང་འགལ་བས་མནར་མེད་དེ། འཇིག་<line/>
རྟེན་དེ་ནས་ཤི་ནས་སེམས་ཅན་དམྱལ་བ་ཆེན་པོ་མནར་མེད་པ་མ་གཏོགས་པར་དེ་ལས་གཞན་དུ་མི་སྐྱེ་སྟེ། མནར་བའི་གཞི་མེད་ཅིང་གནོད་པའི་གྲངས་ཀྱི་བར་མེད་པའི་ཕྱིར་<line/>
མནར་མེད་དོ། །འདོད་པའི་ཁམས་སུ་གཏོགས་པའི་སེམས་ཅན་ཐམས་ཅད་ཀྱི་འོག་ཏུ་གྱུར་པ་ནི་མནར་མེད་པ་དེ་དག་ཡིན་ཏེ། གཞན་དག་མནར་མེད་པ་ཡིན་པས་མནར་མེད་<line/>
</page>
<page index="527" id="434A">༄༅། །དོ༑ ༑སེམས་ཅན་དམྱལ་བ་ཆེན་པོ་དེའི་མགོ་ལ་ཇི་ལྟར་སྟེང་ནས་གནོད་པས་ཀུན་ནས་ཉོན་མོངས་པ་ལྟར་དེའི་མགོ་ལའང་དེའི་བར་སྐབས་ཀྱི་གཞི་མེད་<line/>
པས་མནར་མེད་དོ། །ས་གཞི་ཟངས་དམར་པོ་རབ་ཏུ་བསྐོལ་བ་དང༌། ཁྲག་དང༌། ཤ་དང༌། རུས་པར་འདྲེས་ཤིང་འཁྲུགས་པ་དག་ལ་བར་མེད་པ་དེ་བཞིན་དུ་མནར་མེད་པའང་པགས་<line/>
པ་དང༌། ཤ་དང༌། ཚིལ་དང༌། རུས་པ་དང༌། རྐང་དུ་གཏོགས་པ་ཐམས་ཅད་རབ་ཏུ་འབར་ཏེ། དེ་ལྟར་ཀུན་ནས་རབ་ཏུ་འབར་བ་དག་ལ་མངོན་པ་ཡང་མེད་ཅིང་མནར་བའི་གཞི་<line/>
ཅུང་ཟད་ཀྱང་མེད་པའི་ཕྱིར་མནར་མེད་དོ། །རི་ལས་ཆུ་འབབ་པའི་ཤུགས་ལྟར་ཉིན་གཅིག་བཞིན་དུ་གནོད་པ་དཔེ་མེད་པ་འཕེལ་ཞིང་འབྱུང་སྟེ། དེ་ལྟར་གནོད་པ་རྣམས་<line/>
མནར་བའི་གཞི་ཅུང་ཟད་ཀྱང་མེད་པས་མནར་མེད་དོ། །སྲིད་པ་བར་མ་འགག་པ་དང་དུས་མཉམ་དུ་ལན་གྲངས་གཞན་ལ་མྱོང་བར་འགྱུར་བའི་ལས་ཀྱིས་དེར་སྐྱེས་ནས་<line/>
མནར་བའི་གཞིའི་བར་ཤིན་ཏུ་ཆུང་བའང་མེད་པའི་ཕྱིར་མནར་མེད་དོ། །དེ་ལྟར་གནོད་པ་བརྗོད་པར་མི་ནུས་ཀྱང་ཅུང་ཟད་ཅིག་དཔེར་བྱ་ན། རྒྱ་མཚོའི་ཆུའི་ཐིགས་པ་<line/>
བགྲང་བར་སླ་བ་མ་ཡིན་པ་དེ་བཞིན་དུ་མནར་མེད་པ་རྣམས་ཀྱི་ལས་ཉེས་པར་བྱས་པ་ལྔའི་གནོད་པ་བགྲང་བའམ། བརྗོད་པར་སླ་བ་མ་ཡིན་ནོ། །འདི་ལྟ་སྟེ། ཇི་ལྟར་མནར་<line/>
</page>
<page index="528" id="434B">མེད་པའི་ལས་ལྕི་བའི་མཐུས་དེའི་ཚེ་སྡུག་བསྔལ་གྱི་གནས་གཞན་ཅིའང་མེད་དེ། སྡུག་བསྔལ་དེའང་དེ་ལྟ་བུ་ཡིན་ནོ། །གང་གིས་མནར་མེད་པའི་ལས་གཅིག་བྱས་ན་།དེའི་སྡུག་<line/>
བསྔལ་ཆུང་བར་འགྱུར་རོ། །གང་གིས་ལས་གཉིས་བྱས་ན་དེའི་ཚེད་པས་ལུས་ཆེ་བར་འགྱུར་ཏེ། སྡུག་བསྔལ་ཡང་དེ་ལྟར་རྒྱུ་དང༌། རྒྱུ་ཡིས་འབྲས་བུ་ལྕི་བར་འགྱུར་རོ། །བདེ་<line/>
བ་དང༌། སྡུག་བསྔལ་གྱི་རྒྱུ་ནི་དཔེ་མེད་པར་འགྱུར་ཏེ། འདོད་པ་རྣམས་ཀྱི་ནི་བདེ་བ་ཡིན། མི་འདོད་པ་རྣམས་ཀྱི་ནི་སྡུག་བསྔལ་བ་ཡིན་ཏེ། གནས་འདི་གཉིས་ནི་སྟེང་དང༌།<line/>
འོག་དང༌། མཐའ་དག་ཏུ་དཔེ་བྱ་བར་མི་ནུས་སོ། །དེ་ཅིའི་ཕྱིར་ཞེ་ན། ལེགས་པར་བྱས་པ་དང༌། ཉེས་པར་བྱས་པའི་མཐའ་དག་ནི་རྒྱུ་མཐུན་པར་འབྲས་བུ་འབྱུང་སྟེ། སེམས་<line/>
ཅན་དམྱལ་བ་པ་རྣམས་ཀྱང་དེ་དང་འདྲ་བར་དཔེ་བྱ་བར་མི་ནུས་སོ། །དེ་ལྟར་དེ་བསྐལ་པའམ། བསྐལ་པ་ལས་ལྷག་པར་བསྲེགས་ནས་ལས་དེ་ཟད་ན་ཐར་པར་འགྱུར་ཏེ། རྒྱུ་<line/>
རྐྱེན་ཟད་ན་འབྲས་བུའང་ཟད་པར་འགྱུར་རོ། །ཇི་ལྟར་མེ་ཤི་ན་ཚ་བ་མེད་པར་འགྱུར་བ་དང༌། ས་བོན་ཟད་ན་འབྲས་བུའང་ཟད་པར་འགྱུར་བ་དེ་བཞིན་དུ་གང་གི་ཚེ་མནར་མེད་<line/>
པའི་མི་དགེ་བའི་ལས་དེ་བཅོམ་ཞིང་སྤངས་ལ་ཟད་པར་གྱུར་པ་དེའི་ཚེ་སེམས་ཅན་དམྱལ་བ་དེ་ལས་ཐར་པར་འགྱུར་རོ། །ཐར་ནས་ཀྱང་རྒྱུ་མཐུན་པའི་འབྲས་བུ་རི་གསེབ་ཁབ་<line/>
</page>
<page index="529" id="435A">༄༅། །རྩེ་ལྟ་བུའི་ནང་དུ་ཡི་དྭགས་རྣམས་སུ་སྐྱེ་བར་འགྱུར་རོ། །དེར་སྐྱེས་ནས་བཀྲེས་པ་དང༌། སྐོམ་པས་གདུངས་ཤིང་ལུས་ཚལ་ཤིང་བསྲེགས་པ་ལྟ་བུར་འགྱུར་<line/>
རོ༑ ༑དེ་ལས་ཐར་ནས་ཀྱང་དུད་འགྲོའམ། ཆུ་སྲིན་བྱིས་པ་གསོད་པ་དག་ཏུ་སྐྱེ་བར་འགྱུར་རོ། །དེ་བཞིན་དུ་ལྗན་ལྗིན་གྱི་ཚོགས་ཕྱིས་མི་གཙང་བ་འཇིག་པར་བྱེད་པའི་སྲིན་བུར་<line/>
འགྱུར་རོ། །ཚེ་རབས་ཉིས་སྟོང་དུ་ཡི་དྭགས་བཀྲེས་ཤིང་སྐོམ་པ་དག་གིས་གདུངས་པར་འགྱུར་ཞིང་བསྲེག་པར་འགྱུར། ཚེ་རབས་ཉིས་སྟོང་དུ་དུད་འགྲོ་རྣམས་སུ་སྐྱེ་སྟེ། ཡང་<line/>
ལས་ཀྱི་དབང་གིས་རྒྱུ་དང་མཐུན་པའི་འབྲས་བུས་དུད་འགྲོའི་རིས་སྡུག་བསྔལ་བ་རྣམ་པ་སྣ་ཚོགས་ཀུན་དང༌། ཟ་བ་དང༌། གསད་པའི་བསམ་པ་ཐ་དད་པ་རྣམས་ཀྱི་ནང་དུ་སྐྱེ་བར་<line/>
འགྱུར་རོ། །དེ་གཅིག་ལ་གཅིག་ཟ་བའི་སྡུག་བསྔལ་དེ་ལས་ཐར་ནས་གལ་ཏེ་ལན་གྲངས་གཞན་ལ་མྱོང་བར་འགྱུར་བའི་ལས་ཀྱིས་མིའི་ནང་དུ་སྐྱེས་ན་ལས་དེ་དང་རྒྱུ་མཐུན་<line/>
པར་ཚེ་རབས་ལྔ་བརྒྱར་མངལ་དུ་འཆི་བར་འགྱུར་རོ། །ཚེ་རབས་ལྔ་བརྒྱར་བྱུང་མ་ཐག་ཏུ་འཆི་བར་འགྱུར། ཚེ་རབས་ལྔ་བརྒྱར་གོག་ཐལ་ཐུལ་ཙམ་ན་འཆི་བར་འགྱུར་རོ། །གལ་<line/>
ཏེ་ཡང་ཕྱིས་རྒྱུ་དང་མཐུན་པའི་འབྲས་བུ་མ་ལུས་པར་འབྱུང་སྟེ། དེ་ལུས་མཐའ་ཡས་པ་ནས་ཞུགས་པ། ལས་ཀྱི་དྲ་བ་དང་མཐུན་པའི་འབྲས་བུ་ཆུང་དུ་དང༌། འབྲིང་དང༌། ཆེན་<line/>
</page>
<page index="530" id="435B">པོ་དམིགས་པར་འགྱུར་རོ། །འདིར་དགེ་སློང་གིས་ཚིགས་སུ་བཅད་དེ་སྨྲས་པ། འཁོར་བ་ཐེག་པ་མེད་པ་ནས། །ལས་ཀྱི་དྲ་བས་བསྒྲིབས་པའི་མི། །རང་གི་ལས་ཀྱི་རྒྱུ་འབྲས་ལས་<line/>
བྱུང་བ་སྐྱེ་ཞིང་འཆི་བ་ཡིན། །ལྷ་ལས་དམྱལ་བར་སྐྱེ་འགྱུར་ཞིང༌། །དམྱལ་ལས་དེ་བཞིན་ལྷ་ཡུལ་དུ། །མི་རྣམས་ཡི་དྭགས་ཡུལ་དུའམ། །སེམས་ཅན་དམྱལ་བར་རབ་ཏུ་འགྲོ།།<line/>
གཞན་དང་གཞན་དུ་འབྱུང་ཞིང་སྐྱེ། །གཞན་དང་གཞན་དུ་འབྱུང་ཞིང་བདེ། །སྲེད་པའི་ལས་ཀྱིས་བྱུང་བའི་ཚེ། །དབང་ཕྱུག་ལ་སོགས་དེ་མ་བྱས། །འཁོར་བར་སྲོག་ཆགས་<line/>
རྣམས་ཀྱིས་ནི། །རྟག་ཏུ་ལས་ནི་གྲངས་མེད་བྱས། །དེ་བཞིན་གཤེགས་པ་མ་གཏོགས་པས། །མཁས་པས་ནམ་ཡང་མི་ཤེས་སོ། །ལས་དེའི་རྣམ་པ་བདག་གིས་ཤེས། །<line/>
རྒྱུ་དང་རྐྱེན་ནི་རྟག་ཏུ་རིག །སྟོབས་དེ་བདག་དང་ལྡན་པས་ན། །སྲོག་ཆགས་ཀུན་ལ་སོ་སོར་ཕན། །དགེ་སློང་དག། དེ་ལྟར་དགེ་སློང་དེས་མནར་མེད་པའི་སྡུག་བསྔལ་དག་སོ་<line/>
སོར་མཐོང་བ་ན་འཁོར་བ་ཐམས་ཅད་ལ་ཡིད་འབྱུང་ཞིང་བྱམས་པ་མཆོག་གི་བདག་ཉིད་དང༌། སྙིང་རྗེ་ཡོངས་སུ་བསྒོས་པའི་སེམས་ཉེ་བར་བཞག་པས་ས་གཞན་བཅུ་གཅིག་<line/>
པ་ལ་ཞུགས་སོ། །དེ་ས་གཞན་དེ་ལ་ཞུགས་པ་དང༌། ས་བླ་བ་དག་དགའ་ནས་བར་སྣང་ལ་སྤྱོད་པའི་གནོད་སྦྱིན་རྣམས་ལ་མངོན་པར་བསྙད་དོ། །དེ་དག་གིས་ཀྱང་རྒྱལ་པོ་<line/>
</page>
<page index="531" id="436A">༄༅། །ཆེན་པོ་བཞི་ལ་བསྙད་དོ། །དེ་དག་གིས་ཀྱང་རྒྱལ་ཆེན་བཞིའི་ལྷ་རྣམས་ལ་བསྙད་དེ། དེ་ལྟར་སྔ་མ་བཞིན་དུ་སྦྱར་ནས། ཚངས་པ་ཆེན་པོའི་ལྷ་རྣམས་ཀྱི་<line/>
བར་དག་གཅིག་ལ་གཅིག་སྒྲོགས་ཏེ། འདི་ལྟར་ལྷོ་ཛམྦུའི་གླིང་ན་ཡུལ་ཆེ་གེ་མོ་ཞིག་ན་རིགས་ཀྱི་བུ་མང་གེ་མོ་ཞིག་སྐྲ་དང༌། ཁ་སྤུ་བྲེགས་གོས་དུར་སྨྲིག་བགོས་ནས་དད་པས་ཁྱིམ་ནས་<line/>
ཁྱིམ་མེད་པར་རབ་ཏུ་བྱུང་སྟེ། དེ་བདུད་དང་ལྷན་ཅིག་གཡུལ་འགྱེད་པར་འདོད་ལ་དེ་ཡུལ་གྱི་དངོས་པོ་ལ་མི་འདོད་དེ། ཀུན་ནས་ཉོན་མོངས་པའི་ཤུལ་རྣམས་ལ་དགའ་བར་མི་བྱེད་<line/>
དོ༑ ༑དེས་བཅུ་གཅིག་པ་ལ་ཞུགས་པ་དེ་ཐོས་ནས། ལྷ་ཚངས་པ་ཆེན་པོ། བདུད་ཀྱི་ཕྱོགས་ནི་དམས་སོ། །དམ་པའི་ཆོས་ཀྱི་ཕྱོགས་ནི་མཐོའོ། །དགེ་བའི་ཕྱོགས་ནི་འཕེལ་ཏོ། །ཆོས་<line/>
ལ་ཆོས་ཀྱི་རྗེས་སུ་འཇུག་པ་ནི་ཀུན་ནས་བྱུང་ངོ་ཞེས་ཡིད་རབ་ཏུ་དགའོ། །དགེ་སློང་དག །དེ་ནས་ཡང་རྣལ་འབྱོར་སྤྱོད་པ་ནང་གི་ཆོས་ལ་ཆོས་ཀྱི་རྗེས་སུ་ལྟ་ཞིང་གནས་པ་མནར་<line/>
མེད་པ་ཇི་ལྟ་བུ་བཞིན་མཐོང་ནས། དེའི་འཁོར་ཇི་ལྟར་འདུག་སྙམ་ནས་རྟོག་པར་བྱེད་དེ། ཀྱེ་མ་སེམས་ཅན་དམྱལ་བ་ཆེན་པོའི་འཁོར་ཇི་སྙེད་ཅིག་ཡོད་སྙམ་དུ་ཡོངས་སུ་རྟོག་པར་བྱེད་<line/>
དོ༑ ༑དེས་ཐོས་པ་ལས་བྱུང་བའི་ཤེས་པའམ། ལྷའི་མིག་གིས་འདི་ལྟར་མནར་མེད་པ་དགེ་སློང་གི་ཡིད་བྱུང་བ་དེ་མཐོང་ནས་དེའི་འཁོར་གཞན་ལ་རྟོག་པར་བྱེད་དོ། །དེ་ནས་ཡང་<line/>
</page>
<page index="532" id="436B">དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས། སེམས་ཅན་དམྱལ་བ་ཆེན་པོ་མནར་མེད་པའི་འཁོར་ལ་རྟོག་པར་བྱེད་དེ། ཀྱེ་མ། སེམས་ཅན་དམྱལ་བ་ཆེན་པོའི་འཁོར་<line/>
ཇི་སྙེད་ཅིག་ཡོད་སྙམ་མོ། །དེས་ཐོས་པ་ལས་བྱུང་བའི་ཤེས་པས་ཇི་ལྟར་སེམས་ཅན་དམྱལ་བ་ཆེན་པོ་གཞན་དག་གིས་འཁོར་བཅུ་དྲུག་པ་ཡོད་པ་དེ་བཞིན་དུ་མནར་མེད་པའང་<line/>
འཁོར་བ་བཅུ་དྲུག་གི་བར་དུ་ཡོད་པར་མཐོང་སྟེ། འདི་ལྟ་སྟེ། བྱ་རོག་ཁ་དང༌། ཐམས་ཅད་ས་འོག་དང༌། སྡུག་བསྔལ་མཐའ་ཡས་མང་དང༌། ཝ་སྐད་འབྱིན་དང༌། ལྕགས་ཀྱི་ལྕེ་<line/>
སྦྱང་གི་ཟས་དང༌། ལྟོ་གང་དང༌། ལུས་ཞུམ་དང༌། རྨི་ལམ་འཇིགས་བྱེད་སྟོན་དང༌། ལུས་ཞུམ་མི་བཟད་འཕྱང་དང༌། རི་བརྩེགས་ཆར་ལྟར་འབབ་དང༌། བྱ་འཛམ་པ་སྐད་འབྱིན་<line/>
དང༌། སྐར་ཕྲེང་དང༌། སྡུག་བསྔལ་ཀུན་གྱིས་ཉེན་དང༌། གོས་དྲི་དང༌། ལྕགས་གླེབས་དང༌། འགྲོ་བ་མེས་སྲེག་སྟེ། འདི་དག་ནི་སེམས་ཅན་དམྱལ་བ་ཆེན་པོའི་འཁོར་བཅུ་དྲུག་<line/>
ཡིན་ནོ། །དེ་ལ་མི་དགེ་བ་བཅུའི་ལས་ཀྱི་ལམ་དང༌། སེམས་ཅན་དམྱལ་བ་ཆེན་པོར་འགྲོ་བ་ལྔ་དག་གིས་མནར་མེད་པ་འགྲུབ་པ་མཐོང་སྟེ། ནང་དུ་ལྔ་དག་བྱས་པས་མནར་མེད་<line/>
པ་དེར་སྐྱེ་བར་འགྱུར་རོ། །དེ་དང་མཐུན་པའི་ལས་ཆུང་དུ་བྱས་པས་ནི་དེའི་འཁོར་དུ་སྐྱེ་བར་འགྱུར་ཏེ། ཇི་ལྟར་བྱས་ཤིང་བསགས་པ་ལས་ཀྱི་ཉེར་བསྡོགས་དང༌། ལས་ཀྱི་མཇུག་<line/>
</page>
<page index="533" id="437A">༄༅། །བྱས་པ་བསྟེན་ཅིང་བསྒོམས་ཏེ་མང་དུ་བྱས་པ་བཞིན་དུ་སེམས་ཅན་དམྱལ་བའི་འཁོར་གཞན་དུ་སྐྱེ་བར་འགྱུར་རོ། །དེ་ལ་མང་དུ་མནར་མེད་པ་ལྔ་<line/>
འབྱུང་སྟེ། འདི་ལྟ་སྟེ། བསམ་བཞིན་དུ་མལ་ངན་སེམས་ཀྱིས་ཁྲག་འབྱིན་པར་བྱེད་ཅིང་འབྱིན་པ་དེ་ལ་དགའ་བར་བྱེད། གོམས་པར་བྱེད། མང་དུ་བྱེད། ཕ་རོལ་དག་ལ་<line/>
སྟོན་པར་བྱེད། དེ་ཉིད་ལ་རབ་ཏུ་འཇོག་པར་བྱེད་ཅིང་དེ་ཉིད་ལས་བྱེད་དུ་འཇུག་ན། དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་བྱ་རོག་ཁ་ཞེས་<line/>
བྱ་བར་སྐྱེ་བར་འགྱུར་རོ། །དེར་སྐྱེས་ནས་མནར་མེད་པ་མ་གཏོགས་པར་གང་ཡང་སོས་ལ་སོགས་པ་བདུན་གྱི་གནོད་པ་ཐམས་ཅད་བརྒྱ་འགྱུར་དུ་འབྱུང་ངོ༌། །ཁྱད་པར་དུ་<line/>
འབྱུང་བ་ཇི་ལྟར་བྱ་རོག་གི་ཁ་ལྟར་གདངས་ནས་གཤིན་རྗེའི་མི་ནག་པོ་ཞེས་བྱ་བས་བ་ཚྭའི་ཆུ་བོ་དེ་དག་ལེན་པར་བྱེད་དོ། །བ་ཚྭའི་ཆུ་བོ་དེ་དག་ནི་ཤུགས་དྲག་པ་<line/>
ཡིན་ཏེ། བ་ཚྭའི་ཆུ་བོ་དེ་ལ་དེའི་ཁ་བཟེད་དུ་འཇུག་གོ །བ་ཚྭའི་ཆུ་བོ་དེས་མཆུ་དང༌། རྐན་དང༌། སོ་དང༌། མིད་པ་དང༌། རྣ་བ་དང༌། སྙིང་དང༌། མཆིན་པ་དང༌། རྒྱུ་མ་<line/>
དང༌། ཕོ་བ་དང༌། ལོང་ཀ་དང༌། གློ་བ་དག་བསྲེགས་ནས་ཐུར་དུ་བྱུང་ངོ༌། །དེ་ཚ་བའི་ཆུ་བོའི་ནང་དུ་སོང་སྟེ། ཁོང་བའི་ནང་དུ་སོང་ཞིང་བུ་གའི་ནང་དུ་སོང་བ་དེས་གསོག་ཏུ་<line/>
</page>
<page index="534" id="437B">གྱུར་ཅིང་ཕྱི་རོལ་འབའ་ཞིག་ལུས་ཏེ་ལས་ཀྱི་ཆད་པས་བཟུང་ཞིང་སྡུག་བསྔལ་ཚ་བ་རྩུབ་པ་དག་མྱོང་བ་ན། དུས་ཡུན་རིང་པོ་ལོ་བགྲང་གིས་མི་ལང་བར་འཚེད་པར་བྱེད་དེ།<line/>
དེ་ཇི་སྲིད་དུ་དེའི་སྡིག་པའི་ལས་བཅོམ་ཞིང་སྤངས་ལ་ཟད་པར་མ་གྱུར་པ་དེ་སྲིད་དུ་འཚེད་དོ། །དེ་དེ་ལས་ཐར་ན་ལས་དེ་དང་རྒྱུ་མཐུན་པར་ཚེ་རབས་སྟོང་དུ་ཡི་དྭགས་ལྟོ་<line/>
གུག་ཏུ་སྐྱེ་བར་འགྱུར། ཚེ་རབས་སྟོང་དུ་དུད་འགྲོ་གླང་པོ་ཆེ་དང༌། སྲིམ་ར་དང༌། དྷུ་ན་དྷུ་དང༌། མ་ར་དང༌། སྲེ་མོ་དང༌། སྤྲུལ་དང༌། འགའ་ལ་དང༌། གོ་ཏ་ཀ་དང༌། ས་རྐོ་དང༌།<line/>
སྦྲང་བུ་དང༌། ཕྱེ་བ་དང༌། བལ་གླང་གི་རིགས་རྣམས་སུ་སྐྱེ་བར་འགྱུར་རོ། །གལ་ཏེ་ཡང་དེ་ལས་ཐར་ནས་མི་རྣམས་དང་སྐལ་བ་མཉམ་པར་མིར་སྐྱེས་ན། དེ་རྔོན་པའི་རིགས་<line/>
སུ་སྐྱེ་བར་འགྱུར་ཏེ། ཚེ་རབས་ཉིས་བརྒྱར་མངལ་དུ་གནས་པ་ཉིད་ནའམ། གོག་ཐལ་ཐུལ་ནའམ། ཁ་སྤུ་སྐྱེས་ཙམ་ན་འཆི་བར་འགྱུར་ཏེ། བག་ཆགས་དེས་དེ་ཕྱིས་ཞིང་<line/>
སྡིག་པ་བྱེད་པ་མཐོང་ངོ༌། །དེ་ནས་ཡང་དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་སེམས་ཅན་དམྱལ་བ་ཆེན་པོ་མནར་མེད་པའི་འཁོར་ལ་བརྟགས་ན།<line/>
དེས་ཐོས་པ་ལས་བྱུང་བའི་ཤེས་པས་སེམས་ཅན་དམྱལ་བ་ཐམས་ཅད་ས་འོག་ཅེས་བྱ་བ་མཐོང་ངོ༌། །དེར་སེམས་ཅན་དག་ལས་གང་གིས་སྐྱེ་བར་འགྱུར་སྙམ་ནས་དེས་ཐོས་པ་<line/>
</page>
<page index="535" id="438A">༄༅། །ལས་བྱུང་བའི་ཤེས་པས་བརྟགས་ན། གང་གིས་བསམས་པ་བཞིན་དུ་དགེ་སློང་མ་དགྲ་བཅོམ་པ་ཟག་པ་ཟད་པ་ལ་སྤྱད་པ་ཀུན་ཏུ་བསྟེན་ཅིང་<line/>
བསྒོམས་ཏེ་མང་དུ་བྱས་ན། དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་ཐམས་ཅད་ས་འོག་ཏུ་སྐྱེ་བར་འགྱུར་རོ། །དེར་སྐྱེས་ནས་ཀྱང་དེ་ལ་གང་<line/>
སེམས་ཅན་དམྱལ་བ་ཡང་སོས་ལ་སོགས་པ་བདུན་གྱིས་གནོད་པ་བསྡུས་པ་དེ་དག་ཐམས་ཅད་བརྒྱ་འགྱུར་དུ་འབྱུང་བར་འགྱུར་རོ། །ཁྱད་པར་དུ་འབྱུང་བ་ནི་འདི་ལྟར་<line/>
ལྕགས་ཀྱིས་གཞི་དེ་བརྐོས་ནས་གཤིན་རྗེའི་མི་རྣམས་ཀྱིས་མགོ་ཐུར་དུ་བསྟན་ཏེ་ས་བརྐོས་པར་དེའི་མགོ་གང་ཡིན་པ་ཐུར་དུ་བསྟན་ཅིང་རྐང་ལག་གང་ཡིན་པ་དེ་དག་<line/>
གྱོན་དུ་སྟོན་པར་བྱེད་དོ། །དེ་སྡུག་བསྔལ་གྱིས་ཉམ་ཐག་ནས་དུ་སྐད་འདོན་མི་ནུས། ཆོ་ངེས་འདེབས་མི་ནུས། ཀུ་ཅོ་འབྱིན་མི་ནུས་སོ། །དེའི་ལུས་ཐུར་དུ་བསྟན་པ་གང་<line/>
ཡིན་པ་དེ་དག་ཐམས་ཅད་གཤིན་རྗེའི་མི་རྣམས་ཀྱིས་སྟེའུ་ཐོགས་ཏེ་རུས་པ་ལྷག་མ་མ་ལུས་པའི་བར་དུ་བཞོག་པར་བྱེད་དོ། །རུས་པ་དེ་དག་ལའང་བ་ཚྭའི་ཆུས་<line/>
ཆག་ཆག་འདེབས་ཏེ་དེ་དག་ལ་ཆག་ཆག་བཏབ་ནས་ཀྱང་འགྲེ་ལྡོག་གོ །དེའི་བ་ཚྭའི་ཆག་ཆག་བཏབ་པ་དེ་དག་ལས་དེ་ཕྱུང་ན་སྲོག་གི་ལྷག་མ་ཅུང་ཟད་ཅིག་ལུས་པ་<line/>
</page>
<page index="536" id="438B">ཟངས་དམར་པོ་རབ་ཏུ་བསྐོལ་བ་འཁྲིགས་པས་འདས་ཤིང་ལྕགས་ཀྱི་སྣོད་རབ་ཏུ་སྲེག་པར་བྱེད་དོ། །དེ་དེར་མོན་སྲན་གྲེའུ་དང༌། རྒྱ་སྲན་འཚེད་པ་ལྟར་སྟེང་འོག་ཏུ་འབྱུང་བ་ན་<line/>
ལྕགས་ཀྱི་བུམ་པ་ཀུན་བལྟར་མི་སྣང་བར་ཀུན་ནས་རླངས་པས་འཁྲིགས་ཏེ། ཇི་སྲིད་དུ་དེའི་སྡིག་པའི་ལས་བཅོམ་ཞིང་སྤངས་ལ་དད་པར་མ་བྱས་པ་དེ་སྲིད་དུ་ལོ་འབུམ་ཕྲག་<line/>
དུ་མར་རྡུང་ཞིང་འཚེད་དོ། །དེ་ཕྱིས་སེམས་ཅན་དམྱལ་བ་དེ་ལས་ཐར་ནས་བསྐལ་པའམ། བསྐལ་པའི་ལྷག་མར་བསྲེག་པའི་གནོད་པ་བསམ་གྱིས་མི་ཁྱབ་པ་ཅུང་ཟད་ཅིག་<line/>
འབྱུང་བར་འགྱུར་རོ། །དེ་དེ་ལས་ཐར་ནས་ཚེ་རབས་སྟོང་དུ་ཡི་དྭགས་ཁ་བས་མེད་པའི་ནང་དུ་སྐྱེ་བར་འགྱུར་ཏེ། དེའི་ལུས་བཀྲེས་པ་དང༌། སྐོམ་པས་གདུངས་ཤིང་ཀུན་ནས་<line/>
ཐམས་ཅད་དུ་མར་མེའི་སྙིང་པོ་འབར་བ་ལྟར་རབ་ཏུ་འབར་རོ། །དེ་དེ་ལྟར་ཐར་ན་ལས་དེ་དང་རྒྱུ་མཐུན་པར་ཚེ་རབས་སྟོང་དུ་དུད་འགྲོ་མྱ་ངན་གྱི་བྱ་བཀྲེས་པ་དང༌། སྐོམ་པས་<line/>
གདུངས་པ། འདི་ལྟ་སྟེ། བྱེའུ་མཆིལ་པ་དང༌། ཝ་དང༌། ཟིན་པ་དང༌། འབའ་ས་ཀ་དང༌། སྐྱིན་ཀོར་དང༌། ཏུང་ཀ་དང༌། རི་དྭགས་མཱ་ཏྲི་ཀ་དང༌། བ་ར་པོ་ཏ་དང༌། ཁྱི་དང༌། མཆེ་<line/>
བ་གཙིགས་ལ་སོགས་པའི་དུད་འགྲོ་རྣམས་སུ་སྐྱེ་བར་འགྱུར་རོ། །དེ་ལས་ཀྱང་ཐར་ནས་གལ་ཏེ་མི་རྣམས་དང་སྐལ་བ་མཉམ་པར་མིར་སྐྱེས་ན་དེ་མི་རྟ་གདོང་ཅན་གྱི་ཡུལ་<line/>
</page>
<page index="537" id="439A">༄༅། །དུ་སྐྱེ་བར་འགྱུར། ཚེ་རབས་ཉིས་བརྒྱར་ཡང་མངལ་དུ་འཆི་བར་འགྱུར། གལ་ཏེའང་བྱང་ནས་འཚོ་ན་དེ་དབུལ་ཞིང་ནད་ཀྱིས་ཉོན་མོངས་པར་<line/>
འགྱུར༑ དེ་བཞིན་དུ་ཚེ་རབས་ལྔ་བརྒྱར་ཟ་མ་དང༌། མ་ནིང་དུ་འགྱུར་བ་མཐོང་ངོ༌། །དེ་ནས་ཡང་དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་སེམས་ཅན་དམྱལ་<line/>
བ་ཆེན་པོ་མནར་མེད་པའི་འཁོར་ལ་བརྟགས་ན། དེས་ཐོས་པ་ལས་བྱུང་བའི་ཤེས་པས་སེམས་ཅན་དམྱལ་བ་སྡུག་བསྔལ་མཐའ་ཡས་མང་ཞེས་བྱ་བ་ཇི་ལྟར་གནས་པ་<line/>
མཐོང་ངོ༌། །དེར་སེམས་ཅན་དག་ལས་གང་གིས་སྐྱེ་བར་འགྱུར་སྙམ་ནས་དེས་ཐོས་པ་ལས་བྱུང་བའི་ཤེས་པས་བརྟགས་ན། ཤིན་ཏུ་ཆགས་པའི་སྙིང་གིས་ཡུལ་ལ་<line/>
སེམས་འཇུག་པའམ། སྡིག་པའི་གྲོགས་པོ་དང་ཕྲད་པས་སམ། ར་རོ་བའི་ཉེས་བས་མ་ལ་འཁྲིག་པ་བྱས་ཤིང་སད་ནས་ཀྱང་ཤིན་ཏུ་ཆགས་པའི་འདོད་ཆགས་དང་<line/>
ལྡན་པས་འཁྲིག་པ་བྱས་ལ་སྡིག་པའི་གྲོགས་པོའི་ཚིག་གིས་དེ་ནས་ཆགས་པས་ཡང་དེ་ཉིད་ལ་འཁྲིག་པར་བྱེད། ཀུན་ཏུ་བསྟེན་ཅིང་སྒོམ་ལ་མང་དུ་བྱེད། གཞན་དག་<line/>
ཀྱང་དེ་ཉིད་ལ་རབ་ཏུ་འཇོག་པར་བྱེད་ན་དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་སྡུག་བསྔལ་མཐའ་ཡས་མང་དུ་སྐྱེ་བར་འགྱུར་རོ། །དེར་<line/>
</page>
<page index="538" id="439B">སྐྱེས་ནས་ཀྱང་གང་སེམས་ཅན་དམྱལ་བ་ཡང་སོ་སོ་ལ་སོགས་པའི་གནོད་པ་དེ་དག་ཐམས་ཅད་བརྒྱ་འགྱུར་དུ་འབྱུང་ངོ༌། །ཁྱད་པར་དུ་འབྱུང་བ་ནི་འདི་ལྟར་དེའི་རྐུབ་ཏུ་ཕུར་བུ་རབ་ཏུ་<line/>
འབར་བ་རྣམས་དང༌། ཚེར་མ་གང་ཡིན་པ་དག་འཇུག་པར་བྱེད་དོ། །སྣར་ཡང་ཐོབ་དག་བླངས་ནས་ཕུར་བུ་རྣམས་འདེབས་པར་བྱེད། རྣ་གུང་དུའང་ཐོབ་དག་གིས་ཕུར་བུ་རྣམས་<line/>
འདེབས་པར་བྱེད། ཁར་ཡང་ཐོ་བ་བླངས་ནས་ཕུར་བུ་སོ་རྣོ་ཞིང་འབར། རབ་ཏུ་འབར་བ་རྣམས་ཀྱིས་རབ་ཏུ་འགེངས་པར་བྱེད། དེའི་འོག་ཏུ་ཁའི་སྡུག་བསྔལ་རབ་ཏུ་འབར་བ་<line/>
དང༌། འོག་ཏུ་གྱུར་པའི་སྡུག་བསྔལ་དག་གིས་སྡུག་བསྔལ་བར་བྱེད། སྲེག་པར་བྱེད། གཤེགས་པར་བྱེད། རྡེག་པར་བྱེད། རྔོ་བར་བྱེད་དོ། །ནང་གི་མནར་མེད་པའི་ཀུན་ནས་རྣམ་<line/>
པ་ཐམས་ཅད་དུ་སྡུག་བསྔལ་གྱིས་ཉེན་ཏེ་ཇི་ལྟར་དེ་དཔེ་བྱ་བར་སླ་བ་མ་ཡིན་པ་དེ་ལྟར་ཇི་སྲིད་དུ་དེའི་སྡིག་པའི་ལས་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་སྡུག་<line/>
བསྔལ་མྱོང་བར་འགྱུར་རོ། །དེ་ཕྱིས་སེམས་ཅན་དམྱལ་བ་བསྐལ་པའམ། བསྐལ་པ་ལས་ལྷག་པར་བསྲེགས་པ་དེ་ལས་ཐར་ན་སྡིག་པའི་ལས་དེ་དང་རྒྱུ་མཐུན་པའི་འབྲས་<line/>
བུས་ཚེ་རབས་བཞི་སྟོང་དུ་ཡི་དྭགས་ཁ་ཐུར་དུ་བལྟས་པ་མ་དག་མེ་ཟ་བའི་ནང་དུ་ལུས་བཀྲེས་པ་དང༌། སྐོམ་པས་གདུངས་པའི་ལུས་སུ་སྐྱེ་བར་འགྱུར་རོ། །མྱ་ངམ་ཆུ་དང༌།<line/>
</page>
<page index="539" id="440A">༄༅། །གྲིབ་མ་མེད་པ་སྨྱིག་མའི་ཚལ་གྱི་དུད་འགྲོ་དག་ཏུའང་སྐྱེ་བར་འགྱུར། སྲོག་ཆགས་རི་ལ་གནས་པ་གྲིབ་མ་འཇིགས་བྱེད་དང༌། མུན་པ་ཅན་དང༌། ཟིན་<line/>
པ་གནས་པ་དེ་དག་གི་དུད་འགྲོ་ཁ་གདོང་ཉམས་ཤིང་ཤི་ལ་ཐུག་པའི་རྣམ་པ་དེ་ལྟ་བུར་སྐྱེ་བར་འགྱུར་རོ། །གང་འོད་མའི་ཚལ་དུ་རླུང་གི་དུད་པས་མེ་འབྱུང་སྟེ། མེ་དེས་ཚེ་རབས་<line/>
བཞི་སྟོང་དུ་སྲེག་ཅིང་འཚེད་དོ། །དེ་ལས་ཀྱང་ཐར་ནས་གལ་ཏེ་མི་རྣམས་དང་སྐལ་པ་མཉམ་པར་མིར་སྐྱེས་ན། དེའི་ཆུང་མ་བསྲུངས་པར་མི་འགྱུར། གཞན་གྱི་ཆུང་མ་དང་<line/>
ལྷན་ཅིག་ཏུ་འདུག་པར་འགྱུར། དེ་རྒྱལ་པོའམ། བློན་པོས་དེའི་རླིག་ལ་འབྱིན་པར་བྱེད། ཁྱིམ་ཐམས་ཅད་ཡོངས་སུ་སྤངས་པར་འགྱུར། ལམ་པོ་ཆེའམ། བཞི་མདོའམ།<line/>
གྲོང་ཁྱེར་རམ། གཞན་གྱི་སྒོར་རག་ལུས་པར་འགྱུར། རྟག་ཏུ་སྐོམ་ཞིང་བཀྲེས་ལ་ལུས་ཆུང་བར་འགྱུར། དེ་ཡང་དང་ཡང་བདུན་བ་ཆེན་པོས་ཐེབས་པར་འགྱུར་ཏེ། དེ་སྲང་<line/>
ངམ། བཞི་མདོའམ། དུར་ཁྲོད་དུ་སྡུག་བསྔལ་མི་བཟོད་པས་ཉམ་ཐག་ནས་འཆི་བར་འགྱུར་བ་མཐོང་ངོ༌། །དེ་ནས་དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་<line/>
སེམས་ཅན་དམྱལ་བ་ཆེན་པོ་མནར་མེད་པའི་འཁོར་ལ་བརྟགས་ན། དེས་ཐོས་པ་ལས་བྱུང་བའི་ཤེས་པས་སེམས་ཅན་དམྱལ་བ་ཝ་སྐད་འབྱིན་ཞེས་བྱ་བ་མཐོང་ངོ༌།<line/>
</page>
<page index="540" id="440B">དེར་སེམས་ཅན་དག་ལས་གང་གིས་སྐྱེ་བར་འགྱུར་སྙམ་ནས། དེས་ཐོས་པ་ལས་བྱུང་བའི་ཤེས་པས་བརྟགས་ན། གང་ཐམས་ཅད་མཁྱེན་པའམ། རང་སངས་རྒྱས་སམ།<line/>
དགྲ་བཅོམ་པའམ། ཆོས་དང་འདུལ་བ་ལ་ངན་དུ་བརྗོད་ཅིང༌། ཆོས་མ་ཡིན་པ་ལ་ཆོས་ལྟ་བུར་བརྗོད་ལ་གཞན་དག་ཀྱང་ཆོས་མ་ཡིན་པ་ལ་རབ་ཏུ་འཇོག་པར་བྱེད། ཤིན་ཏུ་<line/>
དགའ་བར་བྱེད། རབ་ཏུ་དགའ་བར་བྱེད་ལ། དེ་ཆོས་མ་ཡིན་པ་དེ་ཉིད་ལ་ཡང་དང༌། ཡང་དུ་ཆོས་ལྟ་བུར་སྟོན་པར་བྱེད་ཅིང་འཕགས་པ་རྣམས་ལ་རྟག་ཏུ་མི་སྙན་པར་བརྗོད་ན་དེ་ལུས་<line/>
དང་བྲལ་ནས་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་ཝ་སྐད་འབྱིན་པར་སྐྱེ་བར་འགྱུར་རོ། །དེར་སྐྱེས་ནས་ཀྱང་སེམས་ཅན་དམྱལ་བ་ཡང་སོས་ལ་སོགས་པ་བདུན་གྱི་<line/>
གནོད་པ་བསྡུས་པ་དེ་དག་ཐམས་ཅད་རང་གི་ལས་ཀྱི་འབྲས་བུ་དང་མཐུན་པར་འབྱུང་ངོ༌། །ཁྱད་པར་དུ་འབྱུང་བ་ནི་འདི་ལྟར་སེམས་ཅན་དམྱལ་བ་དེའི་ལས་ཀྱིས་བྱས་པའི་<line/>
ཝ་ཁ་རབ་ཏུ་འབར་བ་རྣམས་ཀྱིས་ཤིན་ཏུ་གང་ལ་དེར་སྐྱེས་མ་ཐག་ཏུ་ཝ་མཆེ་བ་རབ་ཏུ་འབར་བ་རྣམས་རྒྱུག་སྟེ། འཕགས་པ་ལ་སྐུར་པ་འདེབས་པ་དེ་ལ་འཛིན་པར་བྱེད་དོ། །<line/>
སྡིག་པ་བྱེད་པ་དེའི་མགོའང་གཞན། ལྕེའང་གཞན། ཀླད་པའང་གཞན། བྲང་ཞོལ་ཡང་གཞན། སྙིང་ཡང་གཞན། མཆེར་པའང་གཞན། རྒྱུ་མའང་གཞན། །གཉེ་མའང་<line/>
</page>
<page index="541" id="441A">༄༅། །གཞན། ལྟ་བའང་གཞན། སྟ་ཟུར་ཡང་གཞན། བརླའི་རུས་སྦུབས་ཀྱང་གཞན། བྱིན་པའི་སྦུབས་ཀྱང་གཞན། པུས་མོའི་ལྷ་ངའང་གཞན། ལག་པ་<line/>
དང༌། རྐང་པའང་གཞན། སོར་མོའང་གཞན། རྐང་པའི་སོར་མོའང་གཞན་དུ་ཁྱེར་ཏེ། དེ་ལྟར་ཡན་ལག་དང༌། ཉིང་ལག་ཞིགས་པ་ཐམས་ཅད་སོ་སོར་ཁྱེར་རོ། །དེ་ནས་ཡང་<line/>
དེའི་སྡིག་པའི་ལས་ཀྱིས་བྱས་ཤིང་བསགས་པ་སོ་སོ་ཡང་དག་པ་མྱོང་བའི་འབྲས་བུ་སྐྱེ་བར་འགྱུར་ཏེ། དེ་ལྟར་དེ་ཡུན་རིང་དུ་འབྲས་བུ་དེ་མྱོང་བར་འགྱུར་རོ། །དེ་གལ་ཏེ་<line/>
ཡང་ཐར་ནས་གར་བབ་བབ་ཏུ་འབྲོས་པ་དང༌། གཤིན་རྗེའི་མི་གཞན་དག་གིས་བཟུང་ནས་དེའི་ཁ་དེ་གདངས་ཏེ་ལྕེ་བཟུང་ནས་མཚོན་ཧུ་ལུ་དག་གིས་དུམ་བུར་དུམ་བུར་གཅོད་<line/>
དོ༑ ༑བཅད་ནས་ཀྱང་ཡང་སྐྱེ་བར་འགྱུར་ཏེ། དེའི་དག་མི་གཙང་བ་འབྱིན་པ་གང་གིས་འཕགས་པ་ལ་སྐུར་བ་བཏབ་པ་དང༌། ཕ་རོལ་དག་ལ་ཆོས་མ་ཡིན་པ་ལ་ཆོས་ལྟ་<line/>
བུར་བསྟན་པ་ནི་དེ་ལྟར་དེ་ཡུན་རིང་དུ་སྡུག་བསྔལ་གྱི་ཚོར་བ་ཚ་བ་དག་མྱོང་བར་འགྱུར་རོ། །དེ་གལ་ཏེའང་དེ་ལས་ཐར་ནས་མགོན་འདོད་པ། སྐྱབས་འདོད་པ། དཔུང་<line/>
གཉེན་འདོད་པ་གར་བབ་བབ་ཏུ་འབྲོས་པ་དང༌། དེའི་ལས་ཀྱིས་བྱས་པ་གཤིན་རྗེའི་མི་དག་འབྱུང་བར་འགྱུར་ཏེ། དེ་དག་གིས་ཡང་བཟུང་ངོ༌། །བཟུང་ནས་ཀྱང་ཕྱིན་ཅི་<line/>
</page>
<page index="542" id="441B">ལོག་ཏུ་སྨྲ་བ་དང༌། གཡོ་ཐབས་སྨྲ་བ། སྡིག་པ་སྨྲ་བ། ཆོས་ངན་པའི་ཆོས་ཀྱིས་སེམས་ཅན་དག་ལམ་བཟང་པོ་ལས་སྐྱོད་པར་བྱེད་ཅིང་སྨྲ་བ་དེ་དེ་རྣམས་ཀྱིས་བཟུང་སྟེ་ཁ་གདངས་<line/>
ནས་དེའི་ལྕེ་ཕྱུང་ངོ༌། །དེ་ཡང་འཇམ་ཞིང་ཟངས་ཀྱི་མདོག་ལྟར་དམར་བ་རྒྱང་གྲགས་ཙམ་དུ་སྐྱེས་ཏེ། དེའང་ལྕགས་ཀྱི་ས་གཞི་རབ་ཏུ་འབར་བ་ལ་ལྡག་ཏུ་འཇུག་གོ །ལྡག་ཏུ་བཅུག་<line/>
ནས་ཐོང་གཤོལ་གྱི་སོ་རྣོ་ཞིང་འབར་ལ་རབ་ཏུ་འབར་བ་བརྒྱ་དང༌། རྨོན་གླང་རྨིག་པ་འདོར་བ་རྣོ་ཞིང་རབ་ཏུ་འབར་བ་ཐོང་མཁན་དང་ལྡན་པ་རྣམས་ཀྱིས་དོན་མ་ཡིན་པ་བྱེད་པ་<line/>
འཇིག་རྟེན་ཕ་རོལ་ཏུ་འགྲོ་བའི་དབང་དུ་གྱུར་ཅིང་དོན་མ་ཡིན་པའི་སྐྱེ་གནས་ལྕེར་མིང་བཏགས་པ་དེ་ལ་རྨེད་པར་བྱེད་དེ། དེ་ལྟར་ཡུན་རིང་དུ་འཚེད་ཅིང་སྲེག་གོ །དེའི་ལྕེ་གནོད་<line/>
པ་དང་ཕྲད་པ་དེ་ངུ་བར་བྱེད། འཁུན་པར་བྱེད། ཀུ་ཅོ་འདོན་པར་བྱེད། ངུ་སྐད་འབྱིན་པར་བྱེད་ན། མིག་ཡོངས་སུ་འགྱུར་བར་བྱེད་དོ། །དེ་ལྟར་དེ་ངུ་སྐད་འབྱིན་པ་ན་འདི་ལྟར་<line/>
གཤིན་རྗེའི་མི་རྣམས་ཀྱིས་རྗེས་སུ་བསྟན་པ་ཚིགས་སུ་བཅད་དེ་སྨྲས་པ། སྡིག་ཆགས་ཡིད་ལ་བསམས་ནས་སུ། །འཕགས་ལ་སྨོད་གང་དམྱལ་བར་ནི། །བྱེ་བ་ལྔ་བཅུ་རྩ་དྲུག་<line/>
དང༌། །དེ་བཞིན་བྱེ་བ་ཕྲག་དག་གནས། །ཆོས་མ་ཡིན་པ་ཆོས་ཚུལ་དང༌། །སྡིག་བྱེད་ལགས་པའི་ཚུལ་དུ་ནི། །ཁྱོད་ཀྱིས་སྔོན་ནི་གང་སྨྲས་པ། །མེ་དེ་ཁྱོད་ལ་སྐྲག་པར་བྱེད།<line/>
</page>
<page index="543" id="442A">༄༅། །ཇི་ལྟར་སེམས་ཅན་ཁྱད་པར་ཅན། །ཆོས་འདོད་དག་ལས་ཁྱོད་ཀྱིས་སུ། །ངེས་པར་ངན་འགྲོར་འགྲོ་བ་ཡིན། །བདེ་མེད་སྡིག་པ་རབ་ཏུ་སྨྲས། །གང་<line/>
ཞིག་རྟག་ཏུ་རྫུན་སྨྲ་ཞིང༌། །ཆོས་མ་ཡིན་སྨྲ་ཆོས་ལྡན་མིན། །དེ་ཡུལ་ཀུན་གྱི་རྐུན་མ་ཡིན། །རྐུན་མ་ཐ་མལ་རྐུན་མ་མིན། །ཆོས་སྨྲ་བ་ཡི་མི་དག་གང༌། །ཆོས་ཉིད་ལ་ནི་སྤྱོད་<line/>
པ་སྟེ། །གང་དུ་འགྲོ་བ་གནོད་མེད་པའི། །རྟག་པའི་གནས་སུ་དེ་འགྲོའོ། །འཁྲུག་མེད་མི་ཟད་ནོར་ཡིན་ཏེ། །སྐྱེ་བོ་ཀུན་གྱི་ཇོ་བོར་ཆེ། །བདེན་པ་མཐོ་རིས་སྐས་ཡིན་ཏེ། །<line/>
དེ་ཉིད་མྱ་ངན་འདས་པའི་སྒོ། །དེ་ལྟར་བདེན་པ་མཆོག་བརྟགས་པ། །རྟག་ཏུ་ཆོས་ཤེས་དྲན་པ་ནི། །མྱ་ངན་དགའ་བ་མེད་གནས་སུ། །མི་མཆོག་འདི་ནི་འགྲོ་བར་འགྱུར། །<line/>
ཁྱོད་ཀྱིས་ཆོས་ནི་རྣམ་སྤངས་པ། །མཁས་པ་རྣམས་ཀྱིས་སྨད་པ་ཡིན། །ཁྱོད་ཀྱིས་མི་བཟད་གང་བསྒྲགས་པ། །དེ་འདིར་ཁྱོད་ལ་རྣམ་པར་འཚེད། །དེ་ལྟར་འཕགས་<line/>
པ་ལ་སྐུར་བ་འདེབས་པའི་མི་དེ་གཤིན་རྗེའི་མི་དེ་རྣམས་ཀྱིས་རྗེས་སུ་བསྟན་ནས་གནོད་པ་སྔ་མ་དག་པས་མང་བར་གནོད་པར་བྱེད་དེ། གང་དེའི་མིང་ཡང་ཤེས་<line/>
པར་སླ་བ་མ་ཡིན་ནོ། །འཕགས་པ་ལ་ངན་དུ་བརྗོད་པ་དེ་ཉིད་ཀྱི་གནོད་པ་མི་བཟད་པ་གང་ཡིན་པ་རྒྱུ་དང་མཐུན་པར་འབྲས་བུ་འབྱུང་བ་ནི་དེ་བཞིན་གཤེགས་པ་གསུང་<line/>
</page>
<page index="544" id="442B">སྟེ། དེ་ལྟར་ཇི་སྲིད་དུ་དེའི་སྡིག་པའི་ལས་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་འཚེད་དོ། །དེ་སེམས་ཅན་དམྱལ་བ་དེ་ལས་ཐར་ན། ལས་དེ་དང་རྒྱུ་མཐུན་པར་ཚེ་<line/>
རབས་འབུམ་དུ་ཡི་དྭགས་བཟླུམས་པའི་ནང་དུ་སྐྱེ་བར་འགྱུར་ལ་གང་དག་གི་ལུས་ཤའི་གོང་བུ་ལྟར་བཟླུམས་པར་འགྱུར་ཏེ། མཐོང་བ་མེད། ཐོས་པ་མེད། མནོམ་པ་མེད།<line/>
སྨྲ་བ་མེད་དོ། །དེ་དེ་ལས་ཐར་ནས་ཀྱང་ཚེ་རབས་སུམ་སྟོང་དུ་ལྗན་ལྗིན་གྱི་སྲིན་བུར་འགྱུར། དེ་ལས་ཀྱང་ཐར་ནས་གལ་ཏེ་མི་རྣམས་དང་སྐལ་བ་མཉམ་པར་མིར་སྐྱེས་ན། དེ་<line/>
ཚེ་ར་བས་ལྔ་བརྒྱར་དབུལ་ཞིང་ཚིག་ཀུན་གྱིས་ཡིད་མི་ཆེས་པ་དང༌། བརྗེད་ངས་པ་དང༌། ལྐུགས་པ་དང༌། འོན་པར་འགྱུར་བ་མཐོང་ངོ༌། །དེ་ནས་ཡང་དགེ་སློང་ལས་ཀྱི་འབྲས་<line/>
བུ་རྣམ་པར་སྨིན་པ་ཤེས་པ་དེས། སེམས་ཅན་དམྱལ་བ་ཆེན་པོ་མནར་མེད་པའི་འཁོར་ལ་བརྟགས་ན། དེས་ཐོས་པ་ལས་བྱུང་བའི་ཤེས་པས་སེམས་ཅན་དམྱལ་བ་ལྕགས་<line/>
ཀྱི་ལྕེ་སྤྱང་གི་ཟས་ཞེས་བྱ་བ་མཐོང་ངོ༌། །དེར་སེམས་ཅན་དག་ལས་གང་གིས་སྐྱེ་བར་འགྱུར་སྙམ་ནས་དེས་ཐོས་པ་ལས་བྱུང་བའི་ཤེས་པས་བརྟགས་ན། གང་གིས་ཤིན་ཏུ་<line/>
འབྲུགས་པའི་སེམས་དང༌། སེམས་རྩུབ་མོས་བསམ་བསམ་སྟེ། དགའ་ནས་དགེ་འདུན་གྱི་གཙུག་ལག་ཁང་ལ་མེ་སྤར་ལ་དེར་ཡང་སངས་རྒྱས་ཀྱི་སྐུ་གཟུགས་བསྲེགས་ཤིང་<line/>
</page>
<page index="545" id="443A">༄༅། །དགེ་འདུན་གྱི་གནས་ན་མལ་སྟན་དང༌། གོས་དང༌། ནོར་དང༌། འབྲུའི་འབྱོར་བ་མང་པོ་དག་མེའི་ཉེས་པས་ཚིག་ལ། ཚིག་པ་དེ་ལའང་རྗེས་སུ་དགའ་བར་<line/>
བྱེད་ཅིང་འགྱོད་པར་མི་བྱེད། གཞན་དག་ཀྱང་དེ་ཉིད་ལ་འཇོག་པར་བྱེད། ཤིན་ཏུ་དགའ་བར་བྱེད། ཡང་དག་པར་རབ་ཏུ་དགའ་བར་བྱེད་ལ་ལས་དང༌། ལས་ཀྱི་ཉེར་བསྡོགས་<line/>
དང༌། ལས་ཀྱི་མཇུག་དང་ལྡན་པར་བྱེད་ན། དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་ལྕགས་ཀྱི་ལྕེ་སྤྱང་གི་ཟས་ཞེས་བྱ་བར་སྐྱེ་བར་འགྱུར་<line/>
རོ༑ ༑དེར་སྐྱེས་ནས་ཀྱང་གང་སེམས་ཅན་དམྱལ་བ་ཡང་སོས་ལ་སོགས་པའི་སྡུག་བསྔལ་བསྡུས་པ་གང་ཡིན་པ་དེ་དག་ཐམས་ཅད་འབྱུང་སྟེ། ཐམས་ཅད་སྟོང་འགྱུར་<line/>
དུ་འབྱུང་ངོ༌། །ཁྱད་པར་དུ་འབྱུང་བ་ནི་ཇི་ལྟར་ལས་ལྕི་བས་གནོད་པ་ཡང་ལྕི་བར་འགྱུར་ཏེ། གང་གནོད་པ་ནི་རྒྱུ་དང་མཐུན་པར་འབྲས་བུ་འབྱུང་ཞིང་ས་བོན་དང་མཐུན་<line/>
པར་འབྲས་བུ་འབྱུང་ངོ༌། །འདི་ལྟར་དེར་སྐྱེས་པའི་ལས་ཀྱི་རྐྱེན་གྱིས་ལུས་ཐམས་ཅད་ཀུན་ནས་རབ་ཏུ་འབར་བར་འགྱུར། ལུས་དེ་ལས་མགོ་བཅུ་གཅིག་བྱུང་བ་དཔག་<line/>
ཚད་བཅུ་བཅུ་ཡོད་དེ། སེམས་ཅན་དམྱལ་བ་ཐམས་ཅད་པས་ཤིན་ཏུ་དྲག་ཅིང་མི་བཟད་པ་འབྱུང་ངོ༌། །དེའི་དབུས་ན་འདུག་པ་མི་རི་ལྟ་བུར་ཀུན་ནས་རྣམ་པ་ཐམས་<line/>
</page>
<page index="546" id="443B">ཅད་རབ་ཏུ་འབར། ཀུན་ཏུ་རབ་ཏུ་འབར་ཏེ། བཀྲེས་པ་དང༌། སྐོམ་པས་གདུངས་པའི་ལུས་དག་འཚེད་དོ། །སྲེག་གོ །གསོད་དོ། །ཀུན་ནས་ལག་པ་གྱེན་དུ་བསྒྲེང་སྟེ། དེའི་ལག་པ་དེའང་དཔག་<line/>
ཚད་ལྔ་བརྒྱ་ཙམ་དུ་འབར་བའི་ཕྲེང་བས་འཁྲུགས་ཤིང་དེའི་རྩྭའི་རི་ལྟར་སྲེག་གོ །དེ་ཀུན་ནས་སྲེག་པ་ན་ངུ་སྐད་འབྱིན། འོ་དོད་འབོད། ཀུ་ཅོ་འདོན་ཅིང་ཡོངས་སུ་སྨྲེ་སྔགས་འདོན་ཏོ།།<line/>
དེ་ངུ་སྐད་འདོན་པ་ན་མེ་ལྕེ་དེས་དེའི་ཁ་ཐམས་ཅད་འགྲེངས་པར་བྱེད་དོ། ད།<span class="conversion-problem" title="128: Cannot convert ACIP {E'I} because E is a &quot;vowel&quot; without an associated consonant.">E'I</span>་ཁ་ཕྱེ་བ་དང༌། ཕྱི་རོལ་དུ་ཀུན་ནས་རབ་ཏུ་འབར་ཞིང་རྟག་ཏུ་མེ་ལྕེ་གཅིག་ཏུ་གྱུར་པ་ཡང་དང་ཡང་དུ་<line/>
འཕེལ་བའི་མེས་སྲེག་པ་ན་ཡུན་རིང་དུ་འཚེད་དོ། །དེ་གལ་ཏེའང་དེ་ལས་ཐར་ནས་གར་བབ་བབ་ཏུ་འབྲོས་སོ། །མགོན་འདོད་པ། སྐྱབས་འདོད་པ། དཔུང་གཉེན་འདོད་པ། བདེ་བ་<line/>
འདོད་པ་དེ་འབྲོས་པ་དང༌། ལེགས་པར་བྱས་པ་དང༌། ཉེས་པར་བྱས་པའི་ལས་ཀྱིས་འབྲེལ་པ་སེམས་ཅན་དམྱལ་བ་དེ་ལས་གཞན་དུ་འབྱུང་སྟེ། མཚན་མོ་རི་ལ་ཆར་<line/>
འབབ་པའི་ཆུ་ལྟར་གནོད་པ་འཕེལ་ལོ། །དེའི་ལྕགས་ཀྱི་རྡོ་རྒྱང་གྲགས་ཙམ་རབ་ཏུ་འབབ་སྟེ། དེ་དག་གིས་དེའི་ཀླད་པ་ལ་སོགས་པ་ནས་རྐང་པའི་བར་ཇི་ལྟར་བཅའ་སྒ་བཏགས་པ་<line/>
ལྟ་བུར་དེ་ལྟར་ཕྱེ་མར་བྱེད་དེ། དེའི་ལུས་མངོན་པ་མེད་པར་བྱེད་དོ། །དེ་ལྟར་དེ་ལྕགས་ལས་བྱས་པའི་རྡོ་མི་ཟད་པ་ཆར་ལྟར་འབབ་པས་བཏགས་པ་ན་དེ་ནས་ཡང་སླར་འཚོ་<line/>
</page>
<page index="547" id="444A">༄༅། །བར་འགྱུར་ཏེ། ལྕེ་སྤྱང་གི་མཆེ་བ་རབ་ཏུ་འབབ་པ་དག་གིས་དེའི་ལུས་བཅའ་སྒ་ལྟར་སྲབ་མོར་བྱས་ཤིང་ཟའོ། །དེ་ནས་ཡང་བྱུང་ཞིང་སྐྱེས་ནས་ལྕེ་སྤྱང་མི་<line/>
བཟད་པ་དག་གིས་ཟ་སྟེ། དེ་ལྟར་ཡང་ཡུན་རིང་དུ་འཚེད་ཅིང་སྲེག་གོ །སླར་ཡང་སྐྱེ་བར་འགྱུར་ཏེ། དེ་ལྟར་དེ་ལས་དེ་མྱོང་བར་འགྱུར། སོ་སོ་ཡང་དག་པར་ཚོར་བར་འགྱུར། དེ་<line/>
སྡུག་བསྔལ་ཚ་བ་རྩུབ་པ་གནོད་པ་དག་མྱོང་བར་འགྱུར་ཏེ། རང་གིས་བྱས་ཤིང་གཞན་གྱིས་མ་བྱས་པ། མ་བྱས་པ་དང་ཕྲད་པ་མ་ཡིན། བྱུང་བ་རྣམས་ཀྱིས་བྱས་པ་ཆུད་<line/>
ཟ་བ་མ་ཡིན་།རྒྱུ་མེད་པ་མ་ཡིན། འདོད་རྒྱལ་ལས་བྱུང་བ་མ་ཡིན་རྒྱུ་དང༌། རྐྱེན་མི་མཐུན་པ་ལས་བྱུང་བ་མ་ཡིན། བྱེད་པ་པོས་བྱིན་གྱིས་མ་བརླབས། ཚོར་བ་པོས་བྱིན་<line/>
གྱིས་མ་བརླབས་ཏེ། ཇི་སྲིད་དུ་དེའི་སྡིག་པའི་ལས་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་རང་གི་རྒྱུ་རྐྱེན་གྱིས་བྱས་པ་མྱོང་བར་འགྱུར་རོ། །དེ་སེམས་ཅན་<line/>
དམྱལ་བ་དེ་ལས་ཐར་ན་ལས་དེ་དང་རྒྱུ་མཐུན་པར་ཚེ་རབས་སྟོང་དུ་ཡི་དྭགས་མཆོག་ཏུ་མི་བཟད་པར་སྨིན་ཏེ། ལུས་ཀུན་ནས་རབ་ཏུ་འབར་ཞིང་དུ་སྐད་འབྱིན། ཀུ་ཅོ་འདོན་<line/>
པ་ན་སྐྱེ་བོ་ཀུན་གྱི་གནས་གྲོང་དུ་མཚན་མོ་ངུ་ཞིང་ཉིན་པར་ཡང་ཉི་མའི་འོད་མདག་མེ་ཆར་ལྟར་བབས་པས་ཇི་སྲིད་དུ་དེའི་སྡིག་པའི་ལས་ཀྱི་མེ་འབྱུང་བ་བཅོམ་ཞིང་<line/>
</page>
<page index="548" id="444B">སྤངས་ལ་ཟང་པར་མ་བྱས་པ་དེ་སྲིད་དུ་སྲེག་པར་བྱེད་དོ། །དེ་ལས་ཀྱང་ཐར་ནས་དགོན་པའི་དུད་འགྲོ་རྐང་པ་བརྒྱ་པར་འགྱུར་ཏེ། རྟག་ཏུ་བཀྲེས་པ་དང༌། སྐོམ་པས་གདུངས་ལ་ཁ་<line/>
གཉིས་ཀྱིས་བདག་ཉིད་ཉོན་མོངས་པར་འདྲེན་ཅིང་དེའི་ལུས་ཐམས་ཅད་སྲིན་བུ་མ་ཀོ་ཏ་ཀ་རྣམས་ཀྱིས་ཟ་བར་བྱེད་དོ། །དེ་གལ་ཏེའང་དུད་འགྲོའི་སྐྱེ་གནས་དེ་ལས་ཐར་ལ་གལ་<line/>
ཏེ་མི་རྣམས་དང་སྐལ་བ་མཉམ་པར་སོ་སོར་མྱོང་བར་འགྱུར་བའི་ལས་ཀྱིས་མིར་སྐྱེས་ན། དེ་སྤྲིན་ནག་པོ་འདྲ་བར་འགྱུར་ཞིང་ཉམས་པར་གྱུར་པ་ཡོངས་སུ་སྤངས་པ་དབུལ་<line/>
བ་ཡུན་རིང་དུ་རྔ་མོང་གིས་ཉོན་མོངས་ཤིང་གཞན་ལ་རག་ལས་པ་མང་ཞིང་ལུས་བཀྲེས་པ་དང༌། སྐོམ་པས་གདུངས་ལ་དེའི་སྲོག་གི་འཚོ་བའང་གཞན་ལ་རག་ལས་པར་<line/>
འགྱུར་ཏེ། དེ་ལྟར་ཚེ་རབས་སྟོང་དུ་ཡི་དྭགས་རྣམས་དང༌། ཚེ་རབས་སྟོང་དུ་དུད་འགྲོ་རྣམས་དང༌། གནས་སྐབས་དེ་དག་གི་མིར་འགྱུར་བ་མཐོང་ངོ༌།། །།འཕགས་པ་<line/>
དམ་པའི་ཆོས་དྲན་པ་ཉེ་བར་གཞག་པ། བམ་པོ་བཅུ་བདུན་པ། དེ་ནས་ཡང་དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས། སེམས་ཅན་དམྱལ་བ་ཆེན་པོ་མནར་<line/>
མེད་པའི་འཁོར་ལ་བརྟགས་ན། དེས་ཐོས་པ་ལས་བྱུང་བའི་ཤེས་པས་སེམས་ཅན་དམྱལ་བ་ལྟོ་གནག་ཅེས་བྱ་བ་མཐོང་ངོ༌། །དེར་སེམས་ཅན་དག་ལས་གང་གིས་སྐྱེ་བར་<line/>
</page>
<page index="549" id="445A">༄༅། །འགྱུར་སྙམ་ནས་དེས་ཐོས་པ་ལས་བྱུང་བའི་ཤེས་པས་བརྟགས་ན། གང་གིས་སངས་རྒྱས་ཀྱི་དཀོར་ནོར་མ་བྱིན་པར་བླངས་ཏེ། དེ་ལའང་སྤྱོད་ལ་<line/>
སྤྱད་ནས་ཀྱང་དག་པར་མི་བྱེད། ལས་དེའི་འབྲས་བུ་ལ་ཡིད་མི་ཆེས་ཏེ། དེ་ནས་ཡང་སྤྱོད་པར་བྱེད། གཞན་དག་ཀྱང་དེ་ཉིད་ལ་རབ་ཏུ་འཇོག་པར་བྱེད། སངས་རྒྱས་ཀྱིར་གཏོགས་<line/>
པ་སངས་རྒྱས་ཀྱི་དཀོར་ནོར་ཡོན་ལ་ཡང་བར་སེམས་ན། དེ་ལུས་བྲལ་ནས་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་ལྟོ་གནག་ཏུ་སྐྱེ་བར་འགྱུར་རོ། །དེར་སྐྱེས་ནས་<line/>
ཀྱང་སེམས་ཅན་དམྱལ་བ་ཡང་སོས་ལ་སོགས་པ་བདུན་གྱི་གནོད་པ་དེ་དག་ཐམས་ཅད་བརྒྱ་འགྱུར་དུ་འབྱུང་ངོ༌། །ཁྱད་པར་དུ་འབྱུང་བ་ནི་འདི་ལྟར་ལུས་བཀྲེས་པ་དང༌། སྐོམ་<line/>
པས་གདུངས་ཏེ། རང་གི་ཤ་ཉིད་ལ་ཟའོ། །དེ་ནས་ཡང་སླར་སྐྱེ་བར་འགྱུར་ཏེ། དེ་ལྟར་ལོ་བརྒྱ་སྟོང་བྱེ་བ་ཕྲག་དུ་མར་ཟ་ཞིང་སླར་སྐྱེ་བར་འགྱུར་རོ། །སྡུག་བསྔལ་ཉིས་འགྱུར་གྱིས་<line/>
གདུངས་པ་དེའི་སྡུག་བསྔལ་གྱི་ལས་བྱས་པ་དེ་བརྒྱ་འགྱུར་དུ་འགྱུར་ཏེ། བཀྲེས་པ་དང༌། སྐོམ་པའི་སྡུག་བསྔལ་གྱིས་ཀྱང་སྡུག་བསྔལ་ལོ། །རང་གི་ལུས་ལས་བྱུང་བའི་སྡུག་<line/>
བསྔལ་གྱིས་སྡུག་བསྔལ་ཏེ། དེ་ལྟར་དེ་རང་གི་ཤ་དག་ལ་ཟ་བར་བྱེད་ཅིང་གར་བབ་བབ་ཏུ་འབྲོས་པ་དང༌། དེ་སྤྲུལ་པོ་ཆེ་ལྟོ་གནག་ལ་མདོག་སྤྲིན་ལྟར་འདུག་པ་དང་ཕྲད་དེ། །<line/>
</page>
<page index="550" id="445B">དེས་དེའི་སེན་མོ་ལ་སོགས་པ་དང༌། རུས་པ་ལ་སོགས་པ་མཐར་ཆགས་ཀྱིས་ཟའོ། །དེ་ནས་སོས་པ་དང་ཡང་ཟ་སྟེ། དེ་ལྟར་གང་ཞིག་ཐམས་ཅད་ཀྱི་མཆོག་ཏུ་གྱུར་པ་སངས་རྒྱས་ཀྱི་མ་<line/>
རུང་བར་བྱས་པའི་ལས་དེས་ཡུན་རིང་དུ་སྡུག་བསྔལ་མྱོང་བར་འགྱུར་རོ། །དེ་གལ་ཏེ་དེ་ལས་ཐར་ནས་ཕྱོགས་སེང་ལྡེང་གི་མདག་མ་རབ་ཏུ་འབར་བའི་གོང་བུ་བསགས་པ་ན་དཔག་<line/>
ཚད་ཙམ་གྱི་ནང་དུ་འཇུག་སྟེ། དེ་མདག་མ་དེའི་ནང་དུ་སོང་ནས་ལོ་བརྒྱ་སྟོང་བྱེ་བ་ཕྲག་དུ་མར་སྲེག་ཅིང་འཚེད་དོ། །དེ་ནས་ཡང་སླར་སྐྱེ་བར་འགྱུར་ཏེ། ད་ལྟར་དེས་མཐོང་ནས་<line/>
གལ་ཏེ་ཐར་ན་མགོན་འདོད་པ། སྐྱབས་འདོད་པ། དཔུང་གཉེན་འདོད་པའི་དྲུང་དུ་གཤིན་རྗེའི་མི་དག་འོངས་ནས་ཕྲ་སྐམ་རབ་ཏུ་འབར་བ་དེ་དག་གིས་བཟུང་ངོ༌། །དེས་བཟུང་<line/>
ནས་ལྕགས་ཀྱི་བུམ་པ་འབར་བའི་ནང་དུ་བཅུག་སྟེ། དེ་དེར་མོན་སྲན་དང༌། སྲན་ཆུང་བཞིན་དུ་སྲེག་ཅིང་འཚེད་ལ་ཡོངས་སུ་སྐོལ་ཏེ། སྟེང་འོག་ཏུ་འབྱུང་བའི་སྡུག་བསྔལ་ཤིན་ཏུ་<line/>
འཇིགས་ཤིང་ཚ་བ་མྱོང་བ་ནི་དེའི་དཔེ་བྱ་བར་ཡང་སླ་བ་མ་ཡིན་ནོ། །སེམས་ཅན་དམྱལ་བ་པ་དེའི་སྡུག་བསྔལ་ནི་ཁམས་གསུམ་ཐམས་ཅད་ཀྱི་རྒྱུ་འབྲས་མཐུན་པས་ཀྱང་བརྒྱ་དང་<line/>
སྟོང་གི་ཆར་ཡང་མི་ཕོད་དེ། དེ་ལྟར་དེ་གནོད་པ་བརྒྱ་སྟོང་ཡོད་པ་སྡུག་བསྔལ་གྱི་རྒྱ་མཚོ་ཤུགས་དང་ལྡན་པ་ཤིན་ཏུ་ཚ་བར་བདས་པ་ན། རང་གི་ལས་ཀྱི་འབྲས་བུ་མངོན་སུམ་<line/>
</page>
<page index="551" id="446A">༄༅། །དུ་གྱུར་ཏེ། ཇི་སྲིད་དུ་དེའི་སྡིག་པའི་ལས་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་འཚེད་པར་བྱེད་དོ། །དེ་ཕྱིས་སེམས་ཅན་དམྱལ་བ་ལྟོ་གནག་<line/>
དེ་ལས་ཐར་བར་འགྱུར་ཏེ། ཐར་ནས་ཀྱང་ལས་དེ་དང་རྒྱུ་མཐུན་པར་ཚེ་རབས་ཉིས་བརྒྱར་ཡི་དྭགས་ཁ་ཟས་མི་གཙང་བ་ཟ་བ་རྣམས་སུ་སྐྱེ་བར་འགྱུར། དེ་གལ་ཏེ་དེ་ལས་ཐར་<line/>
ནས་ཀྱང་ཚེ་རབས་བདུན་བརྒྱར་དུད་འགྲོ་སྐྱུགས་པ་ཟ་བར་སྐྱེ་བར་འགྱུར། དེ་ལས་ཐར་ནས་ཀྱང་གལ་ཏེ་གཉའ་ཤིང་གི་བུ་གར་རུས་སྦལ་འཇུག་པ་ལྟ་བུར་མི་རྣམས་དང་སྐལ་<line/>
བ་མཉམ་པར་མི་སྐྱེས་ན་དེའང་བ་ལང་རྫིར་གྱུར་ནས་མི་གཙང་བ་ཟ་བར་འགྱུར་བ་མཐོང་ངོ༌། །དེ་ནས་ཡང་དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་སེམས་<line/>
ཅན་དམྱལ་བ་ཆེན་པོ་མནར་མེད་པའི་འཁོར་ལ་བརྟགས་ན། དེས་ཐོས་པ་ལས་བྱུང་བའི་ཤེས་པས་སེམས་ཅན་དམྱལ་བ་ལུས་ཞུམ་ཞེས་བྱ་བ་མཐོང་ངོ༌། །དེར་སེམས་ཅན་<line/>
དག་ལས་གང་གིས་སྐྱེ་བར་འགྱུར་སྙམ་ནས་དེས་ཐོས་པ་ལས་བྱུང་བའི་ཤེས་པས་བརྟགས་ན། གང་གིས་ཆོས་ཀྱི་དཀོར་ནོར་ལ་སྤྱད་ཅིང་བྱས་པ་བསགས་ལ། ལས་དང༌།<line/>
ལས་ཀྱི་ཉེར་བསྡོགས་དང༌། ལས་ཀྱི་མཇུག་དང་ཡང་བཅས་པར་གྱུར། གཞན་དག་ཀྱང་དེ་ལ་གཟེངས་བསྟོང་པར་བྱེད་ན། དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་<line/>
</page>
<page index="552" id="446B">སེམས་ཅན་དམྱལ་བ་ལུས་ཞུམ་དུ་སྐྱེ་བར་འགྱུར་རོ། །དེར་སྐྱེས་ནས་ཀྱང་གང་སེམས་ཅན་དམྱལ་བ་ཡང་སོས་ལ་སོགས་པའི་གནོད་པ་དེ་དག་ཐམས་ཅད་བརྒྱ་འགྱུར་དུ་འབྱུང་སྟེ། གང་དེ་དག་གི་<line/>
མིང་ཡང་ཤེས་པར་སླ་བ་མ་ཡིན་ནོ། །ཁྱད་པར་དུ་འབྱུང་བ་ནི་འདི་ལྟར་ལྕགས་ཀྱི་ལྗོན་ཤིང་རབ་ཏུ་འབར་ཞིང་རབ་ཏུ་མཆེད་པ་གཉིས་འབྱུང་སྟེ། དེ་དག་ཀྱང་ལས་ཀྱི་རླུང་གི་ཤུགས་དྲག་<line/>
པོས་ཕན་ཚུན་འདྲུད་པར་བྱེད་དོ། །དེ་གཉིས་ཀྱི་དབུས་སུ་སེམས་ཅན་དམྱལ་བ་པའི་ལུས་དེ་གཡས་གཡོན་དུ་ཤུགས་དྲག་པོ་ཀུན་གྱིས་གནོད་པར་བྱེད། རྣམ་པར་ཞུམ་པར་བྱེད།<line/>
ཏ་ལའི་འདབ་མ་ལྟར་བྱེད་དོ། །དེ་ནས་ཡང་སླར་འབྱུང་སྟེ་ཡང་རྣམ་པར་ཞུམ་པར་བྱེད་དོ། །དེ་ཚལ་ཆེན་པོའི་ཤིང་ལྗོན་པ་ཤིན་ཏུ་མི་བཟད་པ་གཉིས་ཀྱི་བར་དུ་བཅུག་ནས་ཕན་ཚུན་བསྒུལ་<line/>
བ་དང༌། ལུས་ལས་བྱུང་བའི་སྡུག་བསྔལ་མྱོང་བར་འགྱུར་ལ། གལ་ཏེ་མ་བསྒུལ་ན་རྣམ་པར་ཞུམ་པར་བྱས་བ་ལྟུང་བར་འགྱུར་རོ། །དེ་དེ་ལས་ལྷུང་བ་དང༌། ལྕགས་ཀྱི་བྱ་རྡོ་རྗེའི་མཆུ་ཅན་དག་<line/>
ཤིང་དེ་དག་གི་ཡལ་ག་ལ་གནས་ཏེ། དེ་དག་གིས་སེམས་ཅན་དམྱལ་བ་པ་དེའི་མགོ་དང༌། ཀླད་པ་བཏོག་བཏོག་ནས་འབིགས་པར་བྱེད་དོ། །ཕུག་ནས་མིག་དག་ལ་ཟ་བར་བྱེད་དོ། །སྙིང་རྗེ་<line/>
རྗེ་སྐད་དུ་སྐད་འབྱིན་ཅིང་སྨྲེ་སྔགས་འདོན་པ་དེ་དེའི་མིག་ཟོས་ནས་མགོ་དང༌། ཀླད་པ་འབིགས་སོ། །དེ་ཕུག་ནས་ཀླད་རྒྱས་ཀྱང་ཐོས་ནས་སྙིང་གཤེག་པར་བྱེད་དོ། །དེའང་གཤེག་<line/>
</page>
<page index="553" id="447A">༄༅། །ནས་ནང་དུ་སོང་སྟེ་ཁྲག་འཐུང་ངོ༌། །འཐུངས་ནས་རྒྱུ་མ་ལ་ཟའོ། །དེ་དག་ཀྱང་ཟོས་ནས་མཆེར་པ་ལ་ཟའོ། །མཆེར་པ་ཟོས་ནས་ལོང་ཀ་ལ་ཟའོ། །དེ་དག་<line/>
ཀྱང་ཟོས་ནས་འདོམས་ལ་ཟའོ། །བརླའི་སྦུབས་ལའང་ཟའོ། །པུས་མོའི་ལྷ་ང་ལའང་ཟའོ། །རྐང་པ་དག་གིས་སོར་མོ་ལའང་ཟ་ལ་དེ་ལྟར་དེ་སྡུག་བསྔལ་དྲག་པོ་དེ་དག་ཡུན་<line/>
རིང་པོ་ལོ་བགྲང་གིས་མི་ལང་བར་མྱོང་བར་འགྱུར་ཏེ། གང་གི་མིང་ལོ་བརྒྱར་ཡང་ཤེས་པ་སླ་བ་མ་ཡིན་ནོ། །ཕྱོགས་གཅིག་ཅིག་ཤེས་པར་བྱ་ན། ཇི་ལྟར་རྒྱ་མཚོའི་ཆུ་ཁྱོར་<line/>
གང་བླངས་པ་དེའི་ཕྱོགས་ཙམ་དུ་བརྗོད་པ་དེ་བཞིན་དུ་འདིའང་ཕྱོགས་གཅིག་ཙམ་ཞིག་བརྗོད་དེ། དེ་ལྟར་དེ་ཇི་སྙམ་དུ་དེའི་སྡིག་པའི་ལས་བྱས་ཤིང་བསགས་པ་སོ་<line/>
སོར་མྱོང་བར་འགྱུར་བ་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་སྡུག་བསྔལ་དེ་དག་མྱོང་བར་འགྱུར་རོ། །དེ་སེམས་ཅན་དམྱལ་བ་དེ་ལས་ཐར་པར་འགྱུར་ཏེ་།<line/>
ཐར་ནས་ཀྱང་ལས་དེ་དང་རྒྱུ་མཐུན་པར་ཚེ་རབས་སྟོང་དུ་ཡི་དྭགས་མཆིལ་མ་ཟ་བ་རྣམས་སུ་སྐྱེ་བར་འགྱུར་རོ། །དེ་གལ་ཏེ་སྲོག་གིས་འཚོ་བ་ཙམ་དུ་འགྱུར་ཞིང་ལུས་<line/>
ཤིན་ཏུ་བཀྲེས་པ་དང༌། སྐོམ་པས་གདུངས་པ་ཡི་དྭགས་ཀྱི་འཇིག་རྟེན་དེ་ལས་ཤི་ནས་ཀྱང་བ་ཚྭའི་ཆུའི་ནང་དུ་དུད་འགྲོ་ཉར་སྐྱེ་བར་འགྱུར། རྟག་ཏུ་རྒྱ་མཚོའི་ཆུའི་གསབ་<line/>
</page>
<page index="554" id="447B">ཀྱི་ནང་ན་སྤྱོད་པའི་ཆུ་སྲིན་ན་ཀྲའམ། མ་ཀ་རའམ། རུས་སྦལ་དུ་འགྱུར། ཚེ་རབས་སྟོང་དུ་ཀུན་ཏུ་རྟག་ཏུ་བཀྲེས་པ་དང༌། སྐོམ་པས་གདུངས་ཤིང་བ་ཚྭའི་ཆུ་ལ་ཡོངས་སུ་སྤྱོད་<line/>
པར་འགྱུར། དེ་ལས་ཐར་ནས་གལ་ཏེ་སོ་སོར་མྱོང་བར་འགྱུར་བའི་ལས་ཀྱིས་མི་རྣམས་དང་སྐལ་པ་མཉམ་པར་མིར་སྐྱེས་ན། དེ་དེའི་ཚེ་ཡུལ་གཉིས་ཀྱི་བར་དུ་སྐྱེ་བར་འགྱུར་<line/>
ཏེ། གང་དུ་ས་བདག་གཉིས་ཀྱི་མཚམས་ཕན་ཚུན་འཐབ་མོ་འགྱེད་པའི་ཡུལ་དུ་སྐྱེ་བར་འགྱུར་རོ། །དེར་དེའི་ནོར་རྫས་བསགས་བསགས་པ་དེ་དག་གཞན་གྱིས་འབྲོག་པར་<line/>
བྱེད་ཅིང་རྒྱལ་པོའི་ཆད་པས་ཀྱང་དེ་བཟུང་ངོ༌། །བཟུང་ནས་ཀྱང་བཙོན་རར་འཇུག་པར་འགྱུར། ལུས་བཀྲེས་པ་དང༌། སྐོམ་པས་གདུངས་པར་འགྱུར། སྲོག་ཙམ་གྱིས་འཚོ་བ་<line/>
གཞན་ལ་རབ་ལས་ཤིང་ཤིན་ཏུ་སྡུག་བསྔལ་བར་འགྱུར་བ་མཐོང་ངོ༌། །དེ་ནས་ཡང་དགེ་སློང་ལས་ཀྱི་འབྲས་བུ་རྣམས་པར་སྨིན་པ་ཤེས་པ་དེས་སེམས་ཅན་དམྱལ་བ་ཆེན་པོ་<line/>
མནར་མེད་པའི་འཁོར་ལ་བརྟགས་ན། དེས་ཐོས་པ་ལས་བྱུང་བའི་ཤེས་པས་སེམས་ཅན་དམྱལ་བའི་རྨི་ལམ་འཇིགས་བྱེད་སྟོང་ཅེས་བྱ་བར་མཐོང་ངོ༌། །དེར་སེམས་ཅན་དག་<line/>
ལས་གང་གིས་སྐྱེ་བར་འགྱུར་སྙམ་ནས་དེས་ཐོས་པ་ལས་བྱུང་བའི་ཤེས་པས་བརྟགས་ན། གང་གིས་ལོ་ཉེས་བྱུང་བའི་ཚེ་དགེ་འདུན་གྱི་འདུ་བའི་སྒོ་ལ་དགེ་སློང་བཟས་འདོད་<line/>
</page>
<page index="555" id="448A">༄༅། །པ་དག་ཉེ་བར་ལྷགས་པའི་ཟས་དང༌། སྐོམ་ཟོས་ཤིང་ཉེ་བར་སྤྱད་ལ་མི་སྡིག་པ་བྱེད་པས་དེའང་ཕྲོགས་ཏེ་ཁ་ཟས་དེ་དག་ཀྱང་བཅད། ཁ་ཟས་བཅད་<line/>
པས་དེ་དག་གི་ལུས་ལ་གནོད་ཅིང་དགེ་བའི་ཆོས་ཡིད་ལ་བྱེད་མི་ནུས་པར་འགྱུར། བསམ་གཏན་ལ་དགའ་བ་མེད་པར་འགྱུར། སེམས་མི་སྦྱོང་པར་འགྱུར། མི་སྡིག་པ་བྱེད་པ་<line/>
དེའང་དགེ་འདུན་གྱི་འདུ་བའི་སྒོ་དེ་ཕྲོགས་ནས་འཆགས་པར་མི་བྱེད་ཅིང་འགྱོད་པར་མི་བྱེད་ལ་དེ་ནས་སླར་ཡང་འདུ་བའི་སྒོ་དེ་ཉིད་ལ་མི་དགེ་བའི་ལས་མངོན་པར་བྱེད་<line/>
པར་དགའ་ཞིང་གཞན་དག་ཀྱང་དེ་ཉིད་ལ་བྱེད་དུ་འཇུག །རྗེས་སུ་དགའ་བར་བྱེད་ཅིང་དེའི་ལས་དང༌། ལས་ཀྱི་ཉེར་བསྡོགས་དང༌། ལས་ཀྱི་མཇུག་བྱས་ན་དེ་ལུས་དང་བྲལ་<line/>
ནས་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་རྨི་ལམ་འཇིགས་བྱེད་སྟོན་དུ་སྐྱེ་བར་འགྱུར་རོ། །དེར་སྐྱེས་ནས་ཀྱང་གང་སེམས་ཅན་དམྱལ་བ་ཡང་སོས་ལ་སོགས་<line/>
པའི་གནོད་པ་བསྡུས་པ་དེ་དག་ཐམས་ཅད་འབྱུང་ངོ༌། །ཁྱད་པར་དུ་འབྱུང་བ་ནི་བྱས་པ་བརྒྱ་འགྱུར་དུ་འབྱུང་སྟེ། གང་དེ་ལྟར་སེམས་ཅན་ཐམས་ཅད་ཀྱི་གནོད་པ་དེ་དག་<line/>
དེ་ལྟར་མི་ཟད་པ། དེ་ལྟར་རྩུབ་པ། དེ་ལྟར་བཟོད་པར་དཀའ་བ། དེ་ལྟར་སྡུག་བསྔལ་མཐའ་མེད་པ་རང་གིས་བྱས་པའི་ལས་བྱུང་ཞིང་བསླང་བ་དེའི་མིང་ཡང་ཤེས་པར་སླ་བ་<line/>
</page>
<page index="556" id="448B">མ་ཡིན་ཏེ། དེའི་ཕྱོགས་ཙམ་ཞིག་བརྗོད་ན། འདི་ལྟ་སྟེ། རྒྱ་མཚོ་ལས་ཆུ་སྐྱོར་གང་བླངས་པ་དེ་བཞིན་དུ་དེ་བརྗོད་དོ། །ཇི་ལྟར་མི་དག་གི་རྨི་ལམ་དུ་འཇིགས་པ་དག་མཐོང་བ་དེ་བཞིན་དུ་<line/>
སེམས་ཅན་དམྱལ་བ་རྨི་ལམ་འཇིགས་བྱེད་སྟོན་དེར་ཡང༌། གཤིན་རྗེའི་མི་ལག་ན་ཐོ་བ་སྣ་ཚོགས་ཐོགས་པ་དེ་དག་འབྱུང་སྟེ། སྡིག་པ་བྱེད་པའི་མི་དེ་བཟུང་ནས་ལྕགས་ཀྱི་ས་<line/>
གཞིའི་སྟེང་དུ་འཇོག་པར་བྱེད་དོ། །ལྕགས་ཀྱི་ལུང་པའི་ནང་དུའང་དེའི་ལུས་བཅུག་ནས་གཏུན་ཤིང་གིས་ཕྱེ་མར་རློག་སྟེ་རུས་པ་དེ་འདི་ལྟར་སྦྲང་རྩིའི་ཚིགས་མའི་གོང་བུ་ལྟར་<line/>
བྱེད་དོ། །དེ་ནས་ཡང་སླར་སྐྱེ་བར་འགྱུར་ཏེ། ཡང་ཐོ་བ་རྣམས་ཀྱིས་ཕྱེ་མར་རློག་སྟེ། དེའི་སྡིག་པའི་ལས་བྱས་ཤིང་བསགས་པ་སོ་སོ་ཡང་དག་པ་མྱོང་བར་འགྱུར་བའི་<line/>
མཐུས་འབྲས་བུ་དེ་ཉེ་བར་སྤྱོད་དོ། །ལུང་པ་གནོད་པ་དེ་ལས་ཐར་ན་གལ་ཏེའང་རང་གི་ལས་ཀྱིས་མཚོན་ཆའི་ནགས་ཚལ་གྱི་ནང་དུ་ཁྲིད་ནས་འགྲོ་སྟེ། མཚོན་ཆའི་ནགས་ཚལ་<line/>
དེར་ཕྱིན་ནས་ལུས་ལ་མཚོན་འབབ་པས་གནོད་པ་མང་དུ་བྱེད། གཤེག་པར་བྱེད། འཇོམས་པར་བྱེད། ཕྱེ་མར་བརློག་པར་བྱེད། དེའི་ལུས་ཀྱི་པགས་པ་ཐམས་ཅད་ཧྲལ་ཧྲོལ་<line/>
དུ་བྱས་ནས་རྒྱུག་པར་བྱེད་དོ། །མགོན་འདོད་པ། སྐྱབས་འདོད་པ། དཔུང་གཉེན་འདོད་པ་དེ་རྒྱུག་པ་དེ་དང༌། དེར་མཚོན་ཆ་ཆེན་པོ་ཆར་ལྟར་འབབ་པས་གཤེགས་པར་བྱེད་<line/>
</page>
<page index="557" id="449A">༄༅། །འཇོམས་པར་བྱེད་དོ། །རྩ་དང༌། རྒྱུས་པ་ཐམས་ཅད་ཤད་ཤད་པོར་བྱས་ཏེ། ལུས་གང་ལ་པགས་པ་བྱ་སྒྲོ་ཙམ་ཡང་མ་ལུས་པར་བྱས་ནས་ལུས་ཀྱི་<line/>
རུས་པའི་དྲ་བ་ཙམ་ཞིག་འཇོག་གོ །རྒྱུས་པ་སྤྲེལ་པའི་གནས་དེ་དག་ཏུའང་མཚོན་ཆར་ལྟར་འབབ་པས་གཅོད་ཅིང་གཤེག་པར་བྱེད་དེ། དེ་གཅོད་པ་ན་སྙིང་རྗེ་སྐད་དུ་<line/>
ཀུ་ཅོ་འདོན་ཅིང་ཡོངས་སུ་སྨྲེ་སྔགས་འདོན་ལ་ཐམས་ཅད་དུ་འབྲོས་སོ། །རང་གི་ལུས་དང༌། ཡིད་ཀྱིས་ཀུན་ནས་བསླང་བའི་མི་དགེ་བའི་ལས་ཀྱིས་བསླུས་པ་དེ་བདག་<line/>
ཉིད་ཐམས་ཅད་དུ་ལས་དེས་ཤིན་ཏུ་འཆེད་པར་བྱེད་དོ། །རྣམ་པར་སྨིན་པ་མ་མྱོང་བར་དེ་དག་འགག་པར་མི་འགྱུར་ཞིང་མི་དགེ་བའི་ལས་དེ་མ་མྱོང་བར་ཐར་པ་མེད་དེ།<line/>
གང་གི་ཚེ་སོ་སོར་མྱོང་ན་དེ་སེམས་ཅན་དམྱལ་བ་དེ་ལས་ཐར་བར་འགྱུར་རོ། །ཐར་ནས་ཀྱང་ལས་དེ་དང་རྒྱུ་མཐུན་པར་ཚེ་རབས་སྟོང་དུ་ཡི་དྭགས་མཆིལ་མ་ཟ་བ་རྣམས་<line/>
ཀྱི་ནང་དུ་སྐྱེ་བར་འགྱུར་རོ། །དེ་ལས་ཐར་ནས་ཀྱང་ཚེ་རབས་ལྔ་བརྒྱར་འོད་མའི་ཚལ་དུ་སྲིན་བུར་སྐྱེ་བར་འགྱུར་ཏེ། གང་དང༌། གང་དུ་སྐྱེས་པར་རྡོ་འབབས་པས་འདམ་བུ་སྲབ་<line/>
མོར་བརྡུངས་པ་ལྟར་ལུས་ཤིན་ཏུ་སྲ་བ་མོར་རྡུབ་བའི་གནོད་པ་མྱོང་བར་བྱེད་དོ། །དེ་ལས་ཐར་ནས་ཀྱང་གལ་ཏེ་མི་རྣམས་དང་སྐལ་བ་མཉམ་པར་མིར་སྐྱེས་ན། དེ་དབུལ་<line/>
</page>
<page index="558" id="449B">ཞིང་ནད་བུ་ཅན་དང༌། གཞན་གྱིས་མངག་པ་དང༌། ཡུལ་བྱེ་མ་ཅན་དང༌། མྱ་ངམ་དང༌། གཡང་ས་དང༌། ཆུ་མེད་པ་དང༌། རྩྭ་མེད་པ་དང༌། ནགས་ཚལ་མེད་པ་དང༌། ནེའུ་གསིང་<line/>
མེད་པ་དང༌། ལྟེང་ཀ་མེད་པའི་འཁོར་རྟག་ཏུ་གནོད་པར་སྐྱེ་བར་འགྱུར་བ་མཐོང་ངོ༌། །དེ་ནས་ཡང་དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་སེམས་ཅན་<line/>
དམྱལ་བ་ཆེན་པོ་མནར་མེད་པའི་འཁོར་ལ་བརྟགས་ན། དེས་ཐོས་པ་ལས་བྱུང་བའི་ཤེས་པས་སེམས་ཅན་དམྱལ་བ་པ་ལུས་ཞུ་མི་ཟད་འཕྱང་ཞེས་བྱ་བ་མཐོང་ངོ༌། །དེར་<line/>
སེམས་ཅན་དག་ལས་གང་གིས་སྐྱེ་བར་འགྱུར་སྙམ་ནས་དེས་ཐོས་པ་ལས་བྱུང་བའི་ཤེས་པས་བརྟགས་ན། སྦྱིན་པ་པོའམ། སྦྱིན་བདག་གང་གང་གིས་འདི་ལྟར་རྫས་འདིས་<line/>
ནད་པ་དེ་དག་ཉིད་ཀྱི་དོན་དུ་འགྱུར་བར་བྱའོ་སྙམ་ནས་གུས་པ་དང༌། དད་པ་དང༌། དང་བ་དང༌། ཡིད་གསལ་བས་ནད་པ་ཁྱིམ་གྱི་ནང་ནས་བྱུང་བ་དེའི་ནད་ཞི་བར་བྱ་བའི་ཕྱིར་<line/>
རྫས་བྱིན་པ་སྡིག་པ་ཅན་ལུག་བོང་ལྟར་སྤྱོད་པ། ཁོང་གསོག་ཏུ་འདུག་པ། གོས་ངུར་སྨྲིག་བགོས་པ་དེས་ནད་པའི་གསོས་སྨན་གྱི་རྐྱེན་གྱི་ཡོ་བྱད་དུ་བྱས་པ་ལ་འཕྲོག་པར་<line/>
བྱེད་དོ། །ཕྲོགས་ནས་ཀྱང་རང་ཉིད་ཟའོ། །ཟོས་ནས་ཀྱང་འཆགས་པར་མི་བྱེད། འགྱོད་པར་མི་བྱེད། སྦྱོང་བར་མི་བྱེད་ཅིང་དེ་ནས་ཡང་བྱེད་ལ་གཞན་དག་ཀྱང་དད་པར་<line/>
</page>
<page index="559" id="450A">༄༅། །བྱེད། རབ་ཏུ་འཇུག་པར་བྱེད། རྗེས་སུ་དགའ་བར་བྱེད་ཅིང་ཡང་དང༌། ཡང་དུ་སེམས་ཀྱིས་རོ་མྱང་བར་བྱེད་ན་དེ་ལུས་དང་བྲལ་ནས་ངན་འགྲོ་ལོག་པར་<line/>
ལྟུང་བ་སེམས་ཅན་དམྱལ་བ་ལུས་ཞུམ་མི་ཟད་འཕྱང་དུ་སྐྱེ་བར་འགྱུར་རོ། །དེར་སྐྱེས་ནས་ཀྱང་གང་སེམས་ཅན་དམྱལ་བ་ཡང་སོས་ལ་སོགས་པའི་གནོད་པ་བསྡུས་པ་དེ་<line/>
དག་ཐམས་ཅད་འབྱུང་ངོ༌། །ཁྱད་པར་དུ་འབྱུང་བ་ནི་འདི་ལྟར་སེམས་ཅན་དམྱལ་བ་དེ་ན་ལྕགས་ཀྱི་ཤིང་ལྗོན་པ་ཡལ་གར་རབ་ཏུ་རྒྱས་ཤིང་རབ་ཏུ་འབར་བ་དཔག་ཚད་ཙམ་<line/>
ཡོད་དེ། རབ་ཏུ་མཆེད་ཅིང་འབར་བའི་རྣམ་པ་དེ་ལྟ་བུ་དེ་ཁོང་བའི་ནང་དུ་འཚེད་དོ། །གང་གིས་སེམས་ཅན་དམྱལ་བ་དེ་ལ་རྡོ་རེག་ན་རྡོ་རྗེ་ལྟར་སྲ་ཞིང་རབ་ཏུ་འབར་བས་<line/>
ཡལ་ག་རྒྱས་ཤིང་རབ་ཏུ་འབར་བས་ཡང་བརྒྱ་འགྱུར་དུ་རབ་ཏུ་སྲེག་སྟེ་ཤིང་གི་མེ་དེའི་རྣམ་པ་ནི་དེ་ལྟ་བུ་ཡིན་ནོ། །ཤིང་དེའི་རྩ་བའི་འོག་ཏུ་སེམས་ཅན་དམྱལ་བ་པ་དེ་སྐྱེ་<line/>
བར་འགྱུར་ཏེ། ནད་བཞི་བརྒྱ་རྩ་བཞིས་གནོད་པར་བྱས་ཤིང་འཕེལ་བར་བྱེད་པ་ན། གཅིག་པུ་ཟླ་མེད་ཅིང་གྲོགས་མེད་པར་སྡུག་བསྔལ་མྱོང་ངོ༌། །གང་དེའི་མགོ་དེ་ཐུར་དུ་བསྟན་<line/>
ཅིང་རྐང་པ་གྱེན་དུ་བསྒྲེང་པའི་ཤིང་དེའི་མེའི་མཐུ་དེ་ནི་མེ་གཞན་གང་ཡིན་པ་དེ་དག་ཆུ་བསིལ་བ་དང་འདྲ་སྟེ། དེའི་རྩ་བར་དེ་དེ་ལྟར་གནོད་པར་བྱེད་དེ། ཇི་ལྟར་སྐྲའི་རྩེ་མོའི་བར་ཙམ་<line/>
</page>
<page index="560" id="450B">ཡང་མེད་པ་དེ་ལྟར་གནོད་པར་བྱེད་དོ། །དེ་ནད་དེ་དག་གིས་ཉོན་མོངས་ཤིང་མེ་བརྒྱ་འགྱུར་གྱིས་སྲེག་ལ་ཤིང་གི་འོག་ཏུ་སོང་བས་ཀྱང་ཤིན་ཏུ་གནོད་པ་ན་ཡུན་རིང་པོ་ལོ་བགྲང་གིས་མི་ལང་བར་<line/>
གནོད་པ་མྱོང་ངོ༌། །དེ་ལྟར་གནོད་པ་མྱོང་བ་ནའང་གཤིན་རྗེའི་མི་ལག་ན་མཚོན་ཆ་ཐོགས་པ་དག་མཚོན་ཆ་བླངས་ནས། གནད་དང༌། གནད་དག་གཅོད་པར་བྱེད་ཅིང་པགས་པ་འདྲལ་<line/>
བར་བྱེད་དོ། །དེ་གནོད་པ་ལྔ་ཡིས་གནོད་པར་བྱེད་དེ། ནད་དང༌། ཤིང་གི་མེ་དང༌། མཚོན་ཆ་དང༌། བཀྲེས་པ་དང༌། སྐོམ་པས་ཡུན་རིང་པོ་ལོ་བགྲང་གིས་མི་ལང་བར་སྡུག་བསྔལ་མྱོང་ངོ༌།།<line/>
སྤུ་ཟིང་ཞེས་བྱེད་པ་བརྒྱ་ཕྲག་ཁྲི་དང་ལྡན་པ་དེ་མངོན་པར་བརྗོད་པ་དེས་ཇི་སྲིད་དུ་དེའི་སྡིག་པའི་ལས་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་སྡུག་བསྔལ་ཚ་བ་མི་བདེ་བ་<line/>
རྩུབ་པ་དག་མྱོང་བར་འགྱུར་རོ། །གང་གིས་ཚེ་ལས་དེ་ཟད་ན་སེམས་ཅན་དམྱལ་བ་དེ་ལས་ཐར་པར་འགྱུར་ལ་ཐར་ནས་ཀྱང་དེ་ལས་དེ་དང་རྒྱུ་མཐུན་པར་ཡི་དྭགས་མེ་མདག་དང༌། དུད་པ་<line/>
ཟ་བ་རྣམས་ཀྱི་ནང་དུ་སྐྱེ་པར་འགྱུར་ཏེ། ལུས་བཀྲེས་པ་དང་སྐོམ་པས་གདུངས་ཤིང་བསྲེགས་པ་ལྟ་བུར་འགྱུར། ཡི་དྭགས་ཀྱི་འཇིག་རྟེན་དེ་ལས་ཐར་ནས་ཀྱང་ཚེ་རབས་ལྔ་བརྒྱར་<line/>
དུད་འགྲོ་མེ་མདག་ཆར་ལྟར་འབབ་པ་དང༌། བྱེ་མ་ཆར་ལྟར་འབབ་པས་སྲེག་ཅིང་འཚེད་དོ། །དུད་འགྲོའི་འཇིག་རྟེན་དེ་ལས་ཐར་ནས་ཀྱང་གལ་ཏེ་མི་རྣམས་དང་སྐལ་པ་མཉམ་པར་<line/>
</page>
<page index="561" id="451A">༄༅། །མིར་སྐྱེས་ན་འདུ་བའི་གཞིར་གནས་ཤིང་རྡོལ་ཟ་སྟེ། སྐྱེས་ནས་ཤིན་ཏུ་སྡུག་བསྔལ་ལ་ནམ་ཡང་ལྟོ་འབྲངས་བར་མི་འགྱུར། ལྕེའི་རྩེ་མོས་ཀྱང་ཟས་ཞིམ་པོ་<line/>
མྱོང་བར་མི་འགྱུར་ཏེ། ཐོས་པ་ཙམ་འབའ་ཞིག་ཏུ་ཟད་དོ། །གཞན་གྱིས་བཀོལ་ཞིང་དབུལ་བ་དང༌། ནད་བུ་ཅན་དང༌། སྨད་པར་འགྱུར་བ་མཐོང་ངོ༌། །དེ་ནས་ཡང་དགེ་སློང་ལས་ཀྱི་འབྲས་<line/>
བུ་རྣམ་པར་སྨིན་པ་ཤེས་པ་དེས་སེམས་ཅན་དམྱལ་བ་ཆེན་པོ་མནར་མེད་པའི་འཁོར་ལ་བརྟགས་ན། དེས་ཐོས་པ་ལས་བྱུང་བའི་ཤེས་པས་སེམས་ཅན་དམྱལ་བ་རི་བ་རྩེགས་ཆར་<line/>
ལྟར་འབབ་པ་ཞེས་བྱ་བ་མཐོང་ངོ༌། །དེར་སེམས་ཅན་དག་ལས་གང་གིས་སྐྱེ་བར་འགྱུར་སྙམ་ནས་དེས་ཐོས་པ་ལས་བྱུང་བའི་ཤེས་པས་བརྟགས་ན། གང་གིས་རང་སངས་རྒྱས་<line/>
བཀྲེས་པའི་ཟས་ཕྲོགས་ན་དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་རི་བརྩེགས་ཆར་ལྟར་འབབ་པ་ཞེས་བྱ་བར་སྐྱེ་བར་འགྱུར་རོ། །དེར་སྐྱེས་<line/>
ནས་ཀྱང་སེམས་ཅན་དམྱལ་བ་ཡང་སོས་ལ་སོགས་པའི་གནོད་པ་བསྡུས་པ་དེ་དག་ཐམས་ཅད་བརྒྱ་འགྱུར་དུ་འབྱུང་ངོ༌། །ཁྱད་པར་དུ་འབྱུང་བ་ནི་འདི་ལྟར་ཐོ་བ་དང༌། མདུད་<line/>
ཐུང་དང༌། རྫ་མ་དང༌། ལུང་པའི་སྡུག་བསྔལ་དང༌། མཚོན་ཆ་འབབ་པའི་སྡུག་བསྔལ་སྣ་ཚོགས་མྱོང་བར་བྱས་ཤིང་རི་བ་བརྩེགས་ཆར་ལྟར་འབབ་པ་དེའི་སྟེང་དུ་དུ་བབ་བོ། །དེའི་<line/>
</page>
<page index="562" id="451B">སྟེང་དུ་རི་བརྩེགས་པ་དཔག་ཚད་ཙམ་ཡོད་པ་བབ་པ་གང་གིས་དེ་བྱེ་མ་ཆད་པ་ནས་གཏོར་བ་བཞིན་ཕྱེ་མར་རློག་གོ །ཕྱེ་མར་བརླགས་པ་དང་ཡང་སླར་སྐྱེ་བར་འགྱུར་རོ། །དེ་ནས་ཡང་<line/>
ཕྱེ་མར་རློག་པར་བྱེད་དོ། །མེའི་ཕུང་པོ་བཅུ་གཅིག་གི་དབུས་སུ་བཅུག་ནས་ཐེ་ཐབ་ཀྱི་ནང་དུ་ལུས་མ་ལུས་པར་བསྲེགས་སོ། །དེའི་མིག་སྐྱེས་པའང་ཕྱུང་ནས་གཏུབས་ཤིང་བཅད་<line/>
དེ་གཏོར་རོ། །དེའི་ལྕེའང་གཤིན་རྗེའི་མི་རྣམས་ཀྱིས་བཅད་དོ། །བཅད་ནས་ཀྱང་སླར་སྐྱེའོ། །དེའི་སྣའང་བཅད་ཅིང་ཞ་ཉེ་རབ་ཏུ་སྐོལ་བས་འགེངས་སོ། །དེའི་རྣ་བའང་ཟངས་དམར་པོ་<line/>
བཞུས་པས་འགེངས་སོ། །བ་ཚྭ་རབ་ཏུ་སྐོལ་བས་ལྕགས་ཀྱི་སྣོད་རབ་ཏུ་བསྲེགས་པ་བཀད་སྟེ་ཁྱེར་ནས་དེ་ལ་ཆག་ཆག་འདེབས་ཤིང་ཡང་སྤུ་གྲི་རྣམས་ཀྱིས་ཤིན་ཏུ་འཇོག་པར་བྱེད་<line/>
དོ༑ ༑ནད་བཞི་བརྒྱ་རྩ་བཞི་རྣམས་ཀྱིས་རྟག་ཏུ་གནོད་པར་བྱེད་དོ། །དེ་ཀུན་ནས་སྡུག་བསྔལ་གྱིས་ཉམ་ཐག་ཅིང་ཐམས་ཅད་རབ་ཏུ་འབར་བ་མེ་ལྕེ་གཅིག་ཏུ་གྱུར་བ་ན་སེམས་ཅན་དམྱལ་<line/>
བ་པའི་སྡུག་བསྔལ་ཚ་བས་རྩུབ་པ་དག་ཇི་སྲིད་དུ་དེའི་སྡིག་པའི་ལས་བྱས་ཤིང་བསགས་པ་སོ་སོ་མྱོང་བར་འགྱུར་བ་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་ཡུན་རིང་པོ་ལོ་<line/>
བགྲང་གིས་མི་པང་བར་མྱོང་བར་འགྱུར་རོ། །དེ་ཕྱིས་སེམས་ཅན་དམྱལ་བ་དེ་ལས་ཐར་པར་འགྱུར་ཏེ། ཐར་ནས་ཀྱང་ལས་དེ་དང་རྒྱུ་མཐུན་པར་ཚེ་རབས་ལྔ་བརྒྱར་ཡི་དྭགས་གྲོག་སྤུར་ཡན་ལག་<line/>
</page>
<page index="563" id="452A">༄༅། །རྣོ་བ་འབབ་པས་ཉམ་ཐག་ཅིང་ཙན་ད་ནི་ཀ་ཟ་བའི་ནང་དུ་སྐྱེ་བར་འགྱུར་རོ། །དེ་གལ་ཏེ་དེ་ལས་ཐར་ནས་ཀྱང་ཚེ་རབས་བདུན་བརྒྱར་ཙི་རི་ཀ་དགོན་པ་ན་<line/>
གནས་པ་མ་རུངས་པ་སྒྲ་འབྱིན་པའི་ནང་དུ་རི་དྭགས་རུ་རུར་སྐྱེ་བར་འགྱུར་ཏེ། ལུས་རྟག་ཏུ་བཀྲེས་པ་དང༌། སྐོམ་པས་གདུངས་པར་འགྱུར་ཏེ། གལ་ཏེ་དེ་ལས་ཐར་ནས་ཀྱང་གལ་<line/>
ཏེ་མི་རྣམས་དང་སྐལ་པ་མཉམ་པར་མིར་སྐྱེས་ན། དེ་རྟག་ཏུ་ཁུར་འཁུར་ཞིང་གཞན་གྱིས་བཀོལ་བར་འགྱུར། གནོད་པ་སྣ་ཚོགས་ཀྱིས་ལུས་ཤིག་ཤིག་པོར་གྱུར་ཅིང་མཚན་<line/>
མོ་དང༌། ཉིན་པར་བདེ་བར་གནས་པར་མི་འགྱུར། རྐང་པ་དང༌། ལག་པ་དག་རྡོལ་ཅིང་གདོང་རྟག་ཏུ་རྩུབ་པར་འགྱུར། ལུས་ཀྱི་མདོག་ངན་པ་དྲི་མ་ཅན་ལ་རྟག་ཏུ་གོས་དང་བྲལ་བར་<line/>
འགྱུར། ལས་དེ་དང་རྒྱུ་མཐུན་པར་མིར་གྱུར་ནའང་ཚེ་རབས་ལྔ་བརྒྱར་མི་ཡི་དྭགས་ཀྱི་གཟུགས་ལྟ་བུར་འགྱུར། མཚན་མོ་དང༌། ཉིན་པར་ལུས་དང༌། ཡིད་བདེ་བར་གནས་<line/>
པར་མི་འགྱུར་བ་མཐོང་ངོ༌། །དེ་ནས་ཡང་དགེ་སློང་ལས་ཀྱི་འབྲས་བུ་རྣམས་པར་སྨིན་པ་ཤེས་པ་དེས་སེམས་ཅན་དམྱལ་བ་ཆེན་པོ་མནར་མེད་པའི་འཁོར་ལ་བརྟགས་ན།<line/>
དེས་ཐོས་པ་ལས་བྱུང་བའི་ཤེས་པས་སེམས་ཅན་དམྱལ་བ་བྱ་འཛམས་པ་སྒྲ་འབྱིན་ཅེས་བྱ་བ་མཐོང་ངོ༌། །དེར་སེམས་ཅན་དག་ལས་གང་གིས་སྐྱེ་བར་འགྱུར་སྙམ་ནས་དེས་<line/>
</page>
<page index="564" id="452B">ཐོས་པ་ལས་བྱུང་བའི་ཤེས་པས་བརྟགས་ན། གང་གིས་ཡུལ་དགོན་དུང་ན་ཆུ་ཉུང་དུ་ཞིག་ཡོད་པ་དང་སྲོག་ཆགས་རྣམས་སུ་འབྲེལ་ཏེ། དེ་ལ་སྲོག་ལྟོས། དེ་ལ་རག་ལས་<line/>
ཤིང༌། འདྲེན་པ་སྲོག་འཚོ་བ་དེ་དག་དང་འབྲེལ་བའི་ཆུ་དེ་མི་ངན་པ་སྡང་བའི་སེམས་ཀྱིས་བཅད་དོ། །དེའི་ཆུ་བཅད་པས་ཡུལ་དེ་ཐམས་ཅད་མ་རུང་བར་བྱས་པ་ནས་ཡི་དྭགས་དང༌།<line/>
བྱའི་བར་ཐམས་ཅད་ཀྱང་ཤི་ལ་གྲོང་དང༌། གྲོང་ཁྱེར་གྱི་དགེ་སྦྱོང་དང༌། བྲམ་ཟེ་ཀུན་ལ་གནོད་པར་བྱས། སྐོམ་གྱིས་གདུངས་པར་བྱས་ཤིང་དེའི་ཆུ་བཅད་པས་ཡུལ་མ་རུང་བར་བྱས་<line/>
པ་དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་བྱ་འཛམ་པ་སྒྲ་འབྱིན་དུ་སྐྱེ་བར་འགྱུར་རོ། །དེར་སྐྱེས་ནས་ཀྱང་གང་སེམས་ཅན་དམྱལ་བ་ཡང་སོས་ལ་<line/>
སོགས་པའི་གནོད་པ་བསྡུས་པ་དེ་དག་ཐམས་ཅད་འབྱུང་ངོ༌། །ཁྱད་པར་དུ་འབྱུང་བ་ནི་འདི་ལྟར་དགོན་པ་དཔག་ཚད་བདུན་བརྒྱ་ཡོད་པ་དང༌། ལྕགས་ཀྱི་ཤིང་ལྗོན་པ་དང༌། རི་<line/>
བྲག་རབ་ཏུ་འབར་ཞིང་ཤིན་ཏུ་མི་བཟད་པ་དེ་ལ་སེམས་ཅན་དམྱལ་བ་དེས་ཕྱིན་ཅི་ལོག་ཏུ་ཆུ་དང༌། ཤིང་ལྗོན་པ་དང༌། ནགས་ཚལ་དང༌། སྟེང་ཀ་ཕུན་སུམ་ཚོགས་པར་མཐོང་<line/>
ངོ༑ ༑དེའང་བཀྲེས་པ་དང༌། སྐོམ་པ་དཔེ་མེད་ཅིང་ཤིན་ཏུ་མི་བཟད་པའི་མེ་དེས་བསྲེགས་ནས་དུ་སྐད་འབྱིན་ཡོངས་སུ་སྨྲེ་སྔགས་འདོན་བཞིན་དུ་བདག་གིས་བཏུང་ངོ་སྙམ་ནས་ལྟེང་ཀ་<line/>
</page>
<page index="565" id="453A">༄༅། །དེའི་དྲུང་དུ་རྒྱུག་པ་དང༌། དེའང་བ་ཚྭ་རབ་ཏུ་བསྐོལ་བས་གང་ངོ༌། །དེ་ནས་ཡང་གཤིན་རྗེའི་མི་ལག་ན་མཚོན་ཐོགས་པ་བརྒྱ་བྱུང་སྟེ། དེ་དག་གིས་དེ་བཟུང་<line/>
ངོ༑ ༑བཟུང་ནས་ཀྱང་མཚོན་ཆ་རྣམས་ཀྱིས་གཤེག་ཅིང་འདྲལ་ལོ། །དེ་སྡུག་བསྔལ་གཉིས་ཀྱིས་སྡུག་བསྔལ་བ་ཡིན་ཏེ། མཚོན་ཆ་དང༌། བཀྲེས་སྐོམ་གྱི་སྡུག་བསྔལ་ལོ། །དེ་ལྟར་ཡུན་<line/>
རིང་དུ་མཚོན་ཆ་དང༌། དགོན་པའི་སྡུག་བསྔལ་མྱོང་ངོ༌། །དེ་གལ་ཏེ་དེ་ནས་ཐར་ནས་ཀྱང་བཀྲེས་པ་དང༌། སྐོམ་པས་ཉེན་པ་གར་བབ་ཏུ་འབྲོས་པ་དང༌། དེས་ཆུ་བསིལ་བ་དག་ཅིག་<line/>
མཐོང་ནས་དེར་སོང་ངོ༌། །དེར་སོང་བ་དང་ཆུ་དེ་དག་ཀྱང་བྱ་འཛམ་པ་སྐད་འབྱིན་ཅེས་བྱ་བ་གླང་པོ་ཆེ་ཙམ་ལ་མཆུ་རྣོ་བ་ཞིག་ཡིན་ཏེ་དེས་བཟུང༌། བཟུང་ནས་ཀྱང་གནམ་དུ་འཕངས་<line/>
སོ༑ ༑འཕངས་པ་ན་འཁྲུལ་ཅིང་དྲན་པ་དང་བྲལ་བས་སླར་ལོག་པ་དང༌། ས་གཞི་རབ་ཏུ་འབར་ལ་སྲ་ཞིང་རེག་པར་མི་བཟོད་པའི་སྟེང་དུ་རྡོ་བཞིན་དུ་ལྷུང་སྟེ། དེ་དེར་དུམ་བུ་བརྒྱར་<line/>
གྱེས་སོ། །དེ་ནས་ཡང་སླར་འདུས་ཏེ་སོས་ཕ་དང༌། བྱ་དག་གིས་བཟུང་ནས་དེ་སྔོན་བཞིན་དུ་སྡུག་བསྔལ་བར་བྱེད་དོ། །ནད་ཐམས་ཅད་ཀྱིས་ཀྱང་ཐེབས་ནས་དེ་ལྟར་སྔོན་བཞིན་<line/>
དུ་ལོ་བྱེ་བ་འབུམ་ཕྲག་དུ་མར་བྱས་པའི་སྡུག་བསྔལ་གྱི་རྣམ་པ་དེ་དག་མྱོང་ངོ༌། །དེ་གལ་ཏེ་དེ་ལས་ཐར་ནས་ཀྱང་ཡང་གཤིན་རྗེའི་མི་རྣམས་ཀྱིས་བཟུང་ངོ༌། །བཟུང་ནས་ཀྱང་<line/>
</page>
<page index="566" id="453B">ཟངས་དམར་པོ་རབ་ཏུ་བསྐོལ་བ་ཆུ་བོའི་ཀློང་ལྟ་བུར་བཅུག་གོ །དེ་བཅུག་ནས་དབུ་བའི་གོང་བུ་བཞིན་དུ་རབ་ཏུ་བཞུས་སོ། །དེ་ནས་ཡང་སླར་འབྱུང་སྟེ། ཉེས་པར་བྱས་པའི་ལས་ཀྱི་<line/>
མཐའ་དཔྱད་པ་དེ་དེ་ལྟར་ཡུན་རིང་དུ་ལོ་བགྲང་གིས་མི་ལང་བར་འཚེད་དོ། །དེ་གལ་ཏེ་དེ་ལས་ཐར་ནས་ཀྱང་ལུས་བཀྲེས་པ་དང༌། སྐོམ་པས་གདུངས་པ་ཡུལ་མ་རུང་བར་བྱེད་པ་དེ་<line/>
རང་གི་ལས་ཀྱིས་བྱས་པ་མྱོང་བཞིན་དུ་གར་བབ་བབ་ཏུ་འབྲོས་པ་དང༌། ལམ་དུ་ཕུར་བུ་རྩེ་མོ་ཤིན་ཏུ་བརྡར་ཅིང་རྣོ་བ་བྱུང་སྟེ། དེས་དེའི་རྐང་མཐིལ་ལ་སོགས་པ་བརྟོལ་བ་ནས་པུས་<line/>
མོའི་ལྷ་ངའི་བར་དུ་བརྟོལ་ཏོ། །རྐང་པ་བརྟོལ་བ་དེ་ལུས་ནི་རབ་ཏུ་འབར། སྡུག་བསྔལ་གྱིས་ཉམ་ནི་ཐག །སྙིང་རྗེ་རྗེ་སྐད་དུ་ཀུ་ཅོ་ནི་འབྱིན། ཡོངས་སུ་སྨྲེ་སྔགས་ནི་འདོན། དུ་ཞིང་རང་<line/>
གི་ཁྲག་གི་ནང་དུ་ལྷུང་ཞིང་བྱིང་ངོ༌། །དེ་ནས་ཡང་ལུས་ཀྱི་ཡན་ལག་ཐམས་ཅད་བསྲེགས་པ་ལས་ལངས་ནས་དེ་ལྟར་སེམས་བློང་བློང་པོར་གྱུར་པ་དེ་འགྲོ་བ་དང༌། ཁྱི་སོ་རབ་ཏུ་འབར་བ་དག་<line/>
འོངས་ནས་དེ་དག་གིས་བཟུང་སྟེ། དེའི་ཡན་ལག་དང༌། ཉིང་ལག་ཐམས་ཅད་དང༌། པགས་པ་དང༌། ཁྲག་དང༌། ཤ་དང༌། ཚིལ་དང༌། རྐང་ཡན་ཆད་ལ་ཟའོ། །དེ་ལྟར་ཡུལ་མ་རུང་བར་<line/>
བྱེད་པ་དེ་ཇི་སྲིད་དུ་དེའི་སྡིག་པའི་ལས་བྱས་ཤིང་བསགས་པ་སོ་སོར་མྱོང་བར་འགྱུར་བ་མ་ཟད་ཅིང་མ་སྤངས་པ་དེ་སྲིད་དུ་རང་གི་གནོད་པ་ཡུན་རིང་དུ་མྱོང་བར་འགྱུར་རོ། །དེ་ཕྱིས་ལས་དེ་<line/>
</page>
<page index="567" id="454A">༄༅། །དང་མཐུན་པར་ཚེ་རབས་ལྔ་བརྒྱར་དུད་འགྲོ་འཕྱེ་བོ་རྣམས་ཀྱི་ནང་དུ་སྐྱེ་བར་འགྱུར་ཏེ། གར་སྐྱེས་པར་སེར་བས་སམ། སྤྲུལ་དག་གིས་གསོད་པའམ། རླུང་<line/>
དག་གིས་གསོད་པར་འགྱུར། དེ་དེ་ལས་ཐར་ནས་ཀྱང་གལ་ཏེ་མི་རྣམས་དང་སྐལ་པ་མཉམ་པར་མིར་སྐྱེས་ན་དེ་རི་ཁྲོད་པའི་རིགས་སུ་སྐྱེ་ཞིང་སྐྱེ་བོ་ཀུན་གྱིས་སྨད་པར་འགྱུར་<line/>
བ་མཐོང་ངོ༌། །དེ་ནས་ཡང་དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་སེམས་ཅན་དམྱལ་བ་ཆེན་པོ་མནར་མེད་པའི་འཁོར་ལ་བརྟགས་ན། དེས་ཐོས་པ་ལས་བྱུང་<line/>
བའི་ཤེས་པས་སེམས་ཅན་དམྱལ་བ་སྐར་ཕྲེང་ཞེས་བྱ་བ་མཐོང་ངོ༌། །དེར་སེམས་ཅན་དག་ལས་གང་གིས་སྐྱེ་བར་འགྱུར་སྙམ་ནས་དེས་ཐོས་པ་ལས་བྱུང་བའི་ཤེས་པས་བརྟགས་<line/>
ན༑ གང་ཉོན་མོངས་པ་ཐམས་ཅད་ཟད་པར་བྱེད། འདོད་པ་འགོག་པ་ལས་ལངས་པའི་དགེ་སློང་དང་པོར་ཤིན་ཏུ་བཀྲེས་པ་དེའི་ཁ་ཟས་ཕྲོགས་ཏེ། ཕྲོགས་ནས་ཀྱང་མགུ་ཞིང་ཡིད་<line/>
རབ་ཏུ་དགའ་ལ་ཡང་དང་ཡང་དུ་རོ་མྱོང་བར་བྱེད། ལེགས་པར་སེམས། དེ་ཉིད་ལ་གཞན་དག་ཀྱང་གཟེངས་བསྟོད་པར་བྱེད་ལ། ལས་དང༌། ལས་ཀྱི་ཉེར་བསྡོགས་དང༌། ལས་ཀྱི་<line/>
མཇུག་དང་ཡང་དག་པར་ལྡན་པར་བྱས་ཤིང་བསགས་པའི་ལས་མི་བཟད་པ་རྣམ་པ་དེ་ལྟ་བུ་བྱེད་ན། དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་སྐར་<line/>
</page>
<page index="568" id="454B">ཕྲེང་དུ་སྐྱེ་བར་འགྱུར་རོ། །དེར་སྐྱེས་ནས་ཀྱང་གང་སེམས་ཅན་དམྱལ་བ་ཡང་སོས་ལ་སོགས་པའི་གནོད་པ་བསྡུས་པ་དེ་དག་ཐམས་ཅད་བརྒྱ་འགྱུར་དུ་འབྱུང་ངོ༌། །ཁྱད་པར་དུ་འབྱུང་<line/>
བ་ནི་འདི་ལྟར་སེམས་ཅན་དམྱལ་བ་དེའི་གནས་གྲྭ་གཉིས་པ་ཡོད་དེ། ཀུན་ནས་རྫ་མས་ཡོངས་སུ་བསྐོར་ཏོ། །གྲྭ་གཅིག་ན་རྫ་མ་རབ་ཏུ་འབར་བ་སྐར་མ་བཀྲམ་པ་ལྟ་བུར་ལོ་བྱེ་བ་ཁྲག་<line/>
ཁྲིག་སུམ་ཅུ་རྩ་དགུ་དང༌། ཐེར་འབུམ་དགུ་སྟོང་དང༌། བྱེ་བ་དུང་ཕྱུར་ཕྲག་དྲུག་ཅུ་དང༌། སྐྱང་འཕྱིས་བྱེ་བ་སུམ་ཅུ་ས་ཛཱ་ལི་ནི་དང༌། ཀོ་ད་ཊཱུ་དི་ཀོ་ད་ཊཱུ་དང༌། ཀེ་ས་ར་སྟོང་ཕྲག་ཉི་ཤུ་སྟེ། གྲངས་<line/>
ཀྱི་ཚད་དེ་སྙེད་ཀྱི་བར་དུ་འཚེད་ཅིང་བསྲེག་སྟེ། ཉ་ལྟར་འགྲེ་ལྡོག་གོ །ཟངས་དམར་པོ་བསྐོལ་བ་རབ་ཏུ་འབར་བ་རྫ་མར་བླུགས་པར་ཉིན་གཅིག་བཞིན་དུ་ཚ་བར་བྱས་ཤིང་སྡུག་བསྔལ་<line/>
དྲག་པ་རྩུབ་པ་མི་ཟད་པ་འཕེལ་ཏེ་ངུ་སྐད་འདོན་ཅིང་ཆོ་ངེས་འདེབས་སོ། །དེ་ལྟར་དེ་ཉེས་པར་བྱས་པའི་ལས་སྨད་པར་བྱ་བ་རང་གི་སེམས་ལས་བྱུང་བས་ཡུན་རིང་དུ་སྔ་མ་བཞིན་དུ་<line/>
འཚེད་དོ། །དེ་གལ་ཏེ་ཕྱོགས་གཅིག་ལས་ཐར་ནས་ཀྱང་རླུང་སེམས་དང་ཕྲག་པར་འཇུག་ཅེས་བྱ་བ་སྤུ་གྲི་ལྟ་བུས་གནད་ཐམས་ཅད་དང༌། གནད་སོ་སོ་དག་བཅད་ནས་དེས་སེམས་<line/>
ཅན་དམྱལ་བ་པ་དེའི་སྟེང་དུ་ཕྱུང་སྟེ། སེམས་ཅན་དམྱལ་བ་པའི་གྲྭ་གཉིས་པ་དེར་བཅུག་གོ །སེམས་ཅན་དམྱལ་བ་རླུང་གིས་བདས་ནས་གྲྭ་གཉིས་སུ་བཅུག་པའི་ལུས་ཀྱི་ཁམས་<line/>
</page>
<page index="569" id="455A">༄༅། །སུ་གཏོགས་པ་ཐམས་ཅད་བྱེ་མ་སྙེད་དུ་གཏུབས་ཤིང་བཅད་དེ་ལུས་ལ་རྩ་རྒྱུས་ཙམ་ལུས་པར་བྱེད་དོ། །དེ་ལྟར་དེ་བཅད་པའི་ལྷག་མ་དེ་གཤིན་རྗེའི་<line/>
མི་རྣམས་ཀྱིས་བཟུང་ངོ༌། །བཟུང་ནས་རྫ་མ་སྐར་མའི་ཕྲེང་བ་ལྟ་བུར་རླུང་གིས་བདས་ཏེ་བཅུག་གོ། དེ་ཡང་དང༌། ཡང་དུ་དེར་བཅུག་པ་ན་རྐང་བ་གྱེན་དུ་བསྒྲེང་ཞིང་མགོ་ཐུར་དུ་<line/>
བསྟན་པ་དང་ཐོག་མ་ཉིད་དུ་མགོ་ལྷུང་ངོ༌། །དེའི་འོག་ཏུ་ཟངས་དམར་པོ་རབ་ཏུ་བསྐོལ་བས་མིག་ལྟུང་བར་བྱེད་དོ། །དེའི་འོག་ཏུ་དེའི་ཁའི་པགས་པ་ལྟུང་བར་བྱེད་དོ། །དེའི་མིད་<line/>
པར་ཟངས་དམར་པོ་བཞུས་པས་གང་སྟེ། དེའི་མིད་པ་ཐམས་ཅད་ཁྱབ་པར་སྲེག་པ་ན་དུ་སྐད་འབྱིན་པའམ། འབྲོས་པར་མི་ནུས་སོ། །དེ་ལྟར་དེའི་ལུས་ཀྱི་སྡུག་བསྔལ་གྱིས་ཉམ་<line/>
ཐག་པ་ཡང་དང་ཡང་དུ་གཤིན་རྗེའི་མི་དེ་དག་གིས་ཐོ་བ་བླངས་ནས་མགོ་སླར་བྱུང་བ་དག་ལ་རྡེག་པར་བྱེད་དོ། །ཀླད་པ་ཉམས་པ་དེས་དེའི་ལུས་ཐམས་ཅད་ཁྱབ་སྟེ་མགོ་དང༌།<line/>
ལུས་དང༌། ཁོག་པ་ཡུན་རིང་དུ་འགྲེ་ལྡོག་པ་ལྟར་འགྲེ་སྟེ། དེ་ལྟར་དེ་སེམས་ཅན་དམྱལ་བ་སྐར་ཕྲེང་གི་གྲྭ་གཉིས་པར་ཇི་སྲིད་དུ་དེའི་སྡིག་པའི་ལས་བྱས་ཤིང་བསགས་ལ་<line/>
བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་འཚེད་དོ། །དེའི་ལས་བྱས་ཤིང་བསགས་པ་ཟད་ནས་དེ་དེ་ལས་ཐར་བར་འགྱུར་ཏེ། ཐར་ནས་ཀྱང་ལས་དེ་དང་རྒྱུ་མཐུན་<line/>
</page>
<page index="570" id="455B">པར་ཚེ་རབས་སྟོང་དུ་ཡི་དྭགས་ཟས་ལ་རེ་བར་སྐྱེ་བར་འགྱུར་ཏེ། དེ་ལྟར་ཚེ་རབས་བདུན་བརྒྱར་ཚེགས་ཆེན་པོས་ལོ་བརྒྱར་བསྒྲུབས་ན་ཟས་ལན་གཅིག་ཅིག་རྙེད་པར་སྐྱེ་བར་འགྱུར། ཚེ་<line/>
རབས་ལྔ་བརྒྱར་རི་འོར་ན་གནས་པའི་རི་དྭགས་རྣམས་ཀྱི་ནང་དུ་སྐྱེ་བར་འགྱུར་ཏེ། རྟག་ཏུ་འཁྲུལ་པས་འཇིགས་ཤིང་སྐྱེ་བོ་ཀུན་གྱིས་འཇིགས་པ་དང༌། རི་འོར་གྱི་གསེབ་མི་མེད་པར་<line/>
ཡང་རྟག་ཏུ་འཁྲུལ་ཅིང་ལུས་སྐེམ་ལ་མདོག་ངན་པར་འགྱུར་རོ། །དེ་ཕྱིས་ལས་ཀྱི་ལྷག་མ་དེས་ལིངས་པ་དག་འོང་བའི་གནོད་པས་སྲོག་དང་བྲལ་བར་འགྱུར་རོ། །དེ་དེ་ནས་ཤི་ནས་ཀྱང་གལ་<line/>
ཏེ་སོ་སོར་མྱོང་བར་འགྱུར་བའི་ལས་ཀྱིས་མི་རྣམས་དང་སྐལ་བ་མཉམ་པར་མིར་སྐྱེས་ན། དེ་རྟག་ཏུ་ཚོང་པའི་ལམ་སྟོན་པར་བྱེད་པར་འགྱུར། རྟག་ཏུ་ལུས་བཀྲེས་ཤིང་སྐོམ་ལ་དུབ་<line/>
པ་དང༌། ཡི་ཆད་པ་དང༌། གཞན་ལ་རག་ལས་པ་མང་བ་དང༌། སྲོག་ཙམ་གྱིས་འཚོ་སྟེ། དེ་ལྟར་མིའི་གཟུགས་བརྙན་དུ་གྱུར་པ། རྟག་ཏུ་སྡུག་བསྔལ་གྱིས་སྡུག་བསྔལ་བར་གྱུར་པ་<line/>
མཐོང་ངོ༌། །དེ་ནས་ཡང་དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་སེམས་ཅན་དམྱལ་བ་ཆེན་པོ་མནར་མེད་པའི་འཁོར་ལ་བརྟགས་ན། དེས་ཐོས་པ་ལས་བྱུང་བའི་<line/>
ཤེས་བས་སེམས་ཅན་དམྱལ་བ་སྡུག་བསྔལ་ཀུན་གྱིས་ཉེན་ཞེས་བྱ་བ་མཐོང་ངོ༌། །དེར་སེམས་ཅན་དག་ལས་གང་གིས་སྐྱེ་བར་འགྱུར་སྙམ་ནས་དེས་ཐོས་པ་ལས་བྱུང་བའི་ཤེས་<line/>
</page>
<page index="571" id="456A">༄༅། །པས་བརྟགས་ན། གང་གིས་ཐམས་ཅད་མཁྱེན་པའི་གསུང་རབ་གླེགས་བམ་ལ་བྲིས་པ་སྡང་བའི་སེམས་དང༌། ལོག་པར་ལྟ་བ་དང༌། ལོག་པར་འཁུ་བའི་<line/>
སེམས་ཀྱིས་འདི་ལྟར་སངས་རྒྱས་ལ་སྲོག་ཆགས་དག་ཆོས་དེ་ཉན་པ་དད་པ་མེད་པར་བྱ་བའི་ཕྱིར་ཆོས་ཀྱི་གཞི་བཤིག་སྟེ་བཏང་ངོ་སྙམ་ནས་བོར་ན་དེ་ལོག་པར་ལྟ་བ་བྱས་ཤིང་<line/>
བསགས་པའི་ལས་ཀྱིས་སེམས་རྙོག་པར་བྱས་ཤིང་གཞན་དག་ཀྱང་དེ་ལ་རབ་ཏུ་འཇོག་པར་བྱེད། ཡང་དག་པར་དགའ་བར་བྱེད་ལ་དེ་ནས་ཡང་ཆོས་ཀྱི་གླེགས་བམ་དུ་གཏོག་<line/>
པ་སྡང་བའི་སེམས་ཀྱིས་འདོར་བར་བྱེད་དེ། ལས་དང༌། ལས་ཀྱི་ཉེར་བསྡོགས་དང༌། ལས་ཀྱི་མཇུག་ལ་ཕྱི་ཕྱིར་ཞིང་དེ་ཉིད་ལ་དགའ་བར་བྱེད་ན། དེ་ལུས་དང་བྲལ་ནས་ངན་འགྲོ་<line/>
ལོག་པར་ལྟུང་བ་སེམས་ཅན་དམྱལ་བ་སྡུག་བསྔལ་བ་ཀུན་གྱིས་ཉེན་པར་སྐྱེ་བར་འགྱུར་རོ། །དེར་སྐྱེས་ནས་ཀྱང་གང་སེམས་ཅན་དམྱལ་བ་ཡང་སོ་སོ་ལ་སོགས་པ་བདུན་གྱིས་<line/>
གནོད་པ་བསྡུས་པ་དེ་དག་ཐམས་ཅད་འབྱུང་ངོ༌། །ཁྱད་པར་དུ་འབྱུང་བ་ནི་འདི་ལྟར་དམྱལ་བ་པའི་མིག་ལ་ཟངས་དམར་པོ་རབ་ཏུ་བཞུས་ཏེ་ཆག་ཆག་བཏབ་པས་རབ་ཏུ་ཞུ་བ་<line/>
དང༌། དེ་བཞིན་དུ་བྱེ་མ་རབ་ཏུ་འབར་བ་རེག་ན། རྡོ་རྗེ་ལྟར་སྲ་བ་རྣམས་ཀྱིས་མིག་དེ་ལ་བཏབ་ནས་ལག་པས་བཟུང་སྟེ་མི་ཟད་པས་མཉེད་དོ། །དེ་ལྟར་མིག་ལ་མཉེད་པ་གང་ཡིན་<line/>
</page>
<page index="572" id="456B">པ་དེ་བྱེ་མ་རེག་པས་རབ་ཏུ་ཞུའོ། །དེ་ནས་ཡང་སླར་སྐྱེ་བར་འགྱུར་ཏེ། ཡང་མཉེད་དོ། །སོག་ལེ་རབ་ཏུ་འབར་བ་ཡང་བླངས་ནས་ལག་པ་གཉིས་བཅད་དོ། །དེ་ནས་ཡང་སླར་འབྱུང་བར་<line/>
འགྱུར་ཏེ། ཕྱེད་རྫ་མ་རབ་ཏུ་འབར་བའི་ནང་དུ་ལྷུང་སྟེ་འཚེད་དོ། །དེའི་ཕྱེད་ཀྱང་མཚོན་གྱིས་བཞོག་པར་བྱེད་ཅིང་གཅོད་པར་བྱེད་དོ། །དེའི་མིག་གཉིས་ཀྱིས་དམ་པའི་ཆོས་མཐོང་ནས་བོར་བ་<line/>
དེའི་རྣམ་པར་སྨིན་པ་ནི་དེ་ཡིན་ནོ། །གང་ལག་པས་བོར་བ་དེའི་རྣམ་པར་སྨིན་པ་ནི་དེའི་ལག་པ་བཅད་པ་ཡིན་ནོ། །གང་གིས་ཉེས་པར་སྤྱད་པ་དེ་བསགས་པ་ནི་རྫ་མའི་ནང་དུ་བཅུག་པ་སྟེ།<line/>
འཚེད་པ་ན་བྱའི་མཆུ་རྣོ་ལ་རབ་ཏུ་འབར་བས་གཟས་ཏེ་ཕུག་ནས་ཟ་ཞིང་སྟེང་གི་ཁུ་བ་ལ་འཐུང་བར་བྱེད་དོ། །དེའི་འོག་ཏུ་སོང་བའི་པགས་པ་ལྷག་མ་རྫ་མའི་ནང་དུ་མ་བཅུག་པ་ཕྱེད་པོ་དེ་<line/>
ནི་གཤིན་རྗེའི་མི་རྣམས་ཀྱིས་སྟེའུ་ཡིས་བཞོག་གོ །ཕྱེད་བཞོགས་ནས་ཤིན་ཏུ་སྲབ་མོར་བྱེད་དོ། །དེ་ནས་བ་ཚྭའི་ཆུས་ཀྱང་ཆག་ཆག་འདེབས་སོ། །ཁབ་རྩེ་མོ་རྣོ་ཞིང་རབ་ཏུ་འབར་བ་འབིགས་<line/>
པར་བྱེད་པས་སྐབས་ཡོད་ཡོད་དུ་ལུས་ལ་འབིགས་པར་བྱེད་དོ། །དེའི་མགོའང་འཁོར་ལོས་ཡོངས་སུ་འཁོར་རོ། །དེ་ལས་ཐར་པ་དང་ཀུན་ནས་རབ་ཏུ་བཞུགས་པའི་རྒྱུན་མི་འཆད་པའི་འབབ་<line/>
པ་དེ་ལ་འཐུང་བར་བྱེད་དོ། །དེ་ལྟར་དེ་གནོད་པ་མྱོང་བ་ན་དེར་ལས་མི་ཟད་པ་བྱས་ཤིང་བསགས་པ་ཇི་སྲིད་དུ་དེའི་སྡིག་པའི་ལས་བྱས་ཤིང་བསགས་པ་བཅོམ་ཞིང་སྤངས་ལ་ཟད་པར་མ་<line/>
</page>
<page index="573" id="457A">༄༅། །བྱས་པ་དེ་སྲིད་དུ་མྱོང་བར་འགྱུར་རོ། །དེ་ཕྱིས་སེམས་ཅན་དམྱལ་བ་དེ་ལས་ཐར་བར་འགྱུར་ཏེ། ཐར་ནས་ཀྱང་ལས་དེ་དང་རྒྱུ་མཐུན་པར་ཚེ་རབས་ལྔ་<line/>
བརྒྱར་ཡི་དྭགས་དུད་པ་ཟ་བ་རྣམས་ཀྱི་ནང་དུ་སྐྱེ་བར་འགྱུར་ཏེ། དེའི་སྙིང་ངན་སོང་གིས་བསྒྲིབས་ལ་ལུས་ལ་གནོད་པར་འགྱུར་རོ། །གལ་ཏེ་དེ་ལས་ཐར་ནས་ཀྱང་ཚེ་རབས་བདུན་<line/>
བརྒྱར་དུད་འགྲོ་མཚན་མོ་རྒྱུ་བ་འུག་པ་ཐུར་དུ་ལྟ་བར་སྐྱེ་བར་འགྱུར། དེ་ལས་ཐར་ནས་ཀྱང་སོ་སོར་མྱོང་བར་འགྱུར་བའི་ལས་ཀྱིས་གལ་ཏེ་མི་རྣམས་དང་སྐལ་པ་མཉམ་པར་མིར་<line/>
སྐྱེས་ན། ཚེ་རབས་བདུན་བརྒྱར་གངས་ཁྲོད་དུ་གནས་ཤིང་ཟས་སུ་ཀོ་དྲ་ཟ་ལ་དབུལ་བ་དང༌། ཀླ་ཀློར་འགྱུར་བ་མཐོང་ངོ༌། །དེ་ནས་ཡང་དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་<line/>
པ་དེས་སེམས་ཅན་དམྱལ་བ་ཆེན་པོ་མནར་མེད་པའི་འཁོར་ལ་བརྟགས་ན། དེས་ཐོས་པ་ལས་བྱུང་བའི་ཤེས་པས་སེམས་ཅན་དམྱལ་བ་གོས་དྲི་ཞེས་བྱ་བ་མཐོང་ངོ༌། །དེར་སེམས་<line/>
ཅན་དག་ལས་གང་གིས་སྐྱེ་བར་འགྱུར་སྙམ་ནས་དེས་ཐོས་པ་ལས་བྱུང་བའི་ཤེས་པས་བརྟགས་ན། ལོག་པར་ལྟ་བ་གང་གིས་ཆེད་དུ་བསམས། ཆེད་ཆེར་བྱས། དགའ་བར་བྱས།<line/>
ཤེས་པར་བྱས་ཤིང་མངོན་པར་ཞེན་པའི་བློས་འདི་ལྟར་ཡོ་བྱད་འདི་དག་བསྲེགས་པས་དགེ་སློང་དེ་དག་མ་རུང་བར་བྱའོ་སྙམ་ནས་དགེ་འདུན་གྱི་ཞིང་ངམ། བུ་རམ་ཤིང་ངམ།<line/>
</page>
<page index="574" id="457B">ལྡུམ་རའམ། ཀུན་དགའི་ར་བའམ། དེ་ལས་གཞན་པ་དགེ་འདུན་གྱི་འཚོ་བའི་ཡོ་བྱད་རྣམས་མེས་བསྲེགས་ལ་དེ་ལས་དང༌། ལས་ཀྱི་མཇུག་པ་དང་ལྡན་ན། དེ་ལུས་དང་བྲལ་ནས་ངན་<line/>
འགྲོ་ལོག་པར་ལྟུང་བ་སེམས་ཅན་དམྱལ་བ་གོས་དྲིར་སྐྱེ་བར་འགྱུར་རོ། །དེར་སྐྱེས་ནས་ཀྱང་གང་སེམས་ཅན་དམྱལ་བ་ཡང་སོས་ལ་སོགས་པ་བདུན་གྱི་གནོད་པ་བསྡུས་པ་དེ་དག་<line/>
ཐམས་ཅད་བརྒྱ་འགྱུར་དུ་འབྱུང་ངོ༌། །ཁྱད་པར་དུ་འབྱུང་བ་ནི་འདི་ལྟར་སེམས་ཅན་དམྱལ་བ་དེ་ཀུན་ནས་དྲ་བ་རབ་ཏུ་འབར་བས་འཁོར་ཏེ་ཀུན་ནས་དྲ་བ་ཁབ་ཀྱི་བུ་ག་ཙམ་གྱིས་ཁེབས་<line/>
པ་དེར་སྐྱེས་སོ། །སེམས་ཅན་དམྱལ་བ་དེ་གཤིན་རྗེའི་མི་རྣམས་ཀྱིས་མདའ་རབ་ཏུ་འབར་ཞིང་རྣོ་ལ་ཤུགས་དྲག་པས་གློ་གཉིས་ཀར་བརྒྱབ་པ་ན་དྲ་བ་དེའི་ནང་ནས་འགྲོས་པ་དང༌། དེ་<line/>
དྲ་བའི་མིག་ནས་འབྲོས་པར་མི་ནུས་ཤིང་དེ་འདྲ་བ་དེར་ཤིན་ཏུ་ཐོགས་ཏེ། དེའི་དྲ་བ་རྣོ་བའི་མཐུས་བདག་ཉིད་འབྱིན་པར་མི་ནུས་སོ། །དྲ་བ་དེས་ལག་པའང་གཅོད་པར་བྱེད། རྩིབ་ལོགས་<line/>
ཀྱང་བཞོག་པར་བྱེད། ཡན་ལག་དང༌། ཉིང་ལག་ཐམས་ཅད་ཀྱང་རུས་པ་ལ་ཐུག་གི་བར་དུ་བཞོག་པར་བྱེད་དོ། །དྲ་བ་དེས་བཞོག་པ་ན་ཡང་ཡང་དུ་གཤིན་རྗེའི་མི་དེ་རྣམས་ཀྱིས་མདེའུའི་རྩེ་<line/>
མོ་ཤིན་ཏུ་བདར་བས་ལན་བརྒྱའམ། ཡང་ན་སྟོང་དུ་གསོད་དོ། །ལས་ཀྱི་དྲ་བས་བསྒྲིབས་པ་དེ་མདའི་སྡུག་བསྔལ་གྱིས་ཡུན་རིང་དུ་ཉོན་མོངས་ཏེ། སེམས་ཅན་དམྱལ་བ་དེར་ཇི་སྲིད་དུ་<line/>
</page>
<page index="575" id="458A">༄༅། །དེའི་སྡིག་པའི་ལས་བྱས་ཤིང་བསགས་པ་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་སྡུག་བསྔལ་མི་ཟད་པ་རྩུབ་པ་གཞན་དང་མི་འདྲ་བ་དག་<line/>
མྱོང་བར་འགྱུར་རོ། །དེ་ཕྱིས་སེམས་ཅན་དམྱལ་བ་དེ་ལས་ཐར་བར་འགྱུར་ཏེ། ཐར་ནས་ཀྱང་དེ་དང་རྒྱུ་མཐུན་པར་ཚེ་རབས་བདུན་བརྒྱར་ཡི་དྭགས་ཁྱིམ་གྱི་ནང་ན་བུ་འབྱིན་<line/>
པའི་སྐད་ངན་འདོན་པ་རྣམས་ཀྱི་ནང་དུ་སྐྱེ་བར་འགྱུར། དེ་ལས་ཐར་ནས་ཀྱང་ཚེ་རབས་ལྔ་བརྒྱར་དུད་འགྲོའི་སྐྱེ་གནས་ཁྱིམ་བྱ་དང༌། རྨ་བྱ་དང༌། བ་ལང་དག་གི་ལྕི་བའི་ནང་དུ་སྐྱེ་བར་<line/>
འགྱུར། དེ་ལས་ཐར་ནས་ཀྱང་དེ་མི་རྣམས་དང་སྐལ་བ་མཉམ་པར་མིར་སྐྱེས་ན། དེ་ལས་དེ་དང་རྒྱུ་མཐུན་པར་གཏུམ་པོའི་བུ་བཙའ་བའི་ཁྱིམ་དུ་སྐྱེ་བར་འགྱུར་བ་མཐོང་ངོ༌། །དེ་<line/>
ནས་ཡང་དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་སེམས་ཅན་དམྱལ་བ་ཆེན་པོ་མནར་མེད་པའི་འཁོར་ལོ་བརྟགས་ན། དེས་ཐོས་པ་ལས་བྱུང་བའི་ཤེས་པས་<line/>
སེམས་ཅན་དམྱལ་བ་ལྕགས་གླེབས་ཞེས་བྱ་བ་མཐོང་ངོ༌། །དེར་སེམས་ཅན་དག་ལས་གང་གིས་སྐྱེ་བར་འགྱུར་སྙམ་ནས་དེས་ཐོས་པ་ལས་བྱུང་བའི་ཤེས་པས་བརྟགས་ན།<line/>
མི་བརྟན་པ་དང༌། མི་བརྟན་པའི་སེམས་ཀྱི་བློ་ངན་པ་བསླུ་བའི་བསམ་པ་གང་གིས་འདི་ལྟར་དབྱར་ཟས་མེད་པའི་ཚེ། དགེ་སློང་དག་ལ་ནད་ཀྱི་གསོས་སྨན་གྱི་རྐྱེན་དང༌། ཟས་དག་<line/>
</page>
<page index="576" id="458B">སྦྱར་གྱི། དགེ་སློང་དག །སེམས་ལས་ཆུང་དུར་གྱིས་ཤིག །ཚེགས་ཆུང་དུས་གནས་པར་གྱིས་ཤིག །ཡིད་ཀྱི་ལས་ཆུང་བར་གྱིས་ཤིག་ཅེས་སྨྲས་ནས། དགེ་སློང་དག་སྤྱན་དྲངས་ལ།<line/>
དགེ་སློང་དེ་དག་ཀྱང་དེའི་དད་པ་བསྐྱེད་པ་དེས་ཟས་མེད་པའི་ཚེའང་དེའི་དད་པ་བསྐྱེད་པ་དེས་ཡོན་བདག་གཞན་དུ་མ་བཙལ་ཏོ། །དེ་ནས་ཡང་མི་ངན་པ་དེས་དགེ་སློང་དེ་དག་གི་རེ་བ་མེད་པར་<line/>
བྱས་པ་དང༌། ཟས་མེད་པ་དེའི་ཚེ་ལ་ལ་ནི་འཆི་བའི་དུས་བྱེད། ལ་ལ་ནི་དགེ་བའི་ཆོས་བསྐྱེད་པར་མི་ནུས། ལ་ལ་ནི་ཤིན་ཏུ་སྡུག་བསྔལ་བར་གྱུར། ལ་ལ་ནི་ཡུལ་གཞན་དུ་འགྲོ་བར་བྱེད་དེ།<line/>
དེ་ལྟར་གང་དགེ་སློང་དེ་དག་ལ་རྫུན་བྱས་པ་དེ་སེམས་ཅན་དམྱལ་བ་ལྕགས་གླེབས་སུ་སྐྱེ་བར་འགྱུར་རོ། །དེར་སྐྱེས་ནས་ཀྱང་སེམས་ཅན་དམྱལ་བ་ཡང་སོས་ལ་སོགས་པའི་གནོད་པ་<line/>
བསྡུས་པ་དེ་དག་ཐམས་ཅད་འབྱུང་བར་འགྱུར་རོ། །ཁྱད་པར་དུ་འབྱུང་བ་ནི་འདི་ལྟར་སེམས་ཅན་དམྱལ་བ་པ་དེ་མེའི་ཕུང་པོ་བཅུ་གཅིག་གིས་ཡོངས་སུ་བསྐོར་ཅིང་བཀྲེས་པ་དང༌། སྐོམ་པས་<line/>
ཡོངས་སུ་གདུངས་ལ། གཤིན་རྗེའི་མི་རྣམས་ཀྱིས་ཡང་དང༌། ཡང་དུ་ཟངས་དམར་པོ་བསྐོལ་བ་དང༌། ལྕགས་ཀྱི་ཐུ་ལུམ་རབ་ཏུ་འབར་བས་སེམས་ཅན་དམྱལ་བ་ལུས་རྣམ་པར་ཞུམ་པ་དེ་<line/>
པདྨ་ཆེན་པོ་ཁ་བཙུམས་པ་དང༌། ཕྱེ་བ་ལྟར་སྲེག་གོ །འཚེད་དོ། །སྐེམས་སོ། །གསོད་དོ། །དེ་ནས་ཡང་སླར་སྐྱེ་བར་འགྱུར་ཏེ། གནོད་པ་ཁྱད་པར་དུ་འབྱུང་བ་ནི་ཇི་ལྟར་ལས་བྱས་པ་བཞིན་ད་<line/>
</page>
<page index="577" id="459A">༄༅། །དེའི་ལྕགས་གླེབས་པ་ཆུ་ཞེང་དཔག་ཚད་ལྔ་ཡོད་པ་ཀུན་ནས་རབ་ཏུ་འབར་ལ་ཀུན་ནས་མེ་ལྕེ་གཅིག་ཏུ་གྱུར་པ་ཁྱེར་ཏེ་དེས་སླུ་བར་བྱེད་པ་དེ་ཡོངས་སུ་བཀྲེས་<line/>
ཤིང་དུ་མར་བསྐོར་ཏོ། །ལུས་ཀུན་ནས་རབ་ཏུ་འབར་བ་ཀུ་ཅོ་འདོན་པ་ནས་སོ་སོར་ཉམས་ཤིང་ཐམས་ཅད་ནས་བདེ་བ་ཁབ་ཀྱི་བུ་ག་ཙམ་ཡང་མེད་དོ། །མེ་དང༌། ལྕགས་གླེབས་པ་དེས་རྟག་<line/>
ཏུ་ཁྱབ་སྟེ། དེ་ལྟར་དེ་སྡུག་བསྔལ་དྲག་པ་རྩུབ་པ་ཤིན་ཏུ་མི་ཟད་པ་དག་མྱོང་ངོ༌། །བཀྲེས་པ་དང༌། སྐོམ་པར་གྱུར་ཅིང་ལྕགས་གླེབས་པ་དང༌། མེ་འབྱུང་བས་དེ་ལྟར་དེ་ཇི་སྲིད་དུ་དེའི་སྡིག་<line/>
པའི་ལས་བྱས་ཤིང་བསགས་པ་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་གནོད་པ་དེ་དག་མྱོང་བར་འགྱུར་རོ། །དེ་དེ་ལས་ཐར་ན་ལས་དེ་དག་དང་རྒྱུ་མཐུན་པར་ཚེ་རབས་<line/>
བདུན་སྟོང་དུ་ཡི་དྭགས་ཀླད་རྒྱས་ཟ་བ་རྣམས་ཀྱི་ནང་དུ་སྐྱེ་བར་འགྱུར་རོ། །དེ་ལས་ཐར་ནས་ཀྱང་ཚེ་རབས་བདུན་སྟོང་དུ་དུད་འགྲོ་ཁ་ཟས་མེད་པའམ། མེ་ཟ་བ་རྣམས་ཀྱི་ནང་དུ་སྐྱེ་བར་འགྱུར་<line/>
རོ༑ ༑དེ་ལས་ཐར་ནས་ཀྱང་གལ་ཏེ་སོ་སོར་མྱོང་བར་འགྱུར་བའི་ལས་ཀྱིས་མི་རྣམས་དང་སྐལ་བ་མཉམ་པར་མིར་སྐྱེས་ན། དེ་རྟག་ཏུ་རྒྱལ་པོས་བཙོན་རར་བཅུག་ཅིང་ཚེ་རབས་ལྔ་བརྒྱར་<line/>
བཀྲེས་པ་དང༌། སྐོམ་པ་དག་གིས་འཆི་བའི་དུས་བྱེད་པར་འགྱུར་བ་མཐོང་ངོ༌། །དེ་ནས་ཡང་དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་སེམས་ཅན་དམྱལ་བ་ཆེན་པོ་<line/>
</page>
<page index="578" id="459B">མནར་མེད་པའི་འཁོར་ལ་བརྟགས་ན་དེས་ཐོས་པ་ལས་བྱུང་བའི་ཤེས་པས་སེམས་ཅན་དམྱལ་བ་འགྲོ་བ་མེས་སྲེག་ཅེས་བྱ་བ་མཐོང་ངོ༌། །དེར་སེམས་ཅན་དག་ལས་གང་གིས་སྐྱེ་བར་<line/>
འགྱུར་སྙམ་ནས་དེས་ཐོས་པ་ལས་བྱུང་བའི་ཤེས་པས་བརྟགས་ན། གང་གིས་འདི་ལྟར་འཕགས་པ་དང༌། འཕགས་པའི་གང་ཟག་མི་གནས་པར་བྱའོ་སྙམ་ནས་སངས་རྒྱས་ཀྱི་གཙུག་ལག་<line/>
ཁང་འཇིག་པར་བྱེད་དམ། དེ་སངས་རྒྱས་ཀྱི་གསུང་རབ་ཡི་གེར་བྲིས་པ་འབྱིད་དམ། ཀླན་ཀ་བཙལ་བའི་ཕྱིར་མཁས་པ་དག་ལ་མི་མཁས་པའི་བདག་ཉིད་ཅན་གྱིས་སངས་རྒྱས་ཀྱི་<line/>
གསུང་རབ་ཉན་པར་བྱེད་དེ། ཐོས་ནས་ཀྱང་ཆོས་འདུལ་བ་དེ་ལ་འཇུག་པར་མི་བྱེད་ཅིང་ཡོངས་སུ་མི་སྙན་པར་བརྗོད་ལ། བརྗོད་ནས་ཀྱང་ཀུན་ཏུ་བསྟེན་ཅིང་བསྒོམས་ལ་མང་དུ་བྱེད་ན་དེ་<line/>
ལུས་དང་བྲལ་ནས་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་འགྲོ་བ་མེས་སྲེག་ཏུ་སྐྱེ་བར་འགྱུར་རོ། །དེར་སྐྱེས་ནས་ཀྱང་སེམས་ཅན་དམྱལ་བ་ཡང་སོས་ལ་སོགས་པའི་གནོད་<line/>
པ་བསྡུས་པ་དེ་དག་ཐམས་ཅད་བརྒྱ་འགྱུར་དུ་འབྱུང་ངོ༌། །ཁྱད་པར་དུ་འབྱུང་བ་ནི་འདི་ལྟར་སེམས་ཅན་དམྱལ་བ་དེ་ལ་ཁྱད་པར་ཐམས་ཅད་སྟོང་འགྱུར་དུ་འབྱུང་སྟེ། སྤྲུལ་རྣམས་ཀྱིས་<line/>
འཁྲིས་ཤིང་ཀུན་ནས་དྲ་བར་གང་བ་དེར་སེམས་ཅན་དམྱལ་བ་དེར་འགྲོ་བར་བྱེད་དོ། །འགྲོ་བ་ན་གཤིན་རྗེའི་མི་ལག་ན་ཐོ་བ་ཐོགས་པ་དེ་དག་ཐམས་ཅད་ཀྱིས་སྲེག་པར་བྱེད་དེ། དུག་<line/>
</page>
<page index="579" id="460A">༄༅། །གི་མེ་ཚན་པོ་ཆེས་ཀྱང་སྲེག་པར་བྱེད་དོ། །དེ་དུག་དང༌། སེམས་ཅན་དམྱལ་བའི་མེ་གཉིས་ཀྱི་ནང་དུ་སྲེག་པ་ན་སྙིང་རྗེ་རྗེ་སྐད་དུ་སྐད་འབྱིན། སྨྲེ་སྔགས་<line/>
འདོན། ཆོ་ངེས་འདེབས་སོ། །དེ་དེ་ལྟར་ཆོ་ངེས་འདེབས་པ་དང༌། འདི་ལྟར་གཤིན་རྗེའི་མི་རྣམས་ཀྱིས་རྗེས་སུ་བསྟན་པ་ཚིགས་སུ་བཅད་དེ་སྨྲས་པ། གླེན་པ་དམ་པའི་ཆོས་ཡུལ་<line/>
ལ༑ ༑རྨོངས་པའི་ཤུགས་ཀྱིས་ཐམས་ཅད་དུ། །སྲེད་པའི་དུག་གིས་མྱོས་པ་དག །དོན་མེད་ཅི་ཞིག་ཡོངས་སུ་སྨྲེ། །སྡིག་བྱེད་དགའ་བར་མཐོང་བ་ནི། །བཟློག་ན་མཐོང་བ་མེད་པ་ཡིན།།<line/>
སྡིག་པ་བྱེད་ཚེ་བདེ་བ་ནི། །བཟློག་ན་མེ་དང་འདྲ་བ་ཡིན། །སྡིག་པ་བྱེད་པའི་མི་དག་ནི། །འཇིག་རྟེན་ཀུན་གྱིས་རྣམ་པར་སྨད། །དགེ་བ་བྱེད་པ་རྟག་ཏུ་བསྟོད། །དེ་བས་སྡིག་པ་རྣམ་པར་<line/>
སྤོངས། །མི་འདོད་མི་ཕན་སྡང་བ་ཡི། །རྣམ་པར་སྨིན་པ་སྡུག་བསྔལ་ཚ། །སྡིག་པ་སྡིག་པའི་རྣམ་སྨིན་ཏེ། །དེ་ལྟར་བློ་ལྡན་དེ་སྤོངས་ཤིག །སྡིག་ལ་རྟག་ཏུ་སྡིག་པ་ཡོད། །སྡིག་པ་<line/>
མེད་ལ་སྡིག་མེད་དོ། །བྱེད་ལ་ལྟོས་ལ་སྡིག་ཡོད་དེ། །བྱེད་པ་རྣམས་ཀྱི་རྗེས་སུ་འཇུག །སྡིག་པ་སེམས་ལ་རག་ལས་ཤིང༌། །འབྲས་བུ་སེམས་ལ་རག་ལས་ཏེ། །སེམས་ནི་རྐྱེན་ལས་<line/>
སྐྱེས་པར་མཐོང༌། །རྒྱུ་དང་རྐྱེན་ལས་ཤིན་ཏུ་འབྱུང༌། །སེམས་ཅན་སེམས་ཀྱིས་བསླུས་ནས་སུ། །སྡིག་པའི་དབང་གིས་འོངས་པ་དང༌། །གནོད་པའི་མཆོག་སྟེ་སྟོབས་པོ་ཆེ། །སེམས་<line/>
</page>
<page index="580" id="460B">ཅན་དམྱལ་བ་དྲག་པོར་འགྲོ་།སེམས་དབང་གྱུར་པ་མི་འགྲོ་སྟེ། །རྟག་ཏུ་ཆོས་དབང་འགྱུར་མི་འགྲོ། །ཆོས་སྤྱོད་པ་ནི་རྟག་ཏུ་བདེ། །སྡིག་སྤྱོད་པ་ནི་མི་བདེའོ། །ཆོས་མ་ཡིན་པས་ལེགས་མེད་<line/>
ཅིང༌། །ལོག་པར་འཚེད་པར་མི་བྱེད་དེ། །རྒྱུ་དང་འདྲ་བར་དེ་མཐོང་ཞིང༌། །འབྲས་བུ་སྣ་ཚོགས་འགྲུབ་པར་འགྱུར། །རྒྱུ་དང་འབྲས་བུ་མཐུན་པར་འབྱུང༌། །ནམ་ཡང་ལོག་པར་འབྱུང་མེད་དེ། །<line/>
འདུས་བྱས་ཀྱི་ནི་ཆོས་འདི་དག །རྒྱུ་དང་འབྲས་བུར་ཤིན་ཏུ་འབྱུང༌། །རྒྱུ་མེད་འབྲས་བུ་ཡོད་མ་མཐོང༌། །སེམས་ཅན་དམྱལ་བར་རྣམ་པར་ཕྱེ། །རྒྱུ་སྦྱོར་ལས་ནི་འབྲས་བུར་སྦྱོར། །སེམས་ཅན་<line/>
དམྱལ་བར་རྣམ་པར་འཚེད། །བྱས་ཤིང་བསགས་པ་དྲག་པ་དང༌། །ངེས་པར་ངན་འགྲོར་འགྲོ་བ་ཡི། །ལས་དང་འབྲས་བུར་འབྲེལ་པ་ནི། །སེམས་ཅན་དམྱལ་བར་རྣམ་པར་འཚེད། །སོ་སོར་<line/>
བཤགས་པའི་རྣམ་པ་ཡིས། །ལས་གང་རྣམ་པར་བཟློག་བྱ་བ། །དེ་མི་འདོད་པ་ལམ་དེ་ཉིད། །རྣམ་པར་མཐོང་བས་འབྲས་བུ་མཐོང༌། །འོད་གང་སྒྲོན་ལ་རག་ལས་ཏེ། །དེ་བཞིན་འབྲས་བུ་<line/>
ལས་ལ་ཐོགས། །གཞན་དང་གཞན་ལས་འབྲས་འབྱུང་སྟེ། །འདུས་བྱས་ཐམས་ཅད་དེ་འདྲའོ། །གཞན་དང་གཞན་ལས་དེ་མཐོང་སྟེ། །གཞན་དང་གཞན་དུ་དབང་སྦྱོར་རོ། །མཐུན་པར་<line/>
རྗེས་སུ་འབྲེལ་བ་ནི། །དེ་ཉིད་མཐོང་བ་དག་གིས་མཐོང༌། །རྒྱུད་ལ་རྒྱུ་འབྲས་མེད་མིན་ཏེ། །དབང་ཕྱུག་ལ་སོགས་གནས་པ་མེད། །འདུས་བྱས་ཆོས་ཀུན་འབྱུང་བ་ནི། །དེ་ཉིད་མཐོང་བ་<line/>
</page>
<page index="581" id="461A">༄༅། །དག་གིས་བསྟན། །འཁོར་བ་ཐོག་མ་མེད་པ་ནས། །རྒྱུ་དང་རྐྱེན་ལས་བྱུང་བ་སྟེ། །ལས་རྣམས་དང་ནི་མཐུན་པར་མཐོང༌། །ལོག་པར་བརྟག་པར་མི་བྱའོ། །གང་འདོད་<line/>
ལས་ཀྱི་དབང་སོང་བ། །སྲོག་ཆགས་ལས་ཀྱི་རྒྱུ་ལས་སྐྱེས། །ལས་འབྲས་དེ་ཉིད་ཤེས་པ་དེ། །དག་པ་ཡིན་ཞེས་མངོན་པར་རྟོགས། །གཏི་མུག་ཞགས་པའི་དབང་སོང་བ། །ཁྱོད་ཀྱིས་སྡིག་དེ་<line/>
རྟག་ཏུ་བྱས། །སྡིག་དང་བཅས་པའི་ལས་བྱས་པས། །བྱིས་པ་དོན་མེད་ཅི་ཞིག་གདུང༌། །སྡིག་ལ་སྡིག་པ་རྟག་ཏུ་གནས། །དེ་བཞིན་ཆོས་ལ་ཆོས་གནས་ཏེ། །དེ་ཉིད་ལས་ནི་སྟོན་བྱེད་པ། །བརྟན་<line/>
པ་དག་གིས་གཉིག་སྤོང༌། །སངས་རྒྱས་བསྟན་ལ་རྨོངས་པ་དང༌། །ལམ་དང་ལམ་མིན་རྨོངས་པ་གང༌། །དེ་དག་ལ་ནི་ཞི་མེད་དེ། །མུན་པ་ལ་ནི་ཉི་མ་བཞིན། །རྟག་ཏུ་ཆོས་དང་ཆོས་<line/>
མིན་དང༌། །རྒྱུ་དང་རྐྱེན་ལ་རྨོངས་པ་དང༌། །གནོད་མཆོག་ཤིན་ཏུ་མི་ཟད་པ། །སེམས་ཅན་དམྱལ་བ་དྲག་པོ་ཐོབ། །གཏན་ཚིགས་ལྡན་པའི་ཚིགས་རྣམས་ཀྱིས། །དེ་ལ་བསྒོ་ནས་གཤིན་རྗེའི་<line/>
མི། །མདུང་ཐུང་གཏུན་ཤིང་ཐོགས་ནས་སུ། །དེ་ནས་ཁྲོ་ཞིང་རྔམ་པར་འགྱུར། །དེ་ནས་ཡང་མཚོན་ཆ་རྣམ་པ་དུ་མ་དག་ཐོགས་ནས་ཇི་སྲིད་དུ་དེའི་སྡིག་པའི་ལས་བྱས་ཤིང་བསགས་པ་<line/>
བཅོམ་ཞིང་སྤངས་ལ་ཟད་པར་མ་གྱུར་པ་དེ་སྲིད་དུ་ལོ་འབུམ་ཕྲག་དུ་མའི་དུས་ནས་བསྐྱེད་པ་རང་གི་ལས་ཀྱིས་བྱས་པ་ལ་སྤྱོད་པའི་སེམས་ཅན་དམྱལ་བ་དེ་དག་ལ་གསོད་དོ། །དེ་ཕྱིས་<line/>
</page>
<page index="582" id="461B">སེམས་ཅན་དམྱལ་བ་དེ་ལས་ཐར་བར་འགྱུར་ཏེ། ཐར་ནས་ཀྱང་ལས་དེའི་མཐུས་ཚེ་རབས་བདུན་བརྒྱར་ཡི་དྭགས་གཏོར་ཁུང་ནས་འབབ་པ་འཐུང་བ་རྣམས་ཀྱི་ནང་དུ་སྐྱེ་བར་འགྱུར། དེ་དེ་<line/>
ལས་ཐར་ནས་ཀྱང་ལས་དེ་དང་རྒྱུ་མཐུན་པར་ཚེ་རབས་ལྔ་བརྒྱར་དུད་འགྲོ་སི་མི་སི་མི་རྣམས་ཀྱི་ནང་དུ་སྐྱེ་བར་འགྱུར་ཏེ། དེ་ལས་ཐར་ནས་ཀྱང་མི་རྣམས་ཀྱི་ནང་དུ་བྱ་རོག་ལྟར་དམན་པར་སྐྱེ་བར་<line/>
འགྱུར་ཏེ། དེར་རྟག་ཏུ་ཁ་ཟས་སྙིང་པོ་མེད་པ་ཟ་ཞིང་སྐོམ་ཡང་རྙོག་པ་ཅན་འཐུང་བར་འགྱུར་ལ་སྐོམ་དེའང་ལན་འགའ་ཞིག་འཐུང་བར་འགྱུར་བ་མཐོང་ངོ༌།། །།འཕགས་པ་<line/>
དམ་པའི་ཆོས་དྲན་པ་ཉེ་བར་གཞག་པ། བམ་པོ་བཅོ་བརྒྱད་པ། དེ་ནས་ཡང་དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་སེམས་ཅན་དམྱལ་བ་ཆེན་པོ་མནར་མེད་པའི་འཁོར་ལ་<line/>
བརྟགས་ན། དེས་འོག་དང༌། ཐད་ཀར་ཕྲ་བའམ། རགས་པའམ། རྗེས་སུ་ཞུགས་པའི་འཁོར་གང་བཅུ་བདུན་པ་གཅིག་ཀྱང་མི་མཐོང་ངོ༌། །དེ་དེ་ལྟར་སེམས་པ་ན་ལམ་མཐོང་བའི་དགེ་སློང་དེ་<line/>
འདི་སྙམ་དུ་སེམས་ཏེ། ཀྱེ་ཨེ་མ། བདག་གིས་སེམས་ཅན་དམྱལ་བ་བརྒྱད་པོ་དག་གི་འཁོར་བཅུ་དྲུག་རྣམས་ཀྱི་མཐའ་མཐོང་སྟེ། ཉེས་པར་བྱས་པའི་ལས་ཀྱིས་འདི་དེ་ཙམ་ཞིག་པ་<line/>
ལྟ་སྙམ་མོ། །བྱིས་པ་སོ་སོའི་སྐྱེ་བོ་ཐམས་ཅད་ཀྱིས་བྱས་ཤིང་བསགས་པ་གནོད་པའི་ས་དང༌། ལས་ངན་པ་བྱས་ཤིང་མངོན་དུ་གྱུར་པའི་སེམས་ཅན་དམྱལ་བ་ཆེན་པོ་བརྒྱད་ཀྱི་འཁོར་ལས་<line/>
</page>
<page index="583" id="462A">༄༅། །སྐྱེས་པའམ། དེ་བཞིན་དུ་ཆེས་ཤིན་ཏུ་ལྕི་བའི་རྣམ་པ་མནར་མེད་པ་གང་དུ་སེམས་ཅན་དམྱལ་བ་ཆེན་པོ་མནར་མེད་པ་མ་གཏོགས་པར་སྲོག་ཆགས་དག་སྲེག་<line/>
པའི་སེམས་ཅན་དམྱལ་བ་ཆེན་པོ་གཞན་དགུ་པ་མ་མཐོང་ངོ༌། །གང་དུ་འདིའི་ཕྱོགས་གཅིག་ལས་སྟོང་གི་ཆ་གཅིག་ཅིག་བསྟན་ཏེ། རྒྱུ་གང་ངས་བཤད་པའམ། མཉམ་པའམ། དཔེ་བྱ་<line/>
བར་ཡང་སླ་བ་མ་ཡིན་ནོ། །དེ་ལྟར་སེམས་ཅན་དམྱལ་བ་པའི་སྡུག་བསྔལ་བཟོད་པར་དཀའ་བ་དེ་ལྟར་གཞན་དང་མཚུངས་པ་མེད་པ་སྡུག་བསྔལ་དཔེ་མེད་པ་དེ་རྒྱུ་གང་དང༌། མཉམ་པ་<line/>
གང་དང༌། གང་དེ་ཉིད་ཁོང་དུ་ཆུད་ཅིང་ཤེས་པར་བྱས་ན་གང་ཁྲག་ཏུ་སྐྱུགས་ནས་འཆི་བར་འགྱུར་ཏེ། དེ་ལྟར་སེམས་ཅན་དམྱལ་བ་དེའི་གནོད་པ་སྡུག་བསྔལ་བས་ཆེས་སྡུག་བསྔལ་བ་<line/>
མི་འདོད་པ། མི་སྡུག་པ། ཡིད་དུ་མི་འོང་བ་ཡིན་ནོ། །དེ་ནས་དགེ་སློང་དེས་སེམས་ཅན་དམྱལ་བ་དེ་མཐོང་ནས་འཁོར་བའི་སྡུག་བསྔལ་ཐམས་ཅད་ལ་ཡིད་བྱུང་སྟེ། འདུས་བྱས་ཐམས་<line/>
ཅད་ལ་མི་རྟག་པ་དང༌། སྡུག་བསྔལ་བ་དང༌། སྟོང་པ་དང༌། བདག་མེད་པར་མཐོང་ངོ༌། །དེའི་འོག་ཏུ་འཕགས་པའི་བདེན་པ་འདི་ལ་རྣམ་པར་དཔྱད་པས་འཁོར་བ་ལ་སེམས་ཤིན་ཏུ་<line/>
འདོད་ཆགས་དང་བྲལ་བར་བྱེད། ཡིད་བྱུང་བར་བྱེད། མི་དགའ་བར་བྱེད་ཅིང་འཁོར་བ་ལ་སྨོད་པར་བྱེད་དོ། །རྣམ་པ་དེ་དག་གིས་འཁོར་བ་མི་ཟད་པ་ཤིན་ཏུ་འཇིགས་པར་མཐོང་ནས།<line/>
</page>
<page index="584" id="462B">དེ་འདི་སྙམ་དུ་སེམས་ཏེ། ཀྱེ་ཨེ་མ། སེམས་ཅན་འདི་དག་ནི་ལྷའི་ལྟ་བ་དང་ཤིན་ཏུ་བྲལ་ཞིང་མིག་དང་བྲལ་བ་ཡིན་ཏེ། ཡང་དང༌། ཡང་དུ་སེམས་ཅན་དམྱལ་བ་ཤིན་ཏུ་མི་བཟད་པ། ཤིན་ཏུ་<line/>
ཚ་བ། ཤིན་ཏུ་འཇིགས་པར་སྐྱེས་ཀྱང་སྐྱོ་བར་མི་བྱེད་དེ། བྱིས་པ་སོ་སོའི་སྐྱེ་བོ་འདི་དག་འཁོར་བ་ཐོག་མ་མེད་པ་ནས་སྲེད་པའི་ཞགས་པས་བཅིངས་པ་ཡིན་སྙམ་མོ། །དེ་ནས་ཡང་རྣལ་<line/>
འབྱོར་སྤྱོད་པ་ནང་གི་ཆོས་ལ་ཆོས་ཀྱི་རྗེས་སུ་ལྟ་ཞིང་གནས་པ་འདི་ལྟར་དགེ་སློང་རྒྱུན་མི་འཆད་པར་སྤྲོ་བ་དེ་མི་ཟད་པ་བས་ཀྱང་ཤིན་ཏུ་མི་ཟད་པ་སེམས་ཅན་དམྱལ་བ་ཡང་སོས་ལ་སོགས་པ་<line/>
མནར་མེད་པའི་བར་གྱི་ལས་ཀྱི་འབྲས་བུ་རྣམ་པར་སྨིན་པ་ཐམས་ཅད་ཀྱིས་ས་གཞན་བཅུ་གསུམ་པ་ལ་ཞུགས་ཏེ། བདུད་ཀྱི་ཡུལ་ལ་མི་དགའ་ཞིང་བདུད་ཀྱི་དབང་དུ་མི་འགྲོ། བདུད་ཀྱི་<line/>
འཆིང་བ་ཐམས་ཅད་རྣམ་པར་གཅོད་ཅིང་བདུད་ཀྱི་ཡུལ་ལ་གནས་པར་མི་བྱེད་དེ། རྟག་ཏུ་བརྩོན་པའི་དགེ་སློང་དེས་བག་ལ་ཉལ་གྱི་སྤྱོད་པ་མ་ལུས་པར་བཅད་ནས་མྱ་ངན་ལས་འདས་<line/>
པའི་གྲོང་ཁྱེར་དུ་འཇུག་པར་བྱེད་དོ། །དེའི་སྤྲོ་བ་ས་བླ་བའི་གནོད་སྦྱིན་དག་གིས་མཐོང་ནས་བར་སྣང་ལ་སྤྱོད་པའི་གནོད་སྦྱིན་རྣམས་ལ་བསྙད་དེ། འདི་ལྟར་གང་རིགས་ཆེ་གེ་མོ་ཞིག་<line/>
ལས་རིགས་ཀྱི་བུ་དེ་གྲོང་མང་གེ་མོ་ཞིག་དང༌། གྲོང་རྡལ་ག་གེ་མོ་ཞིག་དང༌། ཡུལ་ག་གེ་མོ་ཞིག་ནས་སྐྲ་དང༌། ཁ་སྤུ་བྲེགས། གོས་ངུར་སྨྲིག་བགོས་ནས་དད་པས་ཁྱིམ་ནས་ཁྱིམ་<line/>
</page>
<page index="585" id="463A">༄༅། །མེད་པར་རབ་ཏུ་བྱུང་སྟེ། རྩོལ་ཞིང་འབད་པ་ན་ཡང་དག་པའི་ལམ་གཞན་དང་མི་འདྲ་བའི་ལྟ་བ་ཐུན་མོང་མ་ཡིན་པ་འཇིག་རྟེན་ལས་འདས་པ་ལས་ཀྱི་ཆོས་ཀྱི་<line/>
རྣམ་པར་སྨིན་པ་ཤེས་པ་དེས། ས་གཞན་བཅུ་གཅིག་པ་བཞུགས་ཏེ། སེམས་ཅན་དམྱལ་བར་ཞུགས་པ་རྣམས་ཀྱི་ཐོག་མ་དང༌། ཐ་མའི་སྡུག་བསྔལ་ཤེས་སོ། །དེ་ལྟར་ས་བླའི་གནོད་<line/>
སྦྱིན་དག་གིས་བར་སྣང་ལ་སྤྱོད་པའི་གནོད་སྦྱིན་དག་ལ་བསྙད་དོ། །དེ་དག་གིས་ཀྱང་དེ་ལྟར་སྔ་མ་བཞིན་དུ་རྒྱལ་པོ་ཆེན་པོ་བཞི་ལ་བསྙད་དོ། །དེ་དག་གིས་ཀྱང་སུམ་ཅུ་རྩ་གསུམ་པ་<line/>
རྣམས་ལ། དེ་དག་གིས་ཀྱང་འཐབ་བྲལ་རྣམས་ལ། འཐབ་བྲལ་བ་རྣམས་ཀྱིས་ཀྱང་དགའ་ལྡན་པ་རྣམས་ལ། དགའ་ལྡན་པ་རྣམས་ཀྱིས་ཀྱང་འཕྲུལ་དགའ་རྣམས་ལ། འཕྲུལ་<line/>
དགའ་རྣམས་ཀྱིས་ཀྱང་གཞན་འཕྲུལ་དབང་བྱེད་པ་རྣམས་ལ་བསྙད་དོ། །དེ་ལྟར་རིམ་གྱིས་སྔ་མ་བཞིན་དུ་འོད་ཆུང་གི་ལྷ་རྣམས་ཀྱི་བར་ལ་བསྙད་དེ། འདི་ལྟར་ལྷ་ཁྱེད་ཅག་སེམས་<line/>
ཤིན་ཏུ་མཉམ་པར་བཞག་པས་ཉོན་ཅིག །འདི་ལྟར་ཛམྦུའི་གླིང་ན་རིགས་ཆེ་གེ་མོ་ཞིག་ལས་རིགས་ཀྱི་བུ་མང་གེ་མོ་ཞིག་ཡུལ་གོ་མོ་ཞིག་ནས་སྐྲ་དང༌། ཁ་སྤུ་བྲེགས། གོས་ངུར་<line/>
སྨྲིག་བ་གོས་ནས་དད་པས་ཁྱིམ་ནས་ཁྱིམ་མེད་པར་རབ་ཏུ་བྱུང་སྟེ། དེ་རྩོལ་ཞིང་འབད་ལ་སྒྲིམ་པ་ན་སྤྲོ་བ་མི་འདྲི་ཞིང་བདུད་ཀྱི་དངོས་པོ་མི་འདོད་ལ་དགའ་བའི་འདོད་ཆགས་ཀྱི་<line/>
</page>
<page index="586" id="463B">མོད་ལས་བྱུང་བའི་སྲེད་པ་དང་ལྷན་ཅིག་ཤིན་ཏུ་ཆགས་པར་མི་བྱེད། ཀུན་ནས་ཉོན་མོངས་ཤིང་མི་སྡུག་པ་གཟུགས་དང༌། སྒྲ་དང༌། དྲི་དང༌། རོ་དང༌། རེག་བྱ་རྣམས་ཀྱིས་ཤིན་ཏུ་ཆགས་<line/>
པར་མི་བྱེད་དེ། དེ་ས་གཞན་བཅུ་གསུམ་པ་ལ་ཞུགས་སོ། །སེམས་ཅན་དམྱལ་བ་བརྒྱད་པོ་ཀུན་གྱི་ལས་ཀྱི་ཆོས་ཀྱི་རྣམ་པར་སྨིན་པ་ཤེས་པའི་དགེ་སློང་གིས་འཁོར་བ་མ་རིག་པའི་མུན་<line/>
པའི་སྡུག་བསྔལ་ཐམས་ཅད་ཤེས་ནས་ཇི་ལྟ་བ་བཞིན་དུ་ཡིད་བྱུང་སྟེ། བདུད་ཀྱི་ཕྱོགས་ཀྱི་དངོས་པོ་ནི་དམས་སོ། །དམ་པའི་ཆོས་ཀྱི་ཕྱོགས་ནི་མངོན་པར་མཐོའོ་ཞེས་དེ་ཐོས་ནས་འོད་ཆུང་<line/>
གི་ལྷ་རྣམས་མཆོག་ཏུ་དགའ་ཞིང་འཁོད་དོ། །འདི་ལྟར་བདུད་ཀྱི་ཕྱོགས་ནི་དམས་སོ། །དམ་པའི་ཆོས་ཀྱི་ཕྱོགས་ནི་མངོན་པར་མཐོའོ་སྙམ་མོ། །དེ་ལྟར་ལྷ་རྣམས་དགའ་བའི་ཡིད་ཀྱིས་དམ་<line/>
པའི་ཆོས་ཉན་པར་འགྱུར་ན་གང་དད་པ་དང༌། དད་པའི་རྗེས་སུ་འབྲང་ཞིང་དེ་ཁོ་ན་ཉིད་མཐོང་བའི་སྐྱེས་བུ་དམ་པ་དེ་དག་ལས་དེ་དང་རྒྱུ་མཐུན་པར་དམ་པའི་ཆོས་འཕེལ་ཞིང་རྒྱས་པ་ཡིད་དགའ་<line/>
བར་འགྱུར་བ་ལྟ་སྨོས་ཀྱང་ཅི་དགོས། དེ་ནས་ཡང་དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་སེམས་ཅན་དམྱལ་བའི་གནོད་པ་རྒྱ་མཚོའི་ཆུ་ལྟ་བུ་ཀུན་ཏུ་སྲེད་པ། ཀློང་ལྟ་<line/>
བུར་གཡོ་བ་སེམས་ཅན་དམྱལ་བ་ཆེན་པོ་ཡང་སོས་ལ་སོགས་པ་ནས་མནར་མེད་པའི་བར་རྒྱ་ཆེ་བའི་ནང་སའི་འོག་འཇིགས་པར་རྫོགས་བྱེད་དང༌། ཀུན་ཏུ་རྒྱུ་དང༌། ཀོ་ཀ་ལི་ཀ་དང༌། ལྷས་<line/>
</page>
<page index="587" id="464A">༄༅། །བྱིན་དག་ཉ་དང༌། ཆུ་སྲིན་ཆེན་པོ་ལྟར་ཟིན་ཅིང་སེམས་ཅན་དམྱལ་བ་པའི་ལྷག་མ་ཉ་མིད་དང༌། ཉ་མིད་ཆེན་པོ་དང༌། ཆུ་སྲིན་ན་ཀྲ་དང༌། ཆུ་སྲིན་ཀུམ་བྷི་ར་དང༌།<line/>
ཆུ་སྲིན་བྱིས་པ་གསོད་དང༌། རུས་སྦལ་དང༌། སྲམ་འཁྲུགས་པ་ལྟ་བུ་དག་འདོད་ཆགས་ཞེ་སྡང་གཏི་མུག་རླུང་གི་ཤུགས་དང༌། ཀློང་འཁྱིལ་བ་ལྟ་བུས་སེམས་གཡོ་བའི་རླབས་ཀློང་<line/>
ལྟ་བུར་འཁྱིལ་བ་དེའི་དུས་ཀྱི་མཐའི་ཤུགས་དབུ་བ་ལྟ་བུས་སེམས་ཅན་དམྱལ་བ་པ་གནོད་པ་རབ་ཏུ་མང་བ་མཆི་མ་ལྟར་གང་བར་དུ་ཞིང་སྨྲེ་སྔགས་འདོན་ལ་ཆོ་ངེས་འདེབས།<line/>
ཧ་ཧའི་སྒྲ་སྐད་ཀྱི་ཤུགས་དང༌། སེམས་ཀྱི་ཤུགས་རླབས་ལྟར་མང་བ་ཉེས་པར་བྱས་པའི་ལས་ཀླུའི་ཤུགས་ལྟ་བུས་སྡུག་བསྔལ་ཆར་ལྟར་འབེབས་ཤིང་མནར་མེད་པ་ཟབ་<line/>
མོར་བསྐལ་པའི་མཐའི་མེ་འབར་བའི་ཤུགས་ཀྱིས་ཁོར་ཡུག་དང༌། ཆུ་བཅོས་པ་ལྟ་བུའི་སེམས་ཅན་དམྱལ་བ་ཆེན་པོའི་སྡུག་བསྔལ་རྒྱ་མཚོ་ལྟ་བུར་མཐའ་མེད་ལ་མི་ཟད་པ་<line/>
མཐོང་ནས་དགེ་སློང་དེ་ཡིད་བྱུང་སྟེ། འདི་ལྟར་ཚིགས་སུ་བཅད་དེ་སྨྲས་པ། སྲེད་པས་ཡོངས་སུ་བསླུས་བྱས་ཤིང༌། །རྨོངས་པ་རྨོངས་པའི་སེམས་ཅན་དག །སྐྱེས་ཤིང་འཆི་<line/>
བ་ཉམ་ང་བ། །འོག་ཏུ་འཇིག་རྟེན་འགྲོ་བར་འགྱུར། །མི་ཡུལ་ལས་ནི་དམྱལ་བར་འགྱུར། །དམྱལ་བ་ལས་ནི་ལྷ་ཡུལ་དུ། །མི་ཉིད་ལས་ནི་དུད་འགྲོར་འགྲོ། །དེ་ནས་ཡི་དྭགས་<line/>
</page>
<page index="588" id="464B">འགྲོ་བར་འགྱུར། །སེམས་ཅན་འདོད་ཆགས་དབང་སོང་བ། །རང་གི་ལས་ཀྱིས་འགྲོ་བ་འཁྲུལ། །གཏི་མུག་ཞགས་པས་བཅིངས་པ་དག །སྲིད་པའི་མཚོར་ནི་རྣམ་པར་འཁྱམས། །<line/>
འཁོར་བར་མི་ནི་སྡུག་བསྔལ་འདི། །རྣམ་པ་སྣ་ཚོགས་གོམས་བྱས་ཏེ། །དེར་ནི་རྒྱུ་དེ་གོམས་པས་ན། །ཇི་ལྟར་མཆོག་ཏུ་སྐྱེ་མི་འགྱུར། །ལྷ་དག་བག་མེད་པ་ཡིས་ཉམས། །མི་དག་<line/>
ཡོངས་སུ་ཚོལ་བས་ཉམས། །ཡི་དྭགས་བཀྲེས་དང་སྐོམ་པས་ཉམས། །དུད་འགྲོ་གཅིག་ལ་གཅིག་ཟའོ། །སེམས་ཅན་དམྱལ་བ་དམྱལ་བའི་མེས། །ཡི་དྭགས་རྨོངས་པས་རྟག་<line/>
ཏུ་ཉམས། །འཁོར་བ་ཁབ་ཀྱི་རྩེ་ཙམ་ཡང༌། །བདེ་བ་ཉིད་ནི་ཅུང་ཟད་མེད། །རྨོངས་པའི་སེམས་ཀྱིས་སྐྱེ་བོ་དག །སྡུག་བསྔལ་ལས་ནི་བདེ་ལ་ཆགས། །སྡུག་བསྔལ་འདི་ལས་ཐར་<line/>
བ་གང༌། །གང་དག་ལམ་ནི་སྟོན་པ་མེད། །གང་དག་རྟག་ཏུ་ཆོས་མི་བསྒྲུབ། །གང་དག་རྟག་ཏུ་བདེན་མི་བསྒྲུབ། །བསམ་གཏན་རྟག་ཏུ་མི་བསྒྲུབ་གང༌། །དེ་དག་སྡུག་བསྔལ་བྲལ་མི་<line/>
འགྱུར། །འཇིག་རྟེན་འདི་དང་ཕ་རོལ་ཏུ། །རྟག་ཏུ་མ་འདྲ་ཕ་འདྲ་ཞིང༌། །གཉེན་དང་འདྲ་ཞིང་སྒྲོན་འདྲ་བ། །སངས་རྒྱས་ཀྱིས་ནི་ཆོས་བསྟན་ཏོ། །རྟག་ཏུ་ཉེས་གསུམ་དབང་སོང་བ། །ཕུང་<line/>
པོ་གསུམ་ནས་སེམས་ཅན་དག །རྟག་ཏུ་ཁམས་གསུམ་དག་ཏུ་འཇུག །དེ་ནི་སྡུག་བསྔལ་གསུམ་དང་ལྡན། །ལས་གསུམ་དབང་སོང་འཁྲུལ་པ་དག །དེ་ནི་ངན་སོང་གསུམ་ན་རྒྱུ། །<line/>
</page>
<page index="589" id="465A">༄༅། །སྲིད་གསུམ་ཆགས་པའི་འགྲོ་བ་དག །རིམ་པ་གསུམ་དུ་རྣམ་པར་རྒྱུ། །གང་ཞིག་དཀོན་མཆོག་མཆོག་གསུམ་དང༌། །གང་ཞིག་བྱང་ཆུབ་གསུམ་<line/>
དབང་སོང༌། །གང་ཞིག་ལྟ་བ་གསུམ་སྤངས་པ། །དེ་དག་ལ་ནི་སྡུག་བསྔལ་མེད། །དུས་སྐབས་གསུམ་ལ་རྟག་གནས་ཤིང༌། །དགའ་བ་གསུམ་གྱི་དེ་ཉིད་མཐོང༌། །གསུམ་གྱི་ཆ་ཡིས་<line/>
ལྟོ་འགྲངས་པ། །དེ་ནི་མྱ་ངན་བྲལ་བར་འགྱུར། །ཕུང་པོ་གསུམ་ལ་སེམས་མཉམ་ཞིང༌། །ལས་གསུམ་རྣམ་པར་དཔྱོད་པ་གང༌། །དེ་ནི་འཁོར་བར་མྱ་ངན་གྱི། །རྣམ་པ་བྲལ་ཞིང་<line/>
རིམས་མེད་འགྱུར། །ལམ་དང་ལམ་མིན་རྣམ་པ་ཤེས། །དངོས་དང་དངོས་མེད་རྣམ་སེམས་པ། །བྱམས་པའི་སེམས་ནི་བསྒོམས་པ་གང༌། །དེ་ནི་འགྲོ་བ་མཆོག་ཏུ་འགྲོ། །ཀུན་ནས་<line/>
རབ་ཏུ་རྣམ་གསལ་ཞིང༌། །དབའ་བོ་རྙོག་པ་མེད་པ་ཡི། །ཡིད་ནི་སྡིག་དང་མ་འདྲེས་པ། །མི་དེ་རྣམ་པར་རབ་ཏུ་གྲོལ། །གང་ཞིག་ཡང་དག་ལམ་ཞུགས་ཤིང༌། །དྲན་དང་ལྡན་པ་སྟོབས་<line/>
ཆེ་ལ། །སྲིད་པ་དག་ལ་འདོད་བྲལ་བ། །དེ་ནི་ངེས་པར་གོལ་བར་འགྱུར། །སྲིད་པ་འདོད་ཅིང་དགའ་བ་ལ། །མི་གང་མངོན་པར་མི་དགའ་བ། །དེ་ལ་སྲིད་ལས་སྐྱེས་པ་ཡི། །སྡུག་བསྔལ་<line/>
ཤིན་ཏུ་ཆུང་བའང་མེད། །མ་བཟད་ལས་ནི་མི་བཟད་འབྱུང༌། །མི་བཟད་པ་ཡིས་ཡོངས་བསྒྱུར་བ། །འདོད་པ་དུག་དང་མེ་ལྟ་བུ། །རབ་ཏུ་བསྒྲིམས་ཏེ་སྤང་བར་གྱིས། །འདོད་པ་ཡོངས་སུ་<line/>
</page>
<page index="590" id="465B">སྤང་བྱས་ཤིང༌། །རྟག་ཏུ་ཐར་ལ་དགའ་བ་ནི། །ཉི་མ་ཤར་བས་མུན་མེད་ལྟར། །མི་དགེའི་ཆོས་རྣམས་འཇིག་པར་འགྱུར། །དེ་ལྟར་རྟག་ཏུ་དགེ་བསྟེན་ཞིང༌། །མི་དགེ་བ་ཉིད་སྤང་བར་གྱིས། །<line/>
མདོར་ན་ངེས་པར་བསྟན་པ་ནི། །དགེ་དང་མི་དགེ་ཡོངས་སུ་རྟོགས། །དེ་ལྟར་དགེ་སློང་དེ་འཇིག་རྟེན་འདི་དང༌། འཇིག་རྟེན་ཕ་རོལ་དེ་ལ་ཕན་པར་འདོད་པའི་བློས་སེམས་ཅན་དམྱལ་བའི་<line/>
སྡུག་བསྔལ་མངོན་པར་བརྟགས་ནས། སེམས་ཅན་རྣམས་ལ་སྙིང་བརྩེ་བ་རྗེས་སུ་འཇུག་པར་བྱེད་དེ། བྱམས་པ་བསྒོམས་པའི་སེམས་ཀྱིས་དེ་སེམས་ཅན་དམྱལ་བ་འཇིགས་ཤིང་<line/>
ཉམ་ང་བ་ཐམས་ཅད་ལ་མངོན་པར་བརྟགས་ཤིང་ལས་ཀྱི་འབྲས་བུ་རྣམ་པར་སྨིན་པ་ཡང་ཤེས་ནས་མཆོག་ཏུ་ཡིད་བྱུང་བའི་སེམས་ཀྱིས་རྟོག་པར་བྱེད་དེ། ཨེ་མ། སེམས་ཅན་<line/>
འདི་དག་ཇི་ལྟར་སྲིད་པའི་དགོན་པར་འཇིགས་ཤིང་སྡུག་བསྔལ་སྣ་ཚོགས་ཀྱི་ནང་དུ་བྱིང་ཞིག་གུ་སྙམ་ནས་དེ་སྙིང་རྗེའི་བློ་འདི་ལྟར་ཉེ་བར་འཇོག་པར་བྱེད་དེ། འདི་ལྟར་མི་དག་དེ་<line/>
མ་ཐག་ཏུ་ངན་སོང་དུ་འགྲོ་བ་ནི་ལས་ངན་པ་བྱས་པ་རང་གི་སེར་སྣས་བསླུས་ཤིང༌། ལོངས་སྤྱོད་ངན་པ་འདོད་ལ། རྙེད་པ་ངན་པས་ཟིལ་གྱིས་ནོན་པ་རྣམས་སྦྱིན་པ་དག་མ་བྱིན་<line/>
པར་གྱུར་ཏེ། དེ་དག་གིས་དགེ་སྦྱོང་དང༌། བྲམ་ཟེ་དང༌། ཕོངས་པ་དང༌། ལོང་བ་དང༌། བཀྲེན་པ་སློང་མོ་པ་རྣམས་ལ་སེར་སྣའི་དྲི་མས་སྤགས་པའི་སེམས་ཀྱིས་སྦྱིན་པ་དག་མ་བྱིན་<line/>
</page>
<page index="591" id="466A">༄༅། །ཞིང་བསོད་ནམས་དག་མ་བྱས་ལ་འཇིག་རྟེན་འདི་དང༌། ཕ་རོལ་ཏུ་ཚུལ་ཁྲིམས་མཚོ་ལྟ་བུར་གྱུར་པ་མ་བསྲུངས། བུ་དང༌། ཆུང་མ་དང༌། བྲན་ཕོ་དང༌། བྲན་མོ་དག་<line/>
ལའང་སྦྱིན་པ་མ་བྱིན་ལ་སེར་སྣས་འཇིག་རྟེན་ཕ་རོལ་ལ་བསླུས་པ་དེ་ཡི་དྭགས་རྣམས་ཀྱི་ནང་དུ་སྐྱེ་བར་འགྱུར་ཏེ། ཡི་དྭགས་ཀྱི་རྒྱུད་དུ་སྐྱེས་པའང་ཕལ་ཆེར་ཡི་དྭགས་མོར་སྐྱེ་བར་<line/>
འགྱུར་རོ། །མི་འཐབ་མོ་དང༌། ཕྲག་དོག་གི་དྲི་མ་གང་གིས་ནང་གི་སེམས་ཉམས་པར་བྱས་པ་འདིས་ན་ཡི་དྭགས་མོ་རྣམས་ཀྱི་ནང་དུ་སྐྱེ་བར་འགྱུར་རོ་སྙམ་མོ། །དེ་ནས་ཡང་ལས་ཀྱི་<line/>
འབྲས་བུ་རྣམ་པར་སྨིན་པ་ཤེས་པ་དེས་ཡི་དྭགས་ཀྱི་ཡུལ་ལ་རྟོག་པར་བྱེད་དོ། ཡི་དྭགས་ཀྱི་ཡུལ་འདི་གང་ཞིག་སྙམ་མོ། །དེས་ཐོས་པ་ལས་བྱུང་བའི་ཤེས་པས་བརྟགས་ན་ཡི་དྭགས་<line/>
ནི་མདོར་བསྡུ་ན་རྣམ་པ་གཉིས་ཏེ། འཇིག་རྟེན་ན་རྒྱུ་བ་དང༌། ཡི་དྭགས་ཀྱི་ཡུལ་ན་གནས་པའོ། །དེ་ལ་འཇིག་རྟེན་ན་རྒྱུ་བ་ནི་མཚན་མོ་དག་གལ་ཏེ་མི་རྣམས་ཀྱིས་མཐོང་བར་འགྱུར་<line/>
རོ༑ ༑ཡི་དྭགས་ཀྱི་ཡུལ་ན་གནས་པ་ནི་གང་དུ་སའི་འོག་དཔག་ཚད་ལྔ་བརྒྱ་ན་གནས་ཏེ། ཡི་དྭགས་ཀྱི་ཡུལ་གྱི་རྐྱེན་མ་གཏོགས་པར་ཛམྦུའི་གླིང་གི་མཐའ་ནས་དཔག་ཚད་སུམ་སྟོང་<line/>
[?] ཡོད་དོ། །དེ་དག་ཛམྦུའི་གླིང་དང་ཐག་ཉེ་བ་དང༌། རིང་བ་ནི་ངེས་པ་མེད་དོ། །དེ་ནས་ཡང་དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་ཡི་དྭགས་ཀྱི་འགྲོ་བ་ལ་<line/>
</page>
<page index="592" id="466B">རྟོག་པར་བྱེད་དེ། ཡི་དྭགས་ཀྱི་ཡུལ་ཅི་ཙམ་ཡོད་སྙམ་ནས་དེས་ཐོས་པ་ལས་བྱུང་བའི་ཤེས་པས་བརྟགས་ན། ཡི་དྭགས་རྣམ་པ་མང་སྟེ་མདོར་བསྡུ་ན་རྣམ་པ་སུམ་ཅུ་རྩ་དྲུག་ཡོད་དོ།།<line/>
དེ་དག་ཐམས་ཅད་ཕྲག་དོག་དང༌། སེར་སྣའི་རྒྱུས་དེར་སྐྱེ་བར་འགྱུར་ལ་བསམ་པ་སྣ་ཚོགས་བསྐྱེད་པ་དང༌། སྡུག་བསྔལ་བ་དང༌། བསམ་པ་དང༌། བཟའ་བ་སྣ་ཚོགས་པ་དང༌། གཡོ་བ་<line/>
སྣ་ཚོགས་དང༌། གནས་སྣ་ཚོགས་དང༌། ལུས་བཀྲེས་པ་དང༌། སྐོམ་པས་གདུངས་པ་ཡིན་ནོ། །དེ་དག་ཐམས་ཅད་མདོར་བསྡུ་ན་རྣམ་པ་སུམ་ཅུ་རྩ་དྲུག་ཡོད་དེ། འདི་ལྟ་སྟེ། ཡི་དྭགས་<line/>
ལྟོ་གུག་དང༌། ཡི་དྭགས་ཁ་ཁབ་ལྟར་ཕྲ་བ་དང༌། ཡི་དྭགས་བཤང་བ་ཟ་བ་དང༌། ཡི་དྭགས་ཀུན་སྟོན་དང༌། ཡི་དྭགས་དྲི་ཟ་བ་དང༌། ཡི་དྭགས་ཆོས་ཀྱི་སྦྱིན་པ་ཟ་བ་དང༌། ཡི་དྭགས་སྦྱིན་<line/>
པ་ཟ་དང༌། ཡི་དྭགས་ཆུ་འཐུང་བ་དང༌། བསམ་པས་འཚོ་བ་དང༌། མཆིལ་མ་ཟ་བ་དང༌། ཕྲེང་བ་ཟ་བ་དང༌། ཁྲག་ཟ་བ་དང༌། ཤ་ཟ་བ་དང༌། བདུག་པ་ཟ་བ་དང༌། དྲག་ཤུལ་སྤྱོད་པ་དང༌།<line/>
གླགས་ལྟ་བ་དང༌། སའི་འོག་ན་གནས་པ་དང༌། ཡི་དྭགས་མཐུ་བོ་ཆེ་དང༌། མཚན་མོ་ལུས་རབ་ཏུ་འབར་བ་དང༌། མི་རྣམས་ལ་གླགས་ལྟ་བ་དང༌། འདོད་པའི་གཟུགས་ཅན་དང༌། གླིང་<line/>
གི་བར་ན་གནས་པ་དང༌། གཤིན་རྗེའི་དབྱུག་པ་དང༌། བྱིས་པ་ལ་ཟ་བ་དང༌། ཚངས་པའི་སྲིན་པོ་དང༌། འབྲུ་དྲུས་པའི་ཤུན་པ་ཟ་བ་དང༌། མི་གཙང་བ་ཟ་བ་དང༌། ལམ་པོ་ཆེ་ན་གནས་པ་<line/>
</page>
<page index="593" id="467A">༄༅། །དང༌། མང་དུ་ཟ་བ་དང༌། མེ་མདག་ཟ་བ་དང༌། དུག་ཟ་བ་དང༌། དགོན་པ་ན་གནས་པ་དང༌། དུར་ཁྲོད་ན་གནས་པ་དང༌། ཤིང་ལ་གནས་པ་དང༌།<line/>
ལམ་གྱི་བཞི་མདོ་ན་གནས་པ་དང༌། བདུད་ཀྱི་སྡེ་དེ་ལྟར་མདོར་བསྡུ་ན་ཡི་དྭགས་ཀྱི་རིགས་སུམ་ཅུ་རྩ་དྲུག་ཡོད་དོ། །རྒྱ་ཆེར་ནི་སེམས་ཀྱི་བསམ་པའི་ལས་ཀྱི་ཆའི་བྱེ་བྲག་དང༌། བསམ་<line/>
པ་སྣ་ཚོགས་ཀྱི་བྱེ་བྲག་གིས་དཔག་ཏུ་མེད་དོ། །དེ་དེ་ནས་ཡང་དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་ཡི་དྭགས་ཤིན་ཏུ་བཀྲེས་པ་དང༌། སྐོམ་པས་གདུངས་པའི་<line/>
ལུས་ཅན་རྣམས་ཕལ་ཆེར་ཕྲག་དོག་དང༌། སེར་སྣས་ཉམས་པ་དག་ཡིན་ཞིང་རྒྱ་ཆེར་ནི་ལུས་དང༌། ངག་དང༌། ཡིད་ཀྱི་ལས་གསུམ་གྱིས་སྐྱེ་ལ། བྱེ་བྲག་ཏུ་དབྱེ་ན་མི་དགེ་བའི་<line/>
ལས་ཀྱི་ལམ་རྣམ་པ་བཅུ་དང་ཡང་དག་པར་ལྡན་པས་ཡི་དྭགས་རྣམས་ཀྱི་ནང་དུ་སྐྱེ་བར་འགྱུར་རོ། །དེ་མདོར་བསྡུ་ན་མི་དགེ་བའི་ལས་ཀྱི་ལམ་རྣམ་པ་བཅུའི་མི་དགེ་བའི་རྒྱུ་གང་<line/>
ཡིན་པ་ལ་སྲོག་ཆགས་ཀྱི་སྡུག་བསྔལ་ཐམས་ཅད་དེ་ལ་རག་ལས། དེ་ལ་སྤྱོད། དེ་ལས་སྐྱེས་ཞིང་འབྱུང༌། དེའི་ཕྱི་བཞིན་འབྲང༌། དེ་དང་འབྲེལ། རྒྱུ་དེ་ལས་བྱུང་བ་ཡིན་ཏེ། ངན་<line/>
སོང་གིས་ཀུན་ཏུ་འཁོར་ཡང་འཁོར་བ་ལ་ཡིད་འབྱུང་བར་མི་བྱེད་དོ། །སེམས་སྦྲེའུ་ལྟ་བུ་ཐོག་མ་མེད་པའི་དུས་ནས་འཁོར་བར་ཞུགས་ཤིང་སྡུག་བསྔལ་གཟིང་གཟིང་བའི་བག་<line/>
</page>
<page index="594" id="467B">ན་གནས་པ་ལ་གོམས་པ། ཡན་ལག་དང༌། ཉིང་ལག་གི་དྲ་བ་སྣ་ཚོགས་ཅན་གྱི་ནང་ན་སྡོམ་ཞིང་འཁོར་བའི་རི་ལ་མྱུར་དུ་གནས་པ། སེམས་གཟིང་གཟིང་བའི་བག་ཆགས་ཀྱི་རྟོག་པའང་<line/>
གཅིག་ཏུ་ཤེས་པར་སླ་བ་མ་ཡིན་ལ། དེ་ལྟར་འགྲོ་བ་མྱུར་དུ་འགྲོ་བ་འདི་སེམས་སྤྲེའུ་ལྟ་བུ་ཡིན་ཏེ། དེ་ལྟ་བས་ན་སེམས་འདི་རེ་ཞིག་ཐོག་མ་ཉིད་དུ་ཤིན་ཏུ་དུལ་བར་བྱའོ། །དེ་ལྟར་མ་<line/>
བྱས་ན་ངན་སོང་གིས་མི་བཟད་པ་རྣམས་སུ་སེམས་ཅན་དག་ཤིན་ཏུ་སྡུག་བསྔལ་བར་འགྱུར་ཞིང་དེ་ལྟར་མ་བྱས་ན་འཁོར་བར་སེམས་ཀྱི་དགྲས་ཟིན་ཏེ། བདེ་བ་འཐོབ་པར་མི་འགྱུར་<line/>
བ་མཐོང་ངོ༌། །དེ་ལྟར་དགེ་སློང་དེ་སོ་སོར་རབ་ཏུ་རྣམ་པར་འབྱེད་པ་ན་ཡང་དང༌། ཡང་དུ་འཁོར་བ་འདི་ལ་ཡིད་བྱུང་ཞིང་མི་དགའ་ལ། འཁོར་བར་གཏོགས་པའི་སྡུག་བསྔལ་ཐམས་ཅད་<line/>
ལ་རྣམ་པར་སྨོད་པར་བྱེད་དོ། །དགེ་སློང་དེ་དེ་ལྟར་སེམས་པར་བྱེད་ཅིང་ཡི་དྭགས་རྣམ་པ་དུ་མ་དག་ལ་སེམས་པ་ནི་འདི་ལྟར་རབ་ཏུ་རྣམ་པར་འབྱེད་པ་ནི་ལས་དང༌། ལས་ཀྱི་རྣམ་པར་<line/>
སྨིན་པའི་བྱེད་རྒྱུ་གང་ཡིན་པའི་ཆ་གཅིག་ཅིག་རབ་ཏུ་རྣམ་པར་འབྱེད་དེ། སྐྱེ་བ་རྒྱུ་མེད་པ་མ་ཡིན་ཞིང་བདེ་བ་དང༌། སྡུག་བསྔལ་དང༌། མཐུན་པ་དང༌། མི་མཐུན་པ་དང༌། སྐྱེ་བ་ངན་པ་<line/>
དང༌། བཟང་བ་དང༌། རིགས་བཟང་པ་དང༌། རིགས་ངན་པར་སྐྱེ་བ་ནི་སྲོག་ཆགས་ཐམས་ཅད་ཀྱི་ཚེ་འཆི་བ་དང༌། སྐྱེ་བ་འདོད་རྒྱལ་གྱིས་ཅུང་ཟད་ཀྱང་བྱས་པ་མེད་དོ་སྙམ་མོ། །ལས་ཀྱི་ཆོས་<line/>
</page>
<page index="595" id="468A">༄༅། །ཀྱི་རྣམ་པར་སྨིན་པ་ཤེས་པའི་དགེ་སློང་དེས་ཡི་དྭགས་རྣམས་ཀྱི་ལས་ཀྱི་ཆོས་རྣམ་པར་དབྱེ་བ་དག་རྣམ་པར་འབྱེད་དེ། དེས་ཐོས་པ་ལས་བྱུང་བའི་ཤེས་<line/>
པས་བརྟགས་ན་ཡི་དྭགས་ལྟོ་གུག་ཅེས་བྱ་བ་རང་གི་ལུས་ཉིས་འགྱུར་གྱིས་ཆེ་ཞིང་ཁ་དང༌། ལག་པ་དང༌། རྐང་པ་ཉམས་པ་ཐམས་ཅད་དུ་ལྟོ་གུག་པ་ཡིན་ཏེ། བུ་གའི་གསེབ་<line/>
དག་ཏུ་མེ་མདག་གིས་རབ་ཏུ་བཀང༌། ལུས་བཀྲེས་པ་དང༌། སྐོམ་པས་གདུངས། ལུས་ཚལ་ཤིང་བསྲེགས་པ་ལྟ་བུ་འགྲོ་བའི་དུས་མཐའ་མེད་པ་ནས་བཅིངས་པ་དག་དགའ་བ་མེད་<line/>
ཅིང་གྲོགས་མེད་ལ་མགོན་མེད་པ་ཡིན་ནོ། །དེ་དག་ལས་གང་གིས་དེར་སྐྱེ་བར་འགྱུར་སྙམ་ནས་དེས་ཐོས་པ་ལས་བྱུང་བའི་ཤེས་པས་བརྟགས་ན། གླ་མི་ནོར་འདོད་པ་གང་གིས་འདི་<line/>
ལྟར་བདག་གིས་གླ་དག་ཁྱིམ་དུ་བསག་གོ་སྙམ་ནས་སྲོག་གཅོད་པ་བྱེད་ཅིང་ཕྱུགས་ལ་འཚེའམ། དེ་སྙིང་རྗེ་མེད་པ་ཆགས་པའི་དབང་གིས་སྲོག་གཅོད་པ་བྱེད་ལ། སྒོམ་ཞིང་<line/>
སྟེན་ཏེ་མང་དུ་བྱེད་ན་དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་སའི་འོག་དཔག་ཚད་ལྔ་བརྒྱ་ན་ཡི་དྭགས་ལྟོ་གུག་གི་རིགས་རྣམས་སུ་སྐྱེ་བར་འགྱུར་རོ། །དེ་སའི་ཕྱོགས་<line/>
མུན་པའི་ནང་དེར་སྐྱེས་པ་དང༌། སྟེང་གི་ཕྱོགས་ནས་རི་རྣམས་ཀྱིས་བཙིར་ཅིང་འོག་གི་ཕྱོགས་ནས་རི་གཉིས་པས་བཏེག་སྟེ། དེ་རི་གཉིས་ཀྱི་བར་དུ་རང་གི་ངོ་བོའི་ལུས་ཀྱི་ཚད་<line/>
</page>
<page index="596" id="468B">དཔག་ཚད་ཙམ་ལ་ལེབ་ལེབ་པོར་བྱས་ཤིང་བཀྲེས་པ་དང༌། སྐོམ་པས་ཤིན་ཏུ་གདུངས་སོ། །ཚེའི་ཚད་ཀྱི་མཐའ་ནི་ཚེ་རབས་ལྔ་བརྒྱ་ཡིན་ཏེ། མིའི་ལོ་བཅུ་ལ་ཡི་དྭགས་ཀྱི་བགྲང་བའི་<line/>
ཚུལ་གྱིས་ཉིན་ཞག་གཅིག་སྟེ་བར་དུ་འཆི་བའི་དུས་བྱེད་པ་ནི་ཡོད་དོ། །མི་དགེ་བའི་ལས་གཞན་གཉིས་པ་བྱས་པ་ནི། འདི་ལྟ་སྟེ། སྐྱེས་པའམ། བུད་མེད་ལ་ནོར་རྫས་བཅོལ་བ་བཅབས་<line/>
ནས་འདི་ལྟར་བདག་ལ་བདག་མེད་དོ་ཞེས་སྨྲ་ན་ལས་དེའི་རྣམ་པར་སྨིན་པས་དེར་སྐྱེ་བར་འགྱུར་ལ་ཟང་ཟིང་གི་སྦྱིན་པའང་མ་བྱིན། ཆོས་ཀྱི་སྦྱིན་པའང་མ་བྱིན། མི་འཇིགས་པའི་སྦྱིན་<line/>
པའང་མ་བྱིན་ཏེ། སྦྱིན་པ་གསུམ་པོ་དེ་དག་དང་བྲལ་ལ་སེར་སྣ་དང༌། ཕྲག་དོག་གིས་སེམས་རྟག་ཏུ་ཟིལ་གྱིས་ནོན་པ་ནི་དེར་སྐྱེ་བར་འགྱུར་རོ། །དེ་ནས་ཡང་དགེ་སློང་ལས་ཀྱི་འབྲས་བུ་རྣམ་<line/>
པར་སྨིན་པ་ཤེས་པ་དེས་ཡི་དྭགས་རྣམས་ལ་བརྟགས་ནས་དེས་ཐོས་པ་ལས་བྱུང་བའི་ཤེས་པས་ཡི་དྭགས་ཁ་ཁབ་ལྟར་ཕྲ་བ་ཞེས་བྱ་བ་ཇི་ལྟར་འདུག་པ་མཐོང་ངོ༌། །དེར་སེམས་ཅན་དག་<line/>
ལས་གང་གིས་སྐྱེ་བར་འགྱུར་སྙམ་ནས་དེས་ཐོས་པ་ལས་བྱུང་བའི་ཤེས་པས་བརྟགས་ན། ནོར་རྫས་ཀྱི་ཕྱིར་མི་རྣམས་གསོད་པའི་གཤེད་མ་གང་ཕ་རོལ་ལ་ཕྲག་དོག་དང༌། སེར་སྣ་<line/>
ཡང་དག་པར་བླངས་ཤིང་རྟག་ཏུ་མངོན་པར་བརྩོན་ལ་བཀྲེན་པ་བཀྲེན་པའི་རང་བཞིན་ཅན། འདི་ལྟ་སྟེ། ཟང་ཟིང་གི་སྦྱིན་པ་དང༌། ཆོས་ཀྱི་སྦྱིན་པ་དང༌། མི་འཇིགས་པ་སྦྱིན་པ་སྟེ།<line/>
</page>
<page index="597" id="469A">༄༅། །སྦྱིན་པ་རྣམས་སྤངས་པ་ནི་དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་ཡི་དྭགས་ཁ་ཁབ་ལྟར་ཕྲ་བ་རྣམས་ཀྱི་ནང་དུ་སྐྱེ་བར་འགྱུར་རོ། །རང་གི་ལས་<line/>
ཀྱི་འབྲས་བུས་བསླུས་པ་དེར་སྐྱེས་པ་དེ་དག་གི་ཁའི་སྒོ་ཁབ་ལྟར་ཕྲ་ཞིང་ལྟོ་རི་ཙམ་དུ་ཆེ་བར་འགྱུར་ལ། རྟག་ཏུ་བཀྲེས་པ་དང༌། སྐོམ་པའི་ཉོན་མོངས་པས་གདུངས་པར་འགྱུར། ལུས་<line/>
ཀྱི་མེས་ཀྱང་བཀྲེས་པ་དང༌། སྐོམ་པས་དཀྲུགས་ལ་ཕྱི་རོལ་དུའང་ཚལ་ཤིང་གི་མེ་མཆེད་པས་དཀྲུགས་པར་འགྱུར། གྲང་བ་དང༌། ཚ་བ་དང༌། ཤ་སྦྲང་དང༌། སྦྲང་བུ་དང༌། སྲོག་ཆགས་<line/>
མར་ཀོ་ཏ་ཀས་ཟ་བ་དང༌། རིམས་ལ་སོགས་པས་དེ་ལྟར་སྐྱེས་པ་དང༌། བུད་མེད་དེར་སྐྱེས་པའི་ལུས་དང༌། ཡིད་ལས་བྱུང་བའི་སྡུག་བསྔལ་སྣ་ཚོགས་ཀྱིས་མིའི་ལོ་བཅུ་ལ་ཡི་དྭགས་ཀྱི་<line/>
བགྲང་བའི་ཚུལ་གྱིས་ཉིན་ཞག་གཅིག་པའི་ཚེ་རབས་ལྔ་བརྒྱར་མངོན་པར་གདུངས་ཏེ་ཚེ་བར་ཆད་དུ་འགྱུར་བ་ནི་ཡོད་དོ། །དེར་སྐྱེ་བར་འགྱུར་བའི་ལས་གཉིས་པས་ཀྱང་ཡང་དེར་<line/>
སྐྱེ་བར་འགྱུར་ཏེ། འདི་ལྟར་དགེ་སྦྱོང་དང༌། བྲམ་ཟེ་དག་བདག་ཅག་གི་དེར་ཟན་སྦྱིན་ནོ་ཞེས་བྱས་ལ། བཟའ་བ་དང༌། བཅའ་བ་དག་ཀྱང་ཡོད་བཞིན་དུ་བུད་མེད་སེར་སྣས་མངོན་པར་<line/>
ཟིན་པ་དེ་ཁྱིམ་ཐབ་ལ་བསླུ་བའི་བསམ་པས་འདི་ལྟར་ཅིའང་མེད་ན། དགེ་སྦྱོང་དང༌། བྲམ་ཟེ་དག་ལ་སྦྱིན་དུ་ག་ལ་ཡོད་ཅེས་སྨྲས་ན། དེ་ཡང་ལུས་དང་བྲལ་ནས་ངན་འགྲོ་ལོག་པར་<line/>
</page>
<page index="598" id="469B">ལྟུང་བ་ཡི་དྭགས་ཁ་ཁབ་ལྟར་ཕྲ་བ་རྣམས་ཀྱི་ནང་དུ་སྐྱེ་བར་འགྱུར་རོ། །སེར་སྣ་དེ་ཀུན་ཏུ་བསྟེན་ཅིང་བསྒོམས་ཏེ་མང་དུ་བྱས་པས་བུད་མེད་ཕལ་ཆེར་ཡི་དྭགས་རྣམས་ཀྱི་ནང་དུ་རྫུས་ཏེ་སྐྱེ་བར་འགྱུར་<line/>
བ་དེ་ལྟར་མིའི་ནང་དུ་སྐྱེ་བར་མི་འགྱུར་ཏེ། འདོད་པ་ལ་ཕྲག་དོག་དང༌། སེར་སྣས་ཉམས་པའི་རྒྱུ་གང་གིས་ཡི་དྭགས་མོར་འགྱུར་བ་དེ་ལྟར་མིའི་ནང་དུ་སྐྱེ་བར་མི་འགྱུར་རོ། །བུད་མེད་ནི་<line/>
སེམས་ཆུང་ཞིང་སེམས་ཡང་བ་ཡིན་ལ་དེ་ལྟར་རྒྱུ་དེ་དང༌། རྐྱེན་དེས་ཡི་དྭགས་མོ་རྣམས་ཀྱི་ནང་དུ་སྐྱེ་བར་འགྱུར་ཏེ། དེ་ཇི་སྲིད་དུ་སེར་སྣ་དང༌། ཕྲག་དོག་བྱས་པའི་སྡིག་པ་དེ་བཅོམ་ཞིང་སྤངས་<line/>
ལ་ཟད་པར་མ་བྱས་པ་དེ་སྲིང་དུ་དེར་སྐྱེ་བར་འགྱུར་རོ། །དེ་ཕྱིས་ཡི་དྭགས་ཀྱི་འཇིག་རྟེན་དེ་ལས་ཐར་བར་འགྱུར་ཏེ། ཐར་ནས་ཀྱང་ལས་དེ་དང་རྒྱུ་མཐུན་པར་གལ་ཏེ་ལན་གྲངས་གཞན་<line/>
ལ་མྱོང་བར་འགྱུར་བའི་ལས་ཀྱིས་དུད་འགྲོ་རྣམས་ཀྱི་ནང་དུ་སྐྱེ་བར་འགྱུར་རོ། །བྱ་ཁུག་རྟ་རྣམས་ཀྱི་ནང་དུ་སྐྱེས་ནས་དེ་རྟག་ཏུ་བཀྲེས་པ་དང༌། སྐོམ་པས་གདུངས་པར་འགྱུར། དེ་ལས་ཐར་ནས་<line/>
ཀྱང་གལ་ཏེ་ལན་གྲངས་གཞན་ལ་མྱོང་བར་འགྱུར་བའི་ལས་མིར་འགྲུབ་པའི་ལས་ཀྱིས་མི་རྣམས་དང་སྐལ་བ་མཉམ་པར་མིར་སྐྱེས་ན། སྐྱེས་པའམ། བུད་མེད་དེ་རྟག་ཏུ་བཀྲེས་པ་དང༌།<line/>
སྒོམ་པས་གདུངས་པར་འགྱུར། རྟག་ཏུ་སྡུག་བསྔལ་ཞིང་ཟས་གཞན་དུ་ཚོལ་ལ་ལམ་པོ་ཆེ་དང༌། བཞི་མདོར་འཚོ་བར་འགྱུར་བ་མཐོང་ངོ༌། །དེ་ནས་ཡང་དགེ་སློང་ལས་ཀྱི་འབྲས་བུ་རྣམ་<line/>
</page>
<page index="599" id="470A">༄༅། །པར་སྨིན་པ་ཤེས་པ་དེས་ཡི་དྭགས་ཀྱི་འཇིག་རྟེན་ལ་བརྟགས་ན། དེས་ཐོས་པ་ལས་བྱུང་བའི་ཤེས་པས་ཡི་དྭགས་སྐྱུགས་པ་ཟ་བ་ཞེས་བྱ་བ་ཇི་ལྟར་<line/>
འདུག་པ་མཐོང་ངོ༌། །དེར་སྐྱེས་པའམ། བུད་མེད་དག་ལས་གང་གིས་སྐྱེ་བར་འགྱུར་སྙམ་ནས་དེས་ཐོས་པ་ལས་བྱུང་བའི་ཤེས་པས་བརྟགས་ན། བུད་མེད་གང་བཟའ་བ་དང༌། བཅའ་<line/>
བ་དང༌། རོ་མྱང་བས་ཁྱིམ་ཐབ་ལ་མངོན་པར་གནོད་པར་བྱེད་ཅིང་བདག་ཉིད་ནི་དེ་དག་ལ་ཟ་བར་བྱེད་ལ་ཕྲག་དོག་དང༌། སེར་སྣས་ཀྱང་རྟག་ཏུ་ཟིལ་གྱིས་ནོན། བུ་དང༌། བུ་མོ་གཞན་དང་མི་<line/>
འདྲ་བར་མི་དགའ་བ་མ་ཡིན་ལ། དགའ་བ་དང༌། སླུ་བ་མ་ཡིན་ཏེ། མི་སླུ་བ་ལ་མངོན་པར་གནོད་པ་བྱས་ན་དེའང་ལུས་དང་བྲལ་ནས་ངན་འགྲོ་ལོག་པར་ལྟུང་བ་ཡི་དྭགས་སྐྱུགས་པ་ཟ་<line/>
བ་རྣམས་ཀྱི་ནང་དུ་སྐྱེ་བར་འགྱུར་རོ། །དེར་སྐྱེས་ནས་ཀྱང་དེ་རྟག་ཏུ་དེའི་ལུས་ཀྱི་བདག་ཉིད་དཔག་ཚད་ཕྱེད་ཙམ་ཡོད་པ་བཀྲེས་པ་དང༌། སྐོམ་པས་གདུངས་ཏེ་དགོན་པ་ཆེན་པོར་གཅིག་<line/>
པུ་ཆུ་བཙལ་བའི་ཕྱིར་རྒྱུག་ཅིང་ཐམས་ཅད་དུ་ཆོ་ངེས་འདེབས། སྨྲེ་སྔགས་འདོན་པ་ན་དེ་ཆོས་སྦྱིན་པ་དང༌། ཟང་ཟིང་སྦྱིན་པ་དང༌། མི་འཇིགས་པ་སྦྱིན་པར་མ་བྱས་ཏེ། སྦྱིན་པ་གསུམ་<line/>
དང་བྲལ་བ་དག་དེར་སྐྱེ་བར་འགྱུར་རོ། །ཚེའི་མཐའ་ནི་སྔ་མ་བཞིན་ཏེ། དེ་ཇི་སྲིད་དུ་སེར་སྣ་བྱས་པའི་སྡིག་པ་དེ་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་བཀྲེས་པ་དང༌། སྐོམ་<line/>
</page>
<page index="600" id="470B">པས་གདུངས་པར་འགྱུར་རོ། །དེ་ཕྱིས་སྡིག་པ་དེ་ལས་ཐར་བར་འགྱུར་ཏེ། ཐར་ནས་ཀྱང་ལས་དེ་དང་རྒྱུ་མཐུན་པར་གལ་ཏེ་དུད་འགྲོ་རྣམས་ཀྱི་ནང་དུ་སྐྱེས་ན་དེ་སྐྱུགས་པ་ཟ་བར་འགྱུར་ཏེ།<line/>
ཇི་ལྟར་ཡི་དྭགས་རྣམས་ཀྱི་ནང་དུ་སྐྱུགས་པ་ཟ་བས་སྲོག་ཅུང་ཟད་ཀྱང་འཚོ་བར་གྱུར་པ་དེ་ལྟར་དུད་འགྲོ་རྣམས་སུའང་འགྱུར་རོ། །དེ་ལས་ཐར་ནས་ཀྱང་གལ་ཏེ་མི་རྣམས་དང་སྐལ་བ་<line/>
མཉམ་པར་མིར་སྐྱེས་ན་དེ་མཆོད་སྟོན་གྱི་ཚེ་དགེ་སྦྱོང་དང༌། བྲམ་ཟེ་བཀད་པ་རྣམས་ཀྱི་གྲལ་དུ་སློང་མོས་དེའི་སྲོག་འཚོ་བ་ཐུབ་པར་འགྱུར་བ་མཐོང་ངོ༌། །དེ་ནས་ཡང་དགེ་སློང་ལས་ཀྱི་<line/>
འབྲས་བུ་རྣམ་པར་སྨིན་པ་ཤེས་པ་དེས་ཡི་དྭགས་ཀྱི་འཇིག་རྟེན་ལ་བརྟགས་ན། དེས་ཐོས་པ་ལས་བྱུང་བའི་ཤེས་པས་ཡི་དྭགས་བཤད་པ་ཟ་བ་ཞེས་བྱ་བ་མཐོང་ངོ༌། །དེར་སྐྱེས་བའམ་<line/>
བུད་མེད་དག་ལས་གང་གིས་སྐྱེ་བར་འགྱུར་ཞིག་གུ་སྙམ་ནས་དེ་ཐོས་པ་ལས་བྱུང་བའི་ཤེས་པས་བརྟགས་ན། གང་གིས་སེར་སྣ་ཀུན་ཏུ་བསྟེན་ཅིང་བསྒོམས་ཏེ་མང་དུ་བྱས་པར་གྱུར། སྔ་མ་<line/>
བཞིན་དུ་སྦྱིན་པ་དང་བྲལ་ལ་དགེ་སྦྱོང་དང༌། བྲམ་ཟེ་དག་ལའང་ཁ་ཟས་ལྷག་མར་བྱས་པ་བྱིན་ཏེ། དེ་དག་ཀྱང་གཙང་མ་ཞིག་ཡིན་ནོ་སྙམ་ནས་ཟོས་ན་སྐྱེས་པའམ། བུད་མེད་དེ་ལུས་དང་<line/>
བྲལ་ནས་ཡི་དྭགས་བཤང་བ་ཟ་བ་རྣམས་ཀྱི་ནང་དུ་སྐྱེ་བར་འགྱུར་རོ། །དེའི་ལས་ཀྱི་མཐུས་དེའི་ཚེའང་སྔ་མ་བཞིན་ལ་དེའི་ལུས་བཀྲེས་པ་དང༌། སྐོམ་པས་གདུངས་ཏེ། གལ་ཏེ་དེ་རྙེད་ནའང་<line/>
</page>
<page index="601" id="471A">༄༅། །རྟག་ཏུ་མི་རྙེད་ལ་དེའང་ཆུང་སྟེ། ལྟོ་ཚིམ་པར་མི་འགྱུར་རོ། །གལ་ཏེའང་ཡི་དྭགས་རྣམས་ཀྱི་ནང་དུ་བཤང་བ་རྙེད་ན་སྲིན་བུ་ཞུགས་ཤིང་ཟོས་ལ་བུ་གར་<line/>
བྱས་པ་ངན་ངོན་ཞིག་རྙེད་དེ། རྒྱང་རིང་ཞིང་ཚེགས་ཆེན་པོས་རྙེད་པ་དེའང་ཆོག་པར་མི་རྙེད་དོ། །དེ་ལྟར་དེའི་ཚེའི་མཐའ་སྡུག་བསྔལ་བ་འཐོབ་སྟེ། དེ་ཇི་སྲིད་དུ་དེའི་སྡིག་པའི་<line/>
ལས་ཡི་དྭགས་ཀྱི་འཇིག་རྟེན་འགྲུབ་པ་སེར་སྣ་བྱས་པ་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་བཀྲེས་པ་དང༌། སྐོམ་པ་དེ་བྱས་པའི་སྡུག་བསྔལ་མྱོང་བར་འགྱུར། དེ་ཕྱིས་<line/>
ཡི་དྭགས་ཀྱི་འཇིག་རྟེན་བཤང་བ་ཟ་བ་དེ་ལས་ཐར་བར་འགྱུར་ཏེ། ཐར་ནས་ཀྱང་ལས་དེ་དང་རྒྱུ་མཐུན་པར་ཇི་ལྟར་ལས་ཉེ་བར་འགྲོ་བས་འཁོར་བ་ན་ཡོངས་སུ་འཁྱམ་མོ། །དེ་གལ་ཏེ་<line/>
ཡང་མི་རྣམས་ཀྱི་ནང་དུ་གཉའ་ཤིང་གི་བུ་གར་རུས་སྦལ་འཇུག་པ་ལྟ་བུར་མི་རྣམས་དང་སྐལ་བ་མཉམ་པར་མིར་སྐྱེས་ན། དེ་དབུལ་ཞིང་ནད་བུ་ཅན་ལ་བཟའ་བ་ཉུང་བ་དང༌།<line/>
སྲོག་གི་འཚོ་བ་རྟག་ཏུ་གཞན་ལ་རག་ལས་ཤིང་ཚེགས་ཆེན་པོས་འཚོ་བ་འཐོབ་ལ་དེ་ན་དུ་མ་མེད་པའི་སྣོད་དུ་འགྱུར། སེམས་ཤེས་པ་དང༌། མི་ཤེས་པ་ཕལ་པ་ཡིན་ཞིང་ལུས་<line/>
རྨ་མཚན་དང་དྲི་མ་ཅན་མི་སྡུག་པ་སྐྱེ་བོ་ཀུན་གྱིས་སྨད་པར་འགྱུར། དེའི་ཁ་ནས་ཀྱང་དྲི་མནམ་པོ་འབྱུང་ཞིང་གློ་བུར་དུ་སོ་ནག་པོར་འགྱུར་བ་མཐོང་ངོ༌། །དེ་ནས་ཡང་དགེ་སློང་ལས་<line/>
</page>
<page index="602" id="471B">ཀྱི་འབྲས་བུ་རྣམ་པར་སྨིན་པ་ཤེས་པ་དེས་སེར་སྣའི་གནས་སུ་གྱུར་པའི་ཡི་དྭགས་ཀྱི་འཇིག་རྟེན་ལ་བརྟགས་ན། དེས་ཐོས་པ་ལས་བྱུང་བའི་ཤེས་པས་སེར་སྣ་ཐམས་ཅད་ཀྱི་གནས་<line/>
སུ་གྱུར་པ་ཡི་དྭགས་ཁ་ཟས་མེད་པ་ཞེས་བྱ་བ་མཐོང་ངོ༌། །དེར་ལས་གང་གིས་སྐྱེ་བར་འགྱུར་སྙམ་ནས་དེས་ཐོས་པ་ལས་བྱུང་བའི་ཤེས་པས་བརྟགས་ན། སྐྱེས་པའམ། བུད་མེད་<line/>
སེར་སྣས་ཟིལ་གྱིས་ནོན་ཅིང་ཕྲག་དོག་གི་ཟིལ་གྱིས་ནོན་པ་དང༌། གཡོ་ཐབས་སམ། སླུ་བར་བྱེད་པ་སྟོབས་དང་ལྡན་པ་གང་གིས་སེམས་ཅན་དག་བཅིང་བས་བཅིངས་ཏེ། ཁ་ཟས་<line/>
མ་བྱིན་པས་སྲོག་དང་ཕྲལ་ལ། སྲོག་དང་ཕྲལ་ནས་ཀྱང་སྙིང་ནས་འཆགས་པར་མི་བྱེད་ལ་འགྱོད་པར་མི་བྱེད། ཡང་ལས་དེ་ཉིད་བྱས་ནས་རྗེས་སུ་དགའ་བར་བྱེད་ཅིང་གཞན་དག་<line/>
ཀྱང་དེ་ཉིད་ལ་རབ་ཏུ་འཇོག་པར་བྱེད། ལས་དང༌། ལས་ཀྱི་ཉེར་བསྡོགས་དང༌། ལས་ཀྱི་མཇུག་དག་བྱས་ནས་ཡང་དེ་ཉིད་བྱེད་ན། དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་ཡི་<line/>
དྭགས་ཁ་ཟས་མེད་པ་རྣམས་ཀྱི་ནང་དུ་སྐྱེ་བར་འགྱུར་རོ། །སྐྱེས་པའམ། བུད་མེད་དེ་དེར་སྐྱེས་ནས། ཁ་ཟས་མེད་པར་བྱས་ནས་བཀྲེས་པ་དང༌། སྐོམ་པར་བྱས་པ་མེ་དེས་སྲེག་པ་ན་ཡང་<line/>
དང་ཡང་དུ་རི་ལས་ཆུ་འབབ་པའི་ཤུགས་ལྟར་བཀྲས་པ་དང༌། སྐོམ་པའི་སྡུག་བསྔལ་མང་དུ་འཕེལ་ལོ། །དེའི་ཁ་ཟས་མེད་པར་བྱས་པའི་མཐུ་དེས་ཇི་ལྟར་ཐལ་བའང་མི་མངོན་པ་དེ་ལྟར་<line/>
</page>
<page index="603" id="472A">༄༅། །དེའི་ནང་དང༌། ཡན་ལག་དང༌། ཉིང་ལག་ཐམས་ཅད་སྲེག་གོ །དེ་ནས་ཡང་ཡན་ལག་དང༌། ཉིང་ལག་དེ་དག་སླར་འབྱུང་བར་འགྱུར་ཏེ། ཡང་སྲེག་པར་<line/>
བྱེད་དོ། །དེ་བཀྲེས་པ་དང༌། སྐོམ་པས་གདུངས་པ་དང༌། ལུས་བསྲེགས་པ་སྟེ། སྡུག་བསྔལ་གཉིས་ཀྱིས་སྲེག་པ་ན་རང་གི་ལས་ཀྱི་འབྲས་བུ་ཉེས་པར་བྱས་པས་བསླུས་པ་དེ་སྡུག་<line/>
བསྔལ་གྱིས་ཉམ་ཐག་ནས་ཤིན་ཏུ་ངུ་སྐད་འབྱིན། ཆོ་ངེས་འདེབས། སྨྲེ་སྔགས་འདོན་ཅིང་ཕྱོགས་དང༌། ཕྱོགས་མཚམས་སུ་རྒྱུག་སྟེ། དེ་ནི་དེའི་ནང་དུ་འབྱུང་བའི་སྡུག་བསྔལ་<line/>
ཡིན་ནོ། །ཕྱི་རོལ་ཏུ་འབྱུང་བའང་ལས་ཀྱིས་བྱས་པའི་མེས་ཡན་ལག་དང༌། ཉིང་ལག་ཐམས་ཅད་སྲེག་པར་བྱེད་དོ། །མེ་ནང་དུ་སོང་བསླར་བྱུང་ནས་ཕྱི་རོལ་གྱི་ལུས་ཀྱང་སྲེག་པར་<line/>
བྱེད་དེ། དཔེར་ན། ཤིང་ཁོང་སྟོང་གི་ནང་དུ་མེ་ཞུགས་པ་ཤིང་གི་ནང་བསྲེགས་ནས་ཕྱི་རོལ་སྲེག་པ་དེ་བཞིན་དུ་མེ་དེས་ཡི་དྭགས་དེའི་ནང་དུ་བསྲེགས་ནས་ཕྱི་རོལ་ཡང་སྲེག་པར་བྱེད་<line/>
དོ༑ ༑དེ་ནང་དང༌། ཕྱི་རོལ་ཐམས་ཅད་ཚལ་ཤིང་བསྲེགས་པ་ལྟ་བུར་རབ་ཏུ་བསྲེགས་ཏེ་མེ་ལྕེ་གཅིག་ཏུ་གྱུར་པས་ངུ་སྐད་འབྱིན་ཅིང་ཆོ་ངེས་འདེབས་སོ། །དེ་དེས་ཆོ་ངེས་འདེབས་པ་ན་ཁར་<line/>
མེ་འབྱུང་སྟེ། དེ་ཡང་དང༌། ཡང་དུ་དེའི་ལུས་ཐམས་ཅད་འབར་བ་ཉིས་འགྱུར་གྱིས་ཆེས་རབ་ཏུ་འབར་བར་བྱེད་དོ། །གང་དང༌། གང་དུ་འགྲོ་བའི་ལམ་དེ་དང༌། དེར་རྩྭ་དར་བྷ་རབ་ཏུ་འབར་བ་ཁབ་<line/>
</page>
<page index="604" id="472B">ལྟ་བུ་འབྱུང་བར་འགྱུར་ལ་གང་དེའི་རྐང་པ་གཉིས་བོར་བ་མ་རུང་བར་བྱེད་དེ། རྐང་པ་མ་རུང་བ་དེ་ངུ་སྐད་འབྱིན། ཆོ་ངེས་འདེབས། ཡོངས་སུ་སྨྲེ་སྔགས་འདོན་ཏོ། །དེ་ཡོངས་སུ་སྨྲེ་སྔགས་འདོན་<line/>
པ་ན་དེའི་ལྕེ་མར་སར་གྱི་གོང་བུ་ལྟར་ཞུ་བར་བྱེད་དེ། དེ་ནས་ཡང་ཉེས་པར་བྱས་པའི་ལས་དེས་སླར་འབྱུང་བར་འགྱུར་རོ། །དེ་གང་དང༌། གང་དུ་རྒྱུག་པ་དེ་དང༌། དེར་དེའི་ཉེས་པར་བྱས་པའི་ལས་<line/>
དེས་ཆུ་དང༌། ལྟེང་ཀ་དང༌། འབབ་ཆུའི་དངོ་དང༌། མཚོ་དང༌། ཆུ་འཛག་པ་དང༌། ཆུ་བོ་དང༌། ཁྲོན་པ་ཐམས་ཅད་དང་བྲལ་བར་འགྱུར། ཚལ་དང༌། ནགས་ཚལ་དང༌། ཁྱིམ་དང༌། ནེའུ་<line/>
གསིང་གི་ས་གཞི་དང་བྲལ་བར་འགྱུར། ཚལ་དང༌། ནགས་ཚལ་དག་ཀྱང་ལོག་པར་མཐོང་སྟེ། རི་དང༌། ལྗོན་ཤིང་དང༌། རི་སུལ་གྱི་ས་ཕྱོགས་ཐམས་ཅད་ཀྱང་རབ་ཏུ་འབར་བར་མཐོང་ངོ༌། །ཀུན་<line/>
ནས་ཡི་དྭགས་ཀྱི་ཆང་པ་ལག་ན་རལ་གྲི་དང༌། གཏུན་ཤིང་ཁྱེར་བ་རྣམས་ཀྱིས་གཙེ་བར་བྱེད་ཅིང་སྤྱོ་བར་བྱེད་པས་མཆོག་ཏུ་སྡུག་བསྔལ་ཏེ། རང་གི་ཕྲག་དོག་དང༌། སེར་སྣས་བསླུས་ཤིང་<line/>
སེམས་ཀྱི་དགྲ་དང་ལྷན་ཅིག་ལྡན་པས་ཚེའང་སྔ་མ་བཞིན་ནོ། །དེ་ལྟར་དེ་ཉེས་པ་བྱས་པའི་ལས་བྱས་པས་ཇི་སྲིད་དུ་དེའི་སྡིག་པའི་ལས་བྱས་ཤིང་བསགས་པ་བཅོམ་ཞིང་སྤངས་ལ་<line/>
ཟད་པར་མ་བྱས་པ་དེ་སྲིད་དུ་ཡི་དྭགས་ཁ་ཟས་མེད་པའི་སྡུག་བསྔལ་མྱོང་བར་འགྱུར། དེ་ཕྱིས་ཡི་དྭགས་ཀྱི་ཡུལ་དེ་ལས་ཐར་བར་འགྱུར་ཏེ། ཐར་ནས་ཀྱང་ལས་དེ་དང་རྒྱུ་མཐུན་པར་རང་གིས་<line/>
</page>
<page index="605" id="473A">༄༅། །ལས་བྱས་པའི་ལས་སྤྱད་པ་ཇི་ལྟར་ལས་ཉེ་བར་འགྲོ་བས་འཁོར་བར་ཡོངས་སུ་འཁྱམ་མོ། །དེ་གལ་ཏེ་མི་རྣམས་ཀྱི་ནང་དུ་གཉའ་ཤིང་གི་བུ་གར་རུས་<line/>
སྦལ་འཇུག་པ་ལྟ་བུར་མི་རྣམས་དང་སྐལ་བ་མཉམ་པར་མིར་སྐྱེས་ན། དེ་མངལ་ན་གནས་པ་ན་མ་དེ་ཟས་འདོད་པ་མེད་པར་འགྱུར། གང་གིས་མ་དེའི་ལུས་དང༌། བཞིན་ཁ་དོག་མཆོག་<line/>
ཏུ་མི་སྡུག་པར་འགྱུར། དེ་གལ་ཏེ་མངལ་དེ་ཉིད་དུ་གནས་པ་ན་ལས་རབ་ཏུ་མཐུ་ཆེ་བ་དང༌། སྲོག་བཅད་པ་རབ་ཏུ་མཐུ་ཆེ་བ་དེས་འཆི་བའི་དུས་བྱེད་པར་འགྱུར། གལ་ཏེ་ཡང་བརྒྱ་ལ་<line/>
བཙའ་བར་གྱུར་ན་དེ་ལྟར་ངན་པ་བྱས་པ་འདུས་བྱས་དེའི་མ་རྟག་ཏུ་དྲི་ང་ཞིང་མདོག་མི་སྡུག་ལ་མདངས་མེད་པར་འགྱུར། དེ་སྲོག་གི་འཚོ་བ་དུས་ཐུང་ཞིང་ཚེགས་ཆེན་པོས་ཐོབ་པར་<line/>
འགྱུར། ཡུལ་གྱི་བདག་པོ་རྒྱ་པོས་ཀྱང་དེ་ལྟར་བཙོན་རར་བཅུག་ནས་བཀྲེས་པ་དང༌། སྐོམ་པ་དག་གིས་འཆི་བའི་དུས་བྱེད་པར་འགྱུར་བ་མཐོང་ངོ༌། །དེ་ནས་ཡང་དགེ་སློང་ལས་ཀྱི་འབྲས་<line/>
བུ་རྣམ་པར་སྨིན་པ་ཤེས་པ་དེས་ཡི་དྭགས་ཀྱི་འཇིག་རྟེན་ལ་བརྟགས་ན། དེས་ཐོས་པ་ལས་བྱུང་བའི་ཤེས་པས་ཡི་དྭགས་དྲི་ཟ་བ་ཞེས་བྱ་བ་ཇི་ལྟར་འདུག་པ་མཐོང་ངོ༌། །དེར་ལས་<line/>
གང་གིས་སྐྱེ་བར་འགྱུར་སྙམ་ནས་དེས་ཐོས་པ་ལས་བྱུང་བའི་ཤེས་པས་བརྟགས་ན། གང་གིས་བཟའ་བ་དང༌། བཏུང་བ་མང་པོ་ཤིན་ཏུ་བསྡུས་ནས་བདག་འབའ་ཞིག་ཟ་ལ། བུ་དང་<line/>
</page>
<page index="606" id="473B">ཆུང་མ་དག་ལ་ཡང་དག་པར་འགེད་པར་མི་བྱེད། དེ་དག་རོ་བྲོ་བ་འདོད་ན་དྲི་ཙམ་ཞིག་ལ་སྣོམ་དུ་འཇུག །དེ་བུ་དང༌། ཆུང་མ་དེའི་མདུན་དུ་རང་འབའ་ཞིག་ཟ་བར་བྱེད་ལ། ཕྲག་དོག་དང༌། སེར་སྣས་<line/>
ཟིན་པས་ཡང་དག་པར་འགེད་པར་མི་བྱེད་དེ། དེ་ལྟར་བུ་དང༌། ཆུང་མ་རིས་མཐུན་པ་ལྷན་ཅིག་འཁོད་པ་ལ་བརྙས་པར་བྱེད་ཅིང་གཞན་དག་ཀྱང་དེ་ཉིད་ལ་རབ་ཏུ་འཇོག་པར་བྱེད་པ་ལ་རྗེས་<line/>
སུ་དགའ་ཞིང༌། དེ་ནས་ཡང་བདག་གཅིག་པུ་ཟ་བར་བྱེད་ལ་དེ་བྱས་ནས་ཀྱང་སྐྱོན་དུ་མི་འགྱུར་ཞིང་ངོ་ཚ་བར་མི་བྱེད་ན། དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་ཡི་དྭགས་དྲི་ཟ་བ་<line/>
རྣམས་ཀྱི་ནང་དུ་སྐྱེ་བར་འགྱུར་རོ། །དེར་སྐྱེས་ནས་ལུས་རྟག་ཏུ་བཀྲེས་པ་དང༌། སྐོམ་པས་གདུངས་ཤིང་གར་བབ་ཏུ་རྒྱུག་སྟེ་ངུ་སྐད་འབྱིན། ཆོ་ངེས་འདེབས། སྨྲེ་སྔགས་འདོན་ཏོ། །དེ་གལ་<line/>
ཏེ་ཡང་ལྷ་ཁང་ངམ། མཆོད་རྟེན་ནམ། ཁྱིམ་གཞན་དུ་ཡོན་བདག་དད་པས་བདུག་སྤོས་དྲི་ཞིམ་པོ་དག་བདུག་པ་དང་དེ་དེས་དགའ་བར་འགྱུར། དེ་བཞིན་དུ་དྲི་གཞན་གྱིས་ཀྱང་<line/>
དགའ་བར་འགྱུར། དེ་ལྟར་འདི་ནི་ཡི་དྭགས་དྲི་ཟ་བའི་ཕྱོགས་གཅིག་ཡིན་ནོ། །དྲི་ཟ་བའི་ཕྱོགས་གཞན་ཡང་འདི་ལྟར་མི་དག་ལ་ནད་བྱུང་བ་ན་ནད་པ་གང་ཡིན་པ་དེ་དག་གི་ཕྱིར་ལྷ་<line/>
ཁང་ངམ། ཀུན་དགའ་རབ་དག་ཏུ་བདུག་སྤོས་གང་བདུགས་པའི་དྲི་དེས་དེ་ཚིམ་པར་འགྱུར་ཏེ། དེས་སྲོག་འཚོ་བ་འཐོབ་ཅིང་དེའི་ཕྱི་བཞིན་འབྲང༌། གཞི་དེས་ལུས་ཀྱི་སྲོག་འཚོ་བ་འཐོབ་<line/>
</page>
<page index="607" id="474A">༄༅། །སྟེ༑ དེ་ལྟར་དེའི་ལས་ཀྱི་མཐུས་ཡི་དྭགས་དེ་དྲི་ཟ་བར་འགྱུར་ཞིང་སྲོག་གི་ཚེགས་ཆེན་པོས་ཟ་བ་དེ་འཐོབ་པར་འགྱུར། དེར་སྐྱེས་ནས་ཀྱང་ཇི་སྲིད་དུ་<line/>
སྡིག་པའི་ལས་དེ་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་བཀྲེས་པ་དང༌། སྐོམ་པའི་སྡུག་བསྔལ་མྱོང་བར་འགྱུར། དེ་ཕྱིས་ཡི་དྭགས་ཀྱི་འཇིག་རྟེན་དེ་ལས་ཐར་བར་<line/>
འགྱུར་ཏེ། ཐར་ནས་ཀྱང་ལས་དེ་དང་རྒྱུ་མཐུན་པར་ལས་ཀྱི་འབྲས་བུ་ལ་སྤྱོད་པ་འཁོར་བ་ན་ཡོངས་སུ་འཁྱམ་མོ། །གལ་ཏེ་མིས་བྱས་པའི་མྱོང་བར་འགྱུར་བའི་ལས་ཀྱིས་བརྒྱ་<line/>
ལ་མི་རྣམས་ཀྱི་ནང་དུ་གཉའ་ཤིང་གི་བུ་གར་རུས་སྦལ་འཇུག་པ་ལྟ་བུར་མིར་སྐྱེས་ན། དེ་དབུལ་ཞིང་ནད་བུ་ཅན་ལ་ལུས་ཐམས་ཅད་ལས་དྲི་དེ་འབྱུང་བར་འགྱུར་བ་མཐོང་ངོ༌། །དེ་<line/>
ནས་ཡང་དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་ཡི་དྭགས་ཀྱི་འཇིག་རྟེན་ལ་བརྟགས་ན། དེས་ཐོས་པ་ལས་བྱུང་བའི་ཤེས་པས་ཡི་དྭགས་ཆོས་ཀྱི་སྦྱིན་པ་ཟ་<line/>
བ་ཞེས་བྱ་བ་དེར་འཇུག་པ་ཐོབ་པ་དེས་སྲོག་འཚོ་བ་འཐོབ་པར་འགྱུར་བ་ཇི་ལྟར་འདུག་པ་མཐོང་ངོ༌། །དེར་ལས་གང་གིས་སྐྱེ་བར་འགྱུར་སྙམ་ནས་དེས་ཐོས་པ་ལས་བྱུང་བའི་<line/>
ཤེས་པས་བརྟགས་ན་གང་རང་བཞིན་གྱི་སེར་སྣ་དང༌། ཕྲག་དོག་གིས་ཟིལ་གྱིས་ནན་པ་ཡིན་ལ། སྲོག་གསོ་བ་ཁོ་ནའི་ཐབས་སམ། རྒྱུ་དེས་དད་པ་མེད་ཅིང་དད་པ་མེད་ལ་ཕ་<line/>
</page>
<page index="608" id="474B">རོལ་ཕན་གདགས་པའི་བསམ་པ་མེད་པའི་རྒྱུས་སྐྱོན་དུ་བགྲང་བའི་ཆོས་སྟོན་པར་བྱེད་ཅིང་དེ་ཚུལ་ཁྲིམས་དང་ལྡན་པ་མ་ཡིན་ཏེ། འདི་ལྟ་སྟེ། སྲོག་གཅོད་པའི་ཆོས་ཀྱི་གཏན་<line/>
དང༌། གཡུལ་དུ་འཆི་བའི་ཆོས་དང༌། ནོར་རྫས་ནན་གྱིས་འཕྲོག་པའི་ཆོས་དང༌། ཁྱུ་མཆོག་བག་ཡངས་སུ་གཏང་བའི་ཆོས་ཏེ། དེས་སྐྱོན་དུ་བགྲང་བའི་ཆོས་ཀྱི་རྣམ་གྲངས་དེ་དག་<line/>
ཕ་རོལ་དག་ལ་བསྟན་ནས་དེ་ལས་རྙེད་པ་གང་ཡིན་པ་དེ་སྦྱིན་པར་མི་བྱེད་ཅིང་གསོག་པ་འབའ་ཞིག་བྱེད་ན། ཕྲག་དོག་གི་ཟིལ་གྱིས་ནོན་པ་མི་ངན་པ་དེ་ལུས་དང་བྲལ་ནས་<line/>
ངན་འགྲོ་ལོག་པར་ལྟུང་བ་ཡི་དྭགས་ཆོས་ཀྱི་སྦྱིན་པ་ཟ་བ་རྣམས་ཀྱི་ནང་དུ་སྐྱེ་བར་འགྱུར་ཏེ། དེའི་ཚེ་ནི་སྔ་མ་བཞིན་ནོ། །དེ་རིའི་ཡུལ་ནས་རིའི་ཡུལ་དུ་ཡོངས་སུ་རྒྱུག་ཅིང་ལུས་<line/>
བཀྲེས་པ་དང༌། སྐོམ་པས་གདུངས་ལ་ཐམས་ཅད་དུ་ངུ་སྐད་འབྱིན་པ། ཤིང་སྐམ་འདྲ་ཞིང་སྐྲ་རིང་ལ་ངོམ་ཟུམ་གནག་པ་ལུས་ཐམས་ཅད་སྤུ་ཟིང་པོས་ཁེབས་ཤིང་རྩྭ་དང༌། རྒྱུས་<line/>
པའི་དྲ་བས་དཀྲིས་ལ་པགས་པ་དང༌། རུས་པ་ཙམ་ལུས་ལ། ལུས་རིང་ཞིང་སེན་མོ་མི་སྡུག་པ། རང་གི་ཉེས་པར་བྱས་པས་ཡོངས་སུ་བསླུས་པ། མིག་གི་ཁུང་རིང་ཞིང་བསྐུམས་ལ་<line/>
གདོང་མཆི་མས་ཡོག་པ། ལུས་སྤྲིན་ནག་པོ་འདྲ་ཞིང་མི་སྡུག་པས་མངོན་པར་ཁེབས་པ། ཡན་ལག་དང༌། ཉིང་ལག་ཐམས་ཅད་དང༌། སྤུ་རྣམས་ཀྱི་ནང་དུ་སྦྲང་བུ་དང༌། ཤ་སྦྲང་དང་<line/>
</page>
<page index="609" id="475A">༄༅། །སྲོག་ཆགས་མར་ཀོ་ཏ་ཀ་རྣམས་ཞུགས་ནས་ཟ་བ་ན་ཐམས་ཅད་དུ་ཡོངས་སུ་རྒྱུག་གོ །གལ་ཏེ་བརྒྱ་ལ་དགེ་འདུན་གྱི་གཙུག་ལག་ཁང་གི་ནང་དུ་སོང་<line/>
ནས་ཡོངས་སུ་རྒྱུག་པ་ན། དེ་གལ་ཏེ་དགེ་འདུན་གྱིའམ། དགེ་འདུན་གྱི་གཙུག་ལ་ཁང་དུ་ཚེས་གཅིག་ལ་གནོད་སྦྱིན་ལ་བྱིན་པའི་རྙེད་པ་འཐོབ་ཅིང་དགེ་འདུན་གྱི་གནས་བརྟན་<line/>
ནམ། གཞན་གྱིས་ཆོས་ཀྱི་སྦྱིན་པ་བྱིན་པས་མངོན་པར་མགུ་བར་འགྱུར་ལ་དེ་དེས་ཤིན་ཏུ་ཚིམ་པར་འགྱུར། དེས་སྲོག་འཚེ་བ་འཐོབ་པར་འགྱུར། དེས་འཚོ་བ་རྙེད་པར་འགྱུར་<line/>
ཏེ༑ ཇི་སྲིད་དུ་སྡིག་པའི་ལས་དེ་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་ཡི་དྭགས་ཀྱི་སྡུག་བསྔལ་མྱོང་བར་འགྱུར། དེ་དེ་ལས་ཐར་ནས་ལས་དེ་དང་རྒྱུ་མཐུན་<line/>
པར་རང་གི་ལས་ལ་སྤྱོད་པ་སྣ་ཚོགས་དང༌། རྣམ་པ་སྣ་ཚོགས་བྱས་པ་འཁོར་བ་ན་ཚེ་སྣ་ཚོགས་མྱོང་བར་འགྱུར། དེ་གལ་ཏེ་བརྒྱ་ལ་གཉའ་ཤིང་གི་བུ་གར་རུས་སྦལ་འཇུག་<line/>
པ་ལྟ་བུར་མི་རྣམས་དང་སྐལ་བ་མཉམ་པར་མིར་སྐྱེས་ན། དེ་གཟུགས་བྲམ་ཟེ་ལྟ་བུ་ཡིན་ཞིང་ལྷ་རྟེན་གྱི་དྲུང་དུ་ཕྱུགས་གསོད་པ་བྱེད་དམ། ཟ་བར་བྱེད། སྲོག་འཚོ་བ་གཞན་<line/>
ལ་རྟག་ཏུ་རག་ལས་ཤིང་དེས་སྲོག་འཚོ་བ་ཐོབ་པར་འགྱུར། དེ་ནས་ཡང་དེ་ཉེས་པར་བྱས་པ་རྗེས་སུ་འབྲེལ་བས་སེམས་ཅན་དམྱལ་བར་འགྲོ་བར་འགྱུར་བ་མཐོང་ངོ༌། །དེ་ནས་<line/>
</page>
<page index="610" id="475B">ཡང་དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་ཡི་དྭགས་ཀྱི་འཇིག་རྟེན་ལ་བརྟགས་ན། དེས་ཐོས་པ་ལས་བྱུང་བའི་ཤེས་པས་ཡི་དྭགས་ཀྱི་འཇིག་རྟེན་ན་ཡི་དྭགས་<line/>
ཆུ་འཐུང་བ་ཞེས་བྱ་བ་ཇི་ལྟར་འདུག་པ་མཐོང་ངོ༌། །དེ་དག་ལས་གང་གིས་སྐྱེ་བར་འགྱུར་སྙམ་ནས་དེས་ཐོས་པ་ལས་འབྱུང་བའི་ཤེས་པས་བརྟགས་ན། འདི་ལྟར་མི་རིགས་པར་<line/>
ཆགས་པའི་ཟིལ་གྱིས་ནོན་པའི་སེམས་ཅན་ཆང་འཚོང་བ་གང་གིས་ཁྱིམ་ན་ཆང་ཡོད་པ་དང༌། སྦྱར་བའི་ཆང་དང༌། བུ་རམ་གྱི་ཆང་འཚོང་བར་བྱེད་པ་སེར་སྣ་དང༌། ཕྲག་དོག་གིས་<line/>
མངོན་པར་ཉམས་པ་དེ་ཆང་དེ་དག་ཆུས་བསླད་དེ་ཆང་བཏུང་བ་ཕ་རོལ་པོ་དེ་དག་ལ་འདྲིད་པར་བྱེད། རྣམ་པར་འཚེ་བར་བྱེད་ཅིང་དེས་སྦྱིན་པ་དག་མ་བྱིན། བསོད་ནམས་དག་<line/>
མི་བྱེད། ཚུལ་ཁྲིམས་མངོན་པར་མི་སྲུང༌། ཆོས་མི་ཉན། ཆོས་མི་སྤྱོད། གཞན་དག་ཀྱང་མི་རིགས་པར་ཆགས་པ་དེ་ལ་འཇོག་ཅིང་རྗེས་སུ་དགའ་བར་བྱེད་ལ། ལས་དང༌། ལས་ཀྱི་<line/>
ཉེར་བསྡོགས་དང༌། ལས་ཀྱི་མཇུག་དང་བཅས་པས་བྱེད་ན། དེ་ཉེས་པར་བྱས་པ་དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་ཡི་དྭགས་ཆུ་འཐུང་བ་རྣམས་ཀྱི་ནང་དུ་སྐྱེ་བར་<line/>
འགྱུར་རོ། །ལུས་རྟག་ཏུ་བཀྲེས་པ་དང༌། སྐོམ་པས་གདུངས་པ་དེ་ཡུལ་ཆུ་མེད་པའི་རི་བྲགས་དང༌། འབྲོག་དང༌། དགོན་པ་ཆེན་པོ་རྣམས་སུ་ཡོངས་སུ་འཁྱམ་མོ། །མདོག་བུང་བ་<line/>
</page>
<page index="611" id="476A">༄༅། །དང༌། སོལ་བ་འདྲ་ཞིང་ཡན་ལག་དང༌། ཉིང་ལག་ཐམས་ཅད་སྲ་ལ་རྩུ་བ་སྟེ་ཤིན་ཏུ་རྡོལ་བ་དང༌། དེའི་ལུས་འབར་བས་འཁྲིགས་ཤིང་ཁ་གདོང་སྐྲ་རིང་པོ་རྣམས་<line/>
ཀྱི་མུན་པར་ཁེབས་ཏེ་རྟག་ཏུ་བཀྲེས་པ་དང༌། སྐོམ་པ་ལས་བྱུང་བའི་མེས་གདུངས་པ་ན། གལ་ཏེ་རེས་འགའ་བརྒྱ་ལ་ཆུ་དང་ཉེ་བར་གྱུར་པ་དེའི་ཚེ་ཆུ་རྒལ་བ་གང་འབོག་པ། རྐང་<line/>
པའི་ཆུའི་གཟེར་མ་འབྱུང་བ་དང༌། ཆོས་སྤྱོད་པ་གང་དག་ཆུ་འགྲམ་དུ་ལག་པ་དག་གིས་ཆུ་འཐོར་ཞིང་གང་སྐོམ་པ་དེ་དག་ལ་སྦྱིན་ནོ་ཞེས་སྨྲ་བ་དེ་དག་གིས་དེ་སྲོག་འཚོ་བ་<line/>
འཐོབ་པར་འགྱུར་རོ། །གལ་ཏེ་མ་བྱིན་པར་འདོད་ནས་དེ་ཆུ་འགྲམ་དུ་འདུག་སྟེ་བཏུང་བ་འཐུང་བ་དང༌། ཆུའི་རྒྱུན་དེ་སྲུང་བའི་ཡི་དྭགས་རྣམས་ཀྱིས་མངོན་པར་འཚེ་བར་<line/>
བྱེད་ཅིང་ལུས་ཀྱང་ཀུན་ནས་གཟེ་གཟེ་བཏོག་བཏོག་པ་ལྟ་བུར་བྱེད་དོ། །སྡུག་བསྔལ་གྱིས་ཉམ་ཐག་པ་དེ་དེ་ནས་ཡང་ངུ་སྐད་འབྱིན། སྨྲེ་སྔགས་འདོན་ཅིང་ཡོངས་སུ་རྒྱུག་<line/>
གོ་༑ཉེས་པར་བྱས་པའི་ལས་ཀྱིས་བསླུས་པ་དེ་སྲིད་དུ་དེའི་སྡིག་པའི་ལས་བྱས་ཤིང་བསགས་པ་དེ་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་དེར་སྡུག་བསྔལ་དེ་མྱོང་བར་<line/>
འགྱུར་རོ། །དེ་ཕྱིས་ཡི་དྭགས་ཀྱི་འཇིག་རྟེན་དེ་ནས་ཐར་བར་འགྱུར་ཏེ། ཐར་ནས་ཀྱང་ལས་དེ་དང་རྒྱུ་མཐུན་པར་རང་གི་ལས་རླུང་ལྟ་བུར་འཁྱམ་པ་ན་འཁོར་བ་ན་ཡོངས་སུ་<line/>
</page>
<page index="612" id="476B">འཁྱམ་མོ། །དེ་གལ་ཏེ་བརྒྱ་ལ་མི་རྣམས་ཀྱི་ནང་དུ་གཉའ་ཤིང་གི་བུ་གར་རུས་སྦལ་འཇུག་པ་ལྟ་བུར་མི་རྣམས་དང་སྐལ་བ་མཉམ་པར་མིར་སྐྱེས་ན་དེ་ཆུ་དང༌། ལྟེང་ཀ་དང༌། ནགས་ཚལ་<line/>
དང་བྲལ་བ་རི་བྲགས་དང༌། འབྲོག་དང༌། གྲོང་ངན་པར་སྐྱེ་བར་འགྱུར། རྟག་ཏུ་ཁྲོན་པའི་ཆུ་ལ་འཐུང་བར་འགྱུར། མཁྲིས་པའི་ནད་ཀྱིས་འདེབས་བར་འགྱུར། ཉིན་མཚན་དུ་སྐོམ་མེད་<line/>
པས་གནོད་པར་འགྱུར་བ་མཐོང་ངོ༌། །དེ་ནས་ཡང་དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་ཡི་དྭགས་ཀྱི་འཇིག་རྟེན་ལ་བརྟགས་ན། དེས་ཐོས་པ་ལས་བྱུང་བའི་ཤེས་<line/>
པས་ཡི་དྭགས་ཀྱི་འཇིག་རྟེན་ན་ཡི་དྭགས་ཀུན་སྟོན་ཅེས་བྱ་བ་མཐོང་ངོ༌། །དེ་དག་ལས་གང་གིས་སྐྱེ་བར་འགྱུར་སྙམ་ནས་དེས་ཐོས་པ་ལས་བྱུང་བའི་ཤེས་པས་བརྟགས་ན། མི་ངན་པ་<line/>
ཕྲག་དོག་དང༌། སེར་སྣས་ཟིལ་གྱིས་ནོན་ཅིང་མི་རིགས་པར་ཆགས་པ་ལ་བརྐམ་པ་ལ་བརྐམ་པ་གང་གིས་མཁས་པ་དབུལ་པོའི་འཚོ་བ་ཚེགས་ཆེན་པོས་བསྒྲུབ་པ་དག་ལ་རིན་<line/>
ཐང་སྟེང་དུ་མ་བབ་པའི་རིན་མི་འདྲ་བ་ཟང་ཟིང་ཞིག་བྱིན་ལ་དེ་རྟག་ཏུ་དེ་ལ་དགའ་ཞིང་སླུ་བར་བྱེད་དེ། གཞན་དག་ཀྱང་ལས་ངན་པར་བྱེད་པ་དེ་ཉིད་ལ་འགོད་པར་བྱེད་ཅིང་འཇོག་པར་<line/>
བྱེད་ལ་སྦྱིན་པ་དག་ནི་མི་གཏོང་ངོ༌། །བསོད་ནམས་ཀྱང་མི་བྱེད། ཚུལ་ཁྲིམས་ལ་མི་གནས། དད་པས་ཉེ་བར་འགྲོ་བར་མི་བྱེད། ཆོས་དང་མཐུན་པའི་ཆོས་མི་སྤྱོད། དྲང་པོ་དང༌། དུལ་<line/>
</page>
<page index="613" id="477A">༄༅། །བར་མི་བྱེད། དགེ་བའི་བཤེས་གཉེན་གྱི་ངང་ཚུལ་ཅན་དུ་མི་བྱེད་ཅིང་ཡང་དང་ཡང་ཕྲག་དོག་དང༌། སེར་སྣས་ཟིལ་གྱིས་ནོན་པར་གྱུར་ན། དེ་ལུས་དན་བྲལ་ནས་<line/>
ངན་འགྲོ་ལོག་པར་ལྟུང་པའི་ཡི་དྭགས་ཀུན་སྟོན་རྣམས་ཀྱི་ནང་དུ་སྐྱེ་བར་འགྱུར་ཏེ། དེ་ལ་འཇིག་རྟེན་པ་དེ་དག་ཕ་ཞེས་བརྗོད་དོ། །དེ་རྟག་ཏུ་ལུས་བཀྲེས་པ་དང༌། སྐོམ་པས་གདུངས་<line/>
ཤིང་ལུས་ཚལ་ཤིང་བསྲེགས་པ་འདྲ་ལ་དགའ་བ་མེད་པས་ཉམས་པར་འགྱུར། མཆི་མས་གདོང་ཡོག་ཅིང་རྐང་པ་དང༌། ལག་པ་ཤིན་ཏུ་རྡོལ་ལ། སྐྲས་ཁ་གདོང་མུན་པ་ལྟར་ཁེབས་<line/>
པ༑ ལྟོའི་མདོག་སྤྲིན་ནག་པོ་འདྲ་ཞིང་དུ་སྐད་འབྱིན། སྨྲེ་སྔགས་འདོན་པ་ན་འདི་ལྟར་སྨྲེ་སྔགས་ཡོངས་སུ་འདོན་ཏེ། མ་བྱིན་པས་ལྟ་ག་ལ་འཐོབ། །མ་བཏབ་འབྲས་བུ་ག་ལ་<line/>
འབྱུང༌། །སྒྲོན་མ་མེད་ན་འོད་མེད་ལྟར། །མ་བྱིན་བདེ་བ་ག་ལ་ཡོད། །ཇི་ལྟར་ལུས་ཅན་ལོང་བ་ཡི། །མིག་གིས་ལྟ་བར་ནུས་མེད་ལྟར། །སྦྱིན་དང་བྲལ་བ་དེ་འདྲ་སྟེ། །ཡི་དྭགས་བདེ་<line/>
བ་མི་རྙེད་དོ། །ཡི་དྭགས་འཇིག་རྟེན་ཡི་དྭགས་གང༌། །དེ་བཞིན་ནོར་མེད་འཇིགས་གསུམ་དུ། །ཤིན་ཏུ་མི་དགའ་འཁྱམ་བྱེད་པ། །དེ་ནི་སེར་སྣའི་འབྲས་བུ་ཡིན། །རང་གི་ལས་<line/>
འབྲས་ཟ་བ་ཡི། །སྲོག་ཆགས་ལས་ལ་ལོངས་སྤྱོད་པ། །མ་བྱིན་ཅི་ཡང་མི་འཐོབ་སྟེ། །བྱས་པ་ཆུད་ནི་ཟ་བ་མེད། །ཡི་དྭགས་འཇིག་རྟེན་གནས་པ་དག །ངན་བྱས་རྣམས་ཀྱིས་བདག་<line/>
</page>
<page index="614" id="477B">ཅག་བསྲེགས། །བཀྲེས་དང་སྐོམ་ལས་བྱུང་བ་ཡི། །མེ་ཡིས་འདིར་ནི་ཡོངས་སུ་སྤྱད། །བདག་ཅག་རྣམས་ནི་སྐོམ་པ་ལས། །ནམ་བྲལ་བདེ་བ་འབྱུང་བར་འགྱུར། །ཡོངས་སུ་གདུང་<line/>
ལས་བདག་ཅག་རྣམས། །ནམ་ན་ཡོངས་སུ་ཐར་བར་འགྱུར། །ལམ་དང་ལམ་མིན་མི་ཤེས་ཤིང༌། །ལས་ཀྱི་འབྲས་བུ་དག་མི་ཤེས། །བཀྲེས་དང་སྐོམ་ལས་བྱུང་བའི་མེ། །ཚ་བ་འབྱུང་<line/>
བ་མ་ཤེས་སོ། །བཞིན་ནི་སྐྲ་ཡིས་མུན་ལྟར་ཁེབས། །རེ་བ་མེད་ཅིང་སྲོག་རྣམས་བཏང༌། །པགས་པ་རྒྱུས་པའི་དྲ་བས་སྦྲེལ། །བདག་འཚོ་ཀྱི་ཧུད་སྡུག་བསྔལ་ལོ། །དགོན་པར་ཆུད་པའི་<line/>
ལུས་ཅན་རྣམས། །ཐམས་ཅད་དུ་ཡང་སྡུག་བསྔལ་ཏེ། །འདིར་ནི་སྐྱོབ་པ་གང་ཡང་མེད། །བདག་ཅག་སྡུག་བསྔལ་ཞུགས་པར་གྱུར། །དེ་ལྟར་ཡི་དྭགས་ཀུན་སྟོན་པར་བྱེད་པ་དེ་དེ་<line/>
དག་ངུ་སྐད་འབྱིན། སྨྲེ་སྔགས་འདོན་ཅིང་ཐམས་ཅད་ཡོངས་སུ་འཁྱམ་མོ། །དེ་དག་གལ་ཏེ་ཡང་ཡོངས་སུ་རྒྱུག་པ་ན་དགེ་སློང་དེས་མཐོང་ནས་སེམས་པར་བྱེད་དེ། ཀྱེ་ཨེ་མ། ཁྱད་<line/>
པར་དུ་འདོད་པའི་ཁམས་ཀྱི་འཁོར་བ་རབ་ཏུ་འབར་རོ་སྙམ་མོ། །དེ་ལྟར་ཡོངས་སུ་རྒྱུག་པ་དེ་དག་ལ་གལ་ཏེ་དད་པ་ཅན་ཞིག་གིས་ཀྱང་བྱིན་ལ་དེ་ལ་དེ་རིགས་དེར་སྐྱེས་པ་ཞིག་ཀྱང་<line/>
ཡིན་ན་དེ་འབྱུང་བར་འགྱུར་ཏེ། དེ་དེ་ལས་སྲོག་གི་འཚོ་བ་འཐོབ་པར་འགྱུར་ཞིང་སྐྱོབ་པ་དེ་ཡིན་ལ། སྐྱབས་དེ་ཡིན་ཏེ་དེ་ལ་རྟེན་ཏོ། །དེ་ལྟར་དེ་སྲིད་དུ་སྡིག་པའི་ལས་དེ་བཅོམ་ཞིང་<line/>
</page>
<page index="615" id="478A">༄༅། །སྤངས་ལ་ཟད་པར་མ་བྱས་པ་དེ་སྲིད་དུ་འཚོ་བར་འགྱུར་རོ། །དེ་ཕྱིས་ཡི་དྭགས་ཀྱི་འཇིག་རྟེན་དེ་ལས་ཐར་བར་འགྱུར་ཏེ། ཐར་ནས་ཀྱང་ལས་དེ་དང་རྒྱུ་མཐུན་<line/>
པར་རང་གི་ལས་ཀྱི་འབྲས་བུ་ལ་སྤྱོད་པ་རང་གི་ལས་རླུང་ལྟ་བུས་དེད་པར་བྱེད་དོ། །དེ་དག་གལ་ཏེ་ཡང་མི་རྣམས་ཀྱི་ནང་དུ་གཉའ་ཤིང་གི་བུ་གར་རུས་སྦལ་འཇུག་པ་ལྟ་བུར་<line/>
མི་རྣམས་དང་སྐལ་བ་མཉམ་པར་མིར་སྐྱེས་ན་དེ་རྫ་རྔ་རྡུང་བའམ། དྲིལ་སྒྲ་སྒྲོགས་པའམ། གཙུག་ལག་ཁང་གི་སྲུང་མར་འགྱུར་བ་མཐོང་ངོ༌། །དེ་ནས་ཡང་དགེ་སློང་ལས་<line/>
ཀྱི་འབྲས་བུ་རྣམ་པར་སྨིན་པ་ཤེས་པ་དེས་ཡི་དྭགས་ཀྱི་འཇིག་རྟེན་ལ་རྣམ་པར་བརྟགས་ན། དེས་ཐོས་པ་ལས་བྱུང་བའི་ཤེས་པས་ཡི་དྭགས་ཀྱི་འཇིག་རྟེན་ན་ཡི་དྭགས་མཆིལ་<line/>
མ་ཟ་བ་ཞེས་བྱ་བ་ཇི་ལྟར་འདུག་པ་མཐོང་ངོ༌། །དེ་དག་ལས་གང་གིས་སྐྱེ་བར་འགྱུར་སྙམ་ནས་དེས་ཐོས་པ་ལས་བྱུང་བའི་ཤེས་པས་བརྟགས་ན། འདི་ལྟར་མི་ངན་པ་སྐྱེས་པའམ།<line/>
བུད་མེད་ཕྲག་དོག་དང༌། སེར་སྣས་ཟིལ་གྱིས་ནོན་པ་དགེ་འདུན་ནམ། གཞན་མཁས་པའི་རྣམ་པ་དེ་ལྟ་བུ་དག་གི་ཁ་ཟས་ལྷག་མར་བྱས་ལ་དེ་འདི་ལྟར་ལྷག་མར་མ་བྱས་སོ་ཞེས་<line/>
ནས། དེ་དག་ཀྱང་ཡིད་ཆེས་པའི་དབང་གིས་ཁ་ཟས་མི་འདྲ་བ་དེ་ཟ་བར་བྱེད་དོ། །མི་ངན་པ་དེ་ཡང་དང་ཡང་དུ་དེ་ལྟར་དེ་ཉིད་ལ་དགའ་བར་བྱེད་ཅིང་གཞན་དག་ཀྱང་དེ་ཉིད་ལ་<line/>
</page>
<page index="616" id="478B">རབ་ཏུ་འཇོག་པར་བྱེད་ལ། སྦྱིན་པ་དག་གཏོང་བར་མི་བྱེད། ཚུལ་ཁྲིམས་ལ་མི་གནས། མཁས་པ་ལ་མི་བསྟེན། ཆོས་དང་མཐུན་པར་མི་སྤྱོད། ཡང་དང་ཡང་དུ་ཁ་ཟས་ལྷག་མར་བྱེད་<line/>
པའི་ལས་དེ་ཉིད་ལ་མངོན་པར་དགའ་བར་བྱེད་ན། དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་ཡི་དྭགས་མཆིལ་མ་ཟ་བ་རྣམས་ཀྱི་ནང་དུ་སྐྱེ་བར་འགྱུར་རོ། །དེར་སྐྱེས་ནས་<line/>
ལུས་བསྐྲེས་པ་དང༌། སྐོམ་པས་གདུངས་པའི་མཆིལ་མ་བོར་བ་ལྗན་ལྗིན་ནམ། རྩིག་པ་ལ་རེག་པའམ། ས་ལ་བོར་བ་དེ་ཁམ་གྱིས་ཟ་བར་བྱེད་དེ། དེས་སྲོག་འཚོ་བ་འཐོབ་པར་<line/>
འགྱུར་ཞིང་དེའི་ཕྱི་བཞིན་འབྲང་ལ་སྐྱབས་དེ་ཡིན་ཟས་དེ་ཡིན་ཏེ། ཇི་སྲིད་དུ་སྡིག་པའི་ལས་དེ་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་དེར་འབྱུང་བར་འགྱུར་རོ། །དེ་<line/>
ཕྱིས་ཡི་དྭགས་ཀྱི་འཇིག་རྟེན་དེ་ལས་ཐར་བར་འགྱུར་ཏེ། ཐར་ནས་ཀྱང་ལས་དེ་དང་རྒྱུ་མཐུན་པར་རང་གི་ལས་ཀྱི་འབྲས་བུ་ལ་སྤྱོད་པ་འཁོར་བ་ན་ཡོངས་སུ་འཁྱམ་མོ། །དེ་གལ་ཏེ་<line/>
བརྒྱ་ལ་མི་རྣམས་དང་སྐལ་བ་མཉམ་པར་མིར་སྐྱེས་ན། དེ་དབུལ་ཞིང་ནད་བུ་ཅན་ལ་སྣ་རུལ་བར་འགྱུར། རྟག་ཏུ་དགེ་འདུན་གྱི་ནང་ན་ལྗན་ལྗིན་འཕྱག་པར་འགྱུར། ལས་ཀྱི་འཚོ་<line/>
བ་དང༌། ལྷག་མ་ཟ་བར་འགྱུར་བ་མཐོང་ངོ༌།། །།འཕགས་པ་དམ་པའི་ཆོས་དྲན་པ་ཉེ་བར་གཞག་པ། བམ་པོ་བཅུ་དགུ་པ། དེ་ནས་ཡང་དགེ་སློང་ལས་ཀྱི་འབྲས་བུ་<line/>
</page>
<page index="617" id="479A">༄༅། །རྣམ་པར་སྨིན་པར་ཤེས་པ་དེས་ཡི་དྭགས་ཀྱི་འཇིག་རྟེན་ལ་བརྟགས་ན། དེས་ཐོས་པ་ལས་བྱུང་བའི་ཤེས་པས་ཡི་དྭགས་ཀྱི་འཇིག་རྟེན་ན་ཉེ་བར་བྱས་<line/>
པ་སྤྱོད་པ། བཀྲེས་སྐོམ་ཆུང་ཞིང་ལུས་གོས་མེད་པ་ཇི་ལྟར་འདུག་པ་མཐོང་ངོ༌། །དེ་ལས་གང་གིས་དེར་སྐྱེ་བར་འགྱུར་སྙམ་ནས་དེས་ཐོས་པ་ལས་བྱུང་བའི་ཤེས་པས་<line/>
བརྟགས་ན། དེས་གནོད་སེམས་ཀྱི་ཕྱིར་ནི་མ་ཡིན་གྱི། གཙང་བ་འདོད་པའི་ཕྱིར་སངས་རྒྱས་ལ་ཕྲེང་བ་ཕུལ་བ་བརྐུ་བ་དང༌། དེ་བཞིན་དུ་བླ་མ་དག་གི་ཕྲེང་བའང་རྐུ་བར་བྱེད་<line/>
ན༑ དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་ཡི་དྭགས་ཕྲེང་བ་ཟ་བ་རྣམས་ཀྱི་ནང་དུ་སྐྱེ་བར་འགྱུར་ཏེ། དེ་མཆོད་རྟེན་ནམ། གནོད་སྦྱིན་གྱི་གནས་སུ་སྐྱེ་བར་འགྱུར་<line/>
ཞིང་དེ་མཐུ་ཆེ་བ་དང༌། དབང་ཆེ་བར་ཡང་འགྱུར་རོ། །དེ་ལེགས་པར་བྱས་པ་དང༌། ཉེས་པར་བྱས་པའི་རྨི་ལམ་དག་སྟོན་པར་ནུས་སོ། །གལ་ཏེ་མི་གང་ལ་རང་བཞིན་གྱི་མི་དགེ་<line/>
བ་ཞིག་བྱུང་ལ་ཡི་དྭགས་དེ་ལ་ཁ་ཟེར་ན། དེ་གཞི་དེས་མི་དེ་ལ་འཚོ་བར་བྱེད་པ་དང༌། འཇིག་རྟེན་པ་དེ་དག་གནོད་སྦྱིན་འདི་ནི་རྫུ་འཕྲུལ་ཆེ་བ་མཐུ་ཆེ་བ་ཞིག་གོ་ཞེས་བརྗོད་<line/>
དོ། །དེ་ཕྲེང་བ་མང་པོ་ཐོབ་སྟེ། དེ་དེས་ཤིན་ཏུ་ཚིམ་པར་འགྱུར་ཞིང་ལུས་བཀྲེས་པ་དང༌། སྐོམ་པས་གདུངས་པར་ཡང་མི་འགྱུར། འཇིག་རྟེན་གྱིས་ཀྱང་མངོན་པར་བསྟོད་པར་<line/>
</page>
<page index="618" id="479B">འགྱུར་ཏེ། དེ་དེས་རྟག་ཏུ་དགའ་བར་འགྱུར་རོ། །དེར་ཡི་དྭགས་ཕྲེང་བ་ཟ་བ་དེ་སྲིད་དུ་སྡིག་པའི་ལས་སྡིག་པ་ཆུང་བ་དེ་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་འཚོ་བར་<line/>
འགྱུར་རོ། །དེ་ཕྱིས་ཡི་དྭགས་ཀྱི་འཇིག་རྟེན་དེ་ལས་ཐར་བར་འགྱུར་ཏེ། ཐར་ནས་ཀྱང་ལས་དེ་དང་རྒྱུ་མཐུན་པར་བྱས་པ་ཉེ་བར་འགྲོ་བ་ཇི་ལྟ་བ་བཞིན་དེ་ལ་སྤྱོད་ཅིང་འཁོར་བ་ན་<line/>
ཡོངས་སུ་འཁྱམ་མོ། །དེ་གལ་ཏེ་བརྒྱ་ལ་མི་རྣམས་དང་སྐལ་བ་མཉམ་པར་མིར་སྐྱེས་ན་དེ་ཕྲེང་བ་མཁན་དུ་འགྱུར་ཏེ། མུ་དང༌། མཐའ་དང༌། མཇུག་དེས་དེའི་འཚོ་བ་ཉེ་བར་འགྲུབ་<line/>
པ་མཐོང་ངོ༌། །དེ་ནས་ཡང་དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་ཡི་དྭགས་ཀྱི་འཇིག་རྟེན་ལ་བརྟགས་ན། དེས་ཐོས་པ་ལས་བྱུང་བའི་ཤེས་པས་ཡི་དྭགས་ཀྱི་<line/>
འཇིག་རྟེན་ན་ཡི་དྭགས་ཁྲག་ཟ་བ་ཞེས་བྱ་བ་ཁྲག་གིས་སྲོག་འཚོ་བར་བྱེད་པ་ཇི་ལྟར་འདུག་པ་མཐོང་ངོ༌། །དེར་སེམས་ཅན་དག་ལས་གང་གིས་སྐྱེ་བར་འགྱུར་སྙམ་ནས། དེས་<line/>
ཐོས་པ་ལས་བྱུང་བའི་ཤེས་པས་བརྟགས་ན། མི་གང་ལ་ལ་དེའི་ལུས་བརྟེན་པར་བྱ་བའི་ཕྱིར་ཤའི་ཁྲག་འཐུང་ལ་དེ་ལ་དགའ་ཞིང་གཏུམ་པ་དང༌། ཕྲག་དོག་དང༌། སེར་སྣས་<line/>
མངོན་པར་ཉམས་པ། བུ་དང༌། ཆུང་མ་ལ་སླུ་བར་བྱེད་ཅིང་སྲོག་གཅོད་པར་བྱེད་ན། ཁྲག་ལ་འཆུམས་པའི་ངང་ཚུལ་ཅན་ཏེ། དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་<line/>
</page>
<page index="619" id="480A">༄༅། །ཡི་དྭགས་ཁྲག་ཟ་བ་རྣམས་ཀྱི་ནང་དུ་སྐྱེ་བར་འགྱུར་རོ། །དེར་སྐྱེས་ནས་ཀྱང་དེ་ལས་ཉིད་ཀྱིས་བསྐྱེད་པའི་ཡུལ་དུ་སྐྱེ་བར་འགྱུར་ལ་དེ་ལ་མི་དག་<line/>
འདི་ནི་གནོད་སྦྱིན་ཞིག་ཡིན་ནོ་ཞེས་བརྗོད་དེ། དེ་ལ་མཆོད་པའང་བྱེད་དོ། །དེ་ལ་ཀུན་ནས་བསྐོར་ནས་ཁྲག་གི་གཏོར་མས་ཀྱང་མཆོད་པར་བྱེད་དེ། དེ་ཕྱིར་ཞིང་ཁྲག་<line/>
འཐུང་བས་མྱོས་ནས་མི་དག་ལ་གནོད་པ་བྱེད་དོ། །དེ་ལ་མི་དག་ཡང་དང༌། ཡང་གནོད་སྦྱིན་འདི་ནི་རྫུ་འཕྲུལ་ཆེ་ཞིང་མཐུ་ཆེ་བ་ཞིག་ཡིན་ནོ་ཞེས་བརྗོད་དེ། དེ་ལྟར་དེ་གཅིག་<line/>
ནས་གཅིག་ཏུ་རྗོད་པར་བྱེད་དོ། །ཚེའང་སྔ་མ་བཞིན་ཏེ། དེ་ལྟར་དེ་ཇི་སྲིད་དུ་སྡིག་པའི་ལས་དེ་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་དེ་ལྟར་ཡི་དྭགས་རྫུ་འཕྲུལ་ཆེ་<line/>
བ་དེ་ཉིད་བྱེད་དོ། །དེ་དེ་ལས་ཐར་ན་ལས་དེ་དང་རྒྱུ་མཐུན་པར་རང་གི་ལས་ལ་སྤྱོད་པ་ལས་ཉེ་བར་འགྲོ་བ་ཇི་ལྟ་བ་བཞིན་དུ་འཁོར་བ་ན་ཡོངས་སུ་འཁྱམ་མོ། །དེ་གལ་ཏེ་བརྒྱ་<line/>
ལ་མི་རྣམས་དང་སྐལ་བ་མཉམ་པར་མིར་སྐྱེས་པའམ། བུད་མེད་དུ་སྐྱེས་ན་མི་དེ་མཁའ་འགྲོ་མའམ། མཁའ་འགྲོར་འགྱུར་བ་མཐོང་ངོ༌། །དེ་ནས་ཡང་དགེ་སློང་ལས་ཀྱི་འབྲས་བུ་<line/>
རྣམ་པར་སྨིན་པ་ཤེས་པ་དེས་ཡི་དྭགས་ཀྱི་འཇིག་རྟེན་ལ་བརྟགས་ན། དེས་ཐོས་པ་ལས་བྱུང་བའི་ཤེས་པས་ཡི་དྭགས་ཀྱི་འཇིག་རྟེན་ན་ཡི་དྭགས་ཤ་ཟ་བ་ཞེས་བྱ་བ་ཇི་ལྟར་<line/>
</page>
<page index="620" id="480B">འདུག་པ་མཐོང་ངོ༌། །དེ་ལས་གང་གིས་སྐྱེ་བར་འགྱུར་སྙམ་ནས་དེས་ཐོས་པ་ལས་བྱུང་བའི་ཤེས་པས་བརྟགས་ན། སེར་སྣ་ལ་ཆགས་པའི་ཟིལ་གྱིས་ནོན་པ་གང་གིས་བ་ལང་ངམ།<line/>
རྟའམ། [?] ཡི་དྭགས་སམ། ཕག་གམ། ལུག་ཤི་བའི་ཤ་རིན་ཐང་ངམ། སྲང་ལ་གཡོ་བྱས་ནས་རིན་ཆེན་པོར་བཙོངས་ན། དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་ཡི་དྭགས་<line/>
ཤ་ཟ་བ་རྣམས་ཀྱི་ནང་དུ་སྐྱེ་བར་འགྱུར་རོ། །དེ་བཞི་མདོ་དང༌། སུམ་མདོ་དང༌། ཚོང་འདུས་དང༌། ལམ་གྱི་བཞི་མདོ་དང༌། སྲང་དང༌། གྲོང་ཁྱེར་དང༌། གཙུག་ལག་ཁང་གི་གནས་<line/>
རྣམས་ཀྱི་གནོད་སྦྱིན་དུ་སྐྱེ་བར་འགྱུར་ཏེ། ངོ་བོ་ཉིད་གཏུམ་ལ་གྱུར་པ་ཤེས་སོ། །ཡི་དྭགས་རྫུ་འཕྲུལ་ཆེ་བ་མི་དགེ་བའི་ལས་ཤིན་ཏུ་མི་ཟད་པའང་མ་ཡིན་ལ། དེ་སྦྱིན་པ་ཚེར་མ་ལྟ་<line/>
བུའང་བྱིན་ཏེ། རྒྱུ་དེས་རྫུ་འཕྲུལ་ཆེ་བ་ཉིད་དུ་འགྱུར་རོ། །དེ་ལ་མི་ཕལ་པ་དག་མ་ཧེ་དང༌། རི་དྭགས་དང༌། སྦྲུལ་དང༌། ལུག་ལ་སོགས་པ་དག་སྲོག་བཅད་ནས་ཤས་ཤིན་ཏུ་ཚིམ་པར་<line/>
བྱེད་དོ། །དེ་ལྟར་དེ་ཉེས་པར་བྱས་པའི་ངོ་བོ་ཉིད་ཀྱིས་ཇི་སྲིད་དུ་མི་དགེ་བའི་ལས་ཕྲག་དོག་བྱས་པ་དེ་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་དེར་འབྱུང་བར་འགྱུར་རོ། །དེ་<line/>
ཕྱིས་ཡི་དྭགས་ཀྱི་འཇིག་རྟེན་དེ་[?] ལས་ཐར་བར་འགྱུར་ཏེ། ཐར་ནས་ཀྱང་ལས་དེ་དང་རྒྱུ་མཐུན་པར་ལས་ཉེ་བར་འགྲོ་བ་དང༌། ལས་སོ་སོར་འབྲང་བ་ཇི་ལྟ་བ་བཞིན་དུ་འཁོར་བ་ན་ཡོངས་<line/>
</page>
<page index="621" id="481A">༄༅། །སུ་འཁྱམ་མོ། །གལ་ཏེ་བརྒྱ་ལ་ལས་ལེགས་པར་བྱས་པ་དེས་གཉའ་ཤིང་གི་བུ་གར་རུས་སྦལ་འཇུག་པ་ལྟ་བུར་མི་རྣམས་དང་སྐལ་བ་མཉམ་པར་མིར་<line/>
སྐྱེས་ན། ཤ་ཟ་བཤན་པ་ཕལ་པའམ། དུམ་བུར་བྱེད་པའི་མིར་འགྱུར་བ་མཐོང་ངོ༌། །དེ་ནས་ཡང་དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་ཡི་དྭགས་ཀྱི་འཇིག་<line/>
རྟེན་ལ་བརྟགས་ན། དེས་ཐོས་པ་ལས་བྱུང་བའི་ཤེས་པས་ཡི་དྭགས་བདུག་པ་ཟ་བ་ཞེས་བྱ་བ་དེ་ཐོབ་པས་དེས་སྲོག་འཚོ་བ་འཐོབ་པ་ཇི་ལྟར་འདུག་པ་མཐོང་ངོ༌། །དེ་ལས་གང་<line/>
གིས་དེར་སྐྱེ་བར་འགྱུར་སྙམ་ནས། དེས་ཐོས་པ་ལས་བྱུང་བའི་ཤེས་པས་བརྟགས་ན། འདི་ལྟར་ལྷུས་ཆེར་སེར་སྣས་ཟིལ་གྱིས་ནོན་ཅིང་ལས་ཀྱི་འབྲས་བུ་མངོན་པར་མི་ཤེས་<line/>
པ༑ སངས་རྒྱས་ཞེས་བྱ་བ་འདི་ཞིང་མ་ཡིན་ནོ་སྙམ་ནས་ཞིང་དུ་མངོན་པར་མ་ཤེས་པ་གང་གིས་བདུག་སྤོས་བཟང་པོ་བཞག་ལ་བདུག་སྤོས་ངན་པ་ཁྱེར་ཏེ། སེམས་དང་བ་<line/>
མེད་ཅིང་དད་པ་མེད་པར་གྱུར་པ། ལས་ཀྱི་འབྲས་བུ་ཡང་དག་པར་མྱོང་བར་འདོད་པ། གཞན་གྱི་ངོར་འདི་ལྟར་བདུག་སྤོས་ཕུལ་བས་བདག་གི་ལས་ཀྱི་འབྲས་བུར་འགྱུར་སྙམ་<line/>
ན༑ དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་ཡི་དྭགས་རྫུ་འཕྲུལ་ཆེ་བ་མེ་ཏོག་ཕྲེང་བ་དང༌། ཕྱེ་མ་དང༌། བྱུག་པ་དང༌། སྤོས་དང༌། རོལ་མོའི་སྒྲ་ལ་རབ་ཏུ་དགའ་ཞིང་བདུག་<line/>
</page>
<page index="622" id="481B">པ་ཟ་བའི་གནོད་སྦྱིན་དུ་འགྱུར་ཏེ། གནོད་སྦྱིན་གྱི་གནས་སུམ་མདོ་དང༌། བཞི་མདོའམ། ལམ་པོ་ཆེའམ། སྲང་ངམ། གཙུག་ལག་ཁང་ངམ། ཀུན་དགའ་ར་བའམ། སྐྱེད་མོས་ཚལ་<line/>
ལམ། ཁྱིམ་མམ། མཁར་རམ། པུ་ཤུ་དག་ཏུ་ཨ་ག་རུ་ནག་པོའི་བདུག་སྤོས་ཀྱིས་མྱོས་པར་འགྱུར་ཞིང་སྐྱེ་བོ་ཀུན་གྱིས་ཕྱག་བྱས་པར་འགྱུར་བ་ནི་སེམས་དང༌། རྫས་ཀྱི་ཡོན་ཏན་གྱིས་<line/>
མ་ཡིན་གྱི་ཞིང་བཟང་པོའི་ཡོན་ཏན་ཡིན་ཏེ། སངས་རྒྱས་དང༌། ཆོས་དང༌། དགེ་འདུན་ལ་ཆུང་ངུ་ཞིག་ཕུལ་ནའང་འབྲས་བུ་ཆེན་པོར་འགྱུར་རོ། །དཔེར་ན། གང་གི་ཚེ་ཤིང་ནྱ་གྲོ་དྷའི་<line/>
ས་བོན་ཆུང་ངུ་ཞིང་གཤིན་པ་ལ་བཏབ་པ་དེའི་ཚེ་ཤིང་ལྗོན་པ་ཡལ་ག་བཟང་ཞིང་ལོ་མའི་ཚོགས་ཆེན་པོར་འགྱུར་རོ། །དེ་བཞིན་དུ་དེ་ཞིང་བཟང་པོ་སངས་རྒྱས་དང༌། ཆོས་དང༌། དགེ་<line/>
འདུན་ལ་ཕུལ་བའི་འབྲས་བུའང་ཞིང་གི་ཡོན་ཏན་དང༌། མཐུས་ཆེན་པོར་འགྱུར་རོ། །དེ་ལྟར་ཡི་དྭགས་རྫུ་འཕྲུལ་ཆེ་བ་དེ་བདེ་བ་ཉམས་སུ་མྱོང་སྟེ་ལས་ཟད་པས་ཡི་དྭགས་ཀྱི་འཇིག་<line/>
རྟེན་དེ་ལས་ཐར་བར་འགྱུར་ཏེ། ཐར་ནས་ཀྱང་ལས་དེ་དང་རྒྱུ་མཐུན་པར་ཉེ་བར་འགྲོ་བ་ཇི་ལྟ་བ་བཞིན་དུ་འཁོར་བ་ན་ཡོངས་སུ་འཁྱམ་མོ། །དེ་གལ་ཏེ་མིའི་ནང་དུ་གཉའ་ཤིང་གི་བུ་གར་<line/>
རུས་སྦལ་འཇུག་པ་ལྟ་བུར་མི་རྣམས་དང་སྐལ་བ་མཉམ་པར་མིར་སྐྱེས་ན། དེ་རྟག་ཏུ་དེ་དབུལ་བའི་རིགས་སུ་སྐྱེ་ཞིང་རྟག་ཏུ་མེ་ཏོག་ཕྲེང་བ་དང༌། ཕྱེ་མ་དང༌། བྱུག་པས་ལུས་བྱུགས་ཏེ་ལུས་<line/>
</page>
<page index="623" id="482A">༄༅། །ཤིན་ཏུ་དྲི་ཞིམ་པར་འགྱུར་བ་མཐོང་ངོ༌། །དེ་ནས་ཡང་དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་ཡི་དྭགས་ཀྱི་འཇིག་རྟེན་ལ་བརྟགས་ན་།<line/>
དེས་ཐོས་པ་ལས་བྱུང་བའི་ཤེས་པས་ཡི་དྭགས་དྲག་ཤུལ་སྤྱོད་པ་ཞེས་བྱ་བ་ཇི་ལྟར་འདུག་པ་མཐོང་ངོ༌། །དེར་སེམས་ཅན་དག་ལས་གང་གིས་སྐྱེ་བར་འགྱུར་སྙམ་ནས་དེས་<line/>
ཐོས་པ་ལས་བྱུང་བའི་ཤེས་པས་བརྟགས་ན། མི་ངན་པ་སེར་སྣས་ཟིལ་གྱིས་གནོན་ཅིང་དགེ་སྦྱོང་གི་ཚུལ་འཛིན་པ་ཚུལ་ཁྲིམས་འཆལ་བ་གང་གིས་དགེ་སྦྱོང་གཞན་ལ་ཐ་<line/>
སྙད་བཏགས་ནས་འདི་ལྟར་དགེ་སྦྱོང་ཞིག་ཤིན་ཏུ་ནད་མི་བཟད་པས་ཐེབས་ཏེ། དེ་སྦྱིན་བདག་ཁྱོད་ཀྱིས་ན་བའི་གསོས་སྨན་གྱི་རྐྱེན་གྱི་ཡོ་བྱད་དག་བྱིན་ཅིག་ཅེས་སྨྲས་ནས།<line/>
དེ་བླངས་ཏེ་བདག་ཉིད་ཟ་བར་བྱེད་དེ། ཟླ་དེས་ངན་གཡོ་བྱེད་པར་གྱུར་ནས་ཚུལ་སྣ་ཚོགས་བཟུང་སྟེ་ཡུལ་ནས་ཡུལ་དུ་རྒྱུག་ཅིང་སྦྱིན་བདག་རྣམས་ལ་སླུ་བར་བྱེད་ན། དེ་ལུས་<line/>
དང་བྲལ་ནས་ངན་འགྲོ་ལོག་པར་ལྟུང་བ་ཡི་དྭགས་དྲག་ཤུལ་སྤྱོད་པ་རྣམས་ཀྱི་ནང་དུ་སྐྱེ་བར་འགྱུར་རོ། །དེར་སྐྱེས་ནས་ཁ་ཟས་ལྗན་ལྗིན་མི་གཙང་བ་ཟ་བར་འགྱུར། རྟག་ཏུ་ལུས་<line/>
བཀྲེས་པ་དང༌། སྐོམ་པས་གདུངས་པར་འགྱུར། མི་གང་མི་གཙང་བ་དེ་ལ་བརྙེས་པར་བྱེད་ཅིང་དེ་ལྟར་ང་རྒྱལ་མེད་པར་བྱེད། གླགས་མཐོང་བ་ཉིད་ཀྱིས་གཞན་དག་གི་རྨི་ལམ་དུ་<line/>
</page>
<page index="624" id="482B">འཇིགས་པ་སྟོན་པར་བྱེད་ཅིང་དུར་ཁྲོད་རྣམས་སུ་དགའ་བར་བྱེད། ལུས་དང་སྤུ་ཐམས་ཅད་རབ་ཏུ་འབར་ལ་ཡུལ་འཇིག་པའི་ཚེ་རབ་ཏུ་དགའ་བར་འགྱུར། དྲག་ཤུལ་དུ་སྤྱོད་པའི་རིག་<line/>
སྔགས་དག་གིས་གཞན་དག་དྲངས་ནས་རྣམ་པར་འཚེ་བར་བྱེད། ཡུད་ཙམ་ཞིག་གིས་དཔག་ཚད་བརྒྱ་ཕྲག་སྟོང་ནས་ཀྱང་དྲངས་ཏེ་འོང་བར་བྱེད་དོ། །དེ་ལྟར་དྲག་ཤུལ་སྤྱོད་པའི་ཡི་<line/>
དྭགས་དེ་གནོད་སྦྱིན་གྱི་མིང་ཐོབ་སྟེ། དེ་ལ་སྐྱེ་བོ་ཕལ་པ་དག་གནོད་སྦྱིན་འདི་ནི་རྫུ་འཕྲུལ་ཆེ་ཞིང་གནོད་སྦྱིན་མཐུ་ཆེ་བ་ཡིན་ནོ་སྙམ་ནས་མཆོད་པ་བྱེད་དོ། །དེ་ལྟར་དེ་སྐྱེ་བོ་རྣམ་<line/>
པ་སྣ་ཚོགས་ལ་གནོད་པ་བྱེད་ཅིང་རྣམ་པར་འཚེ་བ་ན་ཇི་སྲིད་དུ་ཚེ་མ་ཟད་པ་དེ་སྲིད་དུ་འཚོ་བར་འགྱུར་རོ། །དེ་ཕྱིས་དེ་ལས་འཆི་བར་འགྱུར་ཏེ། ཤི་ནས་ཀྱང་ལས་དེ་དང་རྒྱུ་མཐུན་པར་<line/>
རང་གི་ལས་ལ་སྤྱོད་པ་འཁོར་བ་ན་ཡོངས་སུ་འཁྱམ་མོ། །དེ་གལ་ཏེ་བརྒྱ་ལ་མི་རྣམས་དང་སྐལ་བ་མཉམ་པར་མིར་སྐྱེས་ན་དེ་འབྱུང་པོ་མི་བཟད་པ་གནོད་སྦྱིན་མོ་སྐྱོང་བར་འགྱུར་བ་<line/>
མཐོང་ངོ༌། །དེ་ནས་ཡང་དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་ཡི་དྭགས་ཀྱི་འཇིག་རྟེན་ལ་བརྟགས་ན། དེས་ཐོས་པ་ལས་བྱུང་བའི་ཤེས་པས་ཡི་དྭགས་ཀྱི་<line/>
འཇིག་རྟེན་ན་ཡི་དྭགས་གླགས་ལྟ་བ་ཞེས་བྱ་བ་རང་གི་ངོ་བོ་ཉིད་ཀྱིས་ཀྱང་གླགས་ལྟ་བ་ཇི་ལྟར་འདུག་པ་མཐོང་ངོ༌། །དེ་ལས་གང་གིས་དེར་སྐྱེ་བར་འགྱུར་སྙམ་ནས་དེས་ཐོས་པ་ལས་<line/>
</page>
<page index="625" id="483A">༄༅། །བྱུང་བའི་ཤེས་པས་བརྟགས་ན། འདི་ལྟར་ཕྲག་དོག་དང༌། སེར་སྣས་ཟིལ་གྱིས་ནོན་པས་གཞན་གྱི་ནོར་རྫས་ལ་གཡོ་ཐབས་དང༌། ངན་གཡོ་དང༌། སླུ་བ་<line/>
དང༑ འཁུ་བ་བྱས་ཤིང་གྲོང་དང༌། གྲོང་ཁྱེར་དང༌། ཚོང་འདུས་པ་ལ་བྲིད་དེ་གླགས་རྙེད་པ་དང༌། ཕ་རོལ་འཇིག་པར་བྱེད་ཅིང་སྦྱིན་པ་དག་མི་གཏོང༌། བསོད་ནམས་ཀྱང་མི་བྱེད།<line/>
མཁས་པ་ལ་ལྷུར་མི་ལྟ། རྟག་ཏུ་སེར་སྣས་ཟིལ་གྱིས་ནོན་ཅིང་གཞན་ལ་འཁུ་བའི་བསམ་པས་གཞན་གྱི་ཕུན་སུམ་ཚོགས་པ་མཐོང་ནས་ཡིད་གཞན་དུ་སེམས། བཤེས་<line/>
གྲོགས་དང༌། གཉེན་འདབ་དང༌། རྩ་ལག་དང་མི་མཐུན་ཞིང་ཡུལ་ལ་ཞེ་འགྲས་པ་སྐྱེ་བོ་ཐམས་ཅད་ཀྱི་མངོན་སུམ་དུ་གྱུར་པ་དེ་ལུས་དང་བྲལ་ནས་ངན་འགྲོ་དང༌། ལོག་<line/>
པར་ལྟུང་བ་ཡི་དྭགས་གླགས་ལྟ་བ་རྣམས་ཀྱི་ནང་དུ་སྐྱེ་བར་འགྱུར་རོ། །ལུས་དང༌། སྤུ་རྟག་ཏུ་རབ་ཏུ་འབར་ཞིང་ལུས་བཀྲེས་པ་དང༌། སྐོམ་པས་གདུངས་ལ། ལུས་ཤིང་ལྗོན་པ་<line/>
ཀིང་ཤུ་ཀ་འདྲ་བ་དུ་སྐད་འབྱིན། སྨྲེ་སྔགས་འདོན་ཅིང་ས་ཕྱོགས་གང་ན་ཆུ་ཡོད་ཅིག་གུ་།གཞན་གང་ན་བདག་གིས་བཟའ་བའི་ཁ་ཟས་ཀྱི་རྣམ་པ་ཅུང་ཟད་ཡོད་ཅིག་གུ་སྙམ་<line/>
ནས་རྒྱུག་པར་བྱེད་དོ། །དེ་རེས་འགའ་གལ་ཏེ་མི་བློ་ཞན་པ་ཞིག་དང་ཕྲད་ལ། མི་དེ་མཆོད་རྟེན་སྐོར་བར་མི་བྱེད་པ་དང༌། དེའི་ཕྱི་བཞིན་དུ་འབྲང་བའི་ལྷ་དེས་གཏོང་བར་འགྱུར་ལ།<line/>
</page>
<page index="626" id="483B">དེའི་ཚེ་མི་དེའི་ཕྱི་བཞིན་འབྲང་བའི་ལྷ་དང་བྲལ་བར་འགྱུར་ཏེ། ཡི་དྭགས་གླགས་ལྟ་བ་དེས་གླགས་རྙེད་ནས་རྣམ་པར་འཚེ་བར་བྱེད་ཅིང་དེ་བཟུར་ནས་དེའི་ཚེ་སྲོག་འཚོ་བར་བྱེད་<line/>
དོ༑ ༑དེ་བཞིན་དུ་མི་གཞན་གང་དག་བུད་མེད་དང་ཕྲད་པ་བཙོག་གིས་ཉེས་པའམ། ཁ་ཟས་དང་བཏུང་བ་ཟོས་པའི་ལྷག་མ་མི་གཙང་བའི་ཉེས་པ་མ་བཀྲུས་ན་ལྷའང་རྣམ་པར་<line/>
འཚེ་བར་བྱེད་ལ། ཡི་དྭགས་དེ་དེ་ཉིད་ཀྱིས་སྲོག་འཚོ་བ་འཐོབ་པར་འགྱུར་ཞིང་དེའི་མགོན་དེ་ཡིན་ལ། སྐྱབས་དེ་ཡིན་ཏེ། ཇི་སྲིད་དུ་སྡིག་པའི་ལས་དེ་བཅོམ་ཞིང་སྤངས་ལ་ཟད་<line/>
པར་མ་བྱས་པ་དེ་སྲིད་དུ་འཚོ་བར་འགྱུར་རོ། །དེ་ཕྱིས་ཡི་དྭགས་ཀྱི་འཇིག་རྟེན་དེ་ལས་ཐར་བར་འགྱུར་ཏེ། ཐར་ནས་ཀྱང་ལས་དེ་དང་རྒྱུ་མཐུན་པར་ལས་ལ་སྤྱོད་པར་འཁོར་བ་ན་<line/>
ཡོངས་སུ་འཁྱམ་མོ། །དེ་གལ་ཏེ་མི་རྣམས་དང་སྐལ་བ་མཉམ་པར་མིར་སྐྱེས་ན། དེ་རྟག་ཏུ་རྒྱལ་པོ་དང༌། ཆུ་དང༌། ཆོམ་རྐུན་དང༌། མེ་དང༌། དགོན་པ་དག་གིས་མ་རུང་བར་བྱེད་ཅིང་<line/>
རྟག་ཏུ་དབུལ་པ་དང༌། ནད་བུ་ཅན་དང༌། དམན་པར་འགྱུར་བ་མཐོང་ངོ༌། །དེ་ནས་ཡང་དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་ཡི་དྭགས་ཀྱི་འཇིག་རྟེན་ལ་བརྟགས་<line/>
ན༑ དེས་ཐོས་པ་ལས་བྱུང་བའི་ཤེས་པས་ཡི་དྭགས་ཀྱི་འཇིག་རྟེན་ན་ཡི་དྭགས་སའི་འོག་ན་གནས་པ་ཞེས་བྱ་བ་མཐོང་ངོ༌། །དེར་སེམས་ཅན་དག་ལས་གང་གིས་སྐྱེ་བར་འགྱུར་<line/>
</page>
<page index="627" id="484A">༄༅། །སྙམ་ནས་དེས་ཐོས་པ་ལས་བྱུང་བའི་ཤེས་པས་བརྟགས་ན། མི་བློ་གྲོས་ངན་པ་སེར་སྣས་ཟིལ་གྱིས་ནོན་པའི་གཞི་གང་གི་བཙོན་ར་བྱ་བའི་ཕྱིར་ས་བརྐོས་<line/>
པ་མུན་ནག་གི་ནང་དུ་སེམས་ཅན་བཅིངས་པ་གང་དག་ཕན་ཚུན་བལྟ་བར་ཡང་མི་མཐོང་སྟེ། དེ་དག་དུ་སྐད་འབྱིན་ཅིང་ཀུ་ཅོ་འདོན། སོ་སོ་མགོན་མེད་ལ་ཤིན་ཏུ་སྡུག་བསྔལ་<line/>
བ་དག་མི་ངན་པ་གང་གིས་བཙོན་རར་འཇུག་པར་བྱེད་ན། དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་ཡི་དྭགས་སའི་འོག་ན་གནས་པ་ས་གཞི་མུན་པ་མུན་གནག་<line/>
གི་ནང་དུ་འབྱུང་བར་འགྱུར་ཏེ། དེ་ལུས་ཀྱི་ཚད་དཔག་ཚད་གསུམ་ཡོད་ལ་ཀུན་ནས་སྦྲུལ་གདུག་པས་དཀྲིས་ཤིང་དེ་རླུང་གྲང་ལ་མི་མཐུན་པ་རྣམས་ཀྱིས་ཤིན་ཏུ་གནོད་<line/>
པར་བྱེད། ལུས་སྤུ་ཅན་བཀྲེས་པ་དང༌། སྐོམ་པས་མཆོག་ཏུ་གདུངས་པས་དུ་ལ་ལུས་སྐྲ་རིང་པོས་ཁེབས་པ། ཡང་དང༌། ཡང་དུ་སྡུག་བསྔལ་རྣམ་པ་སྣ་ཚོགས། རྣམ་པ་<line/>
དུ་མ་རྣམས་ཀྱིས་མངོན་པར་གདུངས་ཤིང་དགོན་པ་མི་ཟད་པར་ཞུགས། སྡུག་བསྔལ་དྲག་ཅིང་མི་བཟད་པ་མྱོང་བཞིན་དུ་ཡོངས་སུ་རྒྱུག་ལ། གཅིག་པུ་ཟླ་མེད་ཅིང་<line/>
གྲོགས་མེད་པ། རླུང་སྤུ་གྲི་ལྟ་བུས་བདས་པ་ན་ཇི་སྲིད་དུ་ཉེས་པར་བྱས་པའི་ལས་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་དེ་མྱོང་བར་འགྱུར་རོ། །དེ་ཕྱིས་དེ་ལས་<line/>
</page>
<page index="628" id="484B">ལས་ཐར་བར་འགྱུར་ཏེ། ཐར་ནས་ཀྱང་ལས་དེ་དང་རྒྱུ་མཐུན་པར་ལས་ཉེ་བར་འགྲོ་བ་ཇི་ལྟ་བ་བཞིན་དུ་འཁོར་བ་ན་ཡོངས་སུ་འཁྱམ་མོ། །དེ་གལ་ཏེ་མི་རྣམས་ཀྱི་ནང་དུ་གཉའ་ཤིང་<line/>
གི་བུ་གར་རུས་སྦལ་འཇུག་པ་ལྟ་བུར་མི་རྣམས་དང་སྐལ་བ་མཉམ་པར་མིར་སྐྱེས་ན། དེ་རི་གསེབ་དང༌། རྒྱ་མཚོའི་རི་དང༌། ཉི་མ་དང༌། ཟླ་བ་མེད་པའི་ཡུལ་རྣམས་སུ་ལོང་བར་<line/>
འགྱུར་ཞིང་སྲོག་འཚོ་བ་གཞན་ལ་རག་ལས་པ་དང༌། དབུལ་པོར་འགྱུར་བ་མཐོང་ངོ༌། །དེ་ནས་ཡང་དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་ཡི་དྭགས་ཀྱི་<line/>
འཇིག་རྟེན་ལ་བརྟགས་ན། དེས་ཐོས་པ་ལས་བྱུང་བའི་ཤེས་པས་ཡི་དྭགས་ཀྱི་འཇིག་རྟེན་ན་ཡི་དྭགས་རྫུ་འཕྲུལ་ཆེ་བ་ཞེས་བྱ་བ་རང་བཞིན་གྱིས་རྫུ་འཕྲུལ་ཆེ་ཞིང་མཐུ་ཆེ་བ་ཇི་<line/>
ལྟར་འདུག་པ་མཐོང་ངོ༌། །དེ་ལས་གང་གིས་དེར་སྐྱེ་བར་འགྱུར་སྙམ་ནས་དེས་ཐོས་པ་ལས་བྱུང་བའི་ཤེས་པས་བརྟགས་ན། སེམས་ཅན་སེར་སྣས་ཉམས་པ་གང་གཡོ་ཐབས་<line/>
དང༑ སྒྱུས་སམ། མཐུས་གཞན་གྱི་ནོར་ཕྲོགས་ཏེ། གཞན་དག་ལ་བྱིན་པ་དང༌། སེམས་དང་ལྡན་པ་མ་ཡིན་ཞིང༌། ཞིང་བཟང་པོ་མ་ཡིན་པ་ལ་སྦྱིན་པ་ཚེར་མ་ལྟ་བུ་དང་<line/>
མཚུངས་པའི་སྦྱིན་པ་འགྲན་པ་དང༌། དབང་མེད་པ་དང༌། སྦ་བ་དང༌། སྤོགས་དང༌། ངོ་ཆེན་དང༌། སྟེན་སྟེན་པ་དང༌། སླར་རེ་བ་ལ་སོགས་པའི་སྦྱིན་པ་ཚེར་མ་ལྟ་བུ་དང་མཚུངས་<line/>
</page>
<page index="629" id="485A">༄༅། །པ་དག་བྱིན་ན། དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་ཡི་དྭགས་མཐུ་བོ་ཆེར་འགྱུར་རོ། །དེ་དེར་སྐྱེས་ནས་ཡི་དྭགས་ལུས་བཀྲེས་པ་དང༌།<line/>
སྐོམ་པས་གདུངས་པ་རྣམས་ཀྱིས་ཡོངས་སུ་བསྐོར་བ། འབྲོག་དགོན་པའམ། རི་ཟད་ཟེད་ཀྱི་གསེབ་བམ། རྒྱ་མཚོའི་མཐའི་གླིང་དག་ཏུ་མི་དྭགས་རྫུ་འཕྲུལ་ཆེན་པོར་<line/>
འགྱུར་ཏེ། བདག་གཅིག་པུ་མཆོག་ཏུ་བདེ་བར་འགྱུར་རོ། །གཞན་ལུས་ཚལ་ཤིང་བསྲེགས་པ་ལྟ་བུ་དང༌། ལུས་བཀྲེས་པ་དང༌། སྐོམ་པས་གདུངས་ཤིང་ལུས་གདུངས་པ་<line/>
བཀྲེན་པའི་མིག་གིས་ལྟ་པ་རྣམས་ཀྱིས་མངོན་པར་བསྐོར་བ་བདག་གཅིག་པུ་མཆོག་ཏུ་བདེ་བར་འགྱུར་ཏེ། སྦྱིན་པ་ངན་པ་དེའི་འབྲས་བུས་བདག་གཅིག་པུ་ཉེ་བར་སྤྱོད་དོ། །<line/>
ཤིན་ཏུ་སྡུག་བསྔལ་པས་འཁྲིགས་ཤིང་ཡོངས་སུ་བསྐོར་བ་གང་གི་ཚེ་ལས་དེ་ཟད་པར་གྱུར་པ་དེའི་ཚེ་དེ་དེ་ལས་ཐར་བར་འགྱུར་ཏེ། ཐར་ནས་ཀྱང་ལས་དེ་དང་རྒྱུ་མཐུན་པར་<line/>
རང་གི་ལས་ཀྱི་འབྲས་བུ་ལ་སྤྱོད་པ་འཁོར་བ་ན་འགྲོ་བ་སྣ་ཚོགས་སུ་སྐྱེ་བར་འགྱུར་རོ། །དེ་གལ་ཏེ་མི་རྣམས་ཀྱི་ནང་དུ་གཉའ་ཤིང་གི་བུ་གར་རུས་སྦལ་འཇུག་པ་ལྟ་བུར་མི་<line/>
རྣམས་དང་སྐལ་པ་མཉམ་པར་མིར་སྐྱེས་ན། དེ་ལོ་ཉེས་བྱུང་བའི་ཡུལ་དག་ཏུ་རྒྱལ་པོའམ་རྒྱལ་ཕྲན་དུ་འགྱུར་བ་མཐོང་ངོ༌། །དེ་ནས་ཡང་དགེ་སློང་ལས་ཀྱི་འབྲས་བུ་<line/>
</page>
<page index="630" id="485B">རྣམ་པར་སྨིན་པ་ཤེས་པ་དེས་ཡི་དྭགས་ཀྱི་འཇིག་རྟེན་ལ་བརྟགས་ན། དེས་ཐོས་པ་ལས་བྱུང་བའི་ཤེས་པས་ཡི་དྭགས་ཀྱི་འཇིག་རྟེན་ན། ཡི་དྭགས་མཚན་མོ་ལུས་རབ་ཏུ་<line/>
འབར་བ་ཞེས་བྱ་བ་ངོ་བོ་ཉིད་ཀྱིས་ཀྱང་མཚན་མོ་རབ་ཏུ་འབར་ཏེ་དུ་བཞིན་དུ་གྲོང་གི་འདབ་དང༌། གྲོང་ཁྱེར་གྱི་འདབ་དང༌། ཚོང་འདུས་ཀྱི་འདབ་དང༌། རིའི་གནས་རྣམས་སུ་རྒྱུག་<line/>
པ༑ ཤིང་ལྗོན་པ་རབ་ཏུ་འབར་བ་འདྲ་ཞིང་ལུས་བཀྲེས་པ་དང༌། སྐོམ་པ་གདུངས་པ་ཇི་ལྟར་འདུག་པ་མཐོང་ངོ༌། །དེ་ལས་གང་གིས་དེར་སྐྱེ་བར་འགྱུར་སྙམ་ནས་དེས་ཐོས་པ་<line/>
ལས་བྱུང་བའི་ཤེས་པས་བརྟགས་ན། འདི་ལྟར་ཕྲག་དོག་གིས་ཟིལ་གྱིས་ནོན་པ་གང་ཕ་རོལ་ལ་གནོད་པར་བྱེད་པ། གཡོ་ཐབས་དང༌། སྒྱུ་བྱེད་པ། ཡུལ་མ་རུང་པར་བྱེད་པ།<line/>
ལྗོངས་འཇིག་པར་བྱེད་པ། མི་གསོད་པ། གཉེན་འདབ་དང༌། བཤེས་གྲོགས་དང༌། རྩ་ལག་འཇིག་པར་བྱེད་པ། དེ་དག་བཤིག་ནས་ཀྱང་རྒྱལ་པོའམ། བློན་པོ་ལ་འབུལ་བར་<line/>
བྱེད་དེ། དེ་ལས་ཡང་ཐབས་ཐོབ་ནས་དེ་ནས་ཡང་སྡིག་པ་བྱེད་པའི་མི་ཡུལ་དེ་དག་ཉིད་སྔ་མ་བཞིན་དུ་འཇིག་པར་བྱེད་ལ་སྦྱིན་པ་དང༌། ཚུལ་ཁྲིམས་དང༌། ཐོས་པ་དང་བྲལ་བ་<line/>
མཁས་པ་ལ་སྡང་བར་བྱེད་ཅིང་གནོད་པར་བྱེད་པ་དེ་དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་ཡི་དྭགས་མཚན་མོ་ལུས་རབ་ཏུ་འབར་བ་རྣམས་ཀྱི་ནང་དུ་སྐྱེ་བར་འགྱུར་<line/>
</page>
<page index="631" id="486A">༄༅། །རོ༑ ༑དེས་ཇི་ལྟར་དེ་དག་མཚན་མོ་བཙོན་རར་བཅུག་སྟེ། ལུས་ལ་གནོད་པ་བྱས་པ་དེ་བཞིན་དུ་ལས་དེ་དང་རྒྱུ་མཐུན་པར་ལས་མི་ཟད་པ་དེས་<line/>
དེའི་ལུས་ཀྱང་མཚན་མོ་རབ་ཏུ་འབར་བར་འགྱུར་རོ། །ཇི་ལྟར་དེས་བཙོན་རར་བཅུག་ནས་དུ་ཞིང་དུ་སྐད་འབྱིན་ལ་ཆོ་ངེས་འདེབས་པ་དེ་བཞིན་དུ་ཡི་དྭགས་དེའི་ལུས་མཚན་<line/>
མོ་རབ་ཏུ་འབར་བར་འགྱུར་ཏེ། དེ་ལྟར་དེ་ཇི་སྲིད་དུ་སྡིག་པའི་ལས་དེ་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་ལས་དེ་མྱོང་བར་འགྱུར་རོ། །དེ་ཕྱིས་ཡི་དྭགས་ཀྱི་<line/>
འཇིག་རྟེན་དེ་ལས་ཐར་བར་འགྱུར་ཏེ། ཐར་ནས་ཀྱང་ལས་དེ་དང་རྒྱུ་མཐུན་པར་ལས་ཉེ་བར་འགྲོ་བ་ཇི་ལྟ་བ་བཞིན་དུ་འཁོར་བ་ན་ཡོངས་སུ་འཁྱམ་མོ། །དེ་གལ་ཏེ་མི་རྣམས་<line/>
ཀྱི་ནང་དུ་གཉའ་ཤིང་གི་བུ་གར་རུས་སྦལ་འཇུག་པ་ལྟ་བུར་མི་རྣམས་དང་སྐལ་བ་མཉམ་པར་མིར་སྐྱེས་ན། དེ་རྟག་ཏུ་གཞན་གྱིས་གནོད་པ་བྱས་པར་འགྱུར། ནོར་རྫས་<line/>
བསགས་བསགས་པའང་རྟག་ཏུ་རྒྱལ་པོའི་འཁོར་ནས་ཀྱང་འཕྲོག་པར་བྱེད། ཤིང་ལྗོན་པའི་ཁ་ནས་རྟག་ཏུ་ལྟུང་བར་འགྱུར་ཏེ། དེ་ལྷུང་ནས་ལུས་སྣད་པར་འགྱུར་བ་<line/>
མཐོང་ངོ༌། །དེ་ནས་ཡང་དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་ཡི་དྭགས་ཀྱི་འཇིག་རྟེན་ལ་བརྟགས་ན། དེས་ཐོས་པ་ལས་བྱུང་བའི་ཤེས་པས་ཡི་དྭགས་<line/>
</page>
<page index="632" id="486B">ཀྱི་འཇིག་རྟེན་ན། ཡི་དྭགས་མི་རྣམས་ཀྱི་བུས་པ་ལ་གླགས་ལྟ་བ་ཞེས་བྱ་བ་བུས་པ་གང་བཙས་མ་ཐག་ཏུ་འཕྲོག་པར་བྱེད་པ་ཇི་ལྟར་འདུག་པ་མཐོང་ངོ༌། །དེ་ལས་ཀྱི་འབྲས་བུ་གང་གིས་<line/>
དེར་སྐྱེ་བར་འགྱུར་སྙམ་ནས་དེས་ཐོས་པ་ལས་བྱུང་བའི་ཤེས་པས་བརྟགས་ན། གང་གིས་སྔོན་གཞན་དུ་སྐྱེས་པ་ན་དེའི་བུས་པ་བསད་པ་དང༌། སྐྱེས་པའམ། བུད་མེད་དེ་སེམས་ཅན་དེ་<line/>
ལ་ཞེ་སྡང་སྐྱེས་ནས་འདི་ལྟར་བདག་གནོད་སྦྱིན་དུ་གྱུར་ཏེ། དེ་དག་གིས་བུས་པ་གསད་པར་བྱའོ་སྙམ་དུ་སེམས་ན། དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་ཡི་དྭགས་<line/>
གཞན་ལ་གླགས་ལྟ་བ་རྣམས་ཀྱི་སྐྱེ་བར་འགྱུར་རོ། །དེ་ཁྲོ་བ་དེ་ལ་མངོན་པར་ཞུགས་པའི་བློས་རྟག་ཏུ་དེ་ཡིད་ལ་བྱེད་པར་འགྱུར་ཏེ། གལ་ཏེ་བུད་མེད་དེ་བུ་བཙའ་བར་གྱུར་ན་དེའི་<line/>
བུས་པ་དེ་དེ་ལས་བདག་གིས་གླགས་རྙེད་ནས་དབྲོག་པར་བྱའོ་སྙམ་དུ་སེམས་སོ། །ཡི་དྭགས་དེ་མགྱོགས་པར་སྐྱེས་ཏེ་ཇི་ལྟར་དཔག་ཚད་བརྒྱ་ཕྲག་སྟོང་དག་ན་ཁྲག་གི་དྲི་ཚོར་ན་<line/>
ཡང་དེར་ཡུད་ཙམ་གྱིས་ཕྱིན་པར་འགྲོ་སྟེ། དེ་གང་གི་ཚེ་བུད་མེད་དེ་བཙའ་བར་འགྱུར་བ་དེའི་ཚེ་ཡི་དྭགས་གླགས་ལྟ་བ་འཁོན་དུ་འཛིན་ཅིང་དགྲའི་གླགས་ལྟ་བ་དེ་ཆུང་དུར་གྱུར་ནས་<line/>
གནས་སོ། །གང་གི་ཚེ་ཐམས་ཅད་དུ་ཚོལ་ཏེ་གླགས་ཚོལ། དམིགས་པ་ཚོལ། གསབ་གསེབ་ཚོལ། གཞི་ཚོལ། རྒྱུ་ཚོལ། ཉེས་པ་ཚོལ། སྤྱོད་པ་ཐ་དད་པ་ཚོལ། བཀྲ་ཤིས་མ་<line/>
</page>
<page index="633" id="487A">༄༅། །ཡིན་པ་ཚོལ། སྐར་ཁུང་གི་བུ་ག་ཚོལ། སྒོའི་བུ་ག་ཚོལ། གཞིར་འཇུག་པ་ཚོལ། ཆུ་མི་གཙང་བ་ཚོལ། གསང་སྔགས་ལ་གླགས་ཚོལ། རིག་སྔགས་<line/>
ལ་གླགས་ཚོལ། བཀྲ་ཤིས་ལ་གླགས་ཚོལ། གྲིབ་མ་ལ་གླགས་ཚོལ། དངོས་པོ་ལ་གླགས་ཚོལ། མེ་མདག་གི་བུ་ག་ཚོལ། སའི་བུ་ག་ཚོལ། མཚོན་ཆའི་བུ་ག་ཚོལ། ཁང་<line/>
པའི་པུ་ཤུ་དང༌། ངམ་གྲོག་དང༌། གཡང་སའི་བུ་ག་ཚོལ་ཏེ། དེ་ལྟར་ཡི་དྭགས་སྙིང་ལ་འཁོན་དུ་འཛིན་པ་ཆེན་པོ་ཡོད་པ་དེ་གླགས་རྣམ་པ་སྣ་ཚོགས་དག་ཚོལ་ལོ། །དེ་གལ་<line/>
ཏེ་ཇི་སྐད་བསྟན་པའི་གླགས་དག་རྙེད་ན་དེ་བཙའ་བའི་ཁྱིམ་ན་གནས་པ་ཉིད་འཕྲོག་པར་བྱེད་དོ། །གལ་ཏེ་མ་རྙེད་ན་གླགས་རྣམ་པ་སྣ་ཚོགས་ཚོལ་བ་དེ་ལོ་བཅུ་འདས་ཀྱི་བར་<line/>
དུའང་འཕྲོག་པར་བྱེད་དོ། །དེ་ལྟར་སྙིང་ལ་འཁོན་དུ་འཛིན་པ་མི་དགེ་བ་དང་འབྲེལ་བ་མི་དགེ་བ་ཉིད་ཀུན་ཏུ་སྤྱོད་བཞིན་དུ་ལུས་བཀྲེས་པ་དང༌། སྐོམ་པས་གདུངས་པ་དེས་གལ་<line/>
ཏེ་ནུས་ན་དེས་བུས་པ་དེ་ཕྲོགས་ནས་གསོད་པར་བྱེད་དོ། །ཇི་སྟེ་ལས་ཀྱི་དབང་ངམ། སྲུང་བའི་དབང་གི་མ་ནུས་ན་སྙིང་ལ་འཁོན་དུ་འཛིན་པ་དེ་འཆི་བའི་དུས་བྱེད་དེ། དེ་ལྟར་<line/>
ཤི་ནས་ལས་ཉེ་བར་འགྲོ་བ་ཇི་ལྟ་བ་བཞིན་དུ་ལས་ཀྱི་དབང་གིས་འཁོར་བ་ན་ཡོངས་སུ་འཁྱམ་མོ། །དེ་གལ་ཏེའང་བརྒྱ་ལ་མི་རྣམས་ཀྱི་ནང་དུ་གཉའ་ཤིང་གི་བུ་གར་རུས་<line/>
</page>
<page index="634" id="487B">སྦལ་འཇུག་པ་ལྟ་བུར་མི་རྣམས་དང་སྐལ་བ་མཉམ་པར་མིར་སྐྱེས་ན། སྔོན་འབྲེལ་བའི་དགྲ་དེ་དང་རྒྱུ་མཐུན་པར་དེ་སྔར་བཤད་པའི་སྙིང་ལ་འཁོན་དུ་འཛིན་པ་དེས་རྒྱུ་མེད་<line/>
བཞིན་དུ་ཐབས་རྣམ་པ་སྣ་ཚོགས་ཀྱིས་རབ་ཏུ་གསོད་པའི་དགྲ་འབྱུང་བར་འགྱུར་བ་མཐོང་ངོ༌། །དེ་ནས་ཡང་དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་ཡི་དྭགས་<line/>
ཀྱི་འཇིག་རྟེན་ལ་བརྟགས་ན། དེས་ཐོས་པ་ལས་བྱུང་བའི་ཤེས་པས་ཡི་དྭགས་ཀྱི་འཇིག་རྟེན་ན་ཡི་དྭགས་འདོད་པའི་གཟུགས་ཅན་ཞེས་བྱ་བ་ཇི་ལྟར་འདུག་པ་མཐོང་ངོ༌། །དེ་ལས་<line/>
གང་གིས་དེར་སྐྱེ་བར་འགྱུར་སྙམ་ནས་དེས་ཐོས་པ་ལས་བྱུང་བའི་ཤེས་པས་བརྟགས་ན། བུད་མེད་དམ། མ་ནིང་གང་བུད་མེད་ཀྱི་ཆ་བྱད་དུ་ཞུགས་ཤིང༌། དེ་བུད་མེད་སྨད་འཚོང་<line/>
མའི་ཆ་བྱད་སྣ་ཚོགས་སུ་ཞུགས་ནས་ཕ་རོལ་དག་འདོད་ཆགས་སྐྱེད་པར་བྱེད་ཅིང་དེ་ནས་ཡང་འདོད་པ་དེ་ཉིད་ལ་གཡེངས་ནས་འཇུག་པར་བྱེད་ལ། བཅུག་ནས་ཀྱང་ཕྲག་དོག་དང༌།<line/>
སེར་སྣས་ཟིལ་གྱིས་ནོན་པས་ཕ་རོལ་ལས་གླ་ནོར་རྫས་བདག་ལེན་པར་བྱེད་དོ། །བླངས་ནས་ཀྱང་རེས་འགའ་ཞིང་ངན་པ་དང༌། སྣོད་ངན་པ་དང༌། ཡུལ་ངན་པ་ལ་སྦྱིན་པའི་དངོས་<line/>
པོ་ངན་པ་ཚེར་མ་ལྟ་བུ་དང་ལྡན་པ་ཅུང་ཟད་ཙམ་སྦྱིན་པར་བྱེད་དེ། རྒྱུ་དེས་དེ་འཆི་བའི་དུས་བྱས་པ་ན་ཡི་དྭགས་འདོད་པའི་གཟུགས་ཅན་རྣམས་ཀྱི་ནང་དུ་སྐྱེ་བར་འགྱུར་རོ། །དེར་སྐྱེས་<line/>
</page>
<page index="635" id="488A">༄༅། །ནས་ཀྱང་ཡི་དྭགས་ཀྱི་གཟུགས་ཚུལ་སྣ་ཚོགས་འཛིན་ཏེ། ཚུལ་བཟང་བའམ། ཚུན་ངན་པའམ། གཟུགས་བཟང་བའམ། གཟུགས་ངན་པའམ།<line/>
སྡུག་པའམ། སྐྱེས་པའི་གཟུགས་སམ། བུད་མེད་ཀྱི་གཟུགས་སམ། དུད་འགྲོའི་གཟུགས་དག་བྱེད་པར་ནུས་སོ། །དེ་ཚུལ་སྣ་ཚོགས་དག་བཟུང་ནས་ཡུལ་ནས་ཡུལ་དག་ཏུ་<line/>
འགྲོ་བར་ནུས་སོ། །དེ་རྒྱུ་དང་བཅས་རྐྱེན་དང་བཅས་པར་གྱུར་ན་ཁ་ཟས་བཟའ་བར་ནུས་སོ། །རྒྱུའི་གཟུགས་དེ་ཤིན་ཏུ་ཆུང་བར་བྱས་ནས་ཁྱིམ་དུ་འཇུག་པར་བྱེད་དེ། ཞུགས་ནས་<line/>
ཁ་ཟས་དེ་ལ་ཟ་བར་བྱེད་དོ། །ཁྱིམ་ན་གནས་པ་དེ་གཞན་ལས་བདག་ཅག་གི་ཁ་ཟས་ཡི་དྭགས་ཀྱིས་ཟོས་སོ་ཞེས་སྨྲའོ། །རེས་འགའ་ཡང་ལྷའམ། མིའི་ཚུལ་དུ་གནས་ནས་<line/>
དུས་ཀྱི་དགའ་སྟོན་དག་གི་ཁ་ཟས་ལ་ཟ་བར་བྱེད་དོ། །རེས་འགའ་ཡང་བྱར་སྤྲུལ་ནས་དུར་འཐོར་བའི་ཁ་ཟས་དག་ལ་ཟ་བར་བྱེད་དོ། །རེས་འགའ་ཡང་མི་སྣང་བར་བྱས་ནས་<line/>
འཕྲོག་པར་བྱེད་དེ། དེ་ཇི་ལྟར་འདོད་པ་དེ་བཞིན་དུ་གཟུགས་རྣམ་པ་སྣ་ཚོགས་སུ་བྱེད་དོ། །དེ་ལ་འཇིག་རྟེན་དག་གནོད་སྦྱིན་ཇི་ལྟར་འདོད་པའི་གཟུགས་ཅན་ཞིག་ཡིན་ནོ་<line/>
ཞེས་བརྗོད་དོ། །དེ་རེས་འགའ་ཡང་བུད་མེད་དུ་སྤྲུལ་ནས་གྲོང་མིའི་ཆོས་ཀྱིས་སྐྱེས་པ་འདྲེན་པར་བྱེད་དོ། །དེ་ལྟར་དེ་ཚུལ་སྣ་ཚོགས་བཟུང་ནས་འཇིག་རྟེན་སླུ་བར་བྱེད་དེ། དེ་ཇི་སྲིད་<line/>
</page>
<page index="636" id="488B">དུ་ཡི་དྭགས་དང་ལྡན་པའི་སྡིག་པའི་ལས་དེ་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་དེ་ལྟར་འཇིག་རྟེན་བསླུས་ནས་ཡི་དྭགས་ཀྱི་འཇིག་རྟེན་དུ་སྐྱེ་བར་འགྱུར་རོ། །དེ་<line/>
ཕྱིས་ཡི་དྭགས་ཀྱི་འཇིག་རྟེན་དེ་ལས་ཐར་བར་གྱུར་ཏེ། ཐར་ནས་ཀྱང་ལས་དེ་དང་རྒྱུ་མཐུན་པར་རང་གིས་བྱས་པའི་ལས་ལ་སྤྱོད་པ་ལ་སྤྱོད་པ་ལ་འཁོར་བ་ན་ཡོངས་སུ་འཁྱམ་མོ། །དེ་གལ་<line/>
ཏེའང་བརྒྱ་ལ་མི་རྣམས་ཀྱི་ནང་དུ་གཉའ་ཤིང་གི་བུ་གར་རུས་སྦལ་འཇུག་པ་ལྟ་བུར་མི་རྣམས་དང་སྐལ་བ་མཉམ་པར་མིར་སྐྱེས་ན། དེ་བྲོ་གར་མ་ཁན་ཚུལ་སྣ་ཚོགས་འཛིན་པར་<line/>
འགྱུར་ཞིང་དེ་བཞིན་དུ་སྤྱོད་པའི་ཚུལ་གཞན་སྣ་ཚོགས་འཛིན་པར་འགྱུར་ཏེ། དེ་ཚུལ་སྣ་ཚོགས་འཛིན་པའི་ལས་དེས་འཚོ་བ་དེ་བཞིན་དུ་བདག་ཉིད་འཚོ་བར་བྱེད་དེ། བདག་གི་<line/>
ཆུང་མ་གཞན་དག་ལ་བྱིན་ནས་ཚོགས་ཆེན་པོས་འཚོ་བར་གྲུབ་པར་འགྱུར་བ་མཐོང་ངོ༌། །དེ་ནས་ཡང་དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་ཡི་དྭགས་ཀྱི་<line/>
འཇིག་རྟེན་ལ་བརྟགས་ན། དེས་ཐོས་པ་ལས་བྱུང་བའི་ཤེས་པས་ཡི་དྭགས་རྒྱ་མཚོའི་གླིང་གི་བར་ན་གནས་པ་ཞེས་བྱ་བ་ཇི་ལྟར་འདུག་པ་མཐོང་ངོ༌། །དེ་དག་ལས་གང་གིས་<line/>
དེར་སྐྱེ་བར་འགྱུར་སྙམ་ནས་དེས་ཐོས་པ་ལས་བྱུང་བའི་ཤེས་པས་བརྟགས་ན། དགོན་པར་ཞུགས་པ་གང་འཇིགས་ཤིང་བཞིན་མོག་མོག་པོར་གྱུར། ནད་ཀྱིས་ཉམ་ཐག་སྟེ།<line/>
</page>
<page index="637" id="489A">༄༅། །མགོན་མེད་ཅིང་ཤེས་པ་མེད་པ་ཅན་དེ་ལ་སེམས་ཅན་གཞན་ཕྲག་དོག་དང༌། སེར་སྣས་ཉམས་ཤིང་མི་རིགས་པར་ཆགས་ལ་བརྐམ་པ་གང་<line/>
གིས་ཟོང་ངན་པས་ནོར་རྫས་བཟང་པོ་ལ་རིན་འདྲ་བར་འདེབས་ཤིང་སླུ་བར་བྱེད་ན། མི་སེར་སྣས་ཉམས་པ་དེ་འཆི་བའི་དུས་བྱས་ནས་རྒྱ་མཚོ་དང་ཉེ་བའི་དགོན་པ་མང་པོ་<line/>
དང༑ ཤིང་ལྗོན་པ་དང༌། ལྟེང་ཀ་དང༌། ཆུ་བོ་དང༌། ཚལ་དང༌། ནགས་ཚལ་མེད་པའི་ཡུལ་དག་ཏུ་གྲང་བའི་ཚེ་ནི་བརྒྱ་འགྱུར་དུ་གྲང་ལ། ཚ་བའི་ཚེ་ན་བརྒྱ་འགྱུར་དུ་ཚ་སྟེ།<line/>
ལུས་བཀྲེས་པ་དང༌། སྐོམ་པས་གདུངས་པའམ། ཟིལ་པའི་ཐིག་པས་སྲོག་འཚོ་བའི་ཡི་དྭགས་སུ་འགྱུར་རོ། །རྒྱ་མཚོའི་ཆུའང་བཏུང་བར་མི་ཐོབ་ལ། དེ་དག་གི་ལས་<line/>
ངན་པར་བྱས་པ་དེས་རྒྱ་མཚོའང་ཐམས་ཅད་དུ་བསྐམས་པར་འགྱུར་ཏེ། རི་དང༌། ནགས་ཚལ་དང་རྒྱ་མཚོར་བཅས་པ་དེའང་རབ་ཏུ་འབར་བས་མཐོང་ངོ༌། །དེ་རེ་བ་མེད་<line/>
ཅིང་ཐམས་ཅད་ནས་གནོད་པ། ལུས་བཀྲེས་པ་དང་སྐོམ་པས་གདུངས་པ་ངུ་ཞིང་སྨྲེ་སྔགས་འདོན་བཞིན་དུ་གནས་ནས་གནས་དག་ཏུ་རྒྱུག་ལ། ངུ་སྐད་འབྱིན།<line/>
སྨྲེ་སྔགས་འདོན། ཆོ་ངེས་འདེབས་ཀྱང་དེ་ལ་གྲགས་[?] སུ་གྱུར་པ་སུའང་མེད་དེ། དེ་ལ་སྐྱོབ་པ་མེད། དཔུང་གཉེན་མེད་དོ། །རང་གི་ལས་ཀྱིས་སེམས་བསླུས་པ་དེ་<line/>
</page>
<page index="638" id="489B">སྐྲས་མུན་པ་ལྟར་ཁེབས་ཤིང་ལུས་ཀྱི་ཡན་ལག་དང༌། ཉིང་ལག་ཐམས་ཅད་རྒྱུས་པའི་དྲ་བས་སྦྲེལ་བ་ལག་པ་གཉིས་སོ་སོར་ཕྲལ་ཏེ་བརྒྱངས་པ་དང༌། ཀུ་ཅོ་འདོན་པ་ཀུན་ནས་མགོན་<line/>
འདོད་ཅིང་དཔུང་གཉེན་འདོད་ཀྱང་དེའི་མགོན་དུ་འགྱུར་བ་སུའང་མེད་དེ། དེ་ལྟར་དེ་ཇི་སྲིད་དུ་སྡིག་པའི་ལས་དེ་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་འཚོ་བར་འགྱུར་རོ། །<line/>
དེ་ཕྱིས་ཡི་དྭགས་ཀྱི་འཇིག་རྟེན་དེ་ལས་ཐར་བར་འགྱུར་ཏེ། ཐར་ནས་ཀྱང་ལས་དེ་དང་རྒྱུ་མཐུན་པར་གལ་ཏེ་མི་རྣམས་ཀྱི་ནང་དུ་གཉའ་ཤིང་གི་བུ་གར་རུས་སྦལ་འཇུག་པ་ལྟ་བུར་<line/>
མི་རྣམས་དང་སྐལ་བ་མཉམ་པར་མིར་སྐྱེས་ན། དེ་དེ་བཞིན་དུ་གླིང་གི་བར་ན་གནས་པའི་མིར་འགྱུར་ཏེ། གླིང་ཆུ་ཉུང་བ་དེར་རྐང་པ་གཅིག་པའམ། ལུས་ཐུང་བར་འགྱུར་བ་མཐོང་ངོ༌།།<line/>
དེ་ནས་ཡང་དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་ཡི་དྭགས་ཀྱི་འཇིག་རྟེན་ལ་བརྟགས་ན། དེས་ཐོས་པ་ལས་བྱུང་བའི་ཤེས་པས་ཡི་དྭགས་ཀྱི་འཇིག་རྟེན་ན་<line/>
ཡི་དྭགས་གཤིན་རྗེའི་ཆད་པ་ཞེས་བྱ་བ་ཇི་ལྟར་འདུག་པ་མཐོང་ངོ༌། །དེ་ལས་གང་གིས་དེར་སྐྱེ་བར་འགྱུར་སྙམ་ནས་དེས་ཐོས་པ་ལས་བྱུང་བའི་ཤེས་པས་བརྟགས་ན། མི་གང་ཕྲག་<line/>
དོག་དང༌། སེར་སྣས་ཉམས་ཤིང་རྒྱལ་པོའི་མི་མནའ་བྱེད་པ། སེམས་དྲག་ཤུལ་ཅན། སྙིང་རྗེ་མེད་པ། ཆོས་ཀྱི་ཚུལ་བཏང་བ། འཇིག་རྟེན་ཐམས་ཅད་ཀྱི་སྨད་པ་དེ་ལུས་དང་བྲལ་ནས་<line/>
</page>
<page index="639" id="490A">༄༅། །ངན་འགྲོ་ལོག་པར་ལྟུང་བ་ཡི་དྭགས་ཀྱི་ཡུལ་ན་ཡི་དྭགས་གཤིན་རྗེའི་ཆད་པ་ཞེས་བྱ་བར་འགྱུར་ཏེ། གང་མིའི་འཇིག་རྟེན་ན་མི་ཉེས་པར་བྱས་པའི་<line/>
ལས་ཀྱིས་གཤིན་རྗེའི་བསྒོ་བ་ཉན་པར་འགྱུར་རོ། །དེའི་ཉེས་པར་བྱས་པའི་ལས་ཀྱིས་གཤིན་རྗེའི་མི་ཉེ་བར་འདུག་སྟེ་ཤིན་ཏུ་དངངས་པར་བྱེད་ཅིང་ཆ་བྱད་བསྒྱུར་བ་འཆང་<line/>
བ༑ ལུས་བསྒྱུར་བ། ལག་ཏུ་མཚོན་ཆ་ཐོགས་པ། ལུས་སྐྲས་མུན་པ་ལྟར་ཁེབས་པ། མཆུ་དང༌། ལྟོ་འཕྱང་བ། རྣ་བ་འཕྱང་བ། ཧ་ཧའི་སྒྲ་དང༌། མཚོན་ཆ་འདེབས་པ་རྣམས་<line/>
ཀྱིས་མི་དེ་ལ་འཇིགས་པར་བྱེད་དོ། །དེ་དག་གིས་མི་དེ་མཐོང་ནས་ཕྱིས་ལག་པ་བཅིང་བས་བཅིངས་ཏེ་གཤིན་རྗེའི་འཇིག་རྟེན་གཤིན་རྗེའི་དྲུང་དུ་ཁྲིད་དོ། །འདི་ལྟར་དེ་ལྷ་<line/>
དང༑ མིའི་འཇིག་རྟེན་ནས་ཡི་དྭགས་ཀྱི་ཡུལ་དུ་ཁྲིད་དེ། ལུས་ཀྱིས་ཉེས་པར་སྤྱད་པ་དང༌། ངག་གིས་ཉེས་པར་སྤྱད་པ་དང༌། ཡིད་ཀྱིས་ཉེས་པར་སྤྱད་པ་དང་ལྡན་པ་དེ་ལ་<line/>
ལྷས་རྗེས་སུ་བསྟན་པར་གསོལ་ཞེས་སྨྲས་སོ། །དེ་ནས་གཤིན་རྗེའི་རྒྱལ་པོས་མི་དེ་ལ་འདི་ལྟར་རྗེས་སུ་བསྟན་པ། མཁས་པ་རང་གི་ལས་ཀྱིས་སུ། །མི་དག་ཏུ་ནི་<line/>
ཁྱོད་སྐྱེས་ན། །རིན་ཆེན་གླིང་དུ་ཁྱོད་བསླུས་པ། །ཅི་ཡི་ཕྱིར་ན་ཆོས་མ་སྤྱད། །བདེ་བ་ལས་ལ་རག་ལས་མཐོང༌། །ཡིད་ནི་དེ་བཞིན་བདེ་བ་ལས། །འཆི་དང་སྐྱེ་བ་རྣམས་<line/>
</page>
<page index="640" id="490B">སྤྱད་པ། །ཆོས་ནི་ཡིད་དང་རྗེས་སུ་འབྲེལ། །འདུ་བྱེད་ཐམས་ཅད་མི་རྟག་སྟེ། །ཆུ་ཡི་ཆུ་བུར་ལྟ་བུ་ཡིན། །འཇིག་རྟེན་འདི་དང་ཕ་རོལ་ཏུ། །དེ་ལྟར་ལེགས་པའི་ལས་སྤྱོད་དོ། །གང་<line/>
ཞིག་རྟག་ཏུ་དགེ་བྱེད་པ། །ཀུན་ཏུ་མི་དགེ་ཡོང་མི་བྱེད། །དེ་ནི་ངན་ལྟ་ལམ་མི་འདོད། །མཐོ་རིས་སྐས་ལ་ཀུན་ཏུ་གནས། །བྱིས་པ་གང་དག་སེམས་མེད་པ། །རྟག་ཏུ་ཉེས་པར་སྤྱོད་<line/>
ལ་དགའ། །སྡིག་པ་ངེས་པར་རྣམ་སྤངས་པ། །འགྲོ་བ་བཟང་པོར་འགྲོ་བར་འགྱུར། །འཇིག་རྟེན་ལས་ཀྱི་འབྲས་བུ་མཐོང༌། །ལྷ་ལ་རྣམ་པ་སྣ་ཚོགས་མཐོང༌། །གང་ཞིག་བག་མེད་ཤིན་<line/>
ཏུ་རྩུབ། །དེ་བདག་ངེས་པར་འཕགས་མི་བྱེད། །གང་གིས་དོན་དུ་ལུས་དང་དག །ཡིད་ཀྱིས་མང་དུ་སྡིག་བྱས་པ། །དེ་དག་ཐམས་ཅད་གཞན་དུ་དོང༌། །གནས་འདིར་ཁྱོད་ནི་གཅིག་<line/>
པུ་འདུག །མི་ནི་རྙེད་དཀའ་ཐོབ་ནས་སུ། །གང་ཞིག་སྡིག་པ་མང་བྱེད་པ། །ཤིན་ཏུ་སླུ་བ་མི་ཟད་དེ། །ངན་འགྲོར་ངེས་པར་འགྲོ་བ་ཡིན། །གང་ཞིག་སྡིག་ལས་བྲལ་བ་ནི། །ཤིན་ཏུ་<line/>
དགེ་ལ་དགའ་འགྱུར་ཏེ། །དེ་ནི་བདེ་བས་བདེ་འཐོབ་ཅིང༌། །མྱ་ངན་འདས་པར་རབ་ཏུ་འགྲོ་།གང་ཞིག་དགེ་ལ་ཉེར་བསྟེན་པ། །མི་ནི་ཤིན་ཏུ་བཀྲ་ཤིས་འགྱུར། །གང་ཞིག་སྡིག་ལ་<line/>
ཉེར་བསྟེན་པ། །དེ་ནི་ཤིན་ཏུ་བཀྲ་མི་ཤིས། །ཐོག་མ་བར་དང་མཐར་ངན་པ། །དམ་པས་དེ་ནི་རྣམ་པར་སྨད། །སྡིག་པ་སྡིག་པར་འགྲོ་བ་མཐོང༌། །སེམས་ཅན་དམྱལ་བ་ཉེ་བར་<line/>
</page>
<page index="641" id="491A">༄༅། །རྟོག །ལས་དགེ་དབང་པོ་ཐུལ་བ་ནི། །འཇིག་རྟེན་དག་ན་ཤིན་ཏུ་བཟང༌། །ལུས་དང་བྲལ་ནས་བདེ་འགྲོ་སྟེ། །ལྷ་ཡི་འཇིག་རྟེན་སྐྱེ་བར་འགྱུར། །ཁྱོད་ནི་བཅིང་<line/>
བ་དམ་པོས་བཅིངས། །གཤིན་རྗེའི་ཕོ་ཉས་དབང་དུ་བྱས། །གཤིན་རྗེའི་འཇིག་རྟེན་བསྟེན་དཀའ་བ། །དྲག་པོ་མི་བཟང་ཁྱོད་ཀྱིས་ཐོབ། །ཁྱོད་ཀྱི་ངན་བྱས་གང་བྱས་པ། །ལས་<line/>
དེ་འདིར་ནི་སྤྱད་པར་གྱིས། །བྱིས་པ་རང་གིས་བྱས་ལ་སྤྱད། །གཞན་གྱིས་སྤྱོད་པ་ཉིད་མི་འགྱུར། །དེ་ལྟར་དེ་གཤིན་རྗེས་རྗེས་སུ་བསྟན་པ་ན་གཤི་ནའི་ཆད་པ་དེ་དག་<line/>
མངོན་སུམ་དུ་གྱུར་ཏོ། །དེ་ནས་དེ་བསྟན་ནས་གཤིན་རྗེའི་མིས་ཉེས་པར་བྱེད་པ་བྱས་པ་རང་གི་ལས་ཀྱི་འབྲས་བུས་བསླུས་པ་དེ་ཕྱིར་བྱུང་ནས་ལས་ཉེ་བར་འགྲོ་བ་ཇི་ལྟ་<line/>
པ་བཞིན་དུ་ཁྲིད་དེ། ཇི་སྲིད་དུ་སྡིག་པའི་ལས་བྱས་ཤིང་བསགས་པ་དེ་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་ཟས་རླུང་ལ་ཟ་བར་བྱེད་དོ། །དེ་ཕྱིས་ཡི་<line/>
དྭགས་ཀྱི་འཇིག་རྟེན་དེ་ལས་ཐར་བར་འགྱུར་ཏེ། ཐར་ནས་ཀྱང་གལ་ཏེ་མི་རྣམས་དང་སྐལ་བ་མཉམ་པར་མིར་སྐྱེས་ན། ལས་དེ་དང་རྒྱུ་མཐུན་པར་རི་ཉམ་པ་ང་བ་དང༌།<line/>
ཆུ་མི་བདེ་བའི་འགྲམ་དུ་གནས་ཏེ་ལམ་དུ་འགྲོ་བ་བསྐྱེད་པར་འགྱུར་བ་མཐོང་ངོ༌། །དེ་ནས་ཡང་རྣལ་འབྱོར་སྤྱོད་པ་ནང་གི་ཆོས་ཀྱི་རྗེས་སུ་ལྟ་ཞིང་གནས་པ་དགེ་སློང་དེས་<line/>
</page>
<page index="642" id="491B">ས་གཞན་བཅུ་བཞི་པ་ལ་ཇི་ལྟར་འཇུག་སྙམ་ནས་དེས་ཐོས་པ་ལས་བྱུང་བའི་ཤེས་པས་སམ། ལྷའི་མིག་གིས་གཟུགས་ཀྱི་སྐྱེ་མཆེད་བཅུ་མཐོང་སྟེ། འདི་ལྟ་སྟེ། མིག་གི་སྐྱེ་<line/>
མཆེད་དང༌། གཟུགས་ཀྱི་སྐྱེ་མཆེད་དང༌། རྣ་བའི་སྐྱེ་མཆེད་དང༌། སྒྲའི་སྐྱེ་མཆེད་དང༌། སྣའི་སྐྱེ་མཆེད་དང༌། དྲིའི་སྐྱེ་མཆེད་དང༌། ལྕེའི་སྐྱེ་མཆེད་དང༌། རོའི་སྐྱེ་མཆེད་དང༌།<line/>
ལུས་ཀྱི་སྐྱེ་མཆེད་དང༌། རེག་བྱའི་སྐྱེ་མཆེད་དོ། །དེ་འདི་སྙམ་དུ་སེམས་ཏེ། མིག་དང༌། གཟུགས་ལ་བརྟེན་ནས་བདག་གི་འདུ་ཤེས་བྱུང་ངོ་སྙམ་སྟེ། དེས་བརྟགས་ན་མིག་དང་<line/>
གཟུགས་ལ་བརྟེན་ནས་མིག་གི་རྣམ་པར་ཤེས་པ་སྐྱེ་སྟེ། གསུམ་འདུས་པ་ལས་རེག་པ། རེག་པ་དང་ལྷན་ཅིག་སྐྱེས་པ་ཚོར་བ་དང༌། འདུ་ཤེས་དང༌། སེམས་པ་དང༌། རྣམ་<line/>
པར་ཤེས་པ་འབྱུང་སྟེ། རེག་བར་བྱེད་པས་རེག་པ་དང༌། ཚོར་བར་བྱེད་པས་ཚོར་བ། ཤེས་པར་བྱེད་པས་འདུ་ཤེས་ཏེ། འདི་ལྟར་གཟུགས་འདི་ནི་རིང་ངོ་ཐུང་ངོ༌། །སྡུག་གོ་མི་<line/>
སྡུག་གོ །བསྟན་དུ་ཡོད་པའོ། །ཐོགས་པ་དང་བཅས་པའོ་སྙམ་པའོ། །སེམས་པར་བྱེད་པས་སེམས་པའོ། །ཡང་རྣམ་པར་ཤེས་པར་བྱེད་པས་རྣམ་པར་ཤེས་པ་སྟེ། ཆོས་<line/>
དེ་དག་དམིགས་པ་གཅིག་ལ་འཇུག་ཅིང་འབྱུང་བར་འགྱུར་ཏེ། མཚན་ཉིད་གཞན་དང་གཞན། ངོ་བོ་ཉིད་གཞན་དང་གཞན་ཡིན་ནོ། །འདི་ལྟར་ས་ཆེན་པོའི་ཆོས་བཅུ་ནི་<line/>
</page>
<page index="643" id="492A">༄༅། །ཚོར་བ་དང༌། འདུ་ཤེས་དང༌། སེམས་པ་དང༌། རེག་པ་དང༌། ཡིད་ལ་བྱེད་པ་དང༌། འདུན་པ་དང༌། མོས་པ་དང༌། དྲན་པ་དང༌། ཏིང་ངེ་འཛིན་དང༌།<line/>
ཤེས་རབ་སྟེ། དེ་ལྟར་དམིགས་པ་གཅིག་ལ་མཚན་ཉིད་གཞན་དུ་འདོད་དོ། །རྣམ་པར་ཤེས་པ་ལ་སོགས་པ་ཆོས་བཅུ་གཅིག་པོ་དེ་དག་ཀྱང་ཇི་ལྟར་ཉི་མའི་འོད་<line/>
ཟེར་གཅིག་ཏུ་འདུའང་འོན་ཀྱང་ངོ་བོ་ཉིད་གཞན་པ་དེ་བཞིན་དུ་རྣམ་པར་ཤེས་པའི་ངོ་བོ་ཉིད་གཞན་པ་ནས་སེམས་པའི་བར་དུ་གཞན་ནོ་སྙམ་སྟེ། དགེ་སློང་གཟུགས་<line/>
ཀྱི་སྐྱེ་མཆེད་ཀྱི་དེ་ཁོ་ན་ཉིད་ཤེས་པ་དེས་མིག་གསོག་དང༌། གསོབ་དང༌། སྙིང་པོ་མེད་པ་དང༌། ཡང་དག་པ་མ་ཡིན་པར་མཐོང་ངོ༌། །ཕྱོགས་བཅུར་ལམ་གྱི་དེ་ཉིད་ཤེས་<line/>
ཤིང་ལོག་པར་ལྟ་བ་སྤངས་པ། ཡང་དག་པའི་ལྟ་བ་སྔོན་དུ་འདྲེན་པས་མིག་གི་རྣམ་པ་གཏི་མུག་གི་རྙོག་པར་གྱུར་པ་སྤོང་སྟེ། དེ་ཁོ་ན་ཉིད་མཐོང་བ་དེས་ཤའི་གོང་<line/>
བུར་བྱས་པ་རྣག་ཉུང་ངུ་དང༌། མཆི་མ་མང་པོའི་གནས་ཡིན་ནོ་སྙམ་དུ་རིག་ནས་དེ་ལ་འདོད་ཆགས་སྐྱེས་པ་རབ་ཏུ་སྤོང་ངོ༌། །མི་རྟག་པ་ཡིན་ནོ་སྙམ་ནས་མི་རྟག་པར་ལྟ་<line/>
བར་བྱེད། ཤའི་གོང་བུ་དང༌། རུས་པའི་བུ་གའི་རྣམ་པ་ཡིན་ནོ་སྙམ་ནས་འདོད་ཆགས་དང་བྲལ་བར་བྱེད། རྒྱུས་པས་སྤྲེལ་བ་ཡིན་ནོ་སྙམ་ནས་མིག་གི་སྐྱེ་མཆེད་ཕན་<line/>
</page>
<page index="644" id="492B">ཚུན་རག་ལས་པ་འདི་ལ་རྟོག་སྟེ། འདི་ལ་སྙིང་པོ་མེད་ཅིང་བདག་མེད་པར་རིག་གོ །མདོར་ན་མིག་འདི་ནི་སྡུག་བསྔལ་ཡིན་པར་ཤེས་ཤིང་མཐོང་ནས་མིག་གི་སྐྱེ་མཆེད་ཀྱི་<line/>
འདོད་ཆགས་དང་བྲལ་ལོ། །དེ་མིག་གི་སྐྱེ་མཆེད་ཇི་ལྟ་བ་བཞིན་གནས་ནས་གཟུགས་ལའང་རྣམ་པར་དཔྱོད་པར་བྱེད་དེ། གཟུགས་གང་སྡུག་པ་དང༌། མི་སྡུག་པ་དང༌།<line/>
ལུང་དུ་མ་བསྟན་པ་འདི་ནི་ཀུན་ཏུ་རྟོག་པ་ཙམ་སྟེ། འདི་ལ་སྙིང་པོ་ཅི་ཡོད། གཙང་བ་ཅི་ཡོད། རྟག་པ་ཅི་ཡོད། མི་རྟག་པ་ཅི་ཡོད་ཅེས་ལྟ་བ་ན་རྣམ་པར་རྟོག་ཅིང་དཔྱོད་པར་<line/>
བྱེད་དོ། །དཔྱོད་པ་ན་སོ་སོ་ཡང་དག་པར་རིག་པར་བྱེད་དེ། གཟུགས་འདི་ལ་ངོ་བོ་ཉིད་ཀྱིས་བདེ་བ་མེད་པ་དེས་གཟུགས་མཐོང་ཞིང་ཤེས་ལ་རྟོག་པ་འཐོབ་བོ། །གཟུགས་འདི་ལ་<line/>
སྙིང་པོ་མེད་དེ། གཟུགས་སྡུག་པ་དང༌། མི་སྡུག་པ་འདི་ནི་ཀུན་ཏུ་བརྟགས་པ་ཙམ་མོ། །འདི་ལ་སྡུག་པ་དང༌། མི་སྡུག་པའི་ངོ་བོ་མེད་དེ། འཇིག་རྟེན་འདི་འབའ་ཞིག་སྡུག་པ་<line/>
དང༑ མི་སྡུག་པར་འདོད་དོ། །གཟུགས་འདི་ནི་ངོ་བོ་ཉིད་ཀྱིས་རྟག་པའམ། བརྟན་པའམ། ཐེར་ཟུག་པའམ། བདེ་བའམ། སྙིང་པོའམ། བདག་དང་བཅས་པ་མ་ཡིན་<line/>
ཏེ༑ འདོད་ཆགས་དང༌། ཞེ་སྡང་དང༌། གཏི་མུག་གིས་སྒྲིབས་པ་ནི་གཟུགས་སྡུག་གོ །མི་སྡུག་གོ་སྙམ་དུ་སེམས་སོ་སྙམ་ནས་དེ་གཟུགས་ཀྱི་སྐྱེ་མཆེད་ཡང་དག་པར་བརྟག་<line/>
</page>
<page index="645" id="493A">༄༅། །ཏེ༑ མིག་དང༌། གཟུགས་མཐོང་ནས་ཆགས་པར་མི་བྱེད། རྨོངས་པར་མི་བྱེད། སྙིང་པོ་ཡོད་པར་མི་སེམས་སོ། །མིག་དང༌། གཟུགས་ཀྱི་སྐྱེ་<line/>
མཆེད་ལ་མངོན་པར་བརྟགས་ནས་མིག་གི་རྣམ་པར་ཤེས་པ་ལ་ཆགས་པར་མི་བྱེད་ཅིང་འདོད་ཆགས་དང་བྲལ་བར་བྱེད་དོ། །མིག་གི་རྣམ་པར་ཤེས་པ་བདག་མ་<line/>
ཡིན་༑མིག་གི་རྣམ་པར་ཤེས་པ་བདག་གི་མ་ཡིན་ཏེ། དེ་བཞིན་དུ་རིག་པ་དང༌། ཚོར་བ་དང༌། འདུ་ཤེས་དང༌། སེམས་པ་བདག་མ་ཡིན། སེམས་པ་བདག་གི་མ་<line/>
ཡིན་ནོ་བར་རིག་གོ །དེ་ནས་ཡང་དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་ཡི་དྭགས་ཀྱི་འཇིག་རྟེན་ལ་བརྟགས་ན། དེས་ཐོས་པ་ལས་བྱུང་བའི་<line/>
ཤེས་པས་ཡི་དྭགས་ཀྱི་ཡུལ་ནི་ཡི་དྭགས་བྱིས་པ་ལ་ཟ་བ་ཞེས་བྱ་བ་ཇི་ལྟར་འདུག་པ་མཐོང་ངོ༌། །དེ་ལས་གང་གིས་དེར་སྐྱེ་བར་འགྱུར་སྙམ་ནས་དེས་ཐོས་པ་ལས་<line/>
བྱུང་བའི་ཤེས་པས་བརྟགས་ན། ནད་པ་རྣམས་ཀྱིས་ལྷ་མཆོད་པའམ། གནོད་སྦྱིན་མཆོད་པའི་ཕྱིར་ལས་མི་ཟད་པ་དྲག་པོ་གང་གིས་གཞན་དག་བསླུས་ནས་ནོར་<line/>
རྫས་ཕྲོགས་སམ། ལུག་བསད་ན་དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་ཡང་སོས་སུ་སྐྱེ་བར་འགྱུར་རོ། །དེ་ནས་ཐར་ནས་ཀྱང་ཡི་<line/>
</page>
<page index="646" id="493B">དྭགས་བྱིས་པ་ལ་ཟ་བའི་ནང་དུ་སྐྱེ་བར་འགྱུར་ལ། གང་སྲོག་གཅོད་པ་གཞན་ཞིག་གལ་ཏེ་མིའི་སོ་སོ་ཡང་དག་པར་མྱོང་བར་འགྱུར་བའི་ལས་ཀྱིས་མིའི་སྐྱེ་གནས་སུ་སྐྱེ་ན། དེ་<line/>
སྲོག་གཅོད་པ་མང་དུ་བྱས་པ་ཇི་ལྟ་བ་བཞིན་དུ་ཡི་དྭགས་དེས་གསོད་པར་བྱེད་དེ། མེ་མངལ་ན་གནས་པ་ན་གསོད་པའམ། དེ་བཙས་པའི་ཁྱིམ་དུ་གསོད་པའམ། དེ་གོག་<line/>
ཐལ་ཐུལ་ན་གསོད་པའམ། དེ་ཕུད་བུ་བཅད་པ་ན་གསོད་པའམ། དེ་ཡོངས་སུ་རྒྱུག་པ་ན་གསོད་པར་བྱེད་དོ། དེ་ལྟར་ཡི་དྭགས་དེའི་རིམ་གྱིས་བུས་པ་དེ་གསོད་པར་<line/>
བྱེད་དོ། །དེ་གང་གི་ཚེ་ཉེས་པར་བྱས་པའི་ལས་དེས་ཡི་དྭགས་དེ་གླགས་ཚོལ་ཏེ་གླགས་རྙེད་ནས་བུས་པ་དེ་ལ་ཟ་བར་བྱེད་དོ། །འདིར་ཚིགས་སུ་བཅད་པ། ཁ་ཅིག་མངལ་<line/>
ཏེ་དེ་བཞིན་དུ། །གཞན་ནི་བཙས་པའི་ཁྱིམ་དང་གཞན། །དེ་བཞིན་གོག་ནི་ཐལ་ཐུལ་དང༌། །ཡོངས་སུ་རྒྱུག་ན་འཆི་བར་འགྱུར། །དེ་ལྟར་སྐོམ་པ་དང༌། བཀྲེས་པས་གདུངས་<line/>
པའི་ལུས་དེ་རང་གིས་ཉེས་པར་བྱས་པའི་ལས་མྱོང་བར་འགྱུར་ཏེ། འདི་ལྟར་བྱིས་པའི་སྲོག་འཚོ་བར་གྱུར་བ་ན་ཉེས་པར་བྱས་པ་ལས་ཉེས་པར་བྱས་པ་ཉེ་བར་སྒྲུབ་ཅིང་<line/>
དེ་ལྟར་གྱིས་པ་ལ་ཟ་བའི་ཡི་དྭགས་དེ་ཉེས་པར་བྱས་པ་ལས་ཤིན་ཏུ་ཉེས་པར་བྱས་པའི་ལས་གཞན་རྒྱུན་མི་འཆད་པ་ནི་ཡི་དྭགས་ཀྱི་འཇིག་རྟེན་དེ་མྱོང་བར་འགྱུར་ཏེ།<line/>
</page>
<page index="647" id="494A">༄༅། །དེ་ལྟར་དེ་ཇི་སྲིད་དུ་དེའི་སྡིག་པའི་ལས་བྱས་ཤིང་བསགས་པ་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་ཡི་དྭགས་ཀྱི་འཇིག་རྟེན་དེར་<line/>
སྐྱེ་བར་འགྱུར་རོ། །གལ་ཏེ་མི་རྣམས་དང་སྐལ་བ་མཉམ་པར་མིར་སྐྱེས་ན། ལས་དེ་དང་རྒྱུ་མཐུན་པར་དེའི་བུས་པ་རིམ་གྲོ་བྱས་ཀྱང་འཚོ་བར་མི་འགྱུར་རོ། །འདིར་ཚིགས་<line/>
སུ་བཅད་པ། ཉེས་པར་བྱས་པའི་ལས་འབྲེལ་བས། །ཉེས་པར་བྱས་པའི་འབྲས་བུར་བརྗོད། །དེ་བཞིན་ལེགས་བྱས་འབྲས་བུ་ནི། །རྣམ་པར་སྨིན་པ་བདེ་བར་མཐོང༌། །<line/>
ལས་ཀྱི་ཐགས་པ་རིང་པོ་ཡིས། །བྱིས་པ་དམ་དུ་བཅིངས་པ་རྣམས། །མྱ་ངན་འདས་པའི་གྲོང་མཆོག་ཏུ། །འགྲོ་བར་མི་འགྱུར་ཐར་བར་དཀའ། །ཡེ་ཤེས་མཚོན་གྱིས་དེ་བཅང་<line/>
ནས༑ ༑གང་དུ་དེ་ནི་མི་འཇུག་ཅིང༌། །ངེས་པར་གྲོལ་བར་རིམས་ནད་བྲལ། །དམ་པ་མྱ་ངན་འདས་པར་འགྲོ། །ཇི་ལྟར་ཉ་དག་རྒྱས་བཅུས་ན། །བདེ་བར་ཡོངས་སུ་དབྱུང་<line/>
དུ་རུང༌། །དེ་ལྟར་སེམས་ཅན་སྲེད་བཅིངས་པ། །འཆི་བདག་གིས་ནི་ཉེ་བར་འདྲེན། །དུག་དང་བཅས་པའི་མདས་ཕོག་པའི། །རི་དྭགས་གང་དང་གར་འགྲོ་བ། །དེ་དང་<line/>
དེར་ནི་དུག་འགྲོ་སྟེ། །དེ་བཞིན་མིའི་དུག་སྲེད་པ་ཡིན། །འགྲོ་བ་འགྲོ་བར་རྗེས་འབྲང་བ། །སྲེད་པ་དུག་འདྲ་སྤང་བར་གྱིས། །ཤིང་སྐམ་མེ་ཡིས་སྲེག་པ་ལྟར། །བྱིས་<line/>
</page>
<page index="648" id="494B">པ་རྣམས་ལ་དེ་ཡིས་སྲེག །རེ་ཞིག་དགའ་སྟེ་ཤེས་པར་དཀའ། །རྣམ་པར་སྨིན་པ་མེད་པ་འདྲ། །གལ་ཏེ་བདེ་བ་ཉིད་འདོད་ན། །སྲེད་པ་དེ་ལས་ཐར་བར་གྱིས། །ཇི་ལྟར་མཆིལ་<line/>
པས་ཟིན་པ་ཡི། །ཉ་ནི་འཆི་བའི་དབང་དུ་འགྲོ་།དེ་ལྟར་སྲེད་པས་ཟིན་པ་ཡི། །མི་རྣམས་ཡི་དྭགས་དབང་དུ་འགྲོ། །ཡི་དྭགས་ཡུལ་དུ་ཡི་དྭགས་གང༌། །སྡུག་བསྔལ་བ་དག་<line/>
ཡོངས་སུ་རྒྱུག །དམྱལ་བར་སེམས་ཅན་དམྱལ་བ་རྣམས། །དེ་དག་སྲེད་པ་ཆེན་པོས་བསྐྱོད། །མི་གང་ཉོན་མོངས་ནོར་བྲལ་ཞིང༌། །གཞན་གྱི་དྲིན་གྱིས་འཚོ་བ་ཡི། །ཕལ་བ་<line/>
དེ་ནི་སྲེད་པ་ཡིས། །བསྐྱོད་ཅེས་ཐུབ་པ་རབ་ཏུ་གསུང༌། །དེ་ལྟར་དགེ་སློང་དེས་སེར་སྣ་དུག་ལྟ་བུ་ཀུན་གྱིས་བསྐྱོད་པ་དེ་དཔྱད་ནས་ཡང་འཁོར་བ་ལས་ཡིད་འབྱུང་བར་བྱེད་<line/>
དོ༑ ༑དེ་ནས་ཡང་དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་ཡི་དྭགས་ཀྱི་འཇིག་རྟེན་ལ་བརྟགས་ན། དེས་ཐོས་པ་ལས་བྱུང་བའི་ཤེས་པས་ཡི་དྭགས་ཀྱི་<line/>
ཡུལ་ན་ཡི་དྭགས་མདངས་ཟ་བ་ཞེས་བྱ་བ་ཇི་ལྟར་འདུག་པ་མཐོང་ངོ༌། །དེ་ལས་གང་གིས་དེར་སྐྱེ་བར་འགྱུར་སྙམ་ནས་དེས་ཐོས་པ་ལས་བྱུང་བའི་ཤེས་པས་བརྟགས་ན།<line/>
དང་གྲ་[?] མཛའ་བོ་ལྟར་བཅོས་པ་ངོ་གཉིས་པ་གང་གིས་འདི་ལྟར་ཁྱོད་གཡུལ་འགྱེད་པར་ཞུགས་ཤིག་དང༌། ཁྱོད་ཀྱི་ཕྱི་བཞིན་བདག་གིས་ཡང་དག་པར་བསྲུང་བར་བྱའོ་ཞེས་<line/>
</page>
<page index="649" id="495A">༄༅། །ཡོངས་སུ་བསླུས་ནས་དེ་གཟི་བྱིན་དང་མཐུ་ཉིད་སྐྱེས་སོ། །སྐྱེས་ནས་གཡུལ་འགྱེད་པར་ཞུགས་པ་དང༌། ཡོངས་སུ་གཏོང་བར་བྱེད་ཅིང་འདི་ལྟར་<line/>
དེ་འདིར་བཟུང་ན་དེའི་ནོར་གང་ཡིན་པ་དེ་དག་རྒྱལ་པོའི་འཁོར་དུ་གསོལ་ཏེ། བདག་གིར་བྱའོ་སྙམ་ནས་མི་བསླུས་པ་དེ་དེས་བསད་ན་ལུས་སླུ་བ་དེ་ལུས་དང་བྲལ་ནས་ངན་<line/>
འགྲོ་ལོག་པར་ལྟུང་བ་ཡི་དྭགས་མདངས་ཟ་བ་རྣམས་ཀྱི་ནང་དུ་སྐྱེ་བར་འགྱུར་ཏེ། དེ་ལུས་བཀྲེས་པ་དང༌། སྐོམ་པས་ཤིན་ཏུ་གདུངས་ཤིང་ལུས་མཚོན་གྱིས་རྟག་ཏུ་<line/>
གཤེགས་ལ་ལུས་ཀྱི་པགས་པ་དང༌། ཤ་དང༌། རུས་པ་རྣམ་པར་ཉམས་པ་མཚོན་ཆ་འབབ་པ་རྣམས་ཀྱི་ཕྱོགས་སུ་འགྲོ་བ་ན་གར་བབ་བབ་ཏུ་འབྲོས་སོ། །དེ་རྣམ་པ་གཞན་དུ་<line/>
འབྲོས་པ་ན། མི་མི་གཙང་པ་གང་གཞན་ནམ་མཆོད་རྟེན་སྐོར་བར་མི་བྱེད་པ་དེའི་གླགས་ཡི་དྭགས་དེས་རྙེད་ནས་དེའི་གཟི་བརྗིད་འཕྲོག་པར་བྱེད་དོ། །དེས་གལ་ཏེ་ལོ་བཅུའམ།<line/>
གལ་ཏེ་ལོ་ཉི་ཤུར་དེ་འཚོ་བར་བྱེད་དེ། དེ་ལྟར་ཤིན་ཏུ་སྡུག་བསྔལ་བར་འགྱུར་ཏེ། ཇི་སྲིད་དུ་དེའི་སྡིག་པའི་ལས་བྱས་ཤིང་བསགས་པ་ངེས་པར་མྱོང་བར་འགྱུར་བ་ལས་ཀྱི་<line/>
ཉེར་བསྡོགས་དང༌། ལས་ཀྱི་དངོས་གཞི་དང༌། ལས་ཀྱི་མཇུག་དང་ཡང་དག་པར་ལྡན་པ་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་རང་གི་ལས་ཀྱི་འབྲས་བུ་<line/>
</page>
<page index="650" id="495B">ལ་སྤྱོད་པ། རང་གིས་བྱས་པ་ལ་ཟ་བ། རང་གི་ལས་ཀྱིས་སྐྱེ་བའི་རྒྱུན་ཤིན་ཏུ་འཁོར་རོ། །དེ་ཕྱིས་ཡི་དྭགས་ཀྱི་འཇིག་རྟེན་དེ་ལས་ཐར་བར་འགྱུར་ཏེ། ཐར་ནས་ཀྱང་གལ་ཏེ་ལན་གྲངས་<line/>
གཞན་ལ་མྱོང་བར་འགྱུར་བའི་ལས་ཀྱིས་མི་རྣམས་ཀྱི་ནང་དུ་སྐྱེས་ན། ལས་དེ་དང་རྒྱུ་མཐུན་པར་དེ་ལྷ་རྟེན་གྱི་སར་འཚོ་བ་དང༌། རྟོག་གེ་པ་དང༌། ཚེགས་ཆེན་པོས་འཚོ་བ་དང༌།<line/>
གཞན་ལ་རག་ལས་པས་འཚོ་བར་འགྱུར་བ་མཐོང་ངོ༌།། །།འཕགས་པ་དམ་པའི་ཆོས་དྲན་པ་ཉེ་བར་གཞག་པ། བམ་པོ་ཉི་ཤུ་པ། དེ་ནས་ཡང་དགེ་སློང་<line/>
ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་ཡི་དྭགས་ཀྱི་འཇིག་རྟེན་ལ་བརྟགས་ན། དེས་ཐོས་པ་ལས་བྱུང་བའི་ཤེས་པས་ཡི་དྭགས་ཀྱི་ཡུལ་ན་ཡི་དྭགས་ཚངས་པའི་<line/>
སྲིན་པོ་ཞེས་བྱ་བ་ཇི་ལྟར་འདུག་པ་མཐོང་ངོ༌། །དེ་ལས་གང་གིས་དེར་སྐྱེ་བར་འགྱུར་སྙམ་ནས་དེས་ཐོས་པ་ལས་བྱུང་བའི་ཤེས་པས་བརྟགས་ན། མཆོད་སྦྱིན་ངན་པར་བྱེད་པ་<line/>
གང་གིས་སྲོག་གཅོད་པ་དང་ཡང་དག་པར་ལྡན་པ་ཤིན་ཏུ་གསོད་པར་དགའ་བའི་ཆོས་སྦྱིན་བྱས་པ་དང༌། ཟས་དང༌། སྐོམ་སོ་སོར་ཁེ་སྤོགས་བྱེད་པ་དང༌། རིན་ཆུང་ངུས་ཉོས་<line/>
ལ་རིན་ཆེན་པོར་འཚོང་བ་དང༌། ཕྲག་དོག་དང༌། སེར་སྣས་ཉམས་པ་དེ་ལུས་བྲལ་ནས་ངན་འགྲོ་ལོག་པར་ལྟུང་བ་ཡི་དྭགས་ཀྱི་འཇིག་རྟེན་ན་ལུས་བཀྲེས་པ་དང༌། སྐོམ་པས་གདུངས་<line/>
</page>
<page index="651" id="496A">༄༅། །པ་ཚངས་པའི་སྲིན་པོར་འགྱུར་རོ། །དེ་ལྟར་དེ་མིའི་གཟུགས་ཀྱིས་ཡོངས་སུ་རྒྱུག་ཅིང་སེམས་ཅན་རྣམས་ལ་ཉེ་བར་འཚེ་བར་བྱེད་དེ། དེ་སུམ་མདོའམ་<line/>
བཞི་མདོ་དབེན་པར་འདུག་གོ །འདུག་ནས་ཀྱང་གླགས་ལྟ་བ་དེ་མི་རྣམས་ལ་ཉེ་བར་འཚེ་བར་བྱེད་དོ། །ཕལ་ཆེར་བྲམ་ཟེ་འདྲ་བར་འགྱུར་ལ་དེ་ནས་མི་སྣང་བར་འགྱུར་ཞིང་ཡང་<line/>
མི་རྣམས་ལ་ཉེ་བར་འཚེ་བར་བྱེད་དོ། །ཡི་དྭགས་ལ་སེམས་པ་དག་ན་རེ། འདི་ལྟར་དེ་ནི་གདོན་གྱི་ཟིན་ཏོ་ཞེས་འཇིག་རྟེན་པ་དེ་དག་བརྗོད་དོ། །དེ་ལྟར་དེ་སྡིག་པ་དང་འབྲེལ་<line/>
ཞིང་སྡིག་བྱེད་ལ་ལུས་བཀྲེས་པ་དང༌། སྐོམ་པས་གདུངས་པ་ཡིན་ཏེ། དེ་ལྟར་ཚངས་པའི་སྲིན་པོ་དེ་ཇི་སྲིད་དུ་དེའི་སྡིག་པའི་ལས་བྱས་ཤིང་བསགས་པ་ཕྲག་དོག་དང༌། སེར་<line/>
སྣ་དང་ཡང་དག་པར་ལྡན་པ་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་ཡི་དྭགས་ཀྱི་ཡུལ་དེ་ན་གནས་པར་བྱེད་དོ། །དེ་ཕྱིས་ཡི་དྭགས་ཀྱི་འཇིག་རྟེན་དེ་ལས་ཐར་<line/>
བར་འགྱུར་ཏེ། ཐར་ནས་ཀྱང་གལ་ཏེ་ལན་གྲངས་གཞན་ལ་མྱོང་བར་འགྱུར་བའི་ལས་ཀྱིས་མིར་སྐྱེས་ན། ལས་དེ་དང་རྒྱུ་མཐུན་པར་མི་ལ་ཟ་བའམ། དེ་མཁའ་འགྲོ་མ་མིའི་<line/>
ཁྲག་འཐུང་བར་འགྱུར་བ་མཐོང་ངོ༌། །དེ་ནས་ཡང་དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་ཡི་དྭགས་ཀྱི་འཇིག་རྟེན་ལ་བརྟགས་ན། དེས་ཐོས་པ་ལས་བྱུང་<line/>
</page>
<page index="652" id="496B">བའི་ཤེས་པས་ཡི་དྭགས་ཀྱི་ཡུལ་ན་ཡི་དྭགས་མེའི་ཁུང་བུར་ཟ་བ་ཞེས་བྱ་བ་ཇི་ལྟར་འདུག་པ་མཐོང་ངོ༌། །དེ་ལས་གང་གིས་དེར་སྐྱེ་བར་འགྱུར་སྙམ་ནས་དེས་ཐོས་པ་ལས་བྱུང་བའི་<line/>
ཤེས་པས་བརྟགས་ན། ཕྲག་དོག་དང༌། སེར་སྣས་ཉམས་པ་དགེ་བའི་བཤེས་གཉེན་ལྟ་བུར་བཅོས་ནས་དགེ་འདུན་གྱི་ཟས་སྐོམ་ཟོས་ན། དེ་ལུས་དང་བྲལ་ནས་ངན་འགྲོ་ལོག་<line/>
པར་ལྟུང་བ་སེམས་ཅན་དམྱལ་བར་སྐྱེ་བར་འགྱུར་རོ། །དེ་ནས་ཤི་ནས་ཡི་དྭགས་མེའི་ཁུང་བུར་ཟ་བ་རྣམས་ཀྱི་ནང་དུ་སྐྱེ་བར་འགྱུར་རོ། །དེར་སྐྱེས་ནས་ཀྱང་ལུས་ཚལ་ཤིང་སྲེགས་<line/>
པ་འདྲ་ཞིང་ལུས་བཀྲེས་པ་དང༌། སྐོམ་པས་གདུངས་ལ། རང་གི་ལས་ཀྱིས་ཡོངས་སུ་བསླུས་པ་གཅིག་པུ་ཐམས་ཅད་དུ་རྒྱུག་པ་ན་དེའི་སྲོག་གི་འཚེ་བ་འདི་ལྟར་འགྱུར་ཏེ། གང་གི་<line/>
ཚེ་མེའི་ནང་དུ་གཞན་འགའ་ཞིག་ལྷུང་ན་ཕྱེད་ཚིག་པར་འགྱུར་ཏེ། དེ་མེ་དང་འདྲ་ཞིང་མེའི་ཆར་ལྟ་བུ་ལ་ཟའོ། །དེ་མེའི་ཁུང་བུ་དེ་དང་འདྲ་སྟེ་བཀྲེས་པ་དང༌། སྐོམ་པས་གདུངས་པ་<line/>
དེའང་མེ་དེས་ཉིས་འགྱུར་དུ་སྲེག་གོ །དེ་སྲེག་པ་ན་གང་མི་དགེ་བའི་ལས་དེ་བྱས་ཤིང་བསགས་པ་དེས་མྱོང་བར་འགྱུར་བ་དེའི་ལས་ཀྱིས་མཐུས་ངུ་སྐད་འབྱིན་ཅིང་ཀུ་ཙོ་འདོན་<line/>
ཏོ༑ ༑དེ་དེར་ཇི་སྲིད་དུ་དེའི་སྡིག་པའི་ལས་བྱས་ཤིང་བསགས་པ་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་སྡུག་བསྔལ་མྱོང་ཞིང་ཉེ་བར་སྤྱོད་པར་འགྱུར་རོ། །དེ་ལས་<line/>
</page>
<page index="653" id="497A">༄༅། །ཟད་དེ། དེ་ལས་ཐར་ནས་གལ་ཏེ་མི་རྣམས་དང༌། སོ་སོ་ཡང་དག་པར་མྱོང་བར་འགྱུར་པའི་ལས་ཀྱིས་མིར་སྐྱེས་ན། ལས་དེ་དང་རྒྱུ་མཐུན་པར་དེ་དབུལ་<line/>
ཞིང་ནད་བུ་ཅན་དུ་འགྱུར་ལ་མེས་བསྲེག་པའི་ཁུང་བུར་སྲེག་པར་འགྱུར་བ་མཐོང་ངོ༌། །དེ་ནས་ཡང་དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་ཡི་དྭགས་<line/>
ཀྱི་འཇིག་རྟེན་ལ་བརྟགས་ན། དེས་ཐོས་པ་ལས་བྱུང་བའི་ཤེས་པས་གང་གིས་སེར་སྣ་ཀུན་ཏུ་བསྟེན་ཅིང་བསྒོམས་ཏེ་མང་དུ་བྱས་པའི་ལས་ཀྱི་དངོས་གཞི་དང༌། ལས་ཀྱི་<line/>
མཇུག་ཡང་དག་པར་བླངས་པ་དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་ཡི་དྭགས་ཀྱི་འཇིག་རྟེན་སྲང་མི་གཙང་བ་རྣམས་སུ་སྐྱེ་བར་འགྱུར་བ་མཐོང་སྟེ། ཡི་དྭགས་<line/>
དེ་ལས་གང་གིས་སྐྱེ་བར་འགྱུར་སྙམ་ནས་དེས་ཐོས་པ་ལས་བྱུང་བའི་ཤེས་པས་བརྟགས་ན། དགེ་འདུན་གྱི་རིམ་གྲོ་བྱེད་པ་ཕྲག་དོག་དང༌། སེར་སྣས་ཉམས་པ་གང་གིས་བཟའ་<line/>
བ་དང༌། བཅའ་བ་ལ་སོགས་པ་ཞིམ་པོ་དག་ལ་ཡང་དག་པར་སྤྱོད་པར་བྱེད་ཅིང་ཚངས་པར་སྤྱོད་པ་དང་ལྡན་པ་གཙང་མ་རྣམས་ལ་ཁ་ཟས་ངན་པ་སྦྱིན་པར་བྱེད་ན། དེ་སྲང་<line/>
མི་གཙང་བར་ཡི་དྭགས་གནས་པ་རྣམས་ཀྱི་ནང་དུ་སྐྱེ་བར་འགྱུར་རོ། །དེར་སྐྱེས་ནས་ཀྱང་ཉིན་པར་ལུས་བལྟར་མི་མཐོང་ཞིང༌། མཚན་མོ་མཐོང་བ་ཉིད་དུ་འགྱུར་རོ། །དེ་[?]<line/>
</page>
<page index="654" id="497B">གང་གྲོང་ངམ། གྲོང་ཁྱེར་རམ། རི་བྲགས་སམ། འཚོ་སྐྱོང་གི་གནས་སམ། བྱ་རོག་གི་གནས་སམ། གཤེར་ས་ན་གནས་པ་ཀུན་གྱིས་བཤད་བ་དང༌། གཅི་བའི་ས་དང༌། གཅིག་ཏུ་<line/>
ཉལ་ཉིལ་དང༌། ལྗན་ལྗིན་གྱིས་དང༌། ཕྱིས་བསགས་པར་གྱུར་པའམ། ཀུན་ནས་སྲིན་བུས་ཁེབས་ཤིང་དྲི་ང་བ་ཤིན་ཏུ་འཇིགས་པ། སྐྱེ་བོ་ཀུན་མཐོང་མ་ཐག་ཏུ་སྐྱུག་བྲོ་<line/>
བར་འགྱུར་བ། སྲིན་བུ་ཡུན་རིང་དུ་གནས་པ། མྱགས་པ་དེར་དགེ་འདུན་གྱིས་ཁ་ཟས་ཞིམ་པོ་ཟ་བར་བྱེད་པ་ཡི་དྭགས་སུ་སྐྱེ་བར་འགྱུར་རོ། །ཤིན་ཏུ་སྡུག་བསྔལ་བ་དག་དེར་<line/>
སྐྱེས་ནས་ཀྱང་གང་ལས་ཀྱིས་བྱས་པའི་གཤིན་རྗེའི་མི་རྣམས་ཀྱི་རལ་གྲི་རབ་ཏུ་འབར་བ་ཐོགས་པ་དེ་དག་ལས་མི་གཙང་བ་དེ་དུས་ཐམས་ཅད་དུ་བཟའ་བར་མི་འཐོབ་བོ། །<line/>
གལ་ཏེ་ཟླ་བ་ཕྱེད་ན་འཐོབ་ཅིང་གལ་ཏེ་ཟླ་བ་གཅིག་ན་ཐོབ་པ་གང་ཡིན་པ་དེའང་ཚིམ་པར་མི་འཐོབ་ཅིང་ཟོས་ནས་ཀྱང་སྐྱུག་པར་འགྱུར་ཏེ། ལུས་བཀྲེས་པ་དང༌། སྐོམ་པས་<line/>
གདུངས་པ་དེ་དག་འདི་ལྟར་དུ་སྐད་འབྱིན་ཅིང་ཆོ་ངེས་འདེབས། ཕན་ཚུན་རྒྱུག་ཅིང་སྨྲེ་སྔགས་འདོན་ཏེ། ས་བོན་མི་གཙང་གྱུར་པ་ལས། ཤིན་ཏུ་མི་བཟད་ཡོངས་སུ་འགྱུར།།<line/>
སྡིག་པའི་ལས་ཀྱི་འབྲས་བུ་ནི། །རྒྱུ་དང་འདྲ་བར་མཐོང་བ་ཡིན། །སྡིག་པས་དྲངས་པའི་སྐྱེ་བོ་ནི། །མཆིལ་པས་ལོག་པར་དྲངས་པ་བཞིན། །མཆིལ་ལས་ཉ་ནི་ཐར་སྲིད་ཀྱི། །སྡིག་<line/>
</page>
<page index="655" id="498A">༄༅། །ལས་སྡིག་པ་མི་ཐར་རོ། །སྡིག་པའི་ཐག་པ་མི་བཟད་པས། །གློ་བུར་དུ་ནི་འདྲེན་པ་ན། །ཡི་དྭགས་གནས་སུ་འདྲེན་བྱེད་དེ། །བཀྲེས་དང་སྐོམ་པ་ཆེན་<line/>
པོས་བསྒྲིབས། །བཀྲེས་དང་སྐོམ་ལས་བྱུང་བའི་མེས། །མི་བཟད་གདུངས་པར་འགྱུར་བ་ལྟར། །མེ་དང་མཚོན་དང་དུག་རྣམས་ཀྱིས། །དེ་ལྟར་མི་བཟད་གདུང་མི་འགྱུར། །གང་<line/>
དུ་བདེ་བ་ཆུང་གྱུར་པ། །སྐད་ཅིག་མེད་ཅིང་ཐང་ཅིག་མེད། །ཡུད་ཙམ་མེད་ཅིང་མཚན་མོ་མེད། །རྟག་ཏུ་བདག་ནི་སྡུག་བསྔལ་བསྒྲིབས། །སྡུག་བསྔལ་གྱི་ནི་རྒྱུ་བསྟན་པས། །<line/>
སྡུག་བསྔལ་ལས་ནི་སྡུག་བསྔལ་ཐོབ། །སྡུག་བསྔལ་ལས་ནི་རྣམ་གྲོལ་ཏེ། །བདག་ལ་བདེ་བ་འབྱུང་བར་འགྱུར། །གང་དུ་བདག་ནི་རྒྱུག་པ་དེར། །འབབ་ཆུའི་དོང་དང་ཆུ་མི་<line/>
མངོན། །ལྟེང་ཀ་རྣམས་ཀྱང་བསྐམས་གྱུར་ཅིང༌། །ཆུ་བོ་དག་ཀྱང་མེད་པར་གྱུར། །བདག་ནི་རྟག་ཏུ་ཆུ་འདོད་ནས། །ས་ལ་ཡོངས་སུ་རྒྱུག་པ་ན། །བྲག་དང་ནགས་ཚལ་སྟུག་<line/>
པོར་བཅས། །ཆུ་བོ་དེ་དག་བསྐམས་པར་གྱུར། །བདག་གི་ལུས་ནི་བསྲེགས་པ་སྟེ། །བཀྲེས་དང་སྐོམ་པའི་མེ་ཡིས་གདུངས། །ལྷག་པར་སྐྱབས་སུ་འགྲོ་མེད་དེ། །ཉོན་མོངས་<line/>
ཤིན་ཏུ་མི་བཟད་འོངས། །དེ་ལྟར་རང་གི་ལས་ཀྱི་འབྲས་བུས་བསླུས་པའི་ཡི་དྭགས་དེ་ཇི་སྲིད་དུ་དེའི་སྡིག་པའི་ལས་བྱས་ཤིང་བསགས་པ་བཅོམ་ཞིང་སྤངས་ལ་ཟད་པར་མ་<line/>
</page>
<page index="656" id="498B">བྱས་པ་དེ་སྲིད་དུ་དུ་སྐད་འབྱིན་ཅིང་སྨྲེ་སྔགས་འདོན་ཏོ། །དེ་ཕྱིས་ཡི་དྭགས་ཀྱི་འཇིག་རྟེན་དེ་ལས་ཐར་བར་འགྱུར་ཏེ། ཐར་ནས་ཀྱང་གལ་ཏེ་ལན་གྲངས་གཞན་ལ་མྱོང་བར་འགྱུར་བའི་<line/>
ལས་ཀྱིས་མིར་སྐྱེས་ན་ལས་དེ་དང་རྒྱུ་མཐུན་པར་གལ་ཏེ་བུད་མེད་དམ། བུད་མེད་སྨད་འཚོང་མར་འགྱུར་རོ། །གལ་ཏེ་སྐྱེས་པར་གྱུར་ན་དེ་གྲོང་ཁྱེར་གྱི་ལྗན་ལྗིན་འཕྱག་པའམ། དེ་<line/>
བུད་མེད་ཀྱི་ཆ་བྱད་དུ་ཞུགས་ནས་དེས་ཉེ་བར་འཚོ་བར་འགྱུར་བ་མཐོང་ངོ༌། །དེ་ནས་ཡང་དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་ཡི་དྭགས་ཀྱི་གནས་ན་ཡི་དྭགས་<line/>
གཞན་གང་ཞིག་སྐྱེ་བར་འགྱུར་སྙམ་ནས་ཡི་དྭགས་ཀྱི་འཇིག་རྟེན་ལ་བརྟགས་ན། དེས་ཐོས་པ་ལས་བྱུང་བའི་ཤེས་པས་ཡི་དྭགས་ཀྱི་ཡུལ་ན་ཡི་དྭགས་རླུང་ཟ་བ་ཞེས་བྱ་བ་ཇི་ལྟར་<line/>
འདུག་པ་མཐོང་ངོ༌། །དེ་ལས་གང་གིས་དེར་སྐྱེ་བར་འགྱུར་སྙམ་ནས་དེས་ཐོས་པ་ལས་བྱུང་བའི་ཤེས་པས་བརྟགས་ན། ལྟོ་བོ་ཆེ་ལྟོ་འབའ་ཞིག་སེམས་པ། གང་གིས་དགེ་སྦྱོང་དང༌།<line/>
བྲམ་ཟེ་དང༌། ཉོན་མོངས་པ་དང༌། སྡུག་བསྔལ་པ་དག་ལ་ཉི་མ་འགའ་ཙམ་གྱི་ཟས་སྤྱིན་པར་ཁས་བླངས་ཏེ། དམ་བཅས་ནས་རྫུན་བྱས་ལ་དེ་དག་ཀྱང་དེའི་ཉིན་པར་བཀྲེས་པ་དང༌། སྐོམ་<line/>
བས་ཤིན་ཏུ་གདུངས་པར་གྱུར་ནས་རླུང་བསིལ་བས་རེག་པར་གནས་ན་རྫུན་ཟེར་ཟེར་བ་དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་ཡི་དྭགས་རླུང་ཟ་བ་རྣམས་ཀྱི་ནང་དུ་སྐྱེ་བར་འགྱུར་<line/>
</page>
<page index="657" id="499A">༄༅། །རོ༑ ༑དེར་སྐྱེས་ནས་ཀྱང་དེ་ཡོངས་སུ་རྒྱུག་པ་ན་དེའི་ཁ་ཟས་མེད་ཅིང་རེ་བ་མེད་ལ་གནས་མེད་དེ། མགོན་མེད་པ་རང་གི་སེམས་ཀྱིས་ཡོངས་སུ་བསླུས་པ་དེའི་<line/>
མིག་གི་ཡུལ་དུ་གང་ཡང་སོས་ལ་སོགས་པའི་རྫས་བཟའ་བ་དང༌། བཏུང་བ་དང༌། གནས་ཁང་དང༌། ཀུན་དགའ་རབ་ཉམས་དགའ་བ་མང་པོ་དག་རྒྱང་རིང་པོ་ནས་མཐོང་སྟེ་བཟའ་བ་<line/>
དང༑ བཏུང་བའི་དོན་དུ་དེར་རྒྱུག་གོ །དེ་དེར་རྒྱུག་པ་ནང་ལ་དུབ་པས་བཀྲེས་པ་དང༌། སྐོམ་པ་ཉིས་འགྱུར་དུ་འགྱུར་ཏེ། དེ་ཁ་གདང་བར་བྱེད་དོ། །དེའི་ཁ་གདངས་པར་རླུང་འཇུག་སྟེ། དེ་<line/>
རླུང་དེ་འབའ་ཞིག་ཁའི་ནང་དུ་སོང་བས་བཀྲེས་པ་གང་སེལ་བར་བྱེད་ཅིང་གང་གིས་ལུས་མི་གཙང་བ་དེ་འཛིན་པར་བྱེད་དོ། །དེའི་བཟའ་བ་དང༌། བཏུང་བ་དེ་དག་ཀྱང་རི་དྭགས་སྐོམ་<line/>
པས་ཕྱིན་ཅི་ལོག་ཏུ་མཐོང་བ་ལྟར་གསོབ་དང༌། གསོག་དང༌། སྙིང་པོ་མེད་པ་དང༌། མགལ་མེའི་འཁོར་ལོ་དང་འདྲ་བར་སྣང་བ་ཁོན་ཙམ་དུ་ཟད་དོ། ཇི་ལྟར་དེས་སྦྱིན་པ་སྙིང་<line/>
པོ་མེད་པ་གསོག་བྱིན་པ་དེ་བཞིན་དུ་གསོག་རྗེས་སུ་མཐོང་ངོ༌། །འདིར་ཚིགས་སུ་བཅད་པ། རྒྱུ་དང་མཐུན་པར་འབྲས་བུ་ཞེས། །བློ་གྲོས་ལྡན་པ་དེ་སྐད་གསུང༌། །རྒྱུ་དང་མི་མཐུན་<line/>
འབྲས་བུ་ནི། །ལུས་ཅན་རྣམས་ལ་སྨིན་མི་འགྱུར། །སྐྱེ་བ་ལུག་རྒྱུད་མང་པོ་ཡི། །རྒྱུ་དང་རྐྱེན་གྱིས་ཤིན་ཏུ་འབྲེལ། །འཁོར་བར་གང་གིས་སྦྲེལ་བ་ཡི། །ལུས་ཅན་འགྲོ་བའི་[?]<line/>
</page>
<page index="658" id="499B">འགྱུར་རོ། །ཤིན་ཏུ་སྤྲེལ་བ་དམ་པ་དང༌། མཆོག་ཏུ་མི་བཟད་དེ་བཀྲོལ་ནས། །གང་ན་སྡུག་བསྔལ་མི་གནས་པ། །ཞི་བ་མཆོག་ཏུ་འགྲོ་བར་འགྱུར། །དེ་ལྟར་རྒྱུ་དང་མཐུན་པའི་འབྲས་<line/>
བུ་ལ་ཉེ་བར་སྤྱོད་ཅིང་རྒྱུག་པ་ན། སེམས་བསླུས་པ་དེ་ཇི་སྲིད་དུ་དེའི་སྡིག་པའི་ལས་བྱས་ཤིང་བསགས་པ་སོ་སོ་ཡང་དག་པར་མྱོང་བར་འགྱུར་བའི་ལས་བཅོམ་ཞིང་སྤངས་ལ་<line/>
ཟད་པར་མ་བྱས་པ་དེ་སྲིད་དུ་རླུང་འབའ་ཞིག་ཟ་བའི་ལུས་བདག་ཉིད་འཛིན་པར་བྱེད་དོ། །དེ་ཕྱིས་ཡི་དྭགས་ཀྱི་འཇིག་རྟེན་དེ་ལས་ཐར་བར་འགྱུར་ཏེ། ཐར་ནས་ཀྱང་གལ་ཏེ་ལན་<line/>
གྲངས་གཞན་ལ་མྱོང་བར་འགྱུར་བའི་ལས་མི་ཡིས་སོ་སོ་ཡང་དག་པར་མྱོང་བར་འགྱུར་བའི་ལས་ཀྱིས་མིར་སྐྱེས་ན་ལས་དེ་དང་རྒྱུ་མཐུན་པར་དེ་རྟག་ཏུ་དབུལ་པོར་འགྱུར། གང་<line/>
དེ་ལ་ཤེས་བཞིན་དུ་ནོར་དང༌། བཟའ་བ་དང༌། བཏུང་བ་དང༌། སྟོན་མོ་དང༌། གནས་དང༌། ཆུ་དག་མེད་པར་འགྱུར་ཞིང་སྦྱིན་པར་མི་བྱེད་ལ་ཡིད་མི་གཅུགས་པར་འགྱུར། ཁ་ཟས་<line/>
མེད་པར་བྱས་པའི་སེམས་ནི་རེ་བ་ལ་དགའ་ཞིང་རེ་བ་མེད་པ་ལའང་དགའ་སྟེ། མངོན་པར་ཉམས་པའི་ལུས་ཤིན་ཏུ་སྡུག་བསྔལ་བར་འཚོ་བ་མཐོང་ངོ༌། །འདིར་ཚིགས་སུ་<line/>
བཅད་པ། འདིར་ནི་སྡིག་པའི་བག་ཆགས་ཀྱིས། །ཐམས་ཅད་དུ་ནི་སྡུག་བསྔལ་བྱེད། །ལུས་ཅན་རྣམས་དང་མི་མཐུན་པ། །མི་གཙང་བ་ཡི་དྲི་བཞིན་ནོ། །ཡུན་རིང་ངན་འགྲོ་བཅོམ་<line/>
</page>
<page index="659" id="500A">༄༅། །པ་ཡི༑ ༑དགེ་བའི་བག་ཆགས་དགའ་བྱེད་དེ། །མེ་ཏོག་ཉམས་ཀྱང་ཏིལ་དག་ལ། །བག་ཆགས་སྣང་བ་ཇི་བཞིན་ནོ། །དེ་ནས་ཡང་དགེ་སློང་ལས་ཀྱི་འབྲས་བུ་<line/>
རྣམ་པར་སྨིན་པ་ཤེས་པ་དེས། ཡི་དྭགས་ཀྱི་འཇིག་རྟེན་ལ་བརྟགས་ན། དེས་ཐོས་པ་ལས་བྱུང་བའི་ཤེས་པས་ཡི་དྭགས་ཀྱི་ཡུལ་ན་ཡི་དྭགས་མ་དག་མེ་ཟ་བ་ཞེས་བྱ་བ་ཇི་<line/>
ལྟར་འདུག་པ་མཐོང་ངོ༌། །དེ་ལས་གང་གིས་དེར་སྐྱེ་བར་འགྱུར་སྙམ་ནས་དེས་ཐོས་པ་ལས་བྱུང་བའི་ཤེས་པས་བརྟགས་ན། ཞལ་ཆེ་བར་བསྐོས་པ་ཕྲག་དོག་དང༌། སེར་<line/>
སྣས་འཇུངས་པ་གང་གིས་གཟུང་བར་བྱ་བ་ཉེས་པ་མེད་པ་དག་བཟུང་ནས་བཅིངས་ཏེ། བཀྲེས་པ་དང་སྐོམ་པས་ཡོངས་སུ་གནོད་པ་བྱས་ལ། དེའང་བཟུང་བའི་སྡུག་<line/>
བསྔལ་གྱིས་ཉམ་ཐག་པར་བྱས་ཤིང༌། ཤིན་ཏུ་གནོད་པར་བྱས་པ་རེ་བ་མེད་ལ་བཀྲེས་པ་དང་སྐོམ་པས་གདུབས་ནས་ཐལ་བ་ཟ་ལ། དེའི་ལས་ཀྱི་རྣམ་པར་མིན་པས་<line/>
གཞི་དེ་ལས་ཤི་བར་གྱུར་ན་ཞལ་ཆེ་བར་བསྐོས་པའི་མི་སྡིག་པའི་ལས་དེའི་མཐུས་ལུས་དང་བྲལ་ནས་ངན་འགྲོ་ལོག་པར་ལྟུང་བ་ཡི་དྭགས་མདག་མེ་ཟ་བ་རྣམས་ཀྱི་ནང་དུ་སྐྱེ་བར་<line/>
འགྱུར་རོ། །ལས་མི་བཟད་པ་དེ་ལྟར་བདེ་ལ་རྣམ་པར་སྨིན་པ་སྡུག་བསྔལ་མི་འདོད་པ། མི་སྡུག་པ། ཡིད་དུ་མི་འོང་བ་དུག་ནག་པོ་ལྟ་བུ་དང་འདྲེས་པའི་མཐུས་དེ་རྟག་ཏུ་དུར་ཁྲོད་ཀྱི་མདག་<line/>
</page>
<page index="660" id="500B">མེ་ལ་ཟ་ཡང་མདག་མེ་དེས་ཚིམ་པར་མི་འགྱུར་རོ། །དེ་མདག་མེའི་ཟས་དེས་ལུས་ཀྱི་མེ་ཤིན་ཏུ་ཚ་བ་ཅུང་ཟད་ཞི་བར་བྱེད་དེ། མེ་ལ་ཆུས་བསད་པ་བཞིན་ནོ། །དེ་ལྟ་བས་ན་དུག་ནག་པོ་ལྟ་བུ་དང༌། ཤིན་ཏུ་རྩེ་<line/>
རྩེ་བས་ཆོག་སྟེ། ནག་པོ་དང་འདྲེས་པ་སྤངས་ན་འདོད་ཆགས་དང་བྲལ་བར་འགྱུར་རོ། །གང་དུ་བྱིས་པ་ནག་པོའི་དབང་དུ་སོང་བ་དག་ནི་མེའི་སྡུག་བསྔལ་བསིལ་བར་གྱུར་ཀྱང་སྡུག་བསྔལ་ནི་མེ་གཞན་གྱིས་<line/>
དཔེ་བྱ་བར་ནུས་པ་གང་ཡང་མེད་དོ། །དེ་ལྟར་དེ་ཇི་སྲིད་དུ་དེའི་སྡིག་པའི་ལས་སོ་སོ་ཡང་དག་པར་མྱོང་བར་འགྱུར་བ་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་ཡི་དྭགས་ཀྱི་ཡུལ་དེ་ན་<line/>
གནས་སོ། །དེ་ཕྱིས་ཡི་དྭགས་ཀྱི་ཡུལ་དེ་ལས་ཐར་བར་འགྱུར་ཏེ། ཐར་ནས་ཀྱང་མི་དང༌། སོ་སོ་ཡང་དག་པར་མྱོང་བར་འགྱུར་བའི་ལས་ཀྱིས་མིར་སྐྱེས་ན། ལས་དེ་དང་རྒྱུ་མཐུན་པར་དེ་རི་འོར་གང་<line/>
དུ་ལོ་ཉེས་བྱུང་ཞིང་གསོག་ཟ་བ་རྣམས་ཀྱི་ནང་དུ་སྐྱེ་བར་འགྱུར་ལ། རེས་འགའ་ཡང་ཁ་ཟས་ཞིམ་པོར་མི་འགྱུར་ཞིང་རྟག་ཏུ་ཁ་ཟས་ལན་ཚྭ་མེད་པར་འགྱུར་བ་མཐོང་ངོ༌། །དེ་ནས་ཡང་དགེ་<line/>
སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་ཡི་དྭགས་ཀྱི་འཇིག་རྟེན་ལ་བརྟགས་ན། དེས་ཐོས་པ་ལས་བྱུང་བའི་ཤེས་པ་དེས་ཡི་དྭགས་ཀྱི་ཡུལ་ན་ཡི་དྭགས་དུག་ཟ་བ་ཞེས་བྱ་བ་རང་<line/>
བཞིན་གྱིས་དུག་ཟ་བ་ཇི་ལྟར་འདུག་པ་མཐོང་ངོ༌། །དེ་ལས་གང་གིས་དེར་སྐྱེ་བར་འགྱུར་སྙམ་ནས་དེས་ཐོས་པ་ལས་བྱུང་བའི་ཤེས་པས་བརྟགས་ན། སེར་སྣས་ཉམས་པ་གང་གིས་ནོར་རྫས་ཀྱི་ཕྱིར་<line/>
</page>
<page index="661" id="501A">༄༅། །ཕ་རོལ་དག་ལ་དུག་བླུད་ལ་དེའང་ཤི་ན། དུག་ལྡུད་ལྡུད་པ་ལུས་དང་བྲལ་ནས་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་ཡང་སོས་སུ་སྐྱེ་བར་འགྱུར་རོ། །<line/>
དེ་ནས་ཐར་ནས་ཀྱང་ཡི་དྭགས་དུག་ཟ་བ་རྣམས་ཀྱི་ནང་དུ་སྐྱེ་བར་འགྱུར་ཏེ། དེ་རི་འབིགས་བྱེད་ཀྱི་རི་སུལ་དང༌། རི་ཡོངས་འདུའི་རི་སུལ་དང༌། རི་ཁ་བ་ཅན་གྱི་རྩེ་མོ་དང༌། རི་མ་ལ་ཡའི་གསེབ་<line/>
གང་ཡིན་པ་དེ་དག་དང༌། རིའི་རྩེ་མོ་དུག་མང་ཞིང་ཆུ་མེད་པ་དང༌། སྦྲུལ་གནས་པའི་དགོན་པ་དང༌། གྲང་ལྷགས་ཆེ་བའི་དགོན་པ་དོག་ཅིང་ཤིན་ཏུ་འཇིགས་པ་དང༌། ཤིང་ལྗོན་པ་ཡལ་ག་<line/>
འཕྱང་བ་མེད་པ་དང༌། རྡོ་ངན་པ་འབའ་ཞིག་ཡོད་པ་དང༌། སེངྒེ་དང༌། སྟག་གིས་གསོད་པ་ཤིན་ཏུ་འཇིགས་པ་གང་ཡིན་པ་དེ་དག་ཏུ་སྐྱེ་བར་འགྱུར་རོ། །དེར་སྐྱེས་ནས་ཀྱང་གྲང་བའི་དུས་སུ་གྲང་<line/>
བ་བརྒྱ་འགྱུར་མྱོང་བར་འགྱུར་ལ། ཚ་བའི་དུས་སུ་ཚ་བ་བརྒྱ་འགྱུར་མྱོང་བར་འགྱུར་རོ། །ལས་བྱས་པ་ཚ་བའི་དུས་སུ་ཞག་ལྔར་མེའི་ཆར་པ་ལུས་རྣམས་ལ་འབབ་ཅིང༌། གྲང་བའི་དུས་སུ་ཞག་ལྔར་<line/>
ལྷགས་པ་ཆར་པ་ལྟ་བུར་བབ་བོ། །ཉེས་པར་བྱས་པའི་ལས་དེས་མེ་མདག་དེ་དག་དང་མི་དགའ་བ་དགོན་པ་ལྟ་བུ་དེ་དག་གི་ནང་ན་ལུས་བཀྲེས་པ་དང༌། སྐོམ་པས་གདུངས་པ་དག་ཀུ་ཅོ་འདོན།<line/>
དུ་སྐད་འབྱིན། ཆོ་ངེས་འདེབས། སྨྲེ་སྔགས་འདོན་ཏེ། ལུས་བཀྲེས་པ་དང༌། སྐོམ་པས་གདུངས་པ་དག་ལ་དུག་གི་རེག་པ་ལྕགས་ཀྱི་ཐུ་ལུམ་རབ་ཏུ་འབར་བ་ལྟ་བུ་གང་ཡིན་པ་དེ་དག་མིད་<line/>
</page>
<page index="662" id="501B">པར་བྱེད་དོ། །མིད་མ་ཐག་ཏུ་ཤིའོ། །དེ་ནས་ཡང་ཉེས་པར་བྱས་པའི་ལས་དེས་སྐྱེ་བར་འགྱུར་ཏེ། སྐྱེས་ནས་ཀྱང་བཀྲེས་པ་དང༌། སྐོམ་པ་དེ་སྡུག་བསྔལ་ཉིས་འགྱུར་བས་ལྷག་པར་མྱོང་བར་འགྱུར་<line/>
རོ༑ ༑དེ་ལྟར་དེ་དུ་སྐད་འབྱིན་པ་ན། བྱའི་མཆུ་རྣོན་པོས་ཀྱང་དེའི་མིག་ཕྱུང་ནས་ཟ་བར་བྱེད་དེ། དེ་ཕྱིར་ཞིང་སྡུག་བསྔལ་གྱིས་ཉམ་ཐག་ནས་དུ་སྐད་འབྱིན། ཀུ་ཅོ་འདོན། ཆོ་ངེས་འདེབས་སོ། །<line/>
མིག་ཕྱུང་བ་དེ་དག་སྐྱེ་བར་འགྱུར་ལ་དེ་ནས་ཡང་འབྱིན་པར་བྱེད་དེ། དེ་ལྟར་ཇི་སྲིད་དུ་དེའི་སྡིག་པའི་ལས་བྱས་ཤིང་བསགས་པ་སོ་སོ་ཡང་དག་པར་མྱོང་བར་འགྱུར་བ་བཅོམ་ཞིང་<line/>
སྤངས་ལ་ཟད་པར་མ་བྱས་པ་དེ་སྲིད་དུ་སྡུག་བསྔལ་མྱོང་བར་འགྱུར་རོ། །དེ་ཕྱིས་ཡི་དྭགས་ཀྱི་འཇིག་རྟེན་དེ་ལས་ཐར་བར་འགྱུར་ཏེ། ཐར་ནས་ཀྱང་གལ་ཏེ་ལན་གྲངས་གཞན་ལ་མྱོང་བར་འགྱུར་<line/>
བའི་ལས་ཀྱིས་མིར་སྐྱེས་ན། ལས་དེ་དང་རྒྱུ་མཐུན་པར་དེ་ལམ་པོ་ཆེ་དང༌། །བཞི་མདོར་འཚོ་བར་འགྱུར། དུག་ལྡུད་ལྡུད་པའི་ལས་ཀྱི་ལྷག་མ་དེས་ཡང་དེའི་སྲོག་ཆད་པར་འགྱུར་<line/>
བ་མཐོང་ངོ༌། །དེ་ནས་ཡང་དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་ཡི་དྭགས་ཀྱི་འཇིག་རྟེན་ལ་བརྟགས་ན། དེས་ཐོས་པ་ལས་བྱུང་བའི་ཤེས་པས་ཡི་<line/>
དྭགས་ཀྱི་ཡུལ་ན་ཡི་དྭགས་དགོན་པ་འདུག་པ་ཞེས་བྱ་བ་ཇི་ལྟར་འདུག་པ་མཐོང་ངོ༌། །དེ་ལས་གང་གིས་དེར་སྐྱེ་བར་འགྱུར་སྙམ་ནས་དེས་ཐོས་པ་ལས་བྱུང་བའི་ཤེས་པས་<line/>
</page>
<page index="663" id="502A">༄༅། །བརྟགས་ན། ཆོམ་རྐུན་པ་གང་གིས་འབྲོག་དགོན་པ་ཆེན་པོ་དང༌། ཆུ་མེད་པ་དང༌། ཤིན་ཏུ་དོག་པ་དང༌། ཉི་མའི་འོད་ཀྱིས་ཀུན་ཏུ་ཚ་བ་<line/>
དག་ཏུ་ལྟེང་ཀ་དང༌། །ནགས་ཚལ་དག་གི་ལམ་བྱས་ནས་ཆོམ་རྐུན་པ་དེ་དག་གིས་ལྟེང་ཀ་དེ་དག་འཛེག་པར་བྱེད་དེ། འདི་ལྟར་བདག་ཅག་གིས་འདིར་འགྲོན་པོ་འོངས་ཏེ་<line/>
སྐོམ་གྱི་གདུངས་ཤིང་མཐུ་ཆུང་བ་དག་ནོར་རྫས་ཀྱི་ཕྱིར་གསད་པར་བྱའོ་སྙམ་ནས་དེ་དག་ཕྲག་དོག་དང༌། །སེར་སྣས་ཉམས་ཤིང་སྦྱིན་པ་དང་བྲལ་བ་དག་གིས་དེ་ལྟར་<line/>
འགྲོན་པོ་དེ་དེག་གསོད་པར་བྱེད་དོ། །དེ་དག་ལུས་དང་བྲལ་ནས་ངན་འགྲོ་ལོག་པར་ལྟུང་བ་ཡི་དྭགས་དགོན་པ་ན་འདུག་པ་རྣམས་ཀྱི་ནང་དུ་སྐྱེ་བར་འགྱུར་རོ། །དེར་<line/>
སྐྱེས་ནས་ཀྱང་མར་མེའི་ཤིང་ལྟར་འབྲོག་རབ་ཏུ་འབར་བ་རྣམས་ཀྱི་ནང་ཉིད་དུ་ཉི་མའི་གདུང་བས་གདུངས་ཏེ་མགོན་འདོད་པ། སྐྱབས་འདོད་པ། དཔུང་གཉེན་འདོད་<line/>
པ་དག་ཆུ་དང༌། །བཟའ་བའི་ཕྱིར་རྒྱུག་ཅིང་ཀུ་ཅོ་འདོན་ཏོ། །དེ་དག་ལས་ཀྱི་ཉེས་པ་དེས་རྒྱང་རིང་པོ་ན་རི་དྭགས་སྐོམ་པ་ལྟ་བུར་ཆུ་དྭང་བ་འདྲ་བ་ཞིག་ཡོད་པར་མཐོང་ངོ༌། །དེ་<line/>
དག་གི་དེ་མཐོང་སྟེ་ཆུ་རྙེད་དོ་སྙམ་ནས་རྒྱུག་སྟེ། རེ་བ་དང་བཅས་པའི་སེམས་ཀྱིས་ངལ་བ་གྲངས་སུའང་མི་རྩི་བ་ན་དེ་ཇི་ལྟ་ཇི་ལྟར་རྒྱུག་པ་དེ་ལྟར་རི་དྭགས་སྐོམ་པ་ལྟ་<line/>
</page>
<page index="664" id="502B">བུར་ངོ་བོ་ཉིད་ཀྱིས་གསོག་ཏུ་འདུག་པ་དེ་དག་ག་ལ་ཞིག་ཐོབ་པར་འགྱུར། དེ་དག་ངལ་བའི་ཉེས་པས་རྩྭ་དར་བྷའི་རྩེ་མོས་རྐང་བའི་རྟིང་པ་དག་ཏུ་ཟུག་ནས་འགྱེལ་<line/>
ཞིང་ན་ནས་ཁ་ཅིག་འཆི་བའི་དུས་བྱེད་དོ། །དེ་ནས་ཡང་ལས་ཀྱི་ལྷག་མ་དེས་ཡང་འཚོ་བར་འགྱུར་ཏེ། དེ་ལྟར་ལུས་བཀྲེས་པ་དང༌། །སྐོམ་པ་བཅུ་འགྱུར་གྱིས་གནས་པར་<line/>
བྱེད་དོ། །བྱ་རོག་དང༌། འུག་པ་དང༌། བྱ་རྒོད་བརྒྱ་སྙེད་ཀྱིས་ལུས་དང༌། །མིག་དག་ཅན་ཅོན་དུ་འཐོག་ཅིང་ཟ་སྟེ། རུས་པ་ལ་ཐུག་གི་བར་དུ་འབིགས་པར་བྱེད་དོ། །མགོན་<line/>
མེད་པ། དཔུང་གཉེན་པ་དེ་དག་སྡུག་བསྔལ་སུམ་འགྱུར་གྱིས་ཤིན་ཏུ་སྡུག་བསྔལ་ཏེ། ཕན་ཚུན་དེར་སོང་ནས་འདི་ལྟར་སྨྲེ་སྔགས་འདོན་ཏེ། བྱ་རོག་འུག་པ་ཐམས་ཅད་<line/>
ནས། །རྡོ་རྗེ་ཆེན་པོའི་མཆུ་རྣོན་གྱིས། །མངོན་པར་གཙེས་སོ་སྐྱབས་མེད་ཅིང༌། །བདེ་བར་བལྟ་བར་མི་མཐོང་ངོ༌། །ཇི་ལྟར་བདག་གིས་འགྲོན་པོ་བཅོམ། །དེ་ཡི་ལས་དེ་<line/>
ཉེ་བར་གནས། །འདི་ནི་གཟུགས་བརྙན་ལྟ་བུ་སྟེ། །དེ་བཞིན་འབྲས་བུ་འདིར་འོངས་སོ། །ལས་ཀྱི་ཞགས་པས་བཅིངས་གྱུར་ཅིང༌། །ལས་ཀྱི་ཐག་པས་གནོད་པར་བྱས། །<line/>
ལས་ཟད་མ་གྱུར་བར་དུ་ནི། །དཔུང་གཉེན་བྱེད་པ་མི་མཐོང་ངོ༌། །སྐྱེ་བོ་ལས་ཀྱིས་ཁྲིད་བྱེད་ཅིང༌། །ལས་ཀྱིས་ཡོངས་སུ་འདྲེན་པར་བྱེད། །གང་དུ་ལས་ནི་རྣམ་སྨིན་པ།<line/>
</page>
<page index="665" id="503A">༄༅། །དེར་ནི་ལས་ཀྱིས་འཕེན་པར་བྱེད། །གནས་གསུམ་དུ་ནི་ལས་ཀྱིས་འཕངས། །འཁོར་ལོ་བཞིན་དུ་རྟག་ཏུ་འཁྱམ། །དེ་ལྟ་བས་ན་དགེ་བྱ་ཞེས།།<line/>
སྡིག་པ་མི་ཕན་རྟག་ཏུ་སྤོངས། །སྡིག་པ་གང་དག་མི་འདོད་ཅིང༌། །དེ་དག་མེ་དང་འདྲ་བར་མཐོང༌། །བཀྲེས་དང་སྐོམ་པའི་མེས་གདུངས་པ། །དེ་ནི་ཡི་དྭགས་གནས་<line/>
སུ་ཁྲིད། །སྐོམ་པའི་སྡུག་བསྔལ་འབྱུང་བ་ནི། །ཡང་དང་ཡང་དུ་རབ་ཏུ་འཕེལ། །བདག་ནི་མེ་ཡི་ཕྲེང་བ་ཡིས། །མཆེད་པའི་རི་དང་འདྲ་བར་འགྱུར། །རི་ལ་མེ་འབར་ཆུ་བོ་ཡི། །<line/>
རྒྱུན་གྱིས་ཐམས་ཅད་གསད་ནུས་ཀྱི། །རྒྱ་མཚོའི་རླུང་གིས་བདག་གི་མེ། །འདི་ནི་གསད་པར་མི་ནུས་སོ། །ལས་ཀྱི་ཤིང་སྐམ་བྱུང་ནས་སུ། །སྲེད་པའི་རླུང་གིས་གྲོགས་<line/>
བྱས་ཏེ། །བདག་ནི་ཀུན་ནས་ཡོངས་བསྐོར་ནས། །ལས་ཀྱི་མེ་ཡིས་ཤིན་ཏུ་བསྲེགས། །ཚུལ་ཁྲིམས་བརྩོན་འགྲུས་ཡེ་ཤེས་ཆུ། །སྦྱིན་པའི་སྣོད་ནི་རབ་བཟུང་ནས།།<line/>
སྲིད་གསུམ་རྗེས་འགྲོ་ལས་ཀྱི་མེ། །བདག་ཉིད་ཆེན་པོས་འཇིག་པར་བྱེད། །གང་དག་ལས་ཀྱི་དབང་སོང་ཞིང༌། །ལས་གསུམ་གྱིས་ནི་ཡོངས་སུ་བསྒྱུར། །གསུམ་ཉིད་<line/>
ཀྱིས་ནི་རྨོངས་པ་དག །དེ་ནི་གནས་གསུམ་རྒྱུ་བར་བྱེད། །ལས་དབང་སུམ་ཅུ་རྩ་དྲུག་དང༌། །བཞི་བཅུར་སོང་ཞིང་རྣམ་པར་རྒྱུ། །དགུ་བཅུ་རྩ་བརྒྱད་མ་བཅོམ་<line/>
</page>
<page index="666" id="503B">པ༑ ༑ཁམས་གསུམ་དུ་ནི་དེ་འགྲོའོ། །གང་དག་བརྒྱ་རྩ་བརྒྱད་ཤིས་ཤིང༌། །བཅུ་གཉིས་དོན་ལ་སེམས་པ་པོ། །ཆོས་དང་ཆོས་མིན་རྣམ་ཤེས་གང༌། །དེ་དག་བདེ་བ་མཐའ་<line/>
ཡས་སོ། །མཚན་ཉིད་གཉིས་ཀྱི་རྣམ་ཤེས་ཤིང༌། །བརྒྱད་གཉིས་ཡོངས་སུ་ཤེས་པ་པོ། །བཅུ་དྲུག་སྐྱེ་བ་རིགས་པ་གང༌། །སྐྱེ་བོ་དེ་ནི་སྡིག་པས་བསྲེགས། །བརྟན་པོ་ལམ་གཉིས་<line/>
ལྟ་བ་དང༌། །གཞི་རྣམས་ཡོངས་སུ་མཐར་ཕྱིན་ཅིང༌། །ཆུ་བོ་བཞི་ལས་རྣམ་གྲོལ་བ། །མཁས་པ་དེ་ནི་སྡིག་པ་བསྲེགས། །ལམ་བརྒྱད་དེ་ཉིད་འཇུག་རིག་ཅིང༌། །སྟོབས་བཅུ་<line/>
དག་ནི་མཐོང་བ་དང༌། །སྡུག་བསྔལ་གཉིས་ཀྱི་རྒྱུ་རིག་པ། །བཟོད་པ་མེད་པའི་གནས་སུ་འགྲོ། །གང་དག་བདེན་གཉིས་ཕ་རོལ་ཕྱིན། །དྲན་པ་བཞི་ལ་རྣམ་པར་དཔྱོད། །<line/>
བརྟན་པོ་དུས་གསུམ་དོན་སེམས་པ། །དེ་ནི་བདུད་ཀྱི་དབང་མི་འགྲོ། །དཀར་པོའི་ཆོས་ནི་རྣམ་སྤངས་ཤིང༌། །རང་གི་ལས་ཀྱི་འབྲས་བུས་རྨོངས། །དེ་ནི་བདག་གི་སྡིག་ལས་<line/>
ཀྱིས། །ཡི་དྭགས་འཇིག་རྟེན་འདིར་ཕྱིན་ཏོ། །དེ་ལྟར་ཡི་དྭགས་དེ་དག་གི་ནང་ནས་ཁ་ཅིག་སྔོན་དགེ་བའི་ལས་ཅུང་ཟད་བྱས་པས་ཤེས་རབ་ཤིན་ཏུ་རྣོ་བར་འགྱུར་ཏེ། དེ་ལ་<line/>
དམིགས་པར་གྱུར་པའི་ཡི་དྭགས་དེ་དག་ལ་དེ་སྐད་དུ་རྗེས་སུ་བསྟན་ཏོ། །རྗེས་སུ་བསྟན་ནས་ཀྱང་ཇི་སྲིད་དུ་དེའི་སྡིག་པའི་ལས་བྱས་ཤིང་བསགས་པ་བཅོམ་ཞིང་སྤངས་ལ་<line/>
</page>
<page index="667" id="504A">༄༅། །ཟད་པར་མ་བྱས་པ་དེ་སྲིད་དུ་རང་གི་སྡུག་བསྔལ་སོ་སོར་མྱོང་བར་བྱེད་དོ། །དེ་ཕྱིས་ཡི་དྭགས་ཀྱི་འཇིག་རྟེན་དེ་ལས་ཐར་འགྱུར་ཏེ། ཐར་ནས་ཀྱང་གལ་ཏེ་ལན་<line/>
གྲངས་གཞན་ལ་མྱོང་བར་འགྱུར་བའི་ལས་ཀྱིས་མི་རྣམས་དང་སྐལ་པ་མཉམ་པར་མིར་སྐྱེས་ན། ལས་དེ་དང་རྒྱུ་མཐུན་པར་དེ་ཡི་དྭགས་ཀྱི་བརྟུལ་ཞུགས་དང༌། ཡི་དྭགས་ཀྱི་<line/>
རྗེས་སུ་འབྲང་བར་འགྱུར་བ་མཐོང་ངོ༌། །དེ་ནས་ཡང་དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་ཡི་དྭགས་ཀྱི་འཇིག་རྟེན་ལ་བརྟགས་ན། དེས་ཐོས་པ་ལས་བྱུང་<line/>
བའི་ཤེས་པས་ཡི་དྭགས་ཀྱི་ཡུལ་ན་ཡི་དྭགས་དུར་ཁྲོད་ན་འདུག་པ་ཞེས་བྱ་བ་ཇི་ལྟར་གནས་པ་མཐོང་ངོ༌། །དེ་ལས་གང་གིས་དེར་སྐྱེ་བར་འགྱུར་སྙམ་ནས་དེས་ཐོས་པ་ལས་བྱུང་<line/>
བའི་ཤེས་པས་བརྟགས་ན། སེམས་ཅན་སེར་སྣས་ཉམས་པ་གང་གིས་སངས་རྒྱས་ལ་གཞན་གྱིས་མེ་ཏོག་ཕུལ་བ་དག་དེས་བརྐུས་སོ། །བརྐུས་ནས་ཀྱང་ཁེ་འདོད་པའི་ཕྱིར་བཙོངས་<line/>
ན་དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་ལུས་བཀྲེས་པ་དང༌། སྐོམ་པས་གདུངས་པ་ཡི་དྭགས་དུར་ཁྲོད་ན་འདུག་པ་རྣམས་ཀྱི་ནང་དུ་སྐྱེ་བར་འགྱུར་རོ། །དུར་ཁྲོད་ན་འདུག་<line/>
པ་དེ་དག་གི་ཁ་ཟས་ནི། འདི་ལྟ་སྟེ། དུར་ཁྲོད་ཀྱི་ཕྱག་དར་གང་ཡང་རུང་བ་དུ་བའི་རྒྱུན་མེད་པ་དེ་ལ་དེ་དག་ཟླ་བ་གཅིག་གི་བར་དུ་ཟ་ཞིང་འདུག་ལ། དེ་ནས་ཁ་ཟས་མེད་པར་<line/>
</page>
<page index="668" id="504B">འཁོད་དོ། །རྟག་ཏུ་དེའི་མགོ་ལྕགས་ཀྱི་ཕྲེང་བ་རབ་ཏུ་འབར་བས་བཅིངས་ཤིང་དེ་གང་ནས་གང་དུ་སྐྱེས་པའི་ཀླད་པར་རབ་ཏུ་འཇུ་བར་བྱེད་ལ། མགོའི་ཐོད་པའང་སྲེག་པར་བྱེད་དོ། །ལྕགས་<line/>
ལས་བྱས་པའི་ཕྲེང་བ་གཉིས་པས་ཀྱང་དེའི་མིད་པ་བཅིངས་ཤིང་དེས་དེའི་མིད་པ་དང༌། བྲང་ཡང་སྲེག་སྟེ། གང་སངས་རྒྱས་ཀྱི་མེ་ཏོག་བརྐུས་པའི་རྒྱུ་དེས་ན་ཡན་ལག་དང༌། ཉིང་ལག་<line/>
ཐམས་ཅད་ཀྱི་ནང་དུ་མེ་དེ་དག་གསོད་ནས་སྲེག་པར་བྱེད་དོ། །ལུས་ཀྱང་སྲིན་བུས་ཡོག་ཅིང་སྡུག་བསྔལ་མི་བཟད་པས་ཉམ་ཐག་ལ་སྲིན་པོ་གཞན་ཞིག་དུར་ཁྲོད་དེར་འོངས་ནས་དེས་<line/>
ཀྱང་དེ་དག་ཐོ་བ་དང༌། རལ་གྲི་དང༌། གཏུན་ཤིང་རྣམས་ཀྱིས་ཀུན་ནས་ཕྱེ་མར་རློག་གོ །དེ་དུ་སྐད་འབྱིན་ཅིང་སྨྲེ་སྔགས་འདོན་པ་ན་སྡུག་བསྔལ་གསུམ་གྱིས་ཉམ་ཐག་སྟེ། བཀྲེས་པ་<line/>
དང་སྐོམ་པའི་སྡུག་བསྔལ་དང༌། ལྕགས་ཀྱི་ཕྲེང་བའི་སྡུག་བསྔལ་དང༌། གཞན་གྱི་རལ་གྲི་དང༌། ཐོ་བས་བརྡེགས་པའི་སྡུག་བསྔལ་ཏེ། དེ་ལྟར་དེ་དག་མྱོང་ཞིང་ཉེས་པར་བྱེད་<line/>
པ་དེ་འབྲལ་བར་བྱེད་ལ་སྨྲེ་སྔགས་འདོན་པ་ན་འདི་ལྟར་ཚིགས་སུ་བཅད་དེ་སྨྲས་པ། བཀྲེས་དང་སྐོམ་པའི་སྡུག་བསྔལ་དང༌། །གཉིས་པ་མེ་ཡི་སྡུག་བསྔལ་འབྱུང༌། །གསུམ་<line/>
པ་ཐོ་བ་རལ་གྲི་ཡི། །སྡུག་བསྔལ་དེ་ནི་བདག་གིས་མྱོང༌། །རང་གི་སེམས་དང་ལས་ཀྱིས་སུ། །འདིར་ནི་བསླུས་ཤིང་ཡོངས་སུ་རྨོངས། །ཡི་དྭགས་གནས་སུ་སྐྱེས་གྱུར་ཅིང༌། །མཛའ་བཤེས་<line/>
</page>
<page index="669" id="505A">༄༅། །གཉེན་དང་བྲལ་བར་གྱུར། །སྟོབས་དང་བྲལ་བའི་ལས་དག་གི །ཞགས་པ་ཡིས་ནི་ཁྲིད་པ་ན། །བཤེས་གཉེན་བུ་དང་ཆུང་མ་དང༌། །རྩ་ལག་གིས་<line/>
ཀྱང་སྐྱོབ་མི་བྱེད། །ཇི་ལྟར་ལས་བཞིན་སྐྱོབ་གཞན་མེད། །རྣམ་པ་གསུམ་ནི་བདག་གིས་མྱོང༌། །སྦྱིན་དང་ཚུལ་ཁྲིམས་ཐོས་དང་གཞན། །རྣམ་པ་གསུམ་ནི་ཡོངས་སུ་བསྒྲགས།།<line/>
གཏི་མུག་དྲ་བས་བསྒྲིབས་པ་འདིར། །བདག་གིས་ངན་བྱས་གང་མ་བྱས། །མི་བཟད་རྒྱུར་ནི་གྱུར་པ་ཡི། །ལས་རྣམས་ཀྱི་ནི་འབྲས་བུ་འོངས། །ཤིན་ཏུ་མི་བཟད་ཡི་དྭགས་<line/>
ཡུལ༑ ༑སྡིག་ལས་གལ་ཏེ་བདག་གྲོལ་ན། །ཡང་དང་ཡང་དུ་སྡིག་པའི་ལས། །བདག་གིས་ནམ་ཡང་མི་བྱའོ། །དེ་ལྟར་ཡི་དྭགས་སྨྲེ་སྔགས་འདོན་པ་དེ་དག་ཇི་སྲད་དུ་དེའི་<line/>
སྡིག་པའི་ལས་བྱས་ཤིང་བསགས་པ་སོ་སོ་ཡང་དག་པར་མྱོང་བར་འགྱུར་བ་བཅོམ་ཞིང་སྤང་ལ་ཟད་པར་མ་བྱས་པ་དེ་སྲིད་དུ་དེར་སྡུག་བསྔལ་ཆེན་པོ་དེས་གནོད་ཅིང་ཡིད་ལ་<line/>
བཅགས་པར་འགྱུར་རོ། །དེ་ཕྱིས་ཡི་དྭགས་ཀྱི་འཇིག་རྟེན་དེ་ལས་ཐར་བར་འགྱུར་ཏེ། ཐར་ནས་ཀྱང་གལ་ཏེ་མི་རྣམས་དང༌། སོ་སོ་ཡང་དག་པར་མྱོང་བར་འགྱུར་བ་ལན་གྲངས་<line/>
གཞན་ལ་མྱོང་བར་འགྱུར་བའི་ལས་ཀྱིས་མི་རྣམས་དང་སྐལ་བ་མཉམ་པར་མི་རྣམས་ཀྱི་ནང་དུ་སྐྱེས་ན། ལས་དེ་དང་རྒྱུ་མཐུན་པར་དེ་གཏུམ་ཞིང་དུར་ཁྲོད་ཀྱི་གོས་ཀྱིས་འཚོ་<line/>
</page>
<page index="670" id="505B">བར་འགྱུར་བ་མཐོང་ངོ༌། །དེ་ནས་ཡང་དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་ཡི་དྭགས་ཀྱི་འཇིག་རྟེན་ལ་བརྟགས་ན། དེས་ཐོས་པ་ལས་བྱུང་བའི་ཤེས་པས་ཡི་དྭགས་<line/>
ཀྱི་ཡུལ་ན་ཡི་དྭགས་ཤིང་གི་ནང་ན་གནས་པ་ཞེས་བྱ་བ་ཇི་ལྟར་འདུག་པ་མཐོང་ངོ༌། །དེ་ལས་གང་གིས་དེར་སྐྱེ་བར་འགྱུར་སྙམ་ནས་དེས་ཐོས་པ་ལས་བྱུང་བའི་ཤེས་པས་བརྟགས་<line/>
ན༑ གང་གིས་དགེ་འདུན་གྱི་འཚོ་བའི་ཤིང་ལྗོན་པའམ། དེ་བཞིན་དུ་སྐྱེ་བོ་བཀྲེས་པ་དང༌། སྐོམ་པ་དང༌། ལུས་ངལ་བ་ཀུན་གྱི་འཚོ་བའི་དོན་དུ་རྫིང་བུ་དང༌། ཁྲོན་པ་བྱས་པ་དེ་<line/>
དག་སེར་སྣས་ཉམས་པ་དེ་མ་རུང་བར་བྱས་སམ། ཤིང་སྐམ་འདོད་པའི་ཕྱིར་འདི་ལྟར་འདི་དག་ནི་བདག་གི་ཤིང་བྱའོ་སྙམ་ནས་གཅོད་པར་བྱེད་ཅིང་དེ་དེ་བཞིན་དུ་བྱེད་ན། ལུས་དང་<line/>
བྲལ་ནས་ངན་འགྲོ་ལོག་པར་ལྟུང་བ་ཡི་དྭགས་ཤིང་གི་ནང་ན་འདུག་པར་འགྱུར་རོ། །དེར་སྐྱེས་ནས་ཀྱང་དེའི་ལས་ཀྱིས་ཤིང་གསེབ་ཏུ་སྐྱེས་པ་དེ་ཤིན་ཏུ་གྲང་བ་དང༌། ཚྭ་བས་གནོད་<line/>
དེ༑ ཇི་ལྟར་སྲིན་བུ་ཤིང་སྐམ་གྱི་ནང་དུ་སྐྱེས་པ་ཐམས་ཅད་ནས་གནོད་པ་བཞིན་ནོ། །ཤིན་ཏུ་སྡུག་བསྔལ་བས་ཉམ་ཐག་པ་དེ་གལ་ཏེ་བརྒྱ་ལ་སྡུག་བསྔལ་དེ་རྩེ་ཞིལ་བར་བྱེད་ན་དེ་<line/>
ཤིང་སྐམ་གྱི་གསེབ་ན་སྲིན་བུ་མར་ཀོ་ཏ་ཀ་དང༌། ཨ་ཤོ་ཏ་ར་རྣམས་ཀྱིས་ཟ་ཞིང་དེའི་ཟས་སུ་འགྱུར་རོ། །གང་ཁ་ཅིག་གིས་བསམས་ནས་གཏོར་མ་གཏོར་ན་དེས་དེའི་སྲོག་འཚོ་བར་<line/>
</page>
<page index="671" id="506A">༄༅། །བྱེད་དེ། ཡི་དྭགས་ཀྱི་ཡུལ་དེ་ན་ཇི་སྲིད་དུ་དེའི་སྡིག་པའི་ལས་བྱས་ཤིང་བསགས་པ་སོ་སོ་ཡང་དག་པར་མྱོང་བར་འགྱུར་བ་བཅོམ་ཞིང་སྤངས་ལ་<line/>
ཉམས་པར་མ་བྱས་པ་དེ་སྲིད་དུ་སྡུག་བསྔལ་རབ་ཏུ་མི་བཟད་པ་དེ་མྱོང་བར་འགྱུར་རོ། །དེས་ཕྱིས་ཡི་དྭགས་ཀྱི་ཡུལ་དེ་ལས་ཐར་བར་འགྱུར་ཏེ། ཐར་ནས་ཀྱང་གལ་ཏེ་ལན་གྲངས་<line/>
གཞན་ལ་མྱོང་བར་འགྱུར་བའི་ལས་ཀྱིས་མི་རྣམས་དང་སྐལ་པ་མཉམ་པར་མིར་སྐྱེས་ན། ལས་དེ་དང་རྒྱུ་མཐུན་པར་དེ་ཚལ་དང༌། རྩྭ་དང༌། སྨན་དང༌། ནགས་ཁྲོད་དང༌།<line/>
ཤིང་སྐམ་དང༌། མེ་ཏོག་གིས་སྲོག་འཚོ་སྟེ། འཚོ་བ་གཞན་ལ་རག་ལས་ཤིང་ཤིན་ཏུ་སྡུག་བསྔལ་བར་འགྱུར་བ་མཐོང་ངོ༌། །དེ་ནས་ཡང་དགེ་སློང་ལས་ཀྱི་འབྲས་བུ་རྣམ་<line/>
པར་སྨིན་བ་ཤེས་པ་དེས་ཡི་དྭགས་ཀྱི་འཇིག་རྟེན་ལ་བརྟགས་ན། དེས་ཐོས་པ་ལས་བྱུང་བའི་ཤེས་པས་ཡི་དྭགས་ཀྱི་ཡུལ་ན་ཡི་དྭགས་ལམ་གྱི་བཞི་མདོན་གནས་པ་ཞེས་བྱ་<line/>
བ་ཇི་ལྟར་འདུག་པ་མཐོང་ངོ༌། །དེ་ལས་གང་གིས་དེར་སྐྱེ་བར་འགྱུར་སྙམ་ནས་དེས་ཐོས་པ་ལས་བྱུང་བའི་ཤེས་པས་བརྟགས་ན། རྐུན་པོ་གཞན་ལ་གནོད་པ་བྱ་བའི་བློ་དང༌། སེར་<line/>
སྣས་ཉམས་པ་གང་གིས་ཟས་དང༌། སྐོམ་པ་རྣོགས་ཤིང་དེ་འགྲོན་པོ་དག་གི་ཟས་དང༌། སྐོམ་མ་བྱིན་ནས་དགོད་ལ་དེ་དག་ཀྱང་གནས་དེར་ཤིན་ཏུ་སྡུག་བསྔལ་བར་གྱུར་ནས་<line/>
</page>
<page index="672" id="506B">རྐུན་པོ་དེ་ལས་ཀྱི་མཐུ་དེས་ཤི་ནས་ལམ་གྱི་བཞི་མདོ་ན་གནས་པའི་ཡི་དྭགས་སུ་འགྱུར་རོ། །ཕ་རོལ་གྱི་ཡིད་གཅུགས་པ་བཅོམ་པའི་ལས་དེའི་མཐུས་སོག་ལེ་དག་འབྱུང་བར་<line/>
འགྱུར་ཏེ། དེ་དག་གིས་ཉིན་གཅིག་བཞིན་དུ་དེའི་ལུས་བཀྲེས་པ་དང༌། སྐོམ་པས་གདུངས་པ་དེ་རྣམ་པ་བཞིར་གཅོད་པར་བྱེད། གཤེག་པར་བྱེད། ཡན་ལག་རྣམས་གཏུབ་<line/>
པར་བྱེད་དོ། །གང་གི་ཚེ་སྐྱེ་བོ་དག་འཇིག་པར་འགྱུར་བ་དེའི་ཚེ་བྱིས་པ་ཕལ་པ་བྱིས་པའི་རང་བཞིན་ཅན་ལས་དང༌། འབྲས་བུ་མངོན་པར་མི་ཤེས་ཤིང་འབྲས་བུ་དང༌། རྒྱུ་ངན་པ་ལ་ལྟ་<line/>
བ་དེ་དག་དེའི་ཚེ་ལམ་གྱི་བཞི་མདོར་གཏོར་མ་འཐོར་བར་བྱེད་དེ། འདི་ལྟར་འདིས་ནད་པའི་ནད་རབ་ཏུ་ཞི་བར་འགྱུར་རོ་སྙམ་ནས་གཏོར་མ་དེ་ལམ་གྱི་བཞི་མདོ་དེ་དག་ཏུ་འཐོར་<line/>
བར་བྱེད་དོ། །དེ་དེས་དགའ་བར་འགྱུར་ཏེ། དེས་སྲོག་འཚོ་བར་འགྱུར་ཞིང་དེས་གནས་པར་འགྱུར་ལ་དེས་སོ་སོར་སྟོན་པར་བྱེད་དེ། ཇི་སྲིད་དུ་དེ་སྡིག་པའི་ལས་བྱས་ཤིང་བསགས་<line/>
པ་སོ་སོ་ཡང་དག་པར་མྱོང་བར་འགྱུར་བ་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་ཡི་དྭགས་ཀྱི་ཡུལ་དེར་གནས་སོ། །དེ་ཕྱིས་ཡི་དྭགས་ཀྱི་འཇིག་རྟེན་དེ་ལས་ཐར་བར་<line/>
འགྱུར་ཏེ། ཐར་ནས་ཀྱང་གལ་ཏེ་ལན་གྲངས་གཞན་ལ་མྱོང་བར་འགྱུར་བའི་ལས་དང༌། མི་རྣམས་དང༌། སྐལ་བ་མཉམ་པར་སོ་སོ་ཡང་དག་པར་མྱོང་བར་འགྱུར་བའི་ལས་ཀྱིས་མིར་སྐྱེས་<line/>
</page>
<page index="673" id="507A">༄༅། །ན་ལས་དེ་དང༌། རྒྱུ་མཐུན་པར་དེ་རིགས་ངན་པ་ཕྱུགས་གསོད་པ་བྱེད་པར་འགྱུར་བ་མཐོང་ངོ༌། །དེ་ནས་ཡང་དགེ་སློང་ལས་ཀྱི་འབྲས་བུ་རྣམ་པར་སྨིན་པ་<line/>
ཤེས་པ་དེས་ཡི་དྭགས་ཀྱི་འཇིག་རྟེན་ལ་བརྟགས་ན། དེས་ཐོས་པ་ལས་བྱུང་བའི་ཤེས་པས་ཡི་དྭགས་ཀྱི་ཡུལ་ན་ཡི་དྭགས་བདུད་ཀྱི་རིས་ཞེས་བྱ་བ་ཇི་ལྟར་འདུག་པ་མཐོང་<line/>
ངོ༑ ༑དེ་ལས་གང་གིས་དེར་སྐྱེ་བར་འགྱུར་སྙམ་ནས་དེས་ཐོས་པ་ལས་བྱུང་བའི་ཤེས་པས་བརྟགས་ན། ལས་ངན་པས་འཚོ་བ། གཡོས་གཞན་ལ་གནོད་པར་བྱེད་པ། །རྒྱུ་<line/>
ངན་པ་དང༌། ལྟ་བ་ངན་པའི་མཐའ་ལ་དེ་ཉིད་ཡིན་ནོ་བར་མངོན་པར་ཞེན་པ་གང་གིས་ལམ་བཟང་པོ་སུན་པར་བྱས་ན། དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་ཡི་དྭགས་<line/>
བདུད་ཀྱི་རིས་རྣམས་ཀྱི་ནང་དུ་སྐྱེ་བར་འགྱུར་རོ། །དེར་སྐྱེས་ནས་ཀྱང་རྟག་ཏུ་དགེ་སློང་བསམ་གཏན་གྱི་ཟས་ཀྱིས་གནས་པ་རྣམས་ཀྱི་སེམས་རྙོག་པ་ཅན་དུ་བྱེད། རྣམ་<line/>
པར་འཚེ་བར་བྱེད། སྒྲ་བོ་ཆེ་འདོན་པར་བྱེད། དེ་རྨི་ལམ་དུ་བགེགས་དག་བྱེད་དེ། དམ་པའི་ཆོས་ལ་སྡང་བ་ནི་བདུད་ཀྱི་དབང་དུ་འགྲོ་བར་འགྱུར་རོ། །དེ་ལྟར་ཡང་དག་པ་<line/>
མ་ཡིན་པའི་ལམ་དུ་ཞུགས་པ་དེ་ནི་ཚེ་འདི་ལ་མྱོང་བར་འགྱུར་བ་ཡི་དྭགས་ཀྱི་ཡུལ་དུ་སྐྱེ་བར་འགྱུར་ཏེ། ཁ་ཟས་ནི་ལྕགས་ཀྱི་ཐུ་ལུམ་ཟ་བར་འགྱུར་རོ། །དེ་དེ་དག་གིས་སྲེག་<line/>
</page>
<page index="674" id="507B">ཅིང་ཤིན་ཏུ་སྡུག་བསྔལ་བ་མྱོང་བ་ན། ཤིན་ཏུ་སྡུག་བསྔལ་བ་དེ་ལས་སྐྱོ་བར་མི་བྱེད་དེ། དེ་དེ་ནས་ཤི་ནས་སེམས་ཅན་དམྱལ་བའི་ནང་དུ་སྐྱེ་བར་འགྱུར་རོ། །དེ་ནས་བསྐལ་པ་<line/>
མང་པོ་ཞིག་གིས་མི་ལུས་ཐོབ་པར་འགྱུར་ཏེ། གལ་ཏེ་བསྐལ་པ་ཁྲི་འམ། གལ་ཏེ་བསྐལ་པ་ཉི་ཁྲིས་འཐོབ་ལ། དེ་ལྟར་ངེས་པར་ངན་སོང་གསུམ་རྣམས་སུ་འཚེད་དོ། །སྲེག་གོ།<line/>
ཟའོ༑ ༑གལ་ཏེའང་དེ་ནས་ལན་གྲངས་གཞན་ལ་མྱོང་བར་འགྱུར་བའི་ལས་ཀྱིས་གཉའ་ཤིང་གི་བུ་གར་རུས་སྦལ་འཇུག་པ་ལྟ་བུར་མི་རྣམས་དང་བསྐལ་པ་མཉམ་པར་མིར་སྐྱེས་<line/>
ན༑ ལས་ད་དང་རྒྱུ་མཐུན་པར་དེ་ལོང་བ་དང༌། འོན་པ་དང༌། ལྐུགས་པ་དང༌། དྲན་པ་ཉམས་པ་དང༌། ནད་དུ་མས་ལུས་ཉམས་པ་དང༌། ཤིན་ཏུ་དབུལ་བར་འགྱུར་བ་མཐོང་ངོ༌། །དེ་ནས་<line/>
ཡང་དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་ཡི་དྭགས་ཀྱི་འཇིག་རྟེན་ལ་བརྟགས་ན། དེས་ཐོས་པ་ལས་བྱུང་བའི་ཤེས་པས་འདི་ལྟར་ཡི་དྭགས་ཀྱི་འཇིག་རྟེན་<line/>
ལས་ཀྱི་འབྲས་བུ་རྣམ་པར་སྨིན་པའི་བྱེ་བྲག་གིས་ཡི་དྭགས་ཀྱི་འགྲོ་བ་རགས་པ་དེ་ཙམ་དག་ནི་མཐོང་ན་འཁོར་འབུམ་ཕྲག་དུ་མ་ནི་མ་མཐོང་སྟེ། གང་རྒྱ་མཚོའི་མཐའི་བར་<line/>
རྣམས་དང༌། གང་རྒྱ་མཚོའི་གླིང་རྣམས་དང༌། གང་ཛམྦུའི་གླིང་རྣམས་དང༌། ནུབ་ཀྱི་བ་ལང་སྤྱོད་པ་དང༌། ཤར་གྱི་ལུས་འཕགས་དང༌། བྱང་གི་སྒྲ་མི་སྙན་ལ་སོགས་པའི་<line/>
</page>
<page index="675" id="508A">༄༅། །གླིང་ཆེན་པོ་རྣམས་ཀྱི་བར་ན་གནས་པ་དེ་དག་གི་མིང་གི་རྣམ་གྲངས་ཙམ་ཤེས་སོ། །སྲིན་པོ་དང༌། ཤ་ཟ་དང༌། གྲུལ་བུམ་དེ་དག་གི་ལས་ཀྱི་འབྲས་<line/>
བུ་རྣམ་པར་སྨིན་པ་དག་ནི་ཤིན་ཏུ་ཕྲ་བར་ཤེས་པར་བྱ་སྟེ། གང་ལས་གང་གིས་དེར་སྐྱེས། ཁ་ཟས་ནི་ཅི་ཟ། སྤྱོད་པ་ནི་ཅི་ཡིན། རྒྱུ་ནི་ཅི་ཞིག་ཡིན་སྙམ་མོ། །དེ་དག་གི་གནས་ན་སེམས་ནི་སྤྲེའུ་<line/>
ལྟར་སྡོམ་པ་མེད་པར་རྣམ་པར་གཡོ་ལ། བ་ལང་གི་རྣ་བ་འགུལ་ཞིང་ལྡོག་བ་ཆུ་ཤིང་ཚལ་དུ་ཞུགས་ན་རྣ་བ་ཤིན་ཏུ་འགུལ་བ་ལྟར་ནི་རབ་ཏུ་རྒྱུག། བུམ་པ་རྡོལ་བ་ལྟར་ཡུལ་ཐམས་<line/>
ཅད་ལ་ནི་ཁྱབ། རླུང་ཆེན་པོས་རྡུལ་བསླང་བ་ལྟར་ཤིན་ཏུ་གཡོ་བར་ནི་བྱེད། སེང་གེ་དང༌། སྟག་དང༌། སྦྲུལ་གདུག་པ་དག་པས་ཀྱང་ཤིན་ཏུ་གདུལ་ནི་དཀའ། གང་གཡོས་པ་ནི་དེའི་<line/>
ཕ་རོལ་ཏུ་འབྲས་བུ་དེ་དང་མཐུན་པར་ཐོབ་སྟེ། སེམས་ཅན་རྣམས་ཀྱི་སེམས་ཀུན་ནས་ཉོན་མོངས་པ་ལས་ནི་ཀུན་ནས་ཉོན་མོངས་ལ། སེམས་རྣམ་པར་བྱང་བ་ལས་ནི་རྣམ་<line/>
པར་གྲོལ་བར་འགྱུར་ཏེ་ཤེས་པར་དཀའོ། །སེམས་ནི་རྒྱལ་པོ་འདྲ་ལ། དབང་པོ་རྣམས་ནི་ཞབས་འབྲིང་བ་ལྟ་བུ་ཡིན་ཏེ། དེ་ལ་རག་ལས་པ་ནི་ལས་ཡིན་ལ། ལས་ལ་རག་ལས་<line/>
པ་ནི་འབྲས་བུ་ཡིན། འབྲས་བུ་ལ་རག་ལས་པ་ནི་འགྲོ་བ་ལྔ་དག་ཡིན་ནོ། །སེམས་འཁྲུལ་འཁོར་མཁན་འདྲ་ཞིང་ལུས་ནི་འཁྲུལ་འཁོར་འདྲལ། དབང་པོ་རྣམས་དང༌། དབང་པོའི་དོན་<line/>
</page>
<page index="676" id="508B">ནི་སྐུད་པ་འདྲ་སྟེ། སེམས་མ་དུལ་བ་དེ་ནི་ངན་སོང་དུ་འགྲོ་ལ། ཤིན་ཏུ་དུལ་ཞིང་ལེགས་པར་ཡོངས་སུ་སྦྱང་བ་བྱས་པ་ནི་ལྷ་དང༌། མིའི་འགྲོ་བར་འགྲོ་བ་དང༌། གཡོ་བ་མེད་པའི་གནས་མྱ་<line/>
ངན་ལས་འདའ་བར་འགྲོའོ་སྙམ་སྟེ། དེ་ལྟར་དགེ་སློང་དེ་སེམས་ཀྱི་རྣམ་པ་ཤིན་ཏུ་ཕྲ་བ་ལ་རྣམ་པར་སྤྱོད་དོ། །རྣམ་པར་དཔྱད་ནས་འཁོར་བ་རྣམས་ལ་ཤིན་ཏུ་སྐྱོ་བ་སྐྱེས་ཏེ། སེམས་<line/>
ཅན་དམྱལ་བ་འཁོར་དང་བཅས་པ་དག་ལ་སྐྱེ་ལ། དེ་ལྟར་ཡང་ཡི་དྭགས་ཀྱི་འཇིག་རྟེན་དག་ལ་ལྷག་པར་ཤིན་ཏུ་སྐྱོ་སྟེ། སྡུག་བསྔལ་འཕགས་པའི་བདེན་པ་རྟོགས། སྡུག་བསྔལ་<line/>
འཕགས་པའི་ལམ་རྟོགས་ཤིང་ལམ་བཟང་པོ་དང༌། ལམ་ལ་གནས་པ་རྟོགས་སོ། །ཡི་དྭགས་ཀྱི་ལེའུ་སྟེ་གཉིས་པ་རྫོགས་སོ།། །།དེ་ནས་ཡང་རྣལ་འབྱོར་སྤྱོད་པ་ནང་<line/>
གི་ཆོས་ལ་ཆོས་ཀྱི་རྗེས་སུ་ལྟ་ཞིང་གནས་པ་འདི་ལྟར་དགེ་སློང་ལས་ཀྱི་འབྲས་བུའི་དེ་ཁོ་ན་ཉིད་མཐོང་བ་དེས་སེམས་ཅན་དམྱལ་བ་འཁོར་དང་བཅས་པ་རྣམས་ལ་བརྟགས་ཤིང་<line/>
འགྲོ་བ་གཉིས་པ་ལའང་བརྟགས་ན་འཁོར་བ་མི་ཟད་པ་ཡང་དག་པ་ཇི་ལྟ་བ་བཞིན་མཐོང་སྟེ་ཡིད་ལའང་འཇོག་པར་བྱེད་དོ། །འདི་ལྟར་དགེ་སློང་དེ་བདུད་ཀྱི་ཡུལ་ན་མི་གནས་ཤིང༌།<line/>
དེ་མྱ་ངན་ལས་འདས་པའི་མཐའ་ལ་གནས་ལ་དེའི་སྤྲོ་བ་མི་ལྡོག་སྟེ། འབྲས་བུར་གྱུར་པས་གཞན་བཅོ་ལྔ་པ་ལ་ཞུགས་སོ། །དེ་ཞུགས་པ་དང་ས་བླའི་གནོད་སྦྱིན་དག་དགའ་<line/>
</page>
<page index="677" id="509A">༄༅། །ནས་བར་སྣང་ལ་རྒྱུ་བའི་གནོད་སྦྱིན་རྣམས་ལ་བསྙད་དོ། །དེ་དག་གིས་ཀྱང་རྒྱལ་ཆེན་བཞི་རྣམས་ལའོ། །དེ་དག་གིས་ཀྱང་སུམ་ཅུ་རྩ་གསུམ་པ་རྣམས་<line/>
ལའོ༑ ༑སུམ་ཅུ་རྩ་གསུམ་པ་རྣམས་ཀྱིས་ཀྱང་འཐབ་བྲལ་བ་རྣམས་ལའོ། །འཐབ་བྲལ་བ་རྣམས་ཀྱིས་ཀྱང་དགའ་ལྡན་པ་རྣམས་ལའོ། །དགའ་ལྡན་པ་རྣམས་ཀྱིས་ཀྱང་འཕྲུལ་<line/>
དགའ་བ་རྣམས་ལའོ། །འཕྲུལ་དགའ་བ་རྣམས་ཀྱིས་ཀྱང་གཞན་འཕྲུལ་དབང་བྱེད་པ་རྣམས་ལའོ། །དེ་ལྟར་འདོད་པའི་ཁམས་ཀྱི་སྒྲ་དག་གཟུགས་ཀྱི་ཁམས་སུའང་གྲག་<line/>
པ་ནས་ཚངས་རིས་ལ་སོགས་པའི་བར་དག་དང༌། འོད་གསལ་གྱི་བར་རྣམས་སུ་སྒྲ་གྲག་སྟེ། འདི་ལྟར། ཀྱེ་ལྷ་དག །ཛམྦུའི་གླིང་དུ་རིགས་ཀྱི་བུ་ཆེ་གེ་མོ་ཞིག་དང༌། གྲོང་<line/>
མང་གེ་མོ་ཞིག་དང༌། གྲོང་ཁྱེར་ག་གེ་མོ་ཞིག་དང༌། གྲོང་རྡལ་ཆེ་གེ་མོ་ཞིག་དང༌། ཡུལ་མང་གེ་མོ་ཞིག་ན་མིང་ག་གེ་མོ་ཞིག་ཅེས་བྱ་བ་སྐྲ་དང་ཁ་སྤུ་བྲེགས་ནས་གོས་དུར་<line/>
སྨྲིག་བགོ་ས་ཏེ་དད་པས་ཁྱིམ་ནས་ཁྱིམ་མེད་པར་རབ་ཏུ་བྱུང་ངོ༌། །དེ་བདུད་ཀྱི་གཞི་དང་ལྷན་ཅིག་གནས་པར་མི་འདོད་ལ་དེའི་ཡུལ་གྱི་དངོས་པོའང་མི་འདོད། བདུད་ཀྱི་<line/>
སྡེ་ནི་འཇོམས་པར་བྱེད། བདུད་ཀྱི་གཡོག་ནི་འཇིག་པར་བྱེད། ཉོན་མོངས་པའི་རི་ནི་ཤིན་ཏུ་གཡོ་བར་བྱེད། དམ་པའི་ཆོས་ཀྱི་ལམ་དུ་ནི་འཇུག་པར་བྱེད། དེའི་འོད་<line/>
</page>
<page index="678" id="509B">ནི་རབ་ཏུ་འབྱུང་བར་འགྱུར་ཏེ། དེ་ལྟར་ས་གཞན་བཅོ་ལྔ་པ་ལ་ཞུགས་སོ། །དེ་ཐོས་ནས་འོད་གསལ་གྱི་ལྷ་རྣམས་དགའ་སྟེ། ལྷ་གཞན་དག་ལ་སྨྲས་པ། འདི་ལྟར། ཀྱེ་ལྷ་དག །<line/>
བདག་ཅག་ནི་མཆོག་ཏུ་དགའ་སྟེ། གང་བདུད་ཀྱི་ཕྱོགས་ནི་དམའོ། །དམ་པའི་ཆོས་ཀྱི་ཕྱོགས་ནི་མངོན་པར་མཐོའོ། །བདུད་ཀྱི་འཁོར་ནི་ཡོངས་སུ་ཉམས་སོ། །དམ་པའི་ཆོས་ཀྱི་<line/>
ཆུ་བོ་ནི་རབ་ཏུ་འབབ་བོ། །མུ་སྟེགས་ཀྱི་མཚོ་ནི་རྣམ་པར་སྐེམས་སོ། །འདོད་ཆགས་དང༌། ཞེ་སྡང་དང༌། གཏི་མུག་རྣམས་ནི་རབ་ཏུ་རྩེ་ཞིལ་ལོ། །ཆོས་མ་ཡིན་པའི་ཕྱོགས་ནི་<line/>
ཞིག་གོ །དམ་པའི་ཆོས་ཀྱི་ཕྱོགས་ནི་རབ་ཏུ་འཕེལ་ལོ། །འཁོར་བ་ནི་འཇིག་སྟེ། ཀྱེ་དེ་དག་བདག་ཅག་གིས་ཐོས་ནས་མཆོག་ཏུ་དགའོ། །དེ་ལྟར་དམ་པའི་ཆོས་ཀྱི་སྒྲ་འོད་གསལ་<line/>
གྱི་ལྷའི་རིས་ཀྱི་བར་དུ་གཅིག་ནས་གཅིག་ཏུ་གྲག་སྟེ། དགེ་སློང་དེ་བརྩོན་འགྲུས་ནི་བརྩམས། སེམས་ནི་དགེ་ཞིང་མི་གཡོ་ལ་བརྟན། གཡོ་མེད་ཅིང་དྲང་པོའི་རང་བཞིན་ཅན་ཡིན་<line/>
ཏེ༑ དེ་ལྟར་དེའི་དགེ་བའི་སྒྲ་མྱ་ངན་ལས་འདས་པའི་གྲོང་ཁྱེར་གྱི་སྔོན་དུ་འདྲེན་པར་བྲག་གོ །དེ་ནས་ཡང་དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་སེམས་ཅན་<line/>
དམྱལ་བའི་ལས་ཀྱི་ཆོས་ཀྱི་རྣམ་པར་སྨིན་པ་ཡང་དག་པ་ཇི་ལྟ་བ་བཞིན་ཤེས་ཤིང་སེམས་ཅན་དམྱལ་བ་རྣམས་ཀྱི་འཁོར་བརྒྱ་སུམ་ཅུ་རྩ་དྲུག་གི་ཚེ་རིང་བ་དང༌། ཚེའི་ལྷག་པའི་<line/>
</page>
<page index="679" id="510A">༄༅། །ཚད་དང་བཅས་པ་དེའང་ཡང་དག་པ་ཇི་ལྟ་བ་བཞིན་ཤེས་ནས་འགྲོ་བ་གཉིས་པ་ལའང་རྟོག་པར་བྱེད་དེ། ཡི་དྭགས་རྣམ་པ་ཡོད་པ་ཡང་མདོར་བསྡུ་<line/>
ན་རྣམ་པ་སུམ་ཅུ་རྩ་དྲུག་ཡོད་པ་ལ་རྟོག་པར་བྱེད་དོ། །རིམ་པར་འཁོད་པའི་དེ་དག་གི་དེ་ཁོ་ན་ཉིད་ལ་རྟོག་སྟེ། དེས་ཐོས་པ་ལས་བྱུང་བའི་ཤེས་པས་དུད་འགྲོའི་རྣམ་པ་<line/>
བྱེ་བ་སུམ་ཅུ་རྩ་བཞི་མཐོང་ནས། འདི་ལྟར་འགྲོ་བ་ལྔ་དག་ནི་སེམས་ཀྱི་ཁ་ན་ལས་ཤིང་རག་ལུས་པ་ཡིན་ལ་ཕལ་ཆེར་ཀུན་ཀྱང་ཆ་བྱད་དང༌། གཟུགས་དང༌། འགྲོ་བ་དང༌།<line/>
ཁ་ཟས་སྣ་ཚོགས་འཆང་བ། མཐུན་པ་དང༌། མི་མཐུན་པ་དང༌། སྡང་བ་དང༌། མི་སྡང་བ་དང༌། བཤེས་པ་དང༌། མི་བཤེས་པ་དང༌། ལྷན་ཅིག་སྤྱོད་པ་དང༌། ལྷན་ཅིག་མི་སྤྱོད་པའི་<line/>
རིགས་ཅན་དག་ཡིན་ནོ། །དེ་དག་གི་ནང་ནས་འདབ་མ་ཡོད་པར་གྱུར་པ་ནི་འདི་ལྟ་སྟེ། རིགས་ཀྱི་ཚོགས་དང༌། བྱའི་ཚོགས་བྱ་རོག་དང༌། དང་པ་ལ་སོགས་པ་ཡིན་ཏེ། མཐུན་<line/>
བ་དང༌། མི་མཐུན་པར་གྱུར་པ་དག་ནི་འདི་ལྟར་ཝ་དང༌། ཁྱི་ལྟ་བུ་སྟེ་དེ་ལ་སོགས་པའོ། །སྡང་བ་དང༌། མི་སྡང་བ་དག་ནི། འདི་ལྟ་སྟེ། བྱ་རོག་དང༌། འུག་པ་དང༌། རྟ་དང༌། མ་ཧེ་<line/>
དང༑ སྦྲུལ་དང༌། ནེའུ་ལེ་ལ་སོགས་པ་ལྟ་བུ་དག་གོ །དེ་ལ་སྲོག་ཆགས་དག་ལས་གང་གིས་ཆ་བྱད་དང༌། གཟུགས་དང༌། འགྲོ་བ་དང༌། ཁ་ཟས་སྣ་ཚོགས་སུ་འགྱུར་སྙམ་ནས་<line/>
</page>
<page index="680" id="510B">དེས་ཐོས་པ་ལས་བྱུང་བའི་ཤེས་པས་བརྟགས་ན། འདི་ལྟར་སྲོག་ཆགས་དག་སེམས་སྣ་ཚོགས་དང༌། སྲོག་ཆགས་དག་རག་ལས་པ་དང༌། ལས་རྣམ་པ་སྣ་ཚོགས་བྱེད་དེ། དེ་<line/>
དག་གི་འགྲོ་བ་རྣམ་པ་སྣ་ཚོགས་སུ་འགྱུར་ཞིང་ཁ་ཟས་རྣམ་པ་སྣ་ཚོགས་སུ་འགྱུར་རོ། །དེ་ལ་གང་མཐུན་པ་དང༌། མི་མཐུན་པའི་རྒྱུ་གང་ཡིན་སྙམ་ནས་དེ་དག་གི་ལས་ལ་རྣམ་<line/>
པར་དཔྱོད་དེ། དེས་ཐོས་པ་ལས་བྱུང་བའི་ཤེས་པས་བརྟགས་ན། མིར་གྱུར་པ་གང་གིས་ལྟ་བ་ལོག་པའི་བསྟན་བཅོས་བརྗོད་ལ་མཁས་པ་ང་རྒྱལ་ཅན་གཉིས་པས་ཀྱང་བསྟན་<line/>
བཅོས་ངན་པ་གཉིས་པ་བརྗོད་ན། དེ་གཉིས་ཀྱི་ཐོས་པ་དེ་དོན་མེད་པ་དང༌། བདེ་བ་མ་ཡིན་པ་དང༌། བདེ་འགྲོར་འགྲོ་བ་མ་ཡིན་ཏེ། བསྟན་བཅོས་ངན་པ་དང༌། རྒྱུ་ངན་པ་དང༌། ལྟ་<line/>
བ་ངན་པའི་མཐའ་དེ་གཉིས་ཀྱིས་ཕན་ཚུན་དགའ་བར་བྱེད་ན། དེ་གཉིས་ཤི་ནས་སེམས་ཅན་དམྱལ་བ་རྣམས་ཀྱི་ནང་དུ་སྐྱེ་བར་འགྱུར་རོ། །གལ་ཏེ་དུད་འགྲོ་རྣམས་ཀྱི་ནང་དུ་<line/>
སྐྱེས་ན་དེའི་ཚེ་མཐུན་བ་དང༌། མི་མཐུན་པའི་རྒྱུས་ཕན་ཚུན་རབ་ཏུ་སྡང་བར་འགྱུར། འདི་ལྟ་སྟེ། སྦྲུལ་དང༌། ནེའུ་ལེ་དང༌། རྟ་དང༌། མ་ཧེ་དང༌། བྱ་རོག་དང༌།<line/>
འུག་པ་དག་ལྟ་བུའོ། །དེ་ནས་ཡང་དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་དུད་འགྲོའི་འཇིག་རྟེན་ལ་རྟོག་པར་བྱེད་དེ། རྒྱུ་གང་དང༌། ལས་གང་གིས་དུད་འགྲོ་<line/>
</page>
<page index="681" id="511A">༄༅། །དག་ལྷན་ཅིག་སྤྱོད་པའི་གྲོགས་སུ་འགྱུར་སྙམ་ནས། དེས་ཐོས་པ་ལས་བྱུང་བའི་ཤེས་པས་བརྟགས་ན། འཁོར་བ་ལ་མངོན་པར་ཆགས་པའི་སྦྱིན་<line/>
བདག་གང་གིས་འདི་ལྟར་ལས་འདིས་ནི་བདག་དུད་འགྲོའི་སྐྱེ་གནས་གཞན་དག་ཏུ་སྐྱེས་ནའང་ཁྱོད་བདག་གི་ཁྱིམ་ཐབ་ཏུ་འགྱུར་ཞིང་བདག་ཀྱང་ཁྱོད་ཀྱི་ཆུང་མར་གྱུར་ཅིག་<line/>
སྙམ་ནས་སྦྱིན་པ་བྱིན་ན། དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་དུད་འགྲོ་བདེ་བ་རྣམས་ཀྱི་ནང་དུ་སྐྱེ་བར་འགྱུར་ཏེ། འདི་ལྟ་སྟེ། ཤང་ཤང་ཏེའུ་དང༌། ཐིབ་དང༌།<line/>
ངུར་པ་དེ་དག་ལས་ཡོངས་སུ་བྱས་པའི་རྒྱུས་འཁྲིག་པ་ལ་དགའ་བ་ཡིན་ནོ། །དེ་ནས་ཡང་དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་ཝ་ལ་སོགས་པའི་མི་མཐུན་<line/>
པ་ལ་རྟོག་པར་བྱེད་དེ། དེ་དག་ལས་གང་གིས་ཝ་དང༌། ཁྱི་དག་ཏུ་སྐྱེ་བར་འགྱུར་སྙམ་ནས་དེ་ཐོས་པ་ལས་བྱུང་བའི་ཤེས་པས་བརྟགས་ན། གང་གིས་མཁས་པ་དང༌། སྡོམ་<line/>
པ་དང་ལྡན་པ་རྣམས་ཀྱི་ཁ་ཟས་ཞིམ་པོ་ཕྲོགས་ཤིང་དུས་རྟག་ཏུ་འདོད་པར་སེམས་ལ། བརྣབ་སེམས་ཀྱི་ཤས་ཆེན་དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་དུད་<line/>
འགྲོ་རྣམས་ཀྱི་ནང་དུ་སྐྱེ་བར་འགྱུར་ཏེ། ཝ་དག་དང་འཐབ་འདོད་ཅིང་ཕན་ཚུན་རབ་ཏུ་རྩོད་པར་འགྱུར་བ་མཐོང་ངོ༌། །དེ་ནས་ཡང་དགེ་སློང་ལས་ཀྱི་འབྲས་བུ་རྣམ་པར་སྨིན་<line/>
</page>
<page index="682" id="511B">པ་ཤེས་པ་དེས་རི་དྭགས་རྣམས་ལ་བརྟགས་ན་དེ་ཐོས་པ་ལས་བྱུང་བའི་ཤེས་པས་སྔོན་མིར་གྱུར་ལ་དུང་དང༌། རྔ་སྒྲ་དག་གིས་སྤུངས་བྱེད་པ་གང་གིས་གྲོང་དང༌། གྲོང་ཁྱེར་དང༌།<line/>
གྲོང་རྡལ་བ་དག་བསྐྲད་ཅིང་སྒྲ་དེ་ཕ་རོལ་དག་ལ་འཇིགས་པ་བསྐྱེད་ན། དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་སེམས་ཅན་དམྱལ་བར་སྐྱེ་བར་འགྱུར་རོ། །དེ་ནས་<line/>
ཐར་ནས་རི་དྭགས་རྣམས་ཀྱི་ནང་དུ་སྐྱེ་བར་འགྱུར་ཏེ། ལས་དེའི་མཐུས་སེམས་རྟག་ཏུ་སྐྲག་པར་འགྱུར་ཞིང་ཇི་ལྟར་གྲོང་དང༌། གྲོང་ཁྱེར་དང༌། ཚོང་རྡལ་བ་དག་བསྐྲད་ནས་<line/>
དགོན་པར་བྱས་པ་དེ་བཞིན་དུ་དགོན་པར་གནས་པའམ། ནགས་ཚལ་གྱི་ནང་དུ་གནས་པར་འགྱུར་རོ། །དེ་གལ་ཏེ་མི་རྣམས་དང་སྐལ་པ་མཉམ་པར་མིར་སྐྱེས་ན། ལས་དེ་དང་རྒྱུ་མཐུན་<line/>
བར་དེ་རྟག་ཏུ་སེམས་སྐྲག་པར་འགྱུར། སེམས་ཤིན་ཏུ་ཞན་པ་དང༌། སེམས་རྨོངས་པར་འགྱུར་རོ། །དེས་ཕྱོགས་ཙམ་དུ་དུད་འགྲོའི་འཇིག་རྟེན་ལ་རྟོག་པར་བྱེད་དེ། དྲ་བ་མང་<line/>
པོའི་དུད་འགྲོར་འགྱུར་ལ། དེ་ལྟར་ལྷག་མའང་ལས་ཀྱི་མཐུས་ཕན་ཚུན་མི་མཐུན་པར་འགྱུར་བ་མཐོང་ངོ༌། །དེ་ནས་ཡང་དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་<line/>
[?] པ་དུད་འགྲོའི་འཇིག་རྟེན་ལ་རྟོག་པར་བྱེད་དེ། རྫུས་ཏེ་སྐྱེས་པ་དེ་དག་ལས་གང་གིས་སྐྱེ་བར་འགྱུར་སྙམ་ནས་དེས་ཐོས་པ་ལས་བྱུང་བའི་ཤེས་པས་བརྟགས་ན། མིར་གྱུར་<line/>
</page>
<page index="683" id="512A">༄༅། །པ་གང་གིས་ཟབ་དར་བྱ་བའི་ཕྱིར་སྲིན་བུ་རྣམས་ཆུའི་ནང་དུ་སྐོལ་བར་བྱེད་དོ། །དེ་དག་བསྐོལ་བ་ན་རྫུས་ཏེ་སྐྱེ་བའི་སྲིན་བུ་གཙུག་ཅེས་བྱ་བ་གཞན་<line/>
བྱེ་བ་ཚོགས་དུ་མ་དག་སྐྱེ་བར་འགྱུར་ཏེ། ཕྲ་མོ་དེ་དག་མཆོད་སྦྱིན་བྱེད་པས་མཆོད་སྦྱིན་བྱ་བའི་ཕྱིར་མེར་སྲེག་ན། དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་སེམས་<line/>
ཅན་དམྱལ་བ་རྣམས་ཀྱི་ནང་དུ་སྐྱེ་བར་འགྱུར་རོ། །དེ་ནས་ཐར་ནས་དུད་འགྲོར་རྫུས་ཏེ་སྐྱེ་བ་དར་གྱི་སྲིན་བུ་ལ་སོགས་པ་རྣམ་པ་དུ་མར་སྐྱེ་བར་འགྱུར་བ་མཐོང་ངོ༌། །དེ་ནས་<line/>
ཡང་དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་དུད་འགྲོའི་འཇིག་རྟེན་ལ་རྟོག་པར་བྱེད་དེ། དུད་འགྲོ་དྲོད་གཤེར་ལས་སྐྱེས་པ་དེ་དག་ལས་གང་གིས་<line/>
སྐྱེས་པར་འགྱུར་སྙམ་ནས་དེས་ཐོས་པ་ལས་བྱུང་བའི་ཤེས་པས་བརྟགས་ན། མི་ངན་པ་ལྟ་བ་ལོག་པ་གང་གིས་ནོར་རྫས་འདོད་པའི་ཕྱིར་ཉ་དང༌། རུས་སྦལ་དང༌། སྲོག་<line/>
ཆགས་དྷུན་དུ་གསོད་པ་དག་ས་བརྐོས་ནས་འཇུག་གམ། དེ་བཞིན་དུ་སྲམ་དང་བཅས་པ་གཞན་དག་ཀྱང་ས་བརྐོས་ནས་འཇུག་ཅིང་དེར་སྲིན་བུ་དྲོད་གཤེར་ལས་སྐྱེས་<line/>
པ་རྣམས་སྐྱེས་ལ། དེ་དག་མི་ངན་པ་དེས་མཆོད་སྦྱིན་གྱི་ཕྱིར་རམ། ནོར་རྫས་འདོད་པའི་ཕྱིར་གསོད་ན། དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་སེམས་ཅན་<line/>
</page>
<page index="684" id="512B">དམྱལ་བ་རྣམས་ཀྱི་ནང་དུ་སྐྱེ་བར་འགྱུར་རོ། །དེ་ནས་ཐར་ནས་ཀྱང་སྲིན་བུ་དྲོད་གཤེར་ལས་སྐྱེ་བ་སྦྲང་བུ་དང༌། ཤིག་ལ་སོགས་པའི་ནང་དུ་སྐྱེ་བར་འགྱུར་རོ། །སྐྱེ་གནས་གཉིས་བ་<line/>
ལ་ཡང་དག་པ་གཞན་མ་ཡིན་པའི་ལམ་གྱིས་ལྟ་བ་དང༌། བློ་གྲོས་གཞན་མ་ཡིན་པ་ཁོང་དུ་ཆུད་པ་ཤིན་ཏུ་ཞི་བ་མོས་སོ་སོར་རྟོག་པར་བྱེད་དོ། །དེ་ནས་ཡང་དགེ་སློང་ལས་ཀྱི་<line/>
འབྲས་བུ་རྣམ་པར་སྨིན་པ་ཤེས་པ་དེས་དུད་འགྲོའི་འཇིག་རྟེན་ལ་རྟོག་པར་བྱེད་དེ། ལས་གང་གིས་དུད་འགྲོ་སྒོ་ང་ལས་སྐྱེ་བར་འགྱུར་སྙམ་ནས་དེས་ཐོས་པ་ལས་བྱུང་བའི་<line/>
ཤེས་པས་བརྟགས་ན་གང་ལ་ལ་འཇིག་རྟེན་པའི་བསམ་གཏན་ཐོབ་པས་འདོད་ཆགས་དང༌། ཞེ་སྡང་དང༌། གཏི་མུག་རབ་ཏུ་ཞི་བ་ལས་གལ་ཏེ་རྐྱེན་ཞིག་གིས་ཞེ་སྡང་<line/>
སྐྱེས་ལ་དེ་ཡིད་ཀྱི་ཉེས་པས་ཡུལ་འཇིག་པར་བྱེད་ན་དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་རྣམས་ཀྱི་ནང་དུ་སྐྱེ་བར་འགྱུར་རོ། །དེ་ནས་ཐར་ནས་<line/>
ཀྱང་དུད་འགྲོ་སྒོ་ང་ལས་སྐྱེ་བ་བྱ་རྒོད་དང༌། ཁྭ་ལ་སོགས་པའི་ནང་དུ་སྐྱེ་བར་འགྱུར་རོ། །དེ་ནས་ཐར་ནས་ཀྱང་གལ་ཏེ་མི་རྣམས་དང་སྐལ་པ་མཉམ་པར་མིར་སྐྱེས་ན་དེ་རྟག་ཏུ་ཁྲོ་ཞིང་<line/>
འཇིགས་པར་འགྱུར་བ་མཐོང་ངོ༌། །དེ་ནས་ཡང་དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་དུད་འགྲོའི་འཇིག་རྟེན་ལ་རྟོག་པར་བྱེད་དེ། ལས་གང་གིས་དུད་འགྲོ་<line/>
</page>
<page index="685" id="513A">༄༅། །མངལ་ནས་སྐྱེ་བར་འགྱུར་སྙམ་ནས་དེས་ཐོས་པ་ལས་བྱུང་བའི་ཤེས་པས་བརྟགས་ན། འདོད་ཆགས་ལ་ཞེན་པ་གང་གིས་གསེབ་རྒོད་མ་ལ་གཏོང་བ་<line/>
དང༑ གླང་ཁྱུ་བ་ལ་གཏོང་བ་དང༌། ནགས་ཚལ་ལ་མེ་གཏོང་བ་དང༌། མི་སྦྱར་པོ་འོས་མ་ཡིན་པ་ལ་བྱེད་ན། དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་སེམས་ཅན་དམྱལ་<line/>
བའི་ནང་དུ་སྐྱེ་བར་འགྱུར་རོ། །དེ་ནས་ཐར་ནས་ཀྱང་དུད་འགྲོ་མངལ་ནས་སྐྱེ་བ་རྣམས་ཀྱི་ནང་དུ་སྐྱེ་བར་འགྱུར་རོ། །དེ་ནས་ཐར་ནས་ཀྱང་གལ་ཏེ་མི་རྣམས་དང་སྐལ་པ་<line/>
མཉམ་པར་མིར་སྐྱེས་ན་ལས་དེ་དང་རྒྱུ་མཐུན་པར་དེ་འགྲོ་བ་གསུམ་པར་སྐྱེ་བར་འགྱུར་བ་མཐོང་ངོ༌། །དེ་ལྟར་དགེ་སློང་དེས་དུད་འགྲོ་རྣམ་པ་བཅུ་གཅིག་ལ་བརྟགས་ན་།<line/>
དེ་ནས་ཡང་ཟས་རྣམ་པ་བཞི་ཁམ་གྱི་ཟས་དང༌། ཡིད་ལ་སེམས་པ་དང༌། རེག་པ་དང༌། དགའ་བ་རྣམས་ལ་རྟོག་པར་བྱེད་ཅིང་ཟས་རྣམ་པ་བཞིའི་འབྲས་བུ་རྣམ་པར་<line/>
སྨིན་པ་ལ་རྗེས་སུ་སེམས་པར་བྱེད་དེ། དེས་ཐོས་པ་ལས་བྱུང་བའི་ཤེས་པས་བརྟགས་ན། གང་གིས་ཚུལ་ངན་པ་དང་ལྡན་པ་ཆོམ་རྐུན་བ་དག་ལ་ཁམ་གྱི་ཟས་བྱིན་ཏེ་།<line/>
འདི་ལྟར་འདི་ཟོ་ལ་བདག་གི་དགྲ་གསོད་ཅིག་ཅེས་བྱས་པ་དང་ཁ་ཟས་ལ་བརྐམ་པས་ཉམས་པ་དེ་དག་གིས་ཀྱང་དེ་བཞིན་དུ་སྲོག་བཅད་ན། དེ་ལུས་དང་བྲལ་ནས་ངན་<line/>
</page>
<page index="686" id="513B">འགྲོ་ལོག་པར་ལྟུང་བ་སེམས་ཅན་དམྱལ་བའི་ནང་དུ་སྐྱེ་བར་འགྱུར་རོ། །དེ་ནས་ཐར་ནས་ཀྱང་ལས་དེའི་མཐུས་དུད་འགྲོ་ཁམ་གྱི་ཟས་ཟ་བ་རྣམས་ཀྱི་ནང་དུ་སྐྱེ་བར་འགྱུར་ཏེ། འདི་<line/>
ལྟ་སྟེ། བ་ལང་དང༌། མ་ཧེ་དང༌། བོང་བུ་དང༌། ཕག་དང༌། ཁྱི་དང༌། ཝ་དང༌། རྔ་མོ་དང༌། བལ་གླང་དང༌། རྟ་དང༌། ལུག་དང༌། རི་དྭགས་དང༌། ར་དང༌། སྲོག་ཆགས་སྲིན་<line/>
མར་དང༌། ཁྭ་དང༌། བྱ་རྒོད་དང༌། ངང་པ་དང༌། སྲོག་ཆགས་ཏི་ཏི་བྷ་དང༌། སྐྱར་མོ་དང༌། སྲོག་ཆགས་རཱ་མ་དང༌། དགོ་བ་དང༌། སྲོག་ཆགས་ཀུ་རང་ག་དང༌། རི་དྭགས་མོ་དང༌། སྲོག་<line/>
ཆགས་ཀ་ཏམ་བྷ་དང༌། ནོར་བུའི་མཆུ་དང༌། ཤང་ཤང་ཏེའུ་དང༌། སྦྲུལ་དག་གནས་ཚེར་མ་ཅན་དང༌། ངམ་གྲོགས་ལ་སོགས་པ་མཐའ་ཡས་པ་རྣམས་སུ་སྐྱེ་བར་འགྱུར་རོ། །ཕྱོགས་<line/>
དག་ལའང་རབ་ཏུ་དཔྱོད་པར་བྱེད་ཅིང་རེག་པའི་ཟས་ལའང་རྗེས་སུ་སེམས་པར་བྱེད་དེ། སྒོ་ང་ལས་སྐྱེ་བར་གཏོགས་ཤིང་འབྱུང་བ་དག་ནི། འདི་ལྟ་སྟེ། བྱ་དང༌། ཆུ་ན་གནས་<line/>
པ་དང༌། ཤུག་ཏུ་འབྲེལ་པ་དང༌། རྒྱ་མཚོའི་འབྲམ་ནས་སྐྱེ་བ་དང༌། རྒྱ་མཚོར་སྐྱེས་པ་དང༌། ཀླུ་དང༌། སྦྲུལ་དང༌། ཁུང་ན་གནས་པ་ལ་སོགས་པ་དེ་དག་ལས་གང་གིས་རེག་པའི་<line/>
ཁ་ཟས་ཟ་བར་འགྱུར་ཞིག་གུ་སྙམ་ནས་དགེ་སློང་དེ་རྣམ་པར་དཔྱོད་པར་བྱེད་དོ། །དེས་ཐོས་པ་ལས་བྱུང་བའི་ཤེས་པས་བརྟགས་ན། གང་གིས་ཕ་རོལ་དག་ལ་སྦྱིན་པ་བྱིན་ནོ་<line/>
</page>
<page index="687" id="514A">༄༅། །སྙམ་དུ་བསམས་ལ་མ་སྨྲས་པར་ཡིད་ཀྱིས་སྦྱིན་ཏེ་འཆི་བའི་དུས་བྱས་ན། དེ་གལ་ཏེ་ལན་གྲངས་གཞན་ལ་མྱོང་བར་འགྱུར་བའི་ལས་ཀྱིས་དུད་<line/>
འགྲོ་རྣམས་ཀྱི་ནང་དུ་སྐྱེས་ན་བསམས་པ་འབའ་ཞིག་གི་ལས་དེ་ཉིད་ཀྱི་མཐུས་དེ་རེག་པའི་ཟས་དེ་ཟ་བར་འགྱུར་བ་མཐོང་ངོ༌། །དེ་ནས་ཡང་དགེ་སློང་ལས་ཀྱི་འབྲས་བུ་རྣམ་<line/>
པར་སྨིན་པ་ཤེས་པ་དེས་དུད་འགྲོའི་འཇིག་རྟེན་ལ་རྟོག་པར་བྱེད་དེ། ཟས་གསུམ་པ་ཡིད་ལ་སེམས་པ་ཞེས་བྱ་བ་དེས་སེམས་ཅན་དེ་དག་ཇི་ལྟར་བདག་ཉིད་འཚོ་བར་བྱེད་<line/>
སྙམ་ནས་དེས་ཐོས་པ་ལས་བྱུང་བའི་ཤེས་པས་བརྟགས་ན། འདི་ལྟར་སྒོ་ང་ལས་སྐྱེ་བ་ཉ་དང༌། ཆུ་སྲིན་མ་ཀར་དང༌། ཀུམ་བྷི་ར་དང༌། ན་ཀྲ་དང༌། ཉ་ཕྱིས་དང༌། དུང་ལ་སོགས་<line/>
པའི་སྒོ་ང་ལས་སྐྱེ་བ་སྐྱེས་པ་རྣམས་ཡིད་ལ་སེམས་པའི་ཟས་དེས་འཚོ་བར་བྱེད་དོ། །གལ་ཏེ་མའམ། གལ་ཏེ་ཕས་རང་གི་བུ་དྲན་ན་དྲན་པ་དེས་ཚིམ་པར་བྱེད་དེ། དེ་ནས་<line/>
ཡང་འཕེལ་བར་བྱེད་ཅིང་འཚོ་བར་བྱེད་ལ་ཁ་ཟས་ཀྱི་བྱ་བའང་བྱེད་དོ། །དེ་ལས་གང་གིས་སྐྱེ་བར་འགྱུར་སྙམ་ནས་དགེ་སློང་དེ་རབ་ཏུ་དཔྱོད་དེ། དེས་ཐོས་པ་ལས་བྱུང་བའི་ཤེས་<line/>
པས་བརྟགས་ན། བློ་ཞན་ཅིང་ལས་དང་འབྲས་བུ་དག་མངོན་པར་མི་ཤེས་པ་གང་གིས་གཞན་དག་ལ་འདི་ལྟར་ངས་ཁྱོད་ལ་ཟླ་བ་ཕྱེད་དམ། ཟླ་བ་གཅིག་ན་ནོར་རྫས་ཀྱི་རྣམ་<line/>
</page>
<page index="688" id="514B">པའམ། ཁ་ཟས་ཀྱི་རྣམ་པའམ། ནོར་གྱི་དབྱིག་གི་རྣམ་པ་ཅུང་ཟད་སྦྱིན་ནོ་ཞེས་ཁས་བླངས་ལ་དེའི་ཚིག་དེ་དབུལ་པོ་དེས་ཐོས་ནས་དགའ་བར་འགྱུར་ཏེ། འདི་ལྟར་སྦྱིན་བདག་<line/>
འདིས་བདག་དབུལ་པོ་ལ་ཁས་བླངས་པ་དེ་བདག་ལ་སྦྱིན་པར་བྱེད་དོ་སྙམ་ནས་དེ་ཡིད་མཆོག་ཏུ་དགའ་ནས་དེ་བཞིན་དུ་ཟླ་བ་ཕྱེད་དམ། ཟླ་བ་གཅིག་གི་དུས་སུ་དེ་འོངས་ནས་དེའི་<line/>
དྲུང་དུ་ཕྱིན་པ་དང༌། མི་ངན་པ་དེས་ཁ་སྟོངས་པར་བྱས་ན། དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་དགའ་བ་དང༌། དགའ་བ་མེད་པའི་ནང་དུ་སྐྱེ་བར་<line/>
འགྱུར་རོ། །དེ་ནས་ཐར་ནས་ཀྱང་གལ་ཏེ་དུད་འགྲོ་རྣམས་ཀྱི་ནང་དུ་སྐྱེས་ན་འདི་ལྟར་དེས་དེ་ལ་རྫུན་བྱས་ནས་ཡིད་དགའ་བར་བྱས་པ་དེའི་མཐུས་དེ་ཡིད་ལ་སེམས་པའི་ཟས་<line/>
འཐོབ་པར་འགྱུར་རོ། །གལ་ཏེ་མི་རྣམས་ཀྱི་ནང་དུ་སྐྱེས་ན་ལས་དེ་དང་རྒྱུ་མཐུན་པར་དེ་དེའི་བྲན་ཉིད་དུ་འགྱུར་བ་མཐོང་ངོ༌། །དེ་ནས་ཡང་དགེ་སློང་ལས་ཀྱི་འབྲས་བུ་རྣམ་པར་<line/>
སྨིན་པ་ཤེས་པ་དེས་དུད་འགྲོའི་འཇིག་རྟེན་ཁ་ཟས་བཞི་པ་དགའ་བ་ཞེས་བྱ་བ་ལ་རྟོག་པར་བྱེད་དེ། དེས་ཐོས་པ་ལས་བྱུང་བའི་ཤེས་པས་འདི་ལྟར་དུད་འགྲོའི་ཡུལ་ན་དུད་<line/>
འགྲོ་༑ཀུན་ནས་ཉོན་མོངས་པ་ཅན་གྱི་དགའ་བའི་ཟས་ཀྱིས་འཚོ་བ་ཡོད་དེ། ནགས་ཁུང་ན་སྦྲུལ་པོ་ཆེ་ཨ་ཛ་ག་ར་ཞེས་པ་དགའ་བའི་ཟས་དང༌། རླུང་ཟ་ཞིང་འཚོ་བ་དང༌། སྲོག་ཆགས་<line/>
</page>
<page index="689" id="515A">༄༅། །ག་ལ་གོ་ལི་ཀ་དང༌། རི་ཞོལ་གནས་ཞེས་བྱ་བ་ལ་སོགས་པ་དང་གཞན་ཡང་ཡོད་དེ། དེ་ལ་འོད་གསལ་གྱི་ལྷ་རྣམས་ཀྱི་དགའ་བའི་ཟས་ནི་གནོད་<line/>
སེམས་མེད་པའི་དགའ་བའི་ཟས་ཀྱིས་འཚོ་བ་ཡིན་གྱི། དུད་འགྲོའི་དགའ་བའི་ཟས་ནི་འཁོན་གྱི་ལྷ་བ་དང༌། འཁོན་དམ་དུ་འཛིན་པའི་སེམས་དང་ལྡན་པ་ཡིན་ན། དེ་དག་<line/>
ལས་གང་གིས་དེར་སྐྱེ་བར་འགྱུར་སྙམ་ནས་དེས་ཐོས་པ་ལས་བྱུང་བའི་ཤེས་པས་བརྟགས་ན། ཞེ་སྡང་གི་ཤས་ཆེ་བའམ། ཞེ་སྡང་གི་རང་བཞིན་ཅན་གང་ཡིན་པ་སྟེ་།<line/>
འཁོན་གྱི་རྒྱུ་དང་མཐུན་པ་དང༌། གཏི་མུག་གིས་ཤས་ཆེ་བ་དེས་སྲོག་གཅོད་པར་བྱས་ན་དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་རྣམས་ཀྱི་ནང་<line/>
དུ་སྐྱེ་བར་འགྱུར་རོ། །དེ་འཁོན་དང་དགའ་བའི་གཞི་ཡོད་པ་དེས་དུད་འགྲོ་རྣམས་ཀྱི་ནང་དུ་སྐྱེས་ན་དགའ་བའི་ཟས་དང་རླུང་ཟ་བར་འགྱུར་རོ། །དེ་གལ་ཏེ་མི་རྣམས་དང་སྐལ་<line/>
པ་མཉམ་པར་མིར་སྐྱེས་ན། ལས་དེ་དང་རྒྱུ་མཐུན་པར་དེ་རྟག་པར་གློ་བུར་དུ་ཕ་རོལ་དང་ལྷན་ཅིག་རྒྱུ་མེད་པར་འཐབ་པ་དང་འབྲེལ་པར་འགྱུར་བ་མཐོང་ངོ༌། །དེ་ནས་<line/>
ཡང་དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་རྣམ་པ་གཞན་གྱིས་དུད་འགྲོའི་འཇིག་རྟེན་མཐའ་ཡས་པ་ལ་རྟོག་པར་བྱེད་དེ། ཡང་ཆུའི་ནང་ན་རྒྱུ་བ་དག་<line/>
</page>
<page index="690" id="515B">ཇི་ལྟར་སྐྱེ་བར་འགྱུར་སྙམ་ནས་དེས་ཐོས་པ་ལས་བྱུང་བའི་ཤེས་པས་བརྟགས་ན། གང་བློ་ཞན་ཅིང་རྣམ་པར་ཤེས་པ་ཞན་པ་སྐོམ་གྱིས་གདུངས་བཞིན་དུ་འཆི་བའི་དུས་བྱེད་ན། དེ་<line/>
ལུས་དང་བྲལ་ནས་ངན་འགྲོ་ལོག་པར་ལྟུང་བ་ཆུའི་ནང་ན་རྒྱུ་བར་འགྱུར་རོ། །དེ་བཞིན་དུ་ཉའི་སྐྱེ་གནས་རྣམ་པ་སྣ་ཚོགས་ཀྱི་ནང་ན་གཅིག་པུ་སྐྱེ་བར་འགྱུར་རོ། །དེ་སྐོམ་<line/>
གྱིས་གདུངས་ནས་སྲིད་པ་བར་མ་ལ་ཆུ་དེ་མཐོང་བར་འགྱུར་ཏེ། དོན་དུ་གཉེར་བ་དེས་ད་ནི་བདག་འདིར་སྐྱེ་བར་འགྱུར་སྙམ་ནས་སེམས་བསྐྱེད་མ་ཐག་ཏུ་དེ་ཉིད་དུ་སྐྱེ་བར་འགྱུར་<line/>
ཏེ༑ སྲིད་པ་ནི་རྒྱུ་དང༌། རྐྱེན་གྱིས་འབྱུང་ལ་སྲིད་པའི་ཡན་ལག་ལ་གནས་པ་ནི་དེ་ལྟ་བུ་ཡིན་ནོ། །གང་དེ་སྦྱིན་པ་མ་བྱིན་ཞིང་བསོད་ནམས་མ་བསྒྲུབས་པའི་ལས་ཀྱི་རྣམ་<line/>
པར་སྨིན་པ་དེས་ཆུ་རྟག་ཏུ་དྲོ་བར་འགྱུར་ཞིང་དེའི་ཁ་ཡོངས་སུ་སྐམ་པར་འགྱུར་ལ། རེག་པ་བ་ཚྭ་དང་འདྲ་བར་འགྱུར་བ་མཐོང་ངོ༌། །དེ་ནས་ཡང་དགེ་སློང་ལས་ཀྱི་འབྲས་<line/>
བུ་རྣམ་པར་སྨིན་པ་ཤེས་པ་དེ་བྱ་སྐམ་ས་ལ་རྒྱུ་བ་དང༌། བར་སྣང་ལ་རྒྱུ་བ་དག་ལ་རྟོག་པར་བྱེད་དེ། ལས་གང་གིས་བྱ་དག་བར་སྣང་ལ་འཕུར་ཞིང་ནམ་མཁའ་རྟེན་མེད་<line/>
པ་ལ་རྟེན་པར་བྱེད་སྙམ་ནས་དེས་ཐོས་པ་ལས་བྱུང་བའི་ཤེས་པས་བརྟགས་ན། འདི་ལྟར་རྫུ་འཕྲུལ་ནི་རྣམ་པ་གསུམ་སྟེ། འདི་ལྟ་སྟེ། མོས་པས་བསྒྱུར་བ་དང༌། ལུས་<line/>
</page>
<page index="691" id="516A">༄༅། །ཀྱིས་འགྲོ་བ་དང༌། ཡིད་ལྟར་མགྱོགས་པའོ། །དེ་ལ་མོས་པས་བསྒྱུར་བ་ནི་རྫུ་འཕྲུལ་ཅན་དག་གི་ཡིན་ཏེ། ཇི་ལྟར་མོས་བ་དེ་ལྟར་འགྲོ་<line/>
[?] གལ་ཏེ་སའི་ཁམས་སུ་རབ་ཏུ་མོས་པ་ན་དེའི་ཚེ་ནམ་མཁའ་སའི་ཁམས་སུ་མཐོང་ནས་འགྲོ་བར་བྱེད་པ་ལྟ་བུའོ། །ལུས་ཀྱིས་འགྲོ་བ་ནི་ཆོས་ཉིད་ཀྱི་ཁྱད་པར་<line/>
[?] ས་གྱུར་པ་སྟེ། བྱ་རྣམས་ལྟ་བུའོ། །ཡིད་ལྟར་མགྱོགས་པ་ནི་དེ་བཞིན་གཤེགས་པ་སངས་རྒྱས་ཀྱི་ཡིན་ལ། ཡིད་ཀྱིས་ཇི་ལྟར་གཟས་པ་དེ་བཞིན་དུ་གནས་<line/>
གཞན་དུ་ཕྱིན་པར་བྱེད་པ་ཡིན་ཏེ། དེ་ཡང་ཁམས་གསུམ་གྱི་ལས་སོ་སོའི་བྱེ་བྲག་གིས་དེ་ལྟར་རྫུ་འཕྲུལ་རྣམ་པ་གསུམ་དུ་འགྱུར་བ་མཐོང་ངོ༌།། །།<line/>
</page>
</pageset>
<copyright>Copyright &#169; 2012 by the Asian Classics Input Project. All rights reserved.</copyright>
</text>
