<?xml-stylesheet href="../tibxml.css" type="text/css" version="1.0" encoding="UTF-8"?>
<text>
<info>
<location organization="acip" collection="k_lha_sa" volume="64" index="2"/>
<offset page="357" line="21" col="10"/>
<range start="1" end="316"/>
<title>འཕགས་པ་སྤྲིན་ཆེན་པོ་ཞེས་བྱ་བ་ཐེག་པ་ཆེན་པོའི་མདོ། </title>
<section>མདོ་སྡེ། </section>
<volume>ཚ</volume>
<status asof="31Jan2012">not checked</status>
</info>
<pageset>
<page index="1" id="180A">རྒྱ་གར་སྐད་དུ། ཨཱཪྻ་མཧཱ་མེ་གྷ་ནཱ་མ་མཧཱ་ཡཱ་ན་སཱུ་ཏྲ།<line/>
བོད་སྐད་དུ། འཕགས་པ་སྤྲིན་ཆེན་པོ་ཞེས་བྱ་བ་ཐེག་པ་ཆེན་པོའི་མདོ། བམ་པོ་དང་པོ། སངས་རྒྱས་དང༌། བྱང་ཆུབ་སེམས་དཔའ་དང༌། འཕགས་པ་ཉན་ཐོས་དང༌། རང་<line/>
</page>
<page index="2" id="180B">སངས་རྒྱས་ཐམས་ཅད་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་རྒྱལ་པོའི་ཁབ་ན་བྱ་རྒོད་ཀྱི་ཕུང་པོའི་རི་ལ་གནས་བརྟན་འོད་སྲུང་ཆེན་<line/>
པོ་ལ་སོགས་པ་དགེ་སློང་ས་ཡ་ཕྲག་དགུ་དང་བརྒྱད་འབུམ་གྱི་དགེ་སློང་གི་དགེ་འདུན་ཆེན་པོ་ཐམས་ཅད་ཀྱང་དགྲ་བཅོམ་པ། ཟག་པ་ཟད་པ། དབང་དང་ལྡན་པར་གྱུར་པ། ཉོན་མོངས་<line/>
པ་མེད་པ། ཅང་ཤེས་པ། གླང་པོ་ཆེན་པོ། །སེམས་ཤིན་ཏུ་རྣམ་པར་གྲོལ་བ། ཤེས་རབ་ཤིན་ཏུ་རྣམ་པར་གྲོལ་བ། བྱ་བ་བྱས་པ། བྱེད་པ་བྱས་པ། ཁུར་བོར་བ། བདག་གི་དོན་རྗེས་སུ་<line/>
ཐོབ་པ༑ ཡང་དག་པའི་ཤེས་པས་སེམས་ཤིན་ཏུ་རྣམ་པར་གྲོལ་བ། སྲིད་པར་ཀུན་ཏུ་སྦྱོར་བ་ཡོངས་སུ་ཟད་པ། ཚུལ་ཁྲིམས་ཤིན་ཏུ་རྣམ་པར་དག་པ། སེམས་ཀྱི་དབང་ཐམས་ཅད་<line/>
ཀྱི་དམ་པའི་ཕ་རོལ་ཏུ་སོན་པ། མངོན་པར་ཤེས་པས་མངོན་པར་ཤེས་པ། མཁས་པར་མངོན་པར་ཤེས་པ། རྣམ་པར་ཐར་པ་བརྒྱད་ལ་བསམ་གཏན་པ་ཤ་སྟག་དང་ཐབས་ཅིག་ཏུ་<line/>
བཞུགས་སོ། །དེ་ནས་གནས་བརྟན་འོད་སྲུང་ཆེན་པོ་ལ་སོགས་པ་དགེ་སློང་ས་ཡ་ཕྲག་དགུ་དང་བརྒྱད་འབུམ་པོ་དེ་དག་ཕྱེ་མ་རེད་ཀྱི་དུས་ཀྱི་ཚེ་རང་རང་གི་གནས་ནས་བྱུང་ནས་<line/>
བཅོམ་ལྡན་འདས་ག་ལ་བ་དེར་དོང་སྟེ་ལྷགས་ནས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ་བཅོམ་ལྡན་འདས་ལ་ལན་གསུམ་བསྐོར་བ་བྱས་ནས་བཅོམ་<line/>
</page>
<page index="3" id="181A">༄༅། །ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་དེ་ཕྱོགས་གཅིག་ཏུ་འཁོད་དོ། །ཡང་དེའི་ཚེ་སྐྱེ་རྒུའི་བདག་མོ་ཆེན་མོ་གཽ་ཏ་མི་ལ་སོགས་པ་དགེ་སློང་མ་<line/>
ས་ཡ་ཕྲག་དྲུག་དང་ལྔ་འབུམ་ཡང་ཕྱེ་མ་རེད་ཀྱི་དུས་ཀྱི་ཚེ་རང་རང་གི་གནས་ནས་བྱུང་ནས་བཅོམ་ལྡན་འདས་ག་ལ་བ་དེར་དོང་སྟེ་ལྷགས་ནས་བཅོམ་ལྡན་འདས་ཀྱི་ཞབས་ལ་<line/>
མགོ་བོས་ཕྱག་བཙལ་ཏེ་བཅོམ་ལྡན་འདས་ལ་ལན་གསུམ་བསྐོར་བ་བྱས་ནས་བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་དེ་ཕྱོགས་གཅིག་ཏུ་འཁོད་དོ། །<line/>
ཡང་དེའི་ཚེ་སྤྲིན་ཆེན་སྙིང་པོ་ལ་སོགས་པ་བྱང་ཆུབ་སེམས་དཔའི་གཙོ་བོ་ཆེན་པོས་ཡ་ཕྲག་དྲུག་དང་བརྒྱད་འབུམ་ལ་འདི་ལྟ་སྟེ། བྱང་ཆུབ་སེམས་དཔའ་སེམས་དཔའ་<line/>
ཆེན་པོ་སྤྲིན་ཆེན་སྙིང་པོ་ཞེས་བྱ་བ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་སྤྲིན་ཆེན་སྲུང་ཞེས་བྱ་བ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་སྤྲིན་ཆེན་གློག་<line/>
གི་འོད་ཅེས་བྱ་བ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་སྤྲིན་ཆེན་འབྲུག་བསྒྲགས་དབྱངས་ཞེས་བྱ་བ་དང༌། སྤྲིན་ཆེན་བརྩོན་འགྲུས་སྲུང་ཞེས་བྱ་བ་དང༌། སྤྲིན་ཆེན་<line/>
དགའ་བྱེད་ཅན་ཞེས་བྱ་བ་དང༌། སྤྲིན་ཆེན་རབ་དགའ་ཞེས་བྱ་བ་དང༌། སྤྲིན་ཆེན་བརྩེགས་པ་ཞེས་བྱ་བ་དང༌། སྤྲིན་ཆེན་རྡོ་རྗེ་དཔལ་ཞེས་བྱ་བ་དང༌། སྤྲིན་ཆེན་ངེས་པར་སྒྲ་སྒྲོག་<line/>
</page>
<page index="4" id="181B">ཅེས་བྱ་བ་དང༌། སྤྲིན་ཆེན་གྲོགས་ཞེས་བྱ་བ་དང༌། སྤྲིན་ཆེན་གློག་གི་འོད་ཀྱི་དྲ་བ་ཅན་ཞེས་བྱ་བ་དང༌། སྤྲིན་ཆེན་གློག་སྦྱིན་ཞེས་བྱ་བ་དང༌། སྤྲིན་ཆེན་དཔྱོད་པ་ལ་མཁས་པའི་རྒྱལ་པོ་ཞེས་བྱ་བ་<line/>
དང༌། སྤྲིན་ཆེན་རྩལ་གྱིས་འགྲོ་ཞེས་བྱ་བ་དང༌། སྤྲིན་ཆེན་སེངྒེ་སྒྲ་སྒྲོག་རྒྱལ་པོ་ཞེས་བྱ་བ་དང༌། སྤྲིན་ཆེན་ཆུ་རྒྱས་བློ་གྲོས་ཞེས་བྱ་བ་དང༌། སྤྲིན་ཆེན་བརྩོན་འགྲུས་ལྟོ་ཞེས་བྱ་བ་དང༌། སྤྲིན་ཆེན་<line/>
ལྟ་བའི་དུས་ཚོད་རྒྱལ་པོ་ཞེས་བྱ་བ་དང༌། སྤྲིན་ཆེན་རྣམ་པར་འཕྲུལ་པའི་རྒྱལ་པོ་ཞེས་བྱ་བ་དང༌། སྤྲིན་ཆེན་མངོན་པར་འཕགས་པའི་གྲགས་པ་མཐའ་ཡས་ཞེས་བྱ་བ་དང༌། སྤྲིན་ཆེན་ཡང་<line/>
དག་པར་ལྟ་བ་ཞེས་བྱ་བ་དང༌། སྤྲིན་ཆེན་མུ་སྟེགས་སུ་གྱུར་པའི་དབང་ཕྱུག་ཅེས་བྱ་བ་དང༌། སྤྲིན་ཆེན་བསོད་ནམས་ཞིང་ཞེས་བྱ་བ་དང༌། སྤྲིན་ཆེན་བསིལ་བར་གྱུར་ཅེས་བྱ་བ་དང༌། སྤྲིན་<line/>
ཆེན་ཉི་མའི་སྙིང་པོ་ཞེས་བྱ་བ་དང༌། སྤྲིན་ཆེན་ཟླ་བའི་གཟི་བརྗིད་ཅེས་བྱ་བ་དང༌། སྤྲིན་ཆེན་རིན་ཐང་མེད་པའི་བཻ་ཌཱུཪྻ་ཞེས་བྱ་བ་དང༌། སྤྲིན་ཆེན་རྟག་ཏུ་ལྟ་བ་ཞེས་བྱ་བ་དང༌། སྤྲིན་ཆེན་རྟག་པའི་<line/>
རང་བཞིན་ལ་དགའ་བ་ཞེས་བྱ་བ་དང༌། སྤྲིན་ཆེན་བློ་གྲོས་རྒྱ་མཚོ་ཞེས་བྱ་བ་དང༌། སྤྲིན་ཆེན་རྣམ་པར་རྒྱལ་བའི་སྡེ་ཞེས་བྱ་བ་དང༌། སྤྲིན་ཆེན་འོད་རྒྱས་ཞེས་བྱ་བ་དང༌། སྤྲིན་ཆེན་རྣམ་པར་<line/>
རྒྱལ་བའི་ཀླུས་བྱིན་ཞེས་བྱ་བ་དང༌། སྤྲིན་ཆེན་དགའ་བས་འཚོ་བའི་དཔལ་ཞེས་བྱ་བ་དང༌། སྤྲིན་ཆེན་དེད་དཔོན་མིག་ཅེས་བྱ་བ་དང༌། སྤྲིན་ཆེན་ཅོད་པན་གྱིས་སྤུངས་སྐྱེས་བ་ཞེས་བྱ་བ་<line/>
</page>
<page index="5" id="182A">༄༅། །དང༌། སྤྲིན་ཆེན་སྟོན་པར་གྱུར་པ་ཞེས་བྱ་བ་དང༌། སྤྲིན་ཆེན་ས་བོན་སྲུང་ཞེས་བྱ་བ་དང༌། སྤྲིན་ཆེན་རྣམ་པར་རྒྱལ་བའི་པདྨ་དཀར་པོ་ཞེས་བྱ་བ་དང༌། སྤྲིན་ཆེན་མེ་ལྟ་<line/>
བུའི་ཡེ་ཤེས་ཀྱི་པདྨ་ཞེས་བྱ་བ་དང༌། སྤྲིན་ཆེན་བསྒོ་བས་བསྒོས་པའི་ཨུཏྤ་ལའི་དྲི་ལྡན་ཞེས་བྱ་བ་དང༌། སྤྲིན་ཆེན་སྟག་ཅེས་བྱ་བ་དང༌། སྤྲིན་ཆེན་འདྲེན་སྤྱོད་ཅེས་བྱ་བ་དང༌། སྤྲིན་<line/>
ཆེན་མི་འཇིགས་སྒྲ་ཞེས་བྱ་བ་དང༌། སྤྲིན་ཆེན་ཏ་མ་ལའི་ལོ་མ་བསིལ་བ་ཞེས་བྱ་བ་དང༌། སྤྲིན་ཆེན་རིན་ཆེན་ཙནྡན་བསིལ་བའི་ལུས་ཞེས་བྱ་བ་དང༌། སྤྲིན་ཆེན་དམ་པ་ཞེས་བྱ་བ་<line/>
དང༌། སྤྲིན་ཆེན་ཡ་མཚན་ལ་མཁས་པ་ཞེས་བྱ་བ་དང༌། སྤྲིན་ཆེན་དགའ་བ་སྲེད་མེད་ཀྱི་བུ་ཞེས་བྱ་བ་དང༌། སྤྲིན་ཆེན་སྙན་དངགས་མཁན་གྱི་ཁྱུ་མཆོག་ཅེས་བྱ་བ་དང༌། སྤྲིན་ཆེན་སྙིང་པོ་<line/>
ཕྲ་བ་ལ་འཇུག་པ་ཞེས་བྱ་བ་དང༌། སྤྲིན་ཆེན་དམ་པའི་ཆོས་མཆོག་པདྨ་དཀར་པོ་རྒྱས་པའི་གདོང་ཞེས་བྱ་བ་དང༌། སྤྲིན་ཆེན་དམ་པའི་གདོང་ཞེས་བྱ་བ་དང༌། སྤྲིན་ཆེན་དམ་<line/>
པའི་ཆོས་ཀྱི་རྒྱུན་རྟོགས་ཞེས་བྱ་བ་དང༌། སྤྲིན་ཆེན་གྲགས་པའི་བདེ་བ་ཞེས་བྱ་བ་དང༌། སྤྲིན་ཆེན་གསེར་གྱི་རི་བོའི་རྒྱལ་པོའི་དཔལ་ཞེས་བྱ་བ་དང༌། སྤྲིན་ཆེན་སྨན་ཀུན་<line/>
སྦྱིན་ཞེས་བྱ་བ་དང༌། སྤྲིན་ཆེན་སྨན་པའི་རྒྱལ་པོ་ཞེས་བྱ་བ་དང༌། སྤྲིན་ཆེན་ལུས་ཆེན་ཞེས་བྱ་བ་དང༌། སྤྲིན་ཆེན་མཁའ་ལ་མངོན་པར་འཕགས་ཞེས་བྱ་བ་དང༌། སྤྲིན་<line/>
</page>
<page index="6" id="182B">ཆེན་སྒྲ་ལྡན་ཞེས་བྱ་བ་དང༌། སྤྲིན་ཆེན་དྲི་མ་སེལ་ཅེས་བྱ་བ་དང༌། སྤྲིན་ཆེན་སྒྲོན་མ་པདྨའི་དཔལ་ཞེས་བྱ་བ་དང༌། སྤྲིན་ཆེན་རྣམ་པར་སྒྲོག་པ་ལེན་པ་མེད་པའི་རྟོག་པ་མ་འདྲེས་པ་ཞེས་བྱ་<line/>
བ་དང༌། སྤྲིན་ཆེན་མུན་སེལ་ཅེས་བྱ་བ་དང༌། སྤྲིན་ཆེན་རིམ་པའི་ཐོག་ཏོག་སེལ་བ་ཞེས་བྱ་བ་དང༌། དེ་ལ་སོགས་པ་བྱང་ཆུབ་སེམས་དཔའ་ས་ཡ་ཕྲག་དྲུག་དང་བརྒྱད་འབུམ་ཡང་ཕྱེ་མ་རེད་<line/>
ཀྱི་དུས་ཀྱི་ཚེ་རང་རང་གི་གནས་ནས་བྱུང་ནས་བཅོམ་ལྡན་འདས་ག་ལ་བ་དེར་དོང་སྟེ་ལྷགས་ནས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ཏེ་བཅོམ་ལྡན་འདས་ལ་ལན་གསུམ་<line/>
བསྐོར་བ་བྱས་ནས་བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་དེ་ཕྱོགས་གཅིག་ཏུ་འཁོད་དོ། །ཡང་དེའི་ཚེ་སེངྒེ་སྒྲོན་མ་ལ་སོགས་པ་ལི་ཙ་བཱི་གཞོན་ནུ་ས་ཡ་ཕྲག་ལྔ་<line/>
དང་བརྒྱད་འབུམ་ལ་འདི་ལྟ་སྟེ། ལི་ཙ་བཱི་གཞོན་ནུ་ཆོས་བྱིན་ཞེས་བྱ་བ་དང༌། ལི་ཙ་བཱི་གཞོན་ནུ་ཀླུ་མགོ་ཞེས་བྱ་བ་དང༌། ལི་ཙ་བཱི་གཞོན་ནུ་ཆོས་སྡེ་ཞེས་བྱ་བ་དང༌། ལི་ཙ་བཱི་གཞོན་ནུ་དབང་པོས་<line/>
བྱིན་ཞེས་བྱ་བ་དང༌། ལི་ཙ་བཱི་གཞོན་ནུ་དབང་པོའི་ཏོག་ཅེས་བྱ་བ་དང༌། ལི་ཙ་བཱི་གཞོན་ནུ་དབང་པོའི་རྒྱལ་མཚན་འོད་ཅེས་བྱ་བ་དང༌། ལི་ཙ་བཱི་གཞོན་ནུ་སེངྒེའི་སྒྲ་སྒྲོག་བློ་གྲོས་ཞེས་བྱ་བ་<line/>
དང༌། ལི་ཙ་བཱི་གཞོན་ནུ་རིན་ཆེན་མགྲིན་དབྱངས་ཞེས་བྱ་བ་དང༌། ལི་ཙ་བཱི་གཞོན་ནུ་རངས་བྱེད་དཔལ་ཞེས་བྱ་བ་དང༌། ལི་ཙ་བཱི་གཞོན་ནུ་ཀླུ་དཔལ་ཞེས་བྱ་བ་དང༌། ལི་ཙ་བཱི་གཞོན་<line/>
</page>
<page index="7" id="183A">༄༅། །ནུ་རྡོ་རྗེ་ཕྲེང་ལྡན་ཞེས་བྱ་བ་དང༌། ལི་ཙ་བཱི་གཞོན་ནུ་སངས་རྒྱས་འབངས་ཞེས་བྱ་བ་དང༌། ལི་ཙ་བཱི་གཞོན་ནུ་རྒྱལ་བའི་འབངས་ཞེས་བྱ་བ་དང༌། ལི་ཙ་བཱི་གཞོན་ནུ་རྒྱལ་<line/>
བའི་ཟླ་བ་ཞེས་བྱ་བ་དང༌། ལི་ཙ་བཱི་གཞོན་ནུ་ལག་ཆེན་ཞེས་བྱ་བ་དང༌། ལི་ཙ་བཱི་གཞོན་ནུ་དཔལ་ཆེན་ཞེས་བྱ་བ་དང༌། ལི་ཙ་བཱི་གཞོན་ནུ་གངྒཱས་བྱིན་ཞེས་བྱ་བ་དང༌། ལི་ཙ་བཱི་གཞོན་<line/>
ནུ་འཇམ་དཔལ་སྙིང་པོ་ཞེས་བྱ་བ་དང༌། ལི་ཙ་བཱི་གཞོན་ནུ་ཀླུ་དགའ་སྟོབས་ཞེས་བྱ་བ་དང༌། ལི་ཙ་བཱི་གཞོན་ནུ་ཀླུས་སྐྱོང་ཞེས་བྱ་བ་དང༌། ལི་ཙ་བཱི་གཞོན་ནུ་ཆོས་སྐྱོང་ཞེས་བྱ་བ་དང༌།<line/>
ལི་ཙ་བཱི་གཞོན་ནུ་འོད་གྲགས་ཞེས་བྱ་བ་དང༌། ལི་ཙ་བཱི་གཞོན་ནུ་ནམ་མཁའ་མཛོད་ཅེས་བྱ་བ་དང༌། ལི་ཙ་བཱི་གཞོན་ནུ་གངྒཱས་སྐྱོང་ཞེས་བྱ་བ་དང༌། ལི་ཙ་བཱི་གཞོན་ནུ་སྲིན་ཕྱིས་ཀྱིས་རྣ་<line/>
ཆ་གདུབ་འཁོར་ཅན་ཞེས་བྱ་བ་དང༌། ལི་ཙ་བཱི་གཞོན་ནུ་གློག་ཕྲེང་ཅན་ཞེས་བྱ་བ་དང༌། ལི་ཙ་བཱི་གཞོན་ནུ་རྣམ་པར་དགའ་ཞེས་བྱ་བ་དང༌། ལི་ཙ་བཱི་གཞོན་ནུ་ཁྱད་པར་ཅན་གྱི་རིགས་<line/>
ཞེས་བྱ་བ་དང༌། ལི་ཙ་བཱི་གཞོན་ནུ་དྲི་མེད་འོད་གྲགས་ཞེས་བྱ་བ་དང༌། ལི་ཙ་བཱི་གཞོན་ནུ་གླིང་བུ་ཅན་གྱིས་བྱིན་ཞེས་བྱ་བ་དང༌། ལི་ཙ་བཱི་གཞོན་ནུ་སའི་དབང་ཕྱུག་ཅེས་བྱ་བ་དང༌། ལི་<line/>
ཙ་བཱི་གཞོན་ནུ་ས་སྟེང་ཕྲེང་བ་ཅན་ཞེས་བྱ་བ་དང༌། ལི་ཙ་བའི་གཞོན་ནུ་མཚུངས་པ་མེད་པའི་རྡོ་རྗེའི་སྤྲིན་ཞེས་བྱ་བ་དང༌། དེ་དག་ལ་སོགས་པ་ལི་ཙ་བཱི་གཞོན་ནུ་ས་ཡ་ཕྲག་ལྔ་དང་བརྒྱད་<line/>
</page>
<page index="8" id="183B">འབུམ་སྟེ། ལི་ཙ་བཱི་གཞོན་ནུ་དེ་དག་ཐམས་ཅད་ཀྱང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལ་ཡང་དག་པར་ཞུགས་པ། ཐེག་པ་ཆེན་པོ་ལ་སེམས་རབ་ཏུ་དགའ་བ་ཤ་སྟག་སྟེ། ཕྱེ་མ་རེད་<line/>
ཀྱི་དུས་ཀྱི་ཚེ་རང་རང་གི་གནས་ནས་བྱུང་ནས་བཅོམ་ལྡན་འདས་ག་ལ་བ་དེར་དོང་སྟེ་ལྷགས་ནས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ཏེ་བཅོམ་ལྡན་འདས་ལ་ལན་གསུམ་བསྐོར་<line/>
བ་བྱས་ནས་བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་དེ་ཕྱོགས་གཅིག་ཏུ་འཁོད་དོ། །ཡང་དེའི་ཚེ་ལྷའི་བུ་མཐོང་ན་དགའ་བ་དྲི་ཟའི་རྒྱལ་པོ་ལ་སོགས་པ་ལྷའི་བུ་ས་ཡ་ཕྲག་བཞི་<line/>
དང་བཞི་འབུམ་ལ་འདི་ལྟ་སྟེ། ལྷའི་བུ་མཐོང་ན་དགའ་བའི་དྲི་ཟའི་རྒྱལ་པོ་ཞེས་བྱ་བ་དང༌། ལྷའི་བུ་དགའ་ཞིང་དད་པའི་གྲགས་པ་ཞེས་བྱ་བ་དང༌། ལྷའི་བུ་ཟླ་བའི་གཙུག་ཕུད་ཅན་ཞེས་བྱ་བ་<line/>
དང༌། ལྷའི་བུ་ཉི་མའི་མདོག་ཅེས་བྱ་བ་དང༌། ལྷའི་བུ་རྣ་འཕྱང་རྣ་ཆ་གདུབ་ཀོར་ཅན་ཞེས་བྱ་བ་དང༌། ལྷའི་བུ་རངས་བྱེད་ཀྱི་རོལ་མོའི་ས་འཛིན་ཅེས་བྱ་བ་དང༌། ལྷའི་བུ་དཔལ་ཆེན་ཞེས་བྱ་བ་<line/>
དང༌། ལྷའི་བུ་ཟབ་མོ་ཚུལ་ཆེན་པོ་ལ་འཇུག་པ་ཞེས་བྱ་བ་དང༌། ལྷའི་བུ་ནག་པོ་ཆེན་པོ་ཞེས་བྱ་བ་དང༌། ལྷའི་བུ་དཔའ་བའི་བློ་གྲོས་ཞེས་བྱ་བ་དང༌། ལྷའི་བུ་ནམ་མཁའ་ལྟར་མིག་དྲི་མ་མེད་<line/>
པ་ཞེས་བྱ་བ་དང༌། ལྷའི་བུ་དགའ་བ་ལ་རྣམ་པར་མོས་པའི་དཔལ་ཞེས་བྱ་བ་དང༌། ལྷའི་བུ་དགའ་ཕྲེང་རྒྱལ་པོ་ཞེས་བྱ་བ་དང༌། ལྷའི་བུ་དགའ་བར་གྲགས་པའི་འོད་ཅེས་བྱ་བ་དང༌། ལྷའི་བུ་<line/>
</page>
<page index="9" id="184A">༄༅། །བཞིན་དགའ་ཞེས་བྱ་བ་དང༌། ལྷའི་བུ་ཡིད་འཕྲོག་ཅེས་བྱ་བ་དང༌། ལྷའི་བུ་བཻ་ཌཱུཪྻའི་འོད་ཅེས་བྱ་བ་དང༌། ལྷའི་བུ་བཻ་ཌཱུཪྻ་ལྟར་འོད་སྣང་བ་ཞེས་བྱ་བ་དང༌། ལྷའི་<line/>
བུ་སྐར་མ་ལ་དགའ་བ་ཞེས་བྱ་བ་དང༌། ལྷའི་བུ་འབྲལ་བ་ཟླ་གམ་ལྟར་འདུག་པ་ཞེས་བྱ་བ་དང༌། ལྷའི་བུ་ངེས་པར་སྒྲ་སྒྲོག་ཟབ་མོ་ཞེས་བྱ་བ་དང༌། ལྷའི་བུ་ཉོན་མོངས་པ་རྣམ་པར་<line/>
འཇོམས་པ་ཞེས་བྱ་བ་དང༌། ལྷའི་བུ་བརྒྱ་བྱིན་དགའ་བ་ཞེས་བྱ་བ་དང༌། ལྷའི་བུ་གཞོན་ནུ་ཡིད་དུ་འོང་བ་ཞེས་བྱ་བ་དང༌། ལྷའི་བུ་མནྡཱ་ར་བ་བརྩེགས་པ་ཞེས་བྱ་བ་དང༌། ལྷའི་<line/>
བུ་མགོ་ལ་འཁྲི་ཤིང་ཐོགས་པ་ཞེས་བྱ་བ་དང༌། ལྷའི་བུ་བུར་མ་སེལ་བའི་བློ་གྲོས་ཞེས་བྱ་བ་དང༌། ལྷའི་བུ་དམ་པའི་ཆོས་འཛིན་ཅེས་བྱ་བ་དང༌། དེ་དག་ལ་སོགས་པ་ལྷའི་བུ་<line/>
ས་ཡ་ཕྲག་བཞི་དང་བཞི་འབུམ་སྟེ། ལྷའི་བུ་དེ་དག་ཐམས་ཅད་ཀྱང་ཐེག་པ་ཆེན་པོ་ལ་སེམས་དད་ཅིང་རབ་ཏུ་དགའ་བ། དམ་པའི་ཆོས་སྲུང་བར་དགའ་བ། དམ་པའི་ཆོས་རྒྱས་པར་<line/>
དགའ་བ། ཏིང་ངེ་འཛིན་ཐམས་ཅད་གཟུང་བར་དགའ་བ་ཤ་སྟག་སྟེ། སེམས་ཅན་རྣམས་ལ་ཕན་པ་དང༌། བདེ་བའི་ཕྱིར་ཕྱེ་མ་རེད་ཀྱི་དུས་ཀྱི་ཚེ་རང་རང་གི་གནས་ནས་བྱུང་ནས་བཅོམ་<line/>
ལྡན་འདས་ག་ལ་བ་དེར་དོང་སྟེ་ལྷགས་ནས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ཏེ་བཅོམ་ལྡན་འདས་ལ་ལན་སྟོང་བསྐོར་བ་བྱས་ནས་བཅོམ་ལྡན་འདས་ག་ལ་<line/>
</page>
<page index="10" id="184B">བ་དེ་ལོགས་སུ་།ལ་མོ་སྦྱར་བ་བཏུད་དེ་ཕྱོགས་གཅིག་ཏུ་འཁོད་དོ། །ཡང་དེའི་ཚེ་ཀླུའི་རྒྱལ་པོ་ས་ཡ་ཕྲག་གཉིས་དང་བརྒྱད་འབུམ་ལ་འདི་ལྟ་སྟེ། ཀླུའི་རྒྱལ་པོ་པདྨ་ཞེས་བྱ་བ་དང༌།<line/>
ཀླུའི་རྒྱལ་པོ་འཇོག་པོ་ཞེས་བྱ་བ་དང༌། ཀླུའི་རྒྱལ་པོ་རྒྱ་མཚོ་ཞེས་བྱ་བ་དང༌། ཀླུའི་རྒྱལ་པོ་མ་དྲོས་པ་ཞེས་བྱ་བ་དང༌། ཀླུའི་རྒྱལ་པོ་སྟོབས་ཀྱི་རྒྱུ་ཞེས་བྱ་བ་དང༌། ཀླུའི་རྒྱལ་པོ་མཐའ་<line/>
ཡས་ནོར་རྒྱས་ཀྱི་བུ་ཞེས་བྱ་བ་དང༌། ཀླུའི་རྒྱལ་པོ་དཔལ་འབྱོར་གནས་ཞེས་བྱ་བ་དང༌། ཀླུའི་རྒྱལ་པོ་བྱིས་པ་རྩེ་ཞེས་བྱ་བ་དང༌། ཀླུའི་རྒྱལ་པོ་མཆེ་བ་མཆོག་ཏུ་རྣོ་ཞེས་བྱ་བ་དང༌། ཀླུའི་<line/>
རྒྱལ་པོ་མང་ཁྱེར་ཞེས་བྱ་བ་དང༌། ཀླུའི་རྒྱལ་པོ་ཡན་ལག་འཆར་རི་དྭགས་མིག་ཅེས་བྱ་བ་དང༌། ཀླུའི་རྒྱལ་པོ་ཕུར་བུ་སྒྲ་རིག་ཞེས་བྱ་བ་དང༌། ཀླུའི་རྒྱལ་པོ་གསེར་མདོག་གདོང་ཞེས་<line/>
བྱ་བ་དང༌། ཀླུའི་རྒྱལ་པོ་སྟང་ཟིལ་གཙུག་ཕུད་ཅེས་བྱ་བ་དང༌། ཀླུའི་རྒྱལ་པོ་ཆུའི་ཤུགས་འཛིན་ཅེས་བྱ་བ་དང༌། ཀླུའི་རྒྱལ་པོ་ཏི་སེའི་གངས་ཐུབ་ཅེས་བྱ་བ་དང༌། ཀླུའི་རྒྱལ་པོ་སྦྱིན་<line/>
ལ་དགའ་ཞེས་བྱ་བ་དང༌། ཀླུའི་རྒྱལ་པོ་ཕྲེང་སྒྲ་སྙན་ཅེས་བྱ་བ་དང༌། ཀླུའི་རྒྱལ་པོ་ལུག་གདོང་ཞེས་བྱ་བ་དང༌། ཀླུའི་རྒྱལ་པོ་གནས་སྒྲོག་མཁས་ཞེས་བྱ་བ་དང༌། ཀླུའི་རྒྱལ་པོ་<line/>
གཟི་ཅན་ཞེས་བྱ་བ་དང༌། ཀླུའི་རྒྱལ་པོ་ནོར་རྒྱས་ཀྱི་བུ་ཞེས་བྱ་བ་དང༌། དེ་དག་ལ་སོགས་པ་ཀླུའི་རྒྱལ་པོ་ས་ཡ་ཕྲག་གཉིས་དང་བརྒྱད་འབུམ་སྟེ། ཀླུའི་རྒྱལ་པོ་དེ་དག་ཐམས་ཅད་<line/>
</page>
<page index="11" id="185A">༄༅། །ཀྱང་ཐེག་པ་ཆེན་པོ་ཐོས་པར་འདོད་པ། ཐོས་ནས་ཀྱང་གཞན་དག་ལ་རྒྱས་པར་སྟོན་པར་འདོད་པ། དམ་པའི་ཆོས་འཆད་པར་འདོད་པ། དམ་པའི་ཆོས་ཀུན་ཏུ་སྲུང་<line/>
བར་ཡོངས་སུ་འཛིན་པའི་ངང་ཚུལ་ཅན། དམ་པའི་ཆོས་སྲུང་བའི་ཁུར་ཁྱེར་བ་ཡོངས་སུ་འཛིན་པའི་ངང་ཚུལ་ཅན་ཤ་སྟག་སྟེ། ཕྱེ་མ་རེད་ཀྱི་དུས་ཀྱི་ཚེ་རང་རང་གི་གནས་ནས་བྱུང་ནས་<line/>
བཅོམ་ལྡན་འདས་ག་ལ་བ་དེར་དོང་སྟེ་ལྷགས་ནས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ཏེ་བཅོམ་ལྡན་འདས་ལ་ལན་གསུམ་བསྐོར་བ་བྱས་ནས་བཅོམ་ལྡན་<line/>
འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་དེ་ཕྱོགས་གཅིག་ཏུ་འཁོད་དོ། །ཡང་དེའི་ཚེ་གནོད་སྦྱིན་གྱི་རྒྱལ་པོ་རྣམ་ཐོས་ཀྱི་བུ་ལ་སོགས་པ་གནོད་སྦྱིན་གྱི་རྒྱལ་པོ་ས་ཡ་ཕྲག་<line/>
གསུམ་དང་དྲུག་འབུམ་ལ་འདི་ལྟ་སྟེ། གནོད་སྦྱིན་གྱི་རྒྱལ་པོ་རྣམ་ཐོས་ཀྱི་བུ་ཞེས་བྱ་བ་དང༌། གནོད་སྦྱིན་གྱི་རྒྱལ་པོ་མ་ལ་འབོད་ཞེས་བྱ་བ་དང༌། གནོད་སྦྱིན་གྱི་རྒྱལ་པོ་མ་འཛིན་<line/>
ཞེས་བྱ་བ་དང༌། གནོད་སྦྱིན་གྱི་རྒྱལ་པོ་མ་ལ་དཔལ་དུ་འཛིན་པ་ཞེས་བྱ་བ་དང༌། གནོད་སྦྱིན་གྱི་རྒྱལ་པོ་ལག་སྒེག་ཅེས་བྱ་བ་དང༌། གནོད་སྦྱིན་གྱི་རྒྱལ་པོ་འཇིགས་ཆེན་འཇིགས་བྱེད་<line/>
ཅེས་བྱ་བ་དང༌། གནོད་སྦྱིན་གྱི་རྒྱལ་པོ་ཁྲོ་གཉེར་མི་གཟུར་ཅན་ཞེས་བྱ་བ་དང༌། གནོད་སྦྱིན་གྱི་རྒྱལ་པོ་ས་སྐུལ་ཞེས་བྱ་བ་དང༌། གནོད་སྦྱིན་གྱི་རྒྱལ་པོ་ཉི་མ་རེངས་བྱེད་ཅེས་<line/>
</page>
<page index="12" id="185B">བྱ་བ་དང༌། གནོད་སྦྱིན་གྱི་རྒྱལ་པོ་ཤེས་ལྡན་ངང་ཚུལ་ཅན་ཞེས་བྱ་བ་དང༌། གནོད་སྦྱིན་གྱི་རྒྱལ་པོ་ནོར་བུ་བཟང་ཞེས་བྱ་བ་དང༌། གནོད་སྦྱིན་གྱི་རྒྱལ་པོ་འོད་ཆགས་པདྨ་མཛོད་<line/>
ཅེས་བྱ་བ་དང༌། གནོད་སྦྱིན་གྱི་རྒྱལ་པོ་ཤིང་རྟ་གཏོང་པའི་པདྨའི་སྙིང་པོ་དཔལ་ཞེས་བྱ་བ་དང༌། གནོད་སྦྱིན་གྱི་རྒྱལ་པོ་འཐབ་མོ་ལས་རྣམ་པར་རྒྱལ་བའི་གཡུལ་གྱི་དཔལ་<line/>
ཞེས་བྱ་བ་དང༌། གནོད་སྦྱིན་གྱི་རྒྱལ་པོ་ལྔས་རྩེན་ཞེས་བྱ་བ་དང༌། གནོད་སྦྱིན་གྱི་རྒྱལ་པོ་ནོར་བུ་སྤྱོད་ཅེས་བྱ་བ་དང༌། དེ་དག་ལ་སོགས་པ་གནོད་སྦྱིན་གྱི་རྒྱལ་པོ་ས་ཡ་ཕྲག་<line/>
གསུམ་དང་དྲུག་འབུམ་སྟེ། གནོད་སྦྱིན་གྱི་རྒྱལ་པོ་དེ་དག་ཐམས་ཅད་ཀྱང་དེ་བཞིན་གཤེགས་པ་མི་འཁྲུགས་པའི་བྱང་ཆུབ་སེམས་དཔའི་སྤྱོད་པ་ལ་རྗེས་སུ་སློབ་པར་འདོད་<line/>
པ༑ དམ་པའི་ཆོས་སྲུང་བ་ཡོངས་སུ་འཛིན་པའི་ངང་ཚུལ་ཅན་ཤ་སྟག་སྟེ། ཕྱེམ་རེད་ཀྱི་དུས་ཀྱི་ཚེ་རང་རང་གི་གནས་ནས་བྱུང་ནས་བཅོམ་ལྡན་འདས་ག་ལ་བ་དེར་དོང་སྟེ་ལྷགས་<line/>
ནས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ་བཅོམ་ལྡན་འདས་ལ་ལན་གསུམ་བསྐོར་བ་བྱས་ནས་བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་<line/>
བཏུད་དེ་ཕྱོགས་གཅིག་ཏུ་འཁོད་དོ། །ཡང་དེའི་ཚེ་ནམ་མཁའ་ལྡིང་གི་རྒྱལ་པོ་ས་ཡ་ཕྲག་བཞི་དང་དགུ་འབུམ་ལ་འདི་ལྟ་སྟེ། ནམ་མཁའ་ལྡིང་གི་རྒྱལ་པོ་སྤོས་ཀྱི་གླང་པོ་ཆེ་རླུང་གི་<line/>
</page>
<page index="13" id="186A">༄༅། །གི་སྟོབས་དང་མཉམ་པའི་ཤུགས་ཅན་ཞེས་བྱ་བ་དང༌། ནམ་མཁའ་ལྡིང་གི་རྒྱལ་པོ་འུར་འུར་ཞེས་བྱ་བ་དང༌། ནམ་མཁའ་ལྡིང་གི་རྒྱལ་པོ་རྔ་པོ་ཆེ་ཅང་ཏེའུའི་<line/>
སྒྲ་ལྟར་དིར་དིར་ཞེས་བྱ་བ་དང༌། ནམ་མཁའ་ལྡིང་གི་རྒྱལ་པོ་ཀླུའི་སྟོབས་དང་དྲེགས་པ་འཇོམས་པ་ཞེས་བྱ་བ་དང༌། ནམ་མཁའ་ལྡིང་གི་རྒྱལ་པོ་སང་སང་ཞེས་བྱ་བ་དང༌། ནམ་མཁའ་ལྡིང་<line/>
གི་རྒྱལ་པོ་འོད་ཆེན་ཞེས་བྱ་བ་དང༌། ནམ་མཁའ་ལྡིང་གི་རྒྱལ་པོ་གཤོག་ཟེགས་བཀྲམ་ཞེས་བྱ་བ་དང༌། ནམ་མཁའ་ལྡིང་གི་རྒྱལ་པོ་བུང་རྒྱལ་གདོང་ཞེས་བྱ་བ་དང༌། ནམ་མཁའ་ལྡིང་གི་<line/>
རྒྱལ་པོ་རིག་སྔགས་ཀྱི་ནོར་བུའི་སིལ་སིལ་འཆང་ཞེས་བྱ་བ་དང༌། ནམ་མཁའ་ལྡིང་གི་རྒྱལ་པོ་ནོར་རྒྱས་ཀྱི་བུའི་རིགས་གཞིག་པར་དགའ་བ་ཞེས་བྱ་བ་དང༌། ནམ་མཁའ་ལྡིང་གི་རྒྱལ་པོ་<line/>
ནོར་རྒྱས་ཀྱི་བུའི་རིགས་རབ་ཏུ་འཇོམས་པར་དཀའ་བ་ཞེས་བྱ་བ་དང༌། ནམ་མཁའ་ལྡིང་གི་རྒྱལ་པོ་ཡང་དག་པར་མཐོང་བ་ཞེས་བྱ་བ་དང༌། ནམ་མཁའ་ལྡིང་གི་རྒྱལ་པོ་བྱམས་པ་ཆེན་པོའི་ཚིག་<line/>
སྙན་པར་སྒྲོག་པར་ཞེས་བྱ་བ་དང༌། ནམ་མཁའ་ལྡིང་གི་རྒྱལ་པོ་ཆོས་དགའ་ཞེས་བྱ་བ་དང༌། ནམ་མཁའ་ལྡིང་གི་རྒྱལ་པོ་གསེར་གྱི་གཤོག་པ་སྦྱིན་ཞེས་བྱ་བ་དང༌། དེ་དག་ལ་སོགས་པ་ནམ་<line/>
མཁའ་ལྡིང་གི་རྒྱལ་པོས་ཡ་ཕྲག་བཞི་དང་དགུ་འབུམ་སྟེ། ནམ་མཁའ་ལྡིང་གི་རྒྱལ་པོ་དེ་དག་ཐམས་ཅད་ཀྱང་དྲེགས་པ་དང༌། ང་རྒྱལ་དང༌། རྒྱགས་པ་དང་བྲལ་བ་དང༌། ཐེག་པ་ཆེན་པོ་ལ་<line/>
</page>
<page index="14" id="186B">དད་པའི་སེམས་ཐོབ་པ། དམ་པའི་ཆོས་ཀུན་ཏུ་སྲུང་བར་གྱུར་པ་ཤ་སྟག་སྟེ། ཕྱེམ་རེད་ཀྱི་དུས་ཀྱི་ཚེ་རང་རང་གི་གནས་ནས་བྱུང་ནས་བཅོམ་ལྡན་འདས་ག་ལ་བ་དེར་དོང་སྟེ་ལྷགས་ནས་བཅོམ་ལྡན་<line/>
འདས་ཀྱི་ཞབས་ལ་མགོ་བོས་ཕྱག་འཚལ་ཏེ་ཕྱོགས་གཅིག་ཏུ་འཁོད་དོ། །ཡང་དེའི་ཚེ་དྲི་ཟའི་རྒྱལ་པོ་ས་ཡ་ཕྲག་དྲུག་དང་བརྒྱད་འབུམ་ལ་འདི་ལྟ་སྟེ། དྲི་ཟའི་རྒྱལ་པོ་དགའ་བའི་སྙིང་པོ་ཞེས་བྱ་བ་དང༌། དྲི་<line/>
ཟའི་རྒྱལ་པོ་གདངས་སྙན་ཞེས་བྱ་བ་དང༌། དྲི་ཟའི་རྒྱལ་པོ་སྟ་གོན་ལ་དགའ་བ་ཞེས་བྱ་བ་དང༌། དྲི་ཟའི་རྒྱལ་པོ་ཁྱུ་མཆོག་ལྷ་ཞེས་བྱ་བ་དང༌། དྲི་ཟའི་རྒྱལ་པོ་ཤུགས་ཀྱིས་འཁྱིག་པར་ལེན་པ་ལ་དགའ་བ་<line/>
ཞེས་བྱ་བ་དང༌། དྲི་ཟའི་རྒྱལ་པོ་ཤང་ཤང་ཏེའུའི་སྐད་འབྱིན་ཅེས་བྱ་བ་དང༌། དེ་དག་ལ་སོགས་པ་དྲི་ཟའི་རྒྱལ་པོ་ས་ཡ་ཕྲག་དྲུག་དང་བརྒྱད་འབུམ་སྟེ། དྲི་ཟའི་རྒྱལ་པོ་དེ་དག་ཐམས་ཅད་ཀྱང་དྲེགས་པ་དང༌།<line/>
ང་རྒྱལ་དང༌། རྒྱགས་པ་དང་བྲལ་བ། ཐེག་པ་ཆེན་པོ་ལ་དད་པའི་སེམས་ཐོབ་པ། དམ་པའི་ཆོས་ཀུན་ཏུ་སྲུང་བར་གྱུར་པ་ཤ་སྟག་སྟེ། ཕྱེ་མ་རེད་ཀྱི་དུས་ཀྱི་ཚེ་རང་རང་གི་གནས་ནས་བྱུང་ནས་བཅོམ་ལྡན་<line/>
འདས་ག་ལ་བ་དེར་དོང་སྟེ་ལྷགས་ནས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ཏེ་བཅོམ་ལྡན་འདས་ག་ལ་དེ་ལོགས་སུ་ཐལ་མོ་སྦྱར་བ་བཏུད་ནས་ཕྱོགས་གཅིག་ཏུ་འཁོད་དོ། །ཡང་དེའི་<line/>
ཚེ་མིའམ་ཅིའི་རྒྱལ་པོ་ཆེན་པོ་ས་ཡ་ཕྲག་དགུ་དང་བརྒྱད་འབུམ་ལ་འདི་ལྟ་སྟེ། མིའམ་ཅིའི་རྒྱལ་པོ་ལེགས་མཐོང་ཡིད་འཕྲོག་ཅེས་བྱ་བ་དང༌། མིའམ་ཅིའི་རྒྱལ་པོ་ཀླུ་ཁྱེར་ཞེས་བྱ་བ་དང༌། མིའམ་ཅིའི་<line/>
</page>
<page index="15" id="187A">༄༅། །རྒྱལ་པོ་བུད་མེད་སེམས་འཕྲོག་ཅེས་བྱ་བ་དང༌། མིའམ་ཅིའི་རྒྱལ་པོ་བུད་མེད་ཀྱི་སྙིང་དུ་སྡུག་པ་ཞེས་བྱ་བ་དང༌། མིའམ་ཅིའི་རྒྱལ་པོ་ལྷའི་བུ་མོ་ལ་འདོད་པ་ཞེས་བྱ་བ་དང༌།<line/>
མིའམ་ཅིའི་རྒྱལ་པོ་ཉོན་མོངས་པ་རྐུ་བ་ཞེས་བྱ་བ་དང༌། མིའམ་ཅིའི་རྒྱལ་པོ་དགྲ་རིག་དྲེགས་འཇོམས་གསོད་ཅེས་བྱ་བ་དང༌། མིའམ་ཅིའི་རྒྱལ་པོ་བདུད་ཀྱི་བུ་མོ་དགའ་བ་ཞེས་བྱ་བ་དང༌། མིའམ་ཅིའི་རྒྱལ་<line/>
པོ་བདུད་ཀྱི་སྡེ་འཇོམས་ཞེས་བྱ་བ་དང༌། མིའམ་ཅིའི་རྒྱལ་པོ་ཡེ་ཤེས་སྙིང་པོ་ཞེས་བྱ་བ་དང༌། མིའམ་ཅིའི་རྒྱལ་པོ་ཟབ་མོའི་ཚུལ་བསྒོས་ཞེས་བྱ་བ་དང༌། མིའམ་ཅིའི་རྒྱལ་པོ་དྲི་མ་མེད་པའི་སྣང་བའི་<line/>
དཔལ་ཞེས་བྱ་བ་དང༌། མིའམ་ཅིའི་རྒྱལ་པོ་དབང་པོ་བསྲུངས་ཞེས་བྱ་བ་དང༌། མིའམ་ཅིའི་རྒྱལ་པོ་རྒྱང་རིང་མཐོང་ཞེས་བྱ་བ་དང༌། དེ་དག་ལ་སོགས་པ་མིའམ་ཅིའི་རྒྱལ་པོ་ས་ཡ་ཕྲག་དགུ་དང་བརྒྱད་<line/>
འབུམ་སྟེ། མིའམ་ཅིའི་རྒྱལ་པོ་དེ་དག་ཐམས་ཅད་ཀྱང་དྲེགས་པ་དང༌། ང་རྒྱལ་དང༌། རྒྱགས་པ་དང་བྲལ་བ། ཐེག་པ་ཆེན་པོ་ལ་དད་པའི་སེམས་ཐོབ་པ། དམ་པའི་ཆོས་ཀུན་ཏུ་སྲུང་བར་གྱུར་པ་ཤ་<line/>
སྟག་སྟེ། ཕྱེམ་རེད་ཀྱི་དུས་ཀྱི་ཚེ་རང་རང་གི་གནས་ནས་བྱུང་ནས་བཅོམ་ལྡན་འདས་ག་ལ་བ་དེར་དོང་སྟེ་ལྷགས་ནས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ཏེ་ཕྱོགས་གཅིག་ཏུ་འཁོད་<line/>
དོ༑ ༑ཡང་དེའི་ཚེ་སྲིན་པོའི་རྒྱལ་པོ་ས་ཡ་དང་བརྒྱད་འབུམ་འདི་ལྟ་སྟེ། སྲིན་པོའི་རྒྱལ་པོ་འཇིགས་སུ་རུང་བ་ཞེས་བྱ་བ་དང༌། སྲིན་པོའི་རྒྱལ་པོ་རྩིབ་མ་སྲེག་ཅེས་བྱ་བ་དང༌། སྲིན་པོའི་རྒྱལ་པོ་དྲང་<line/>
</page>
<page index="16" id="187B">སྲོང་ཟས་ལེན་སྐྲ་སེར་ཞེས་བྱ་བ་དང༌། སྲིན་པོའི་རྒྱལ་པོ་སོ་རད་རོད་ཅན་ཞེས་བྱ་བ་དང༌། སྲིན་པོའི་རྒྱལ་པོ་རྣ་བཅས་ཐོད་པ་ཅན་ཞེས་བྱ་བ་དང༌། སྲིན་པོའི་རྒྱལ་པོ་སེར་པོ་སྦྲང་རྩིའི་མདོག་ཅེས་བྱ་བ་དང༌།<line/>
སྲིན་པོའི་རྒྱལ་པོ་མགུལ་ངར་ཞེས་བྱ་བ་དང༌། སྲིན་པོའི་རྒྱལ་པོ་སྒྲ་བོ་ཆེ་ཞེས་བྱ་བ་དང༌། སྲིན་པོའི་རྒྱལ་པོ་མགོ་ཟེད་ཅེས་བྱ་བ་དང༌། སྲིན་པོའི་རྒྱལ་པོ་གྱད་ལ་སྐུལ་ཞེས་བྱ་བ་དང༌། སྲིན་པོའི་རྒྱལ་པོ་<line/>
སྐྲག་བྱེད་གཟུགས་ཅན་ཞེས་བྱ་བ་དང༌། དེ་དག་ལ་སོགས་པ་སྲིན་པོའི་རྒྱལ་པོ་ས་ཡ་དང་བརྒྱད་འབུམ་སྟེ། སྲིན་པོའི་རྒྱལ་པོ་དེ་དག་ཐམས་ཅད་ཀྱང་སྲིན་པོའི་རང་བཞིན་དང་བྲལ་བ། ཐེག་པ་ཆེན་པོས་<line/>
སེམས་དུལ་བར་གྱུར་པ། དམ་པའི་ཆོས་ཀུན་ཏུ་སྲུང་བར་གྱུར་པ་ཤ་སྟག་སྟེ། ཕྱེམ་རེད་ཀྱི་དུས་ཀྱི་ཚེ་རང་རང་གི་གནས་ནས་བྱུང་ནས་བཅོམ་ལྡན་འདས་ག་ལ་བ་དེར་དོང་སྟེ་ལྷགས་ནས་བཅོམ་ལྡན་<line/>
འདས་ཀྱི་ཞབས་ལ་མགོ་བོས་ཕྱག་བཙལ་ཏེ་ཕྱོགས་གཅིག་ཏུ་འཁོད་དོ། །ཡང་དེའི་ཚེ་གྲུལ་བུམ་གྱི་རྒྱལ་པོ་ས་ཡ་ཕྲག་བདུན་དང་བརྒྱད་འབུམ་ལ་འདི་ལྟ་སྟེ། གྲུལ་བུམ་གྱི་རྒྱལ་པོ་གླང་པོ་ཆེའི་རྣ་བ་ཅན་ཞེས་<line/>
བྱ་བ་དང༌། གྲུལ་བུམ་གྱི་རྒྱལ་པོ་སྟག་ལྟར་དྲེགས་པ་ཞེས་བྱ་བ་དང༌། གྲུལ་བུམ་གྱི་རྒྱལ་པོ་ཤིན་ཏུ་ཆེ་བ་ཞེས་བྱ་བ་དང༌། དེ་དག་ལ་སོགས་པ་གྲུལ་བུམ་གྱི་རྒྱལ་པོ་ས་ཡ་ཕྲག་བདུན་དང་བརྒྱད་འབུམ་སྟེ།<line/>
གྲུལ་བུམ་གྱི་རྒྱལ་པོ་དེ་དག་ཐམས་ཅད་ཀྱང་གྲུལ་བུམ་གྱི་རང་བཞིན་དང་བྲལ་བ། དམ་པའི་ཆོས་ཀུན་ཏུ་སྲུང་བར་གྱུར་པ་ཤ་སྟག་སྟེ། ཕྱེམ་རེད་ཀྱི་དུས་ཀྱི་ཚེ་རང་རང་གི་གནས་ནས་བཅོམ་ལྡན་འདས་ག་ལ་<line/>
</page>
<page index="17" id="188A">༄༅། །བ་དེར་དོང་སྟེ་ལྷགས་ནས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ཏེ་ཕྱོགས་གཅིག་ཏུ་འཁོད་དོ། །ཡང་དེའི་ཚེ་འབྱུང་པོའི་རྒྱལ་པོ་ས་ཡ་ཕྲག་གསུམ་དང་<line/>
བརྒྱད་འབུམ་ལ་འདི་ལྟ་སྟེ། འབྱུང་པོའི་རྒྱལ་པོ་གླང་པོ་ཆེའི་གདོང་ཅན་ཞེས་བྱ་བ་དང༌། འབྱུང་པོའི་རྒྱལ་པོ་མྱུ་གུ་ཞེས་བྱ་བ་དང༌། འབྱུང་པོའི་རྒྱལ་པོ་ཁྱིམ་འབིགས་རྐུན་པོ་ཞེས་བྱ་བ་དང༌།<line/>
འབྱུང་པོའི་རྒྱལ་པོ་བོད་སྐད་ཅན་ཞེས་བྱ་བ་དང༌། འབྱུང་པོའི་རྒྱལ་པོ་མེ་ཏོག་གི་རྣ་ཆ་ཅན་ཞེས་བྱ་བ་དང༌། འབྱུང་པོའི་རྒྱལ་པོ་སྦལ་ཕྲེང་སོར་རྡུབ་ཅན་ཞེས་བྱ་བ་དང༌། འབྱུང་པོའི་རྒྱལ་པོ་<line/>
བྱིས་མཛེས་ཞེས་བྱ་བ་དང༌། འབྱུང་པོའི་རྒྱལ་པོ་བྱི་ལ་འགྲོས་མཛེས་ཞེས་བྱ་བ་དང༌། འབྱུང་པོའི་རྒྱལ་པོ་སྲེ་མོ་འགྲམ་ཞེས་བྱ་བ་དང༌། འབྱུང་པོའི་རྒྱལ་པོ་སྤྲ་བཞིན་ཟླ་བ་གདོང་ཞེས་བྱ་བ་དང༌།<line/>
དེ་དག་ལ་སོགས་པ་འབྱུང་པོའི་རྒྱལ་པོ་ས་ཡ་ཕྲག་གསུམ་དང་བརྒྱད་འབུམ་སྟེ། འབྱུང་པོའི་རྒྱལ་པོ་དེ་དག་ཐམས་ཅད་ཀྱང་ཐེག་པ་ཆེན་པོ་ལ་སེམས་དད་ཅིང་རབ་ཏུ་དགའ་བ་ཤ་སྟག་སྟེ།<line/>
གར་བྱེད་ཅིང་རོལ་མོའི་སྒྲ་སྒྲོག་ལ་སིལ་སྙན་རྣམས་རྡོབ་ཅིང་ཕྱེ་མ་རེད་ཀྱི་དུས་ཀྱི་ཚེ་རང་རང་གི་གནས་ནས་བྱུང་ནས་བཅོམ་ལྡན་འདས་ག་ལ་བ་དེར་དོང་སྟེ་ལྷགས་ནས་བཅོམ་ལྡན་འདས་ཀྱི་<line/>
ཞབས་ལ་མགོ་བོས་ཕྱག་བཙལ་ཏེ་ཕྱོགས་གཅིག་ཏུ་འཁོད་དོ། །ཡང་དེའི་ཚེ་གཅོད་བྱེད་ཀྱི་བུའི་རྒྱལ་པོ་ས་ཡ་ཕྲག་བརྒྱད་ལ་འདི་ལྟ་སྟེ། གཅོད་བྱེད་ཀྱི་བུའི་རྒྱལ་པོ་གློག་ཞི་བྱེད་བཙུན་ཞེས་བྱ་<line/>
</page>
<page index="18" id="188B">དང༌། གཅོད་བྱེད་ཀྱི་བུའི་རྒྱལ་པོ་སྣ་ཚོགས་སྔོ་བཙུན་ཞེས་བྱ་བ་དང༌། གཅོད་བྱེད་ཀྱི་བུའི་རྒྱལ་པོ་བྱ་མཆུ་ཅན་ཞེས་བྱ་བ་དང༌། གཅོད་བྱེད་ཀྱི་བུའི་རྒྱལ་པོ་རྒྱ་མཚོ་འཁྲུག་བྱེད་ཅེས་བྱ་བ་དང༌། དེ་དག་ལ་སོགས་<line/>
པ་གཅོད་བྱེད་ཀྱི་བུའི་རྒྱལ་པོ་ས་ཡ་ཕྲག་བརྒྱད་དེ། གཅོད་བྱེད་ཀྱི་བུའི་རྒྱལ་པོ་དེ་དག་ཐམས་ཅད་ཀྱང་ཐེག་པ་ཆེན་པོ་ལ་མངོན་པར་རྩེ་བ། ཐེག་པ་ཆེན་པོ་ལ་སེམས་མངོན་པར་རབ་ཏུ་དགའ་བ། ཐེག་<line/>
པ་ཆེན་པོ་མངོན་པར་འདོད་པ། ཐེག་པ་ཆེན་པོས་མངོན་པར་སྐོམ་པ། ཐེག་པ་ཆེན་པོ་ལ་མངོན་པར་སྲེད་པ། ཐེག་པ་ཆེན་པོ་ལ་དད་པ། ཐེག་པ་ཆེན་པོས་བཀྲེས་པ། དམ་པའི་ཆོས་ཀུན་ཏུ་སྲུང་བར་<line/>
དམ་བཅས་པ། དམ་པའི་ཆོས་ཀུན་ཏུ་སྲུང་བར་ཡོངས་སུ་འཛིན་པའི་ངང་ཚུལ་ཅན་ཤ་སྟག་སྟེ། ཕྱེ་མ་རེད་ཀྱི་དུས་ཀྱི་ཚེ་རང་རང་གི་གནས་ནས་བྱུང་ནས་བཅོམ་ལྡན་འདས་ག་ལ་བ་དེར་དོང་སྟེ་ལྷགས་<line/>
ནས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ཏེ་ཕྱོགས་གཅིག་ཏུ་འཁོད་དོ། །ཡང་དེའི་ཚེ་ལྷ་མ་ཡིན་གྱི་རྒྱལ་པོ་བྱེ་བ་ཕྲག་བརྒྱད་དང་བརྒྱད་འབུམ་ལ་འདི་ལྟ་སྟེ། ལྷ་མ་ཡིན་གྱི་རྒྱལ་<line/>
པོ་ཐག་བཟང་རིས་ཀྱི་མདུན་ན་སྒྲ་སྒྲོག་ཅེས་བྱ་བ་དང༌། ལྷ་མ་ཡིན་གྱི་རྒྱལ་པོ་ཡུལ་གྱིས་གཡེན་སྤྱོ་བ་ཞེས་བྱ་བ་དང༌། ལྷ་མ་ཡིན་གྱི་རྒྱལ་པོ་གངྒཱ་དྲི་མ་མེད་པར་འཇུག་པ་ཞེས་བྱ་བ་དང༌། ལྷ་<line/>
མ་ཡིན་གྱི་རྒྱལ་པོ་ས་སྟེང་ཞི་བྱེད་ཅེས་བྱ་བ་དང༌། ལྷ་མ་ཡིན་གྱི་རྒྱལ་པོ་བྱ་མགྲིན་ཅེས་བྱ་བ་དང༌། ལྷ་མ་ཡིན་གྱི་རྒྱལ་པོ་མདུད་རྩེ་གསུམ་པ་འཆང་ཞེས་བྱ་བ་དང༌། ལྷ་མ་ཡིན་གྱི་རྒྱལ་པོ་ཐལ་བའི་<line/>
</page>
<page index="19" id="189A">༄༅། །གཙུག་ཕུད་ཅན་ཞེས་བྱ་བ་དང༌། ལྷ་མ་ཡིན་གྱི་རྒྱལ་པོ་གཏུམ་པོ་དྲག་ཏུ་ཕྲ་བ་ཞེས་བྱ་བ་དང༌། ལྷ་མ་ཡིན་གྱི་རྒྱལ་པོ་མིའི་གཟི་བརྗིད་ཀྱི་ཤུགས་ཅན་ཞེས་བྱ་བ་དང༌། དེ་<line/>
དག་ལ་སོགས་པ་ལྷ་མ་ཡིན་གྱི་རྒྱལ་པོ་ས་ཡ་ཕྲག་བརྒྱད་དང་བརྒྱད་འབུམ་སྟེ། ལྷ་མ་ཡིན་གྱི་རྒྱལ་པོ་དེ་དག་ཐམས་ཅད་ཀྱང་ལྷ་མ་ཡིན་གྱི་རང་བཞིན་དང་བྲལ་བ། སེམས་དུལ་བ། ཡིད་རབ་ཏུ་<line/>
བརྟན་པ་ཤ་སྟག་སྟེ། ཕྱེ་མ་རེད་ཀྱི་དུས་ཀྱི་ཚེ་རང་རང་གི་གནས་ནས་བྱུང་ནས་བཅོམ་ལྡན་འདས་ག་ལ་བ་དེར་དོང་སྟེ་ལྷགས་ནས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ཏེ་ཕྱོགས་<line/>
གཅིག་ཏུ་འཁོད་དོ། །ཡང་དེའི་ཚེ་རིགས་སྔགས་འཆང་གི་རྒྱལ་པོ་ས་ཡ་ཕྲག་དྲུག་དང་ལྔ་འབུམ་ལ་འདི་ལྟ་སྟེ། རིག་སྔགས་འཆང་གི་རྒྱལ་པོ་རིན་ཆེན་འཆང་ཞེས་བྱ་བ་དང༌། རིག་སྔགས་འཆང་<line/>
གི་རྒྱལ་པོ་ཡོངས་སྤྱོད་མི་ཟད་འཚང་ཞེས་བྱ་བ་དང༌། དེ་དག་ལ་སོགས་པ་རིག་སྔགས་འཆང་གི་རྒྱལ་པོ་ས་ཡ་ཕྲག་དྲུག་དང་ལྔ་འབུམ་སྟེ། རིག་སྔགས་འཆང་གི་རྒྱལ་པོ་དེ་དག་ཐམས་ཅད་ཀྱང་<line/>
ཐེག་པ་ཆེན་པོ་འཆང་བ། ཏིང་ངེ་འཛིན་འདོད་པ། ཏིང་ངེ་འཛིན་ཚོལ་བར་འདོད་པ། ཐེག་པ་ཆེན་པོའི་ཏིང་ངེ་འཛིན་གྱི་སྦྱོད་པ་སྤྱད་པར་འདོད་པ། བདག་གི་ཡིད་གཉིས་བསལ་བར་འདོད་པ། དམ་<line/>
པའི་ཆོས་ཀུན་ཏུ་སྲུང་བར་ཡོངས་སུ་འཛིན་པའི་ཚུལ་ཁྲིམས་དང་བརྟུལ་ཞུགས་ཅན་ཤ་སྟག་སྟེ། ཕྱེ་མ་རེད་ཀྱི་དུས་ཀྱི་ཚེ་རང་རང་གི་གནས་ནས་བྱུང་ནས་བཅོམ་ལྡན་འདས་ག་ལ་བ་དེར་དོང་སྟེ་<line/>
</page>
<page index="20" id="189B">ལྷགས་ནས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ཏེ་ཕྱོགས་གཅིག་ཏུ་འཁོད་དོ། །ཡང་དེའི་ཚེ་དྲང་སྲོང་མངོན་པར་ཤེས་པ་ལྔ་ཐོབ་པ་ས་ཡ་ཕྲག་དགུ་དང་དགུ་འབུམ་ལ་འདི་ལྟ་སྟེ། དྲ་<line/>
སྲོང་མིས་བྱིན་གྱི་བུ་ཞེས་བྱ་བ་དང༌། དྲང་སྲོང་ཏེ་མ་བུ་ཀ་ཞེས་བྱ་བ་དང༌། དྲང་སྲོང་ཤིང་ཤུན་ཅན་ཞེས་བྱ་བ་དང༌། དྲང་སྲོང་དཀའ་ཐུབ་ཅན་ཞེས་བྱ་བ་དང༌། དྲང་སྲོང་ཡང་དག་སྦྱོར་ཞེས་བྱ་བ་དང༌། དྲང་སྲོང་<line/>
ཀུན་ཏུ་རྒྱལ་ཞེས་བྱ་བ་དང༌། དྲང་སྲོང་ངན་སྤོང་ཤེས་ལྡན་ཞེས་བྱ་བ་དང༌། དྲང་སྲོང་རི་བྱི་རངས་བྱེད་གཞུ་ཅན་ཞེས་བྱ་བ་དང༌། དྲང་སྲོང་མ་མ་རི་དྭགས་ཞེས་བྱ་བ་དང༌། དྲང་སྲོང་ཤ་མེད་ཟས་སྦྱིན་ཞེས་བྱ་བ་<line/>
དང༌། དྲང་སྲོང་གནས་འཇོག་སེལ་བརྩོན་ཞེས་བྱ་བ་དང༌། དྲང་སྲོང་སྒྲ་མི་སྙན་ལྔ་ལེན་རིལ་བ་ཅན་ཞེས་བྱ་བ་དང༌། དྲང་སྲོང་འདོད་པ་ལ་རྒྱབ་གྱིས་ཕྱོགས་པ་ཞེས་བྱ་བ་དང༌། དྲང་སྲོང་དུས་དང་པོ་ལ་དགའ་བ་<line/>
ཞེས་བྱ་བ་དང༌། དྲང་སྲོང་བརྒྱ་བྱིན་ལྷར་འཛིན་ཡུན་རིང་གནས་ཞེས་བྱ་བ་དང༌། དྲང་སྲོང་མཛོད་ལྡན་སྒྲ་མི་སྙན་ཅེས་བྱ་བ་དང༌། དྲང་སྲོང་བྷ་ར་དྷ་ཛ་ཤིང་ཤུན་ཅན་ཞེས་བྱ་བ་དང༌། དྲང་སྲོང་ཀླུའི་<line/>
རིལ་བ་ཅན་ཞེས་བྱ་བ་དང༌། དྲང་སྲོང་འདམ་བུས་བྱིན་ཞེས་བྱ་བ་དང༌། དེ་དག་ལ་སོགས་པ་དྲང་སྲོང་མངོན་པར་ཤེས་པ་ལྔ་ཐོབ་པས་ཡ་ཕྲག་དགུ་དང་དགུ་འབུམ་སྟེ། ཕྱེ་མ་རེད་ཀྱི་དུས་ཀྱི་ཚེ་རང་<line/>
རང་གི་གནས་ནས་བྱུང་ནས་བཅོམ་ལྡན་འདས་ག་ལ་བ་དེར་དོང་སྟེ་ལྷགས་ནས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ཏེ་ལན་གསུམ་བསྐོར་བ་བྱས་ནས་བཅོམ་ལྡན་འདས་ག་ལ་དེ་<line/>
</page>
<page index="21" id="190A">༄༅། །ལོགས་སུ་ཐལ་མོ་སྦྱར་བ་བཏུད་དེ་ཕྱོགས་གཅིག་ཏུ་འཁོད་དོ། །ཡང་དེའི་ཚེ་ལྷ་རྣམས་ཀྱི་དབང་པོ་བརྒྱ་བྱིན་སུམ་ཅུ་རྩ་གསུམ་པའི་ལྷའི་བུའི་ཚོགས་འབུམ་ཕྲག་དུ་<line/>
མ་དང་ལྷན་ཅིག་ཏུ་ཕྱེ་མ་རེད་ཀྱི་དུས་ཀྱི་ཚེ་རང་རང་གི་གནས་ནས་བྱུང་ནས་བཅོམ་ལྡན་འདས་ག་ལ་བ་དེར་དོང་སྟེ་ལྷགས་ནས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ཏེ་བཅོམ་<line/>
ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་ནས་ཕྱོགས་གཅིག་ཏུ་འཁོད་དོ། །ཡང་དེའི་ཚེ་འཇིག་རྟེན་སྐྱོང་བ་བཞི་ལྷའི་བུ་འབུམ་ཕྲག་དུ་མས་མདུན་གྱིས་བལྟས་ཏེ་ཡོངས་སུ་<line/>
བསྐོར་ནས་ཕྱེ་མ་རེད་ཀྱི་དུས་ཀྱི་ཚེ་རང་རང་གི་གནས་ནས་བྱུང་ནས་བཅོམ་ལྡན་འདས་ག་ལ་བ་དེར་དོང་སྟེ་ལྷགས་ནས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ཏེ་ཕྱོགས་གཅིག་ཏུ་<line/>
འཁོད་དོ། །ཡང་དེའི་ཚེ་ཡུལ་མཉན་ཡོད་ན་ཀོ་ས་ལའི་རྒྱལ་པོ་གསལ་རྒྱལ་རང་གི་བློན་པོ་ཆེན་པོ་ཐེག་པ་ཆེན་པོ་ལ་མངོན་པར་རྩེ་བ་དེ་དང་དེ་དག་རང་རང་གི་འཁོར་དང༌། དཔུང་གི་ཚོགས་<line/>
ཡན་ལག་བཞི་པ་དག་དང་ལྷན་ཅིག་ཏུ་ཕྱེ་མ་རེད་ཀྱི་དུས་ཀྱི་ཚེ་རང་རང་གི་གནས་ནས་བྱུང་ནས་བཅོམ་ལྡན་འདས་ག་ལ་བ་དེར་དོང་སྟེ་ལྷགས་ནས་བཅོམ་ལྡན་འདས་ཀྱི་ཞབས་ལ་མགོ་བོས་<line/>
ཕྱག་བཙལ་ཏེ་ཕྱོགས་གཅིག་ཏུ་འཁོད་དོ། །ཡང་དེའི་ཚེ་རབ་སྦྱིན་ལ་སོགས་པ་ཁྱིམ་བདག་འབུམ་ཕྲག་དུ་མ་བསླབ་པའི་གཞི་ལྔ་བླངས་པ། བླ་ན་མེད་པ་ཡང་དག་པར་རྫོགས་པའི་བྱང་ཆུབ་<line/>
</page>
<page index="22" id="190B">ལ་ཡང་དག་པར་ཞུགས་པ་དེ་དག་ཐམས་ཅད་ཆོས་འདོད་པ་དང༌། ཆོས་དོན་དུ་གཉེར་བ་དང༌། འདི་ལྟར་བྱང་ཆུབ་ཀྱི་ཕྱོགས་སུ་གཏོགས་པའི་ཆོས་རྣམས་ཡང་དག་པར་བསྡུ་བའི་ཕྱིར་བཅོམ་<line/>
ལྡན་འདས་ཉིད་ཀྱི་ཕྱིར་འབྲང་བ་དེ་དག་བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་དེ་ཕྱོགས་གཅིག་ཏུ་འཁོད་དོ། །ཡང་དེའི་ཚེ་ཡུལ་བན་ཙ་ནས་རྒྱལ་ཕྲན་ཟླ་བ་སྐྱོང་ཞེས་བྱ་བ་<line/>
རང་གི་བློན་པོ་ཆེན་པོ་དང༌། གྲོང་ཁྱེར་གྱི་དཔོན་པོ་སྟོང་བསླབ་པའི་གཞི་ལྔ་བླངས་པ། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལ་ཡང་དག་པར་ཞུགས་པ་དེ་དག་ཐམས་ཅད་ཆོས་འདོད་པ་<line/>
དང༌། ཆོས་དོན་དུ་གཉེར་བ་དང༌། འདི་ལྟར་བྱང་ཆུབ་ཀྱི་ཕྱོགས་སུ་གཏོགས་པའི་ཆོས་རྣམས་ཡང་དག་པར་བསྡུ་བའི་ཕྱིར་བཅོམ་ལྡན་འདས་ཉིད་ཀྱི་ཕྱིར་འབྲང་བ་དེ་དག་བཅོམ་ལྡན་འདས་ག་ལ་བ་དེ་<line/>
ལོགས་སུ་ཐལ་མོ་སྦྱར་བ་བཏུད་དེ་ཕྱོགས་གཅིག་ཏུ་འཁོད་དོ། །ཡང་དེའི་ཚེ་ཡུལ་ཆེན་པོ་བཅུ་དྲུག་གི་གྲོང་ཁྱེར་དང༌། ཚོང་རྡལ་བ་དང༌། ལུང་པའི་མདོ་དང༌། གྲོང་དང༌། ཡུལ་འཁོར་དང༌། རྒྱལ་པོའི་ཕོ་བྲང་<line/>
འཁོར་ཐམས་ཅད་ཀྱི་མི་རྣམས་བཅོམ་ལྡན་འདས་ལ་བལྟ་བ་དང༌། ཕྱག་བྱ་བའི་ཕྱིར་ལྷགས་ཏེ། དེ་དག་ཐམས་ཅད་ཀྱང་དམ་པའི་ཆོས་ཀུན་ཏུ་སྲུང་བ། བསླབ་པའི་གཞི་ལྔ་བླངས་པ། བླ་ན་མེད་པ་ཡང་<line/>
དག་པར་རྫོགས་པའི་བྱང་ཆུབ་ལ་ཡང་དག་པར་ཞུགས་པ་ཤ་སྟག་སྟེ། ཆོས་འདོད་པ་དང༌། ཆོས་དོན་དུ་གཉེར་བ་དང༌། འདི་ལྟར་བྱང་ཆུབ་ཀྱི་ཕྱོགས་ཀྱི་ཆོས་རྣམས་ཡང་དག་པར་བསྡུ་བའི་ཕྱིར་བཅོམ་<line/>
</page>
<page index="23" id="191A">༄༅། །ལྡན་འདས་ཉིད་ཀྱི་ཕྱིར་འབྲང་བ། བྱམས་པའི་སེམས་སྒོམ་པ་དེ་དག་ཕྱེ་མ་རེད་ཀྱི་དུས་ཀྱི་ཚེ་རང་རང་གི་གནས་ནས་བྱུང་ནས་བཅོམ་ལྡན་འདས་ག་ལ་བ་དེར་དོང་སྟེ་ལྷགས་<line/>
ནས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ཏེ་ཕྱོགས་གཅིག་ཏུ་འཁོད་དོ། །ཡང་དེའི་ཚེ་བཙུན་མོ་ཕྲེང་ལྡན་མ་ལ་སོགས་པ་ཆུན་མའི་འཁོར་དང༌། བཙུན་མོ་ཁྲི་དྲུག་སྟོང་དང༌།<line/>
གཞན་ཡང་རང་གི་བློན་པོ་ཆེན་པོའི་བཙུན་མོ་འབུམ་དང་ལྷན་ཅིག་ཏུ་ཕྱེ་མ་རེད་ཀྱི་དུས་ཀྱི་ཚེ་རང་རང་གི་གནས་ནས་བྱུང་ནས་བཅོམ་ལྡན་འདས་ག་ལ་བ་དེར་དོང་སྟེ་ལྷགས་ནས་བཅོམ་<line/>
ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ཏེ་ཕྱོགས་གཅིག་ཏུ་འཁོད་དོ། །ཡང་དེའི་ཚེ་དགེ་བསྙེན་མ་ས་ག་དགེ་བསྙེན་མ་འབུམ་ཕྲག་དུ་མ་དང་ལྷན་ཅིག་ཏུ་ཕྱེ་མ་རེད་ཀྱི་དུས་ཀྱི་ཚེ་རང་<line/>
རང་གི་གནས་ནས་བྱུང་ནས་བཅོམ་ལྡན་འདས་ག་ལ་བ་དེར་དོང་སྟེ་ལྷགས་ནས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ཏེ་བཅོམ་ལྡན་འདས་ལ་ལན་གསུམ་བསྐོར་བ་<line/>
བྱས་ནས་ཕྱོགས་གཅིག་ཏུ་འཁོད་དོ། །ཡང་དེའི་ཚེ་ལྷའི་བུ་དབང་ཕྱུག་ཆེན་པོ་ལྷའི་བུ་རྫུ་འཕྲུལ་དང་སྣང་བ་ཆེན་པོ་དང་ལྡན་པ་འབུམ་ཕྲག་དུ་མ་དང་ལྷན་ཅིག་ཏུ་ཕྱེ་མ་རེད་ཀྱི་དུས་ཀྱི་ཚེ་<line/>
རང་རང་གི་གནས་ནས་བྱུང་ནས་བཅོམ་ལྡན་འདས་ག་ལ་བ་དེར་དོང་སྟེ་ལྷགས་ནས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ཏེ་བཅོམ་ལྡན་འདས་ལ་ལན་གསུམ་བསྐོར་<line/>
</page>
<page index="24" id="191B">བ་བྱས་ནས་མེ་ཏོག་གི་ཕུར་མ་རི་རབ་ཙམ་དང༌། སྤོས་དང༌། མེ་ཏོག་ཕྲེང་བ་དང༌། བྱུག་པ་དག་གིས་དེ་བཞིན་གཤེགས་པ་ལ་མངོན་པར་གཏོར་ནས་བདུག་པ་དག་གིས་ཡོངས་སུ་བདུགས་ཏེ་<line/>
ཙནྡན་གྱི་ཕྱེ་མ་དག་གིས་ཡོངས་སུ་གཏོར་ནས་སིལ་སྙན་དག་བརྡུངས་ཏེ་གཞན་ཡང་ཤིང་རྟའི་འཕང་ལོ་ཙམ་གྱི་པདྨའི་སིལ་མ་དག་གིས་ཁེབས་པར་བྱས་ནས་བཅོམ་ལྡན་འདས་ག་ལ་བ་དེ་ལོགས་<line/>
སུ་ཐལ་མོ་སྦྱར་བ་བཏུད་དེ་ཕྱོགས་གཅིག་ཏུ་འཁོད་དོ། །ཡང་དེའི་ཚེ་ཚངས་པ་རིན་ཆེན་ཕྲེང་བ་འཆང་ཞེས་བྱ་བ་དང༌། ཚངས་པ་ཐོར་ཚུགས་འཆང་ཞེས་བྱ་བ་དང༌། ཚངས་པ་གཞོན་ནུ་འབུམ་ཕྲག་དུ་མ་<line/>
དང་ལྷན་ཅིག་ཏུ་རྫུ་འཕྲུལ་ཆེན་པོས་རྒྱལ་པོའི་ཁབ་དང་བཅས། བྱ་རྒོད་ཀྱི་ཕུང་པོའི་རི་དང་བཅས། འོད་མའི་ཚལ་བྱ་ཀ་ལནྟ་ཀ་གནས་པ་དང་བཅས་པ་ཐམས་ཅད་མཛེས་པར་བྱས་ཏེ་ཕྱེ་མ་རེད་ཀྱི་<line/>
དུས་ཀྱི་ཚེ་རང་རང་གི་གནས་ནས་བྱུང་ནས་བཅོམ་ལྡན་འདས་ག་ལ་བ་དེར་དོང་སྟེ་ལྷགས་ནས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ཏེ་ཁོར་ཡུག་ཁེབས་པ་ཙམ་གྱི་མེ་ཏོག་སིལ་མ་<line/>
དག་གིས་དེ་བཞིན་གཤེགས་པ་ལ་མངོན་པར་གཏོར་ཏེ་སིལ་སྙན་རྣམས་བརྡུངས་ནས་ཙནྡན་གྱི་ཕྱེ་མ་དང༌། བྱུག་པ་དག་གིས་གཏོར་ཏེ། རྒྱལ་པོའི་ཁབ་དང་བཅས། བྱ་རྒོད་ཀྱི་ཕུང་པོའི་རི་དང་<line/>
བཅས༑ འོད་མའི་ཚ་ལ་བྱ་ཀ་ལནྟ་ཀ་གནས་པ་དང་བཅས་པ། བསོད་ནམས་ཆེན་པོའི་ཞིང་དུ་གྱུར་པ། དཀྱིལ་འཁོར་ཆེན་པོ་མུ་སྟེགས་ཀྱི་གནས་སུ་གྱུར་པ་ཁོ་ར་ཁོར་ཡུག་ཏུ་ལ་བ་དང༌།<line/>
</page>
<page index="25" id="192A">༄༅། །རས་དང༌། ཟབ་དར་དང༌། ཟར་མའི་རས་འཇམ་པོ་དང༌། ལྷའི་གོས་ལྷའི་ཕྱེ་མས་བསྒོས་ཤིང་ཙནྡན་གྱིས་ཞེན་པར་བྱས་ནས་ལྷའི་བདུག་པས་བདུགས་པ་དག་<line/>
བཏིང་སྟེ་མངོན་པར་སྤྲུལ་པ་བཞིན་དུ་བྱས་ནས་མེ་ཏོག་གི་ཆར་མངོན་པར་ཕབ་ནས་ལྷའི་རིན་པོ་ཆེ་དུ་མས་ཡོངས་སུ་མཛེས་པར་བྱས་ནས་བཅོམ་ལྡན་འདས་ཀྱི་སེངྒེའི་ཁྲི་འབུམ་བཤམས་ཏེ་<line/>
ལན་ས་ཡ་ཕྲག་གསུམ་བསྐོར་བ་བྱས་ནས་རང་རང་གི་བླ་གོས་བཅོམ་ལྡན་འདས་ཀྱི་སྐུ་ལ་གསོལ་ཏེ། བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་ནས་ཕྱོགས་གཅིག་ཏུ་འཁོད་<line/>
དོ༑ ༑ཡང་དེའི་ཚེ་བདུད་ཀྱི་རིས་ཀྱི་ལྷ་མོ་མངོན་པར་སྡུད་པ་ཞེས་བྱ་བ་བདུད་ཀྱི་རིས་ཀྱི་ལྷ་མོ་འབུམ་ཕྲག་དུ་མ་དང་ལྷན་ཅིག་ཏུ་ཕྱེ་མ་རེད་ཀྱི་དུས་ཀྱི་ཚེ་རང་རང་གི་གནས་ནས་བྱུང་ནས་བཅོམ་ལྡན་འདས་<line/>
ག་ལ་བ་དེར་དོང་སྟེ་ལྷགས་ནས་རྔ་ཡབ་དང༌། རྨ་བྱའི་མདོངས་ལག་ན་ཐོགས་ཤིང༌། ལྷའི་ཕག་དང༌། གླིང་བུ་དང༌། བདུག་པ་ཐོགས་ཏེ་ལྷའི་མེ་ཏོག་སིལ་མས་དེ་བཞིན་གཤེགས་པ་ལ་མངོན་<line/>
པར་གཏོར་ནས་སིལ་སྙན་རྣམས་བརྡུངས་ཏེ་གར་བྱེད་ཅིང་གླུ་ལེན་ཏོ། །ལྷ་མོ་དེ་དག་ཐམས་ཅད་ཀྱང་ཐེག་པ་ཆེན་པོ་ལ་སེམས་དད་ཅིང་རབ་ཏུ་དགའ་བ། ཐེག་པ་ཆེན་པོ་ལ་དད་ཅིང་ཡིད་དགེ་<line/>
བར་གྱུར་པ་ཤ་སྟག་སྟེ། བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་ནས་བཅོམ་ལྡན་འདས་ལ་ལན་གསུམ་བསྐོར་བ་བྱས་ཏེ་ཕྱོགས་གཅིག་ཏུ་འཁོད་དོ། །ཡང་དེའི་<line/>
</page>
<page index="26" id="192B">ཚེ་ལྷའི་བུ་མོ་ཆུ་ཤིང་ལྟ་དུ་ཞེས་བྱ་བ་ལ་སོགས་པ་ལྷའི་བུ་མོ་འབུམ་ཕྲག་དུ་མ་ཕྱེ་མ་རེད་ཀྱི་བུས་ཀྱི་ཚེ་རང་རང་གི་གནས་ནས་བྱུང་ནས་བཅོམ་ལྡན་འདས་ག་ལ་བ་དེར་དོང་སྟེ་ལྷགས་ནས་ལྷའི་གསེར་<line/>
གྱི་ཙོང་ཙོང་དང༌། ལྷའི་རིན་པོ་ཆེའི་ཕྲེང་བ་དང༌། ལྷའི་མེ་ཏོག་གི་ཕྲེང་བ་དག་གིས་དེ་བཞིན་གཤེགས་པ་ལ་མངོན་པར་གཏོར་ཏེ་སིལ་སྙན་རྣམས་བརྡུངས་ནས་ཙནྡན་གྱི་ཕྱེ་མ་དང༌། བྱུག་པ་དག་གིས་<line/>
ཀྱང་གཏོར་ཏོ། །ལྷའི་བུ་མོ་དེ་དག་ཐམས་ཅད་ཀྱང་བུད་མེད་ཀྱི་སེམས་ཀྱི་གཡོ་སྒྱུའི་རང་བཞིན་དང་བྲལ་བ། ཐེག་པ་ཆེན་པོ་ལ་སེམས་དད་ཅིང་རབ་ཏུ་དགའ་བ། ཐེག་པ་ཆེན་པོ་ལ་དད་ཅིང་ཡིད་དགེ་<line/>
བར་གྱུར་པ་ཤ་སྟག་སྟེ། གླུ་ལེན་ཅིང་གར་བྱེད་ལ། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ཏེ་བཅོམ་ལྡན་འདས་ལ་ལན་གསུམ་བསྐོར་བ་བྱས་ནས་བཅོམ་ལྡན་འདས་ག་ལ་བ་དེ་<line/>
ལོགས་སུ་ཐལ་མོ་སྦྱར་བ་བཏུད་དེ་ཕྱོགས་གཅིག་ཏུ་འཁོད་དོ། །དེ་ནས་བཅོམ་ལྡན་འདས་ཀྱིས་དེ་ཉིད་ཀྱིས་ཚེ་ལྗོངས་ཀྱི་ཕྱོགས་དག་ན་དགེ་སློང་ཇི་སྙེད་གནས་ཤིང་འཁོད་པ་དེ་དག་ཐམས་ཅད་རྒྱལ་<line/>
པོའི་ཁབ་དང༌། བྱ་རྒོད་ཀྱི་ཕུང་པོའི་རིག་ལ་བ་དེར་འདོང་བར་འགྱུར་བ་དེ་ལྟ་བུའི་རྫུ་འཕྲུལ་མངོན་པར་འདུ་མཛད་པ་མངོན་པར་མཛད་དོ། །དེར་ཕྱིན་ནས་ཀྱང་བཅོམ་ལྡན་འདས་ག་ལ་བ་དར་དོང་སྟེ་ལྷགས་ནས་<line/>
བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ཏེ་བཅོམ་ལྡན་ཡྱྰྡས་ལ་ལན་གསུམ་བསྐོར་བ་བྱས་ནས་བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་དེ་ཕྱོགས་གཅིག་ཏུ་འཁོད་དོ། །<line/>
</page>
<page index="27" id="193A">༄༅། །ཡང་དེའི་ཚེ་ནམ་མཁའ་ལས་སིལ་སྙན་སྟོང་གི་གླུ་དབྱངས་ལྟ་བུ་མཐུན་པ་དང་ནི་མཐུན་པའི་སྒྲ་མངོན་པར་གྲགས་སྟེ། སྟང་ཟིལ་གྱི་རི་ལྟ་བུར་འདུག་པའི་སྤྲིན་ཆེན་<line/>
པོའི་ཚོགས་ལྷའི་རིན་པོ་ཆེའི་ཆུས་ཡོངས་སུ་རྒྱས་པ་དག་ཀྱང་བཅོམ་ལྡན་འདས་སེངྒེའི་སྒྲ་ཆེན་པོ་སྒྲོག་ཅིང་ཆོས་སྟོན་པ་གནོད་པའི་ཕྱིར་བསྟོད་དོ། །ཡང་དེའི་ཚེ་རླུང་གི་རྒྱལ་པོ་ཆེན་པོ་བཞི་ལ་<line/>
འདི་ལྟ་སྟེ། རླུང་གི་རྒྱལ་པོ་ཆེན་པོ་རྣམ་པར་འཐོར་རླུང་ཞེས་བྱ་བ་དང༌། རླུང་གི་རྒྱལ་པོ་ཆེན་པོ་རྣམ་པར་འཐོར་རླུང་ཆེན་པོ་ཞེས་བྱ་བ་དང༌། རླུང་གི་རྒྱལ་པོ་ཆེན་པོ་ཤུགས་མ་ཉམས་པ་ཞེས་བྱ་བ་དང༌།<line/>
རླུང་གི་རྒྱལ་པོ་ཆེན་པོ་འཇིགས་བྱེད་ཆེན་པོ་ཞེས་བྱ་བ་རྣམས་ལྷའི་བདེ་བའི་ལོངས་སྤྱོད་དང༌། ཡོངས་སུ་སྤྱོད་པའི་དུས་ཚིགས་དྲུག་གི་བདེ་ཞིང་བསིལ་བའི་མེ་ཏོག་དང་རྣམ་པར་འདྲེས་པའི་དྲི་<line/>
བསུང་ཞིམ་པོའི་ངང་གཏོང་ཞིང༌། རླུང་གི་རྒྱལ་པོ་ཆེན་པོ་རྣམས་ཀྱིས་བཅོམ་ལྡན་འདས་ལ་སྲི་ཞུ་བྱ་བའི་ཕྱིར་སྤྲིན་ཆེན་པོ་རབ་ཏུ་འབྱེད་དོ། །བཅོམ་ལྡན་འདས་སེངྒེའི་སྒྲ་ཆེན་པོ་སྒྲོག་ཅིང་<line/>
ཆོས་སྟོན་པ་མནོད་པའི་ཕྱིར་བསྟོད་དོ། །འཕགས་པ་སྤྲིན་ཆེན་པོའི་མདོ། བམ་པོ་གཉིས་པ། ཡང་དེའི་ཚེ་ངང་པའི་རྒྱལ་པོ་སེངྒེ་ལྟར་དཔའ་བ་ཞེས་བྱ་བ་ངང་པ་འབུམ་ཕྲག་དུ་མ་དང་<line/>
ལྷན་ཅིག་ཏུ་ཕྱེམ་རེད་ཀྱི་དུས་ཀྱི་ཚེ་རང་རང་གི་གནས་ནས་བྱུང་ནས་བཅོམ་ལྡན་འདས་ག་ལ་བ་དེར་དོང་སྟེ་ལྷགས་ནས་རང་རང་གི་འདབ་མ་ཐལ་མོའི་ཐབས་སུ་སྦྱར་ཏེ་བཅོམ་ལྡན་འདས་ཀྱི་<line/>
</page>
<page index="28" id="193B">ཞབས་ལ་མགོ་བོས་ཕྱག་འཚལ་ནས་སློབ་དཔོན་དང༌། སློབ་མས་ལེགས་པས་བསྒྲུབས་པའི་སིལ་སྙན་སྟོང་གི་གླུ་དབྱངས་ལྟ་བུར་སྐད་མཐུན་པར་འབྱིན་ཅིང༌། ངང་པའི་ཚོགས་ཀྱིས་བཅོམ་ལྡན་<line/>
འདས་ལ་སྲི་ཞུ་བྱ་བའི་ཕྱིར་བཅོམ་ལྡན་འདས་ལ་ལན་གསུམ་བསྐོར་བ་བྱས་ནས་འོད་མའི་ཚལ་བྱ་ཀ་ལནྟ་ཀ་གནས་པའི་ཕྱོགས་གཅིག་ཏུ་གོ་ཁ་བཟུང་ངོ༌། །ཡང་དེའི་ཚེ་རྨ་བྱའི་རྒྱལ་པོ་བལྟ་ན་འོད་<line/>
ཆགས་ཞེས་བྱ་བ་རྨ་བྱའི་རིགས་འབུམ་ཕྲག་དུ་མ་དང་ལྷན་ཅིག་ཏུ་ཕྱེ་མ་རེད་ཀྱི་དུས་ཀྱི་ཚེ་རང་རང་གི་གནས་ནས་བྱུང་ནས་བཅོམ་ལྡན་འདས་ག་ལ་བ་དེར་དོང་སྟེ་ལྷགས་ནས་རང་རང་གི་འདབ་མཐལ་<line/>
མོའི་ཐབས་སུ་སྦྱར་ཏེ་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ནས་ལྷ་དང༌། དྲི་ཟའི་སློབ་དཔོན་དང་སློབ་མས་ལེགས་པར་བསྒྲུབས་པའི་སིལ་སྙན་སྟོང་གི་གླུ་དབྱངས་ལྟ་བུར་མགྲིན་པ་བལྟམས་<line/>
ཏེ་སྐད་སྙན་ཅིང་མཐུན་པ་འབྱིན་ཏེ། རྨ་བྱའི་ཚོགས་ཀྱིས་བཅོམ་ལྡན་འདས་ལ་སྲི་ཞུ་བྱ་བའི་ཕྱིར་བཅོམ་ལྡན་འདས་ལ་ལན་གསུམ་བསྐོར་བ་བྱས་ནས་འོད་མའི་ཚལ་བྱ་ཀ་ལནྟ་ཀ་གནས་པའི་ཕྱོགས་<line/>
གཅིག་ཏུ་གོ་བཟུང་ངོ༌། །ཡང་དེའི་ཚེ་ཁུ་བྱུག་གི་རྒྱལ་པོ་སྡེ་བདག་ཅེས་བྱ་བ་ཁུ་བྱུག་གི་རྒྱལ་པོ་འབུམ་ཕྲག་དུ་མ་དང་ལྷན་ཅིག་ཏུ་ཕྱེ་མ་རེད་ཀྱི་དུས་ཀྱི་ཚེ་རང་རང་གི་གནས་ནས་བྱུང་ནས་བཅོམ་ལྡན་འདས་<line/>
ག་ལ་བ་དེར་དོང་སྟེ་ལྷགས་ནས་རང་རང་གི་འདབ་མ་ཐལ་མོའི་ཐབས་སུ་སྦྱར་ཏེ་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ནས་སིལ་སྙན་སྟོང་དང་འདྲ་བའི་སྒྲ་བྱུང་སྟེ་ཅ་ཅོའི་སྒྲ་བཏོན་ནས་<line/>
</page>
<page index="29" id="194A">༄༅། །བུང་བའི་མདོག་འདྲ་བའི་ཁུ་བྱུག་གི་ཚོགས་ཀྱིས་བཅོམ་ལྡན་འདས་ལ་སྲི་ཞུ་བྱ་བའི་ཕྱིར་བཅོམ་ལྡན་འདས་ལ་ལན་གསུམ་བསྐོར་བ་བྱས་ནས་འོད་མའི་ཚལ་བྱ་ཀ་ལནྟ་<line/>
ཀ་གནས་པའི་ཕྱོགས་གཅིག་ཏུ་གོ་བཟུང་ངོ༌། །ཡང་དེའི་ཚེ་གངས་ཀྱི་རི་ལ་གནས་པའི་བྱ་ཀ་ལ་པིངྐའི་རྒྱལ་པོ་པདྨའི་འདབ་མ་འདྲ་བའི་མིག་ཅེས་བྱ་བ་བྱ་ཀ་ལ་པིངྐའི་རྒྱལ་པོ་འབུམ་ཕྲག་དུ་མ་<line/>
དང་ལྷན་ཅིག་ཏུ་ཕྱེམ་རེད་ཀྱི་དུས་ཀྱི་ཚེ་རང་རང་གི་གནས་ནས་བྱུང་ནས་བཅོམ་ལྡན་འདས་ག་ལ་བ་དེར་དོང་སྟེ་ལྷགས་ནས་རང་རང་གི་འདབ་མ་ཐལ་མོའི་ཐབས་སུ་སྦྱར་ཏེ་བཅོམ་ལྡན་འདས་<line/>
ཀྱི་ཞབས་ལ་མགོ་བོས་ཕྱག་བཙལ་ནས་ཡིད་དུ་འོང་བའི་སྒྲ་ཕྱུང་སྟེ་ཀ་ལ་པིངྐའི་ཚོགས་ཀྱིས་བཅོམ་ལྡན་འདས་ལ་སྲི་ཞུ་བྱ་བའི་ཕྱིར་བཅོམ་ལྡན་འདས་ལ་ལན་གསུམ་བསྐོར་བ་བྱས་ནས་འོད་<line/>
མའི་ཚལ་བྱ་ཀ་ལནྟ་ཀ་གནས་པའི་ཕྱོགས་གཅིག་ཏུ་གོ་བཟུང་ངོ༌། །ཡང་དེའི་ཚེ་བྱའི་རྒྱལ་པོ་ཤང་ཤང་ཏེའུ་ཞེས་བྱ་བ་བྱའི་རྒྱལ་པོ་ཤང་ཤང་ཏེའུ་འབུམ་ཕྲག་དུ་མ་དང་ལྷན་ཅིག་ཏུ་ཕྱེམ་རེད་<line/>
ཀྱི་དུས་ཀྱི་ཚེ་རང་རང་གི་གནས་ནས་བྱུང་ནས་བཅོམ་ལྡན་འདས་ག་ལ་བ་དེར་དོང་སྟེ་ལྷགས་ནས་རང་རང་གི་འདབ་མ་ཐལ་མོའི་ཐབས་སུ་སྦྱར་ཏེ་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་<line/>
ནས་ཡིད་དུ་འོང་བའི་སྒྲ་ཕྱུང་སྟེ་ཤང་ཤང་ཏེའུའི་ཚོགས་ཀྱིས་བཅོམ་ལྡན་འདས་ལ་སྲི་ཞུ་བྱ་བའི་ཕྱིར་བཅོམ་ལྡན་འདས་ལ་ལན་གསུམ་བསྐོར་བ་བྱས་ནས་འོད་མའི་ཚལ་བྱ་ཀ་ལནྟ་ཀ་གནས་<line/>
</page>
<page index="30" id="194B">པའི་ཕྱོགས་གཅིག་ཏུ་གོ་བཟུང་ངོ༌། །ཡང་དེའི་ཚེ་བྱའི་ཚོགས་ཐམས་ཅད་ཕྱེམ་རེད་ཀྱི་དུས་ཀྱི་ཚེ་རང་རང་གི་གནས་ནས་བྱུང་ནས་བཅོམ་ལྡན་འདས་ག་ལ་བ་དེར་དོང་སྟེ་ལྷགས་ནས་རང་རང་གི་འདབ་མ་<line/>
ཐལ་མོའི་ཐབས་སུ་སྦྱར་ཏེ་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ནས་ཡིད་དུ་འོང་བའི་སྒྲ་འབུམ་ཕྲག་དུ་མ་ཕྱུང་སྟེ་ནམ་མཁའི་དཀྱིལ་ཡོངས་སུ་གང་བར་བྱས་ནས་བཅོམ་ལྡན་འདས་<line/>
ལ་སྲི་ཞུ་བྱ་བའི་ཕྱིར་བཅོམ་ལྡན་འདས་ལ་ལན་གསུམ་བསྐོར་བ་བྱས་ཏེ་འོད་མའི་ཚལ་བྱ་ཀ་ལནྟ་ཀ་གནས་པའི་ཕྱོགས་གཅིག་ཏུ་གོ་བཟུང་ངོ༌། །ཡང་དེའི་ཚེ་རིའི་རྒྱལ་པོ་རི་རབ་ཀྱི་ལྷ་རི་བཏང་བཟུང་དང༌།<line/>
བཏང་བཟུང་ཆེན་པོའི་ལྷ་འབུམ་ཕྲག་དུ་མ་དང༌། ལྷའི་བུ་འོད་ཆེན་དང་ལྷན་ཅིག་ཏུ་ཕྱེམ་རེད་ཀྱི་དུས་ཀྱི་ཚེ་རང་རང་གི་གནས་ནས་བྱུང་ནས་བཅོམ་ལྡན་འདས་ག་ལ་བ་དེར་དོང་སྟེ་ལྷགས་ནས་བཅོམ་ལྡན་<line/>
འདས་ཀྱི་ཞབས་ལ་མགོ་བོས་ཕྱག་བཙལ་ཏེ་བཅོམ་ལྡན་འདས་ལ་ལན་གསུམ་བསྐོར་བ་བྱས་ནས་འོད་མའི་ཚལ་བྱ་ཀ་ལནྟ་ཀ་གནས་པའི་ཕྱོགས་གཅིག་ཏུ་གོ་བཟུང་ངོ༌། །ཡང་དེའི་ཚེ་གངས་ཀྱི་རི་ལ་<line/>
གནས་པའི་སྨན་གྱི་ཚོགས་ཀྱི་ལྷ་མོ་རྣམས་ཕྱེམ་རེད་ཀྱི་དུས་ཀྱི་ཚེ་རང་རང་གི་གནས་ནས་བྱུང་ནས་བཅོམ་ལྡན་འདས་ག་ལ་བ་དེར་དོང་སྟེ་ལྷགས་ནས་བཅོམ་ལྡན་འདས་ལ་ལན་གསུམ་བསྐོར་བ་བྱས་ཏེ་<line/>
རིའི་མཆོག་བྱ་རྒོད་ཀྱི་ཕུང་པོ་ལ་མཛེས་པར་འཁོད་ནས་བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་དེ། རྒྱལ་པོའི་ཁབ་བྱ་རྒོད་ཕུང་པོའི་རི་དང་བཅས་པ་ཐམས་ཅད་སྣང་བར་བྱས་<line/>
</page>
<page index="31" id="195A">༄༅། །ནས་ཕྱོགས་གཅིག་ཏུ་འཁོད་དོ། །ཡང་དེའི་ཚེ་རྔ་དང༌། རྔ་བོ་ཆེ་དང༌། ཅང་ཏེའུ་དང༌། དུང་དང༌། ལྕགས་ཀྱི་སིལ་ཁྲོལ་དང༌། ཧིན་ཌི་མ་དང༌། འཁར་རྔ་དང༌། རྫ་རྔ་ཆེན་པོ་དང༌།<line/>
བལ་བི་ས་དང༌། པི་ཝང་དང༌། རྫ་རྔ་ཁ་གཅིག་པ་དང༌། དྲིལ་བུ་དང༌། གླིང་བུ་དང༌། ཤུ་ཀ་དང༌། ཀ་ན་ལ་ལ་སོགས་པ་མ་བརྡུངས། མ་བཅོས། མེ་བླངས་པར་སིལ་སྙན་གྱི་སྒྲ་དང༌། ཡིད་དུ་འོང་བའི་<line/>
སྒྲ་བྱུང་ངོ༌། །ཡང་དེའི་ཚེ་བཅོམ་ལྡན་འདས་ལ་སྲི་ཞུ་བྱ་བའི་ཕྱིར་ནགས་རྣམས་དུས་མ་ཡིན་པར་མེ་ཏོག་རྒྱས་ཤིང༌། དུས་མ་ཡིན་པར་འབྲས་བུ་དང༌། ལྕུག་ཕྲན་དང༌། དོག་པ་རྣམ་པ་སྣ་ཚོགས་<line/>
རབ་ཏུ་རྒྱས་པས་བྱ་རྒོད་ཀྱི་ཕུང་པོའི་རི་ལ་ཤིན་ཏུ་བཀྲམ་མོ། །ཡང་དེའི་ཚེ་གངས་ཀྱི་རི་ལ་གནས་པའི་སེངྒེའི་རྒྱལ་པོ་རིན་ཆེན་པདྨ་ཞེས་བྱ་བ་སེངྒེའི་རྒྱལ་པོ་འབུམ་ཕྲག་དུ་མ་དང་ལྷན་ཅིག་ཏུ་ཕྱེམ་<line/>
རེད་ཀྱི་དུས་ཀྱི་ཚེ་རང་རང་གི་གནས་ནས་བྱུང་ནས་བཅོམ་ལྡན་འདས་ག་ལ་བ་དེར་དོང་སྟེ་ལྷགས་ནས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ཏེ་གཅན་གཟན་དང༌། རི་དྭགས་ཐམས་<line/>
ཅད་ལ་བདེ་བའི་སྒྲ་སེངྒེའི་སྐད་འབྱིན་ཅིང་འཆག་ལ་ཤིན་ཏུ་རྩེ་སྟེ། བཅོམ་ལྡན་འདས་ལ་སྲི་ཞུ་བྱ་བའི་ཕྱིར་བཅོམ་ལྡན་འདས་ལ་ལན་གསུམ་བསྐོར་བ་བྱས་ནས་བྱ་རྒོད་ཀྱི་ཕུང་པོའི་རིའི་ཕྱོགས་<line/>
གཅིག་ཏུ་གོ་བཟུང་ངོ༌། །ཡང་དེའི་ཚེ་སྤོས་ཀྱི་གླང་པོའི་རྒྱལ་པོ་རི་བོ་དང་སྤྲིན་ལྟ་བུ་ཞེས་བྱ་བ་དང༌། སྤོས་ཀྱི་གླང་པོའི་རྒྱལ་པོ་འབུམ་ཕྲག་དུ་མ་དང་ལྷན་ཅིག་ཏུ་ཕྱེ་མ་རེད་ཀྱི་དུས་ཀྱི་ཚེ་རང་རང་གི་<line/>
</page>
<page index="32" id="195B">གནས་ནས་བྱུང་ནས་བཅོམ་ལྡན་འདས་ག་ལ་བ་དེར་དོང་སྟེ་ལྷགས་ནས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ཏེ་འབྲུག་སྒྲ་ཆེན་པོ་བཞིན་དུ་སྒྲོག་ཅིང་སྐད་བྱུང་ནས་བཅོམ་ལྡན་འདས་ལ་<line/>
སྲི་ཞུ་བྱ་བའི་ཕྱིར་བཅོམ་ལྡན་འདས་ལ་ལན་གསུམ་བསྐོར་བ་བྱས་ཏེ་བྱ་རྒོད་ཀྱི་ཕུང་པོའི་རིའི་ཕྱོགས་གཅིག་ཏུ་གོ་བཟུང་ངོ༌། །དེ་བཞིན་དུ་གཅན་གཟན་དང་རི་དྭགས་ཐམས་ཅད་ཀྱི་བར་དག་གིས་བྱ་རྒོད་ཀྱི་ཕུང་<line/>
པོའི་རིའི་ཕྱོགས་གཅིག་ཏུ་གོ་བཟུང་ངོ༌། །ཡང་དེའི་ཚེ་ཤ་སྦྲང་དང༌། སྦྲང་བུ་དང༌། ཆུ་སྲིན་དང༌། ཉ་དང༌། རུས་སྦལ་དང༌། སྡིག་པ་དང༌། སྲིན་གྱི་མེ་དང༌། བར་སུ་མི་ཀ་དང༌། ཙུན་ཙུ་ཀ་དང༌། ས་རི་ཀ་དང༌། སྲོག་<line/>
ཆགས་གདུག་པའི་རིགས་རྣམས་ཀྱིས་དུག་རྣམ་པར་སྤངས་ནས་དུག་གི་རང་བཞིན་དང་བྲལ་བར་གྱུར་ཏེ་འཁོད་དོ། །ཡང་དེའི་ཚེ་སྦྲུལ་དང༌། མྱུར་དུ་གདུག་པ་དང༌། སྦྲུལ་གཟི་གུ་དང༌། ཆུ་སྦྲུལ་དང༌།<line/>
གདུག་པ་མི་བཟད་པ་ཆེན་པོའི་རིགས་རྣམས་ཀྱིས་དུག་རྣམ་པར་སྤངས་ནས་དུག་གི་རང་བཞིན་དང་བྲལ་བར་གྱུར་ཏེ་འཁོད་དོ། །ཡང་དེའི་ཚེ་ནད་བཞི་བརྒྱ་རྩ་བཞིས་ཐེབས་པའི་སེམས་ཅན་གང་སུའང་རུང་<line/>
བ་དག་དང༌། ཡི་དྭགས་སུ་གྱུར་པ་གང་ཡིན་པ་དག་དང༌། སེམས་ཅན་དམྱལ་བའི་སྐྱེ་གནས་སུ་གྱུར་པ་གང་ཡིན་པ་དེ་དག་ཐམས་ཅད་ཟས་དང་སྐོམ་གྱིས་ཚིམ་པར་གྱུར་ཏེ་བདེ་བ་དང་བསིལ་བའི་རླུང་གི་<line/>
ཕོག་ནས་གཉིད་འོང་ཞིང་མངོན་པར་རྩེ་བར་གྱུར་ཏོ། །ཡང་དེའི་ཚེ་ལས་མི་ཟད་པ་རྣམ་པ་བཅུ་དྲུག་གིས་འཚོ་བའི་སེམས་ཅན་རྣམས་ཀྱི་ལས་མི་ཟད་པའི་རང་བཞིན་བཏང་ནས་དེ་དག་ཐམས་ཅད་ཀྱང་ཟས་<line/>
</page>
<page index="33" id="196A">༄༅། །དང་སྐོམ་གྱིས་ཚིམ་པར་གྱུར་ཏེ། བདེ་བ་དང་བསིལ་བའི་རླུང་གིས་ཕོག་ནས་གཉིད་འོང་ཞིང་མངོན་པར་རྩེ་བར་གྱུར་ཏོ། །ཤ་ཟ་ཞིང་སྲིན་པོའི་རང་བཞིན་ལྟ་བུར་གྱུར་པའི་སེམས་<line/>
ཅན་གང་ཡིན་པ་དེ་དག་ཐམས་ཅད་ཀྱང་ཤ་ཟ་བ་སྤངས་ཏེ་ཇི་སྲིད་འཚོའི་བར་དུ་ཚུལ་ཁྲིམས་བླངས་སོ། །ཡང་དེའི་ཚེ་སེམས་ཅན་གང་དག་བྱི་བོ་བྱེད་པ་དང༌། རྐུ་འཕྲོག་ལ་ཞུགས་པ་གང་ཡིན་པ་དེ་དག་ཐམས་<line/>
ཅད་ཀྱིས་ཀྱང་ཚུལ་ཁྲིམས་བླངས་ཏེ་དུལ་བ་དང༌། ཡང་དག་པར་སྡོམ་པ་ལ་དགའ་བར་གྱུར་ཏོ། །དེ་ནས་ལས་མི་ཟད་པ་ཆེན་པོ་བཅུ་དྲུག་གིས་འཚོ་བ་དང༌། ཤ་ཟ་དང༌། བྱི་བོ་བྱེད་པ་དང༌། མ་བྱིན་པར་<line/>
ལེན་པ་ལ་ཞུགས་པའི་སེམས་ཅན་དེ་དག་གིས་རང་རང་གི་སེམས་རྗེས་སུ་དྲན་ནས་གར་བྱེད་ཅིང་གླུ་ལེན་ཏེ་སྲི་ཞུ་བྱ་བར་བརྩམས་སོ། །ཡང་དེའི་ཚེ་དེ་དག་དང༌། གཞན་ཡང་ལྷ་དང༌། ཀླུ་དང༌། གནོད་<line/>
སྦྱིན་དང༌། ནམ་མཁའ་ལྡིང་དང༌། མིའམ་ཅི་དང༌། ལྟོ་འཕྱེ་ཆེན་པོ་དང༌། དྲི་ཟ་དང༌། ལྷ་མ་ཡིན་དང༌། སྲིན་པོ་དང༌། གྲུལ་བུམ་དང༌། འབྱུང་པོ་དང༌། གཅོད་བྱེད་ཀྱི་བུ་དང༌། བརྒྱ་བྱིན་དང༌། འཇིག་རྟེན་<line/>
སྐྱོང་དང༌། ཚངས་པ་དང༌། ནགས་ཀྱི་ལྷ་དང༌། བྱ་དང༌། རིག་སྔགས་འཆང་དང༌། འདོད་རྒུར་བསྒྱུར་བའི་གཟུགས་ཅན་གྱི་ལྷ་མོའི་ཚོགས་དུ་མ་དག་ཀྱང་ཆོས་ཀྱི་འདུ་སྟོན་གྱི་མཆོག་གི་དཀྱིལ་<line/>
འཁོར་ཆེན་པོ་ཐོས་ཏེ་རབ་ཏུ་དགའ་བར་གྱུར་ནས་ཚུལ་ཁྲིམས་ཡོངས་སུ་དག་ཅིང་ཐེག་པ་ཆེན་པོ་རྒྱས་པར་བྱ་བར་འདོད་པས། མཚུངས་པ་མེད་པའི་མདོ་ཆེན་པོའི་སྒྲུབ་པ་གཟུང་བར་འདོད་པ། དམ་<line/>
</page>
<page index="34" id="196B">པའི་ཆོས་ཀྱི་ཕྱོགས་སུ་གཏོགས་པའི་སེམས་ཅན་རྣམས་ཡུན་རིང་དུ་གནས་པར་འདོད་པ། མ་འོངས་པའི་སེམས་ཅན་བསོད་ནམས་ཆུང་ངུ་རྣམས་ཀྱི་བསོད་ནམས་ཀྱི་ཕུང་པོ་ཆེན་པོ་རྒྱ་ཆེན་པོ་སྐྱེད་པ་དང༌།<line/>
དམ་པའི་ཆོས་གནས་པར་འདོད་པ་རྣམས་ཕྱེམ་རེད་ཀྱི་དུས་ཀྱི་ཚེ་རང་རང་གི་གནས་ནས་བྱུང་ནས་བཅོམ་ལྡན་འདས་ག་ལ་བ་དེར་དོང་སྟེ་ལྷགས་ནས་བཅོམ་ལྡན་འདས་ཀྱི་ཆོས་ཀྱི་འདུ་སྟོན་ལ་མཆོད་པ་<line/>
བྱས་ཏེ་མཚན་མཐའ་ཡས་པས་ཡང་དག་པར་བརྒྱན་པ། སྟོན་ཟླ་ཐ་ཆུང་གི་ཟླ་བ་ཉ་བ་ལྟ་བུའི་རྒྱལ་བའི་ཟླ་བ་ཞབས་ལ་མགོ་བོས་ཡུན་རིང་དུ་ཕྱག་བཙལ་ནས་བཅོམ་ལྡན་འདས་ལ་ལན་གསུམ་བསྐོར་<line/>
བ་བྱས་ཏེ་བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་ནས་ཕྱོགས་གཅིག་ཏུ་འཁོད་དོ། །དེ་ནས་དེའི་ཚེ་བྱང་ཆུབ་སེམས་དཔའ་སེམས་དཔའ་ཆེན་པོ་སྤྲིན་ཆེན་སྙིང་པོ་ཞེས་བྱ་བ་སྟན་<line/>
ལས་ལངས་ཏེ་བླ་གོས་ཕྲག་པ་གཅིག་ཏུ་གཟར་ནས་པུས་མོ་གཡས་པའི་ལྷ་ང་ས་ལ་བཙུགས་ཏེ་བཅོམ་ལྡན་འདས་ག་ལ་བདེ་ལོགས་སུ་ཐལ་མོ་སྦྱར་བ་བཏུད་ནས་བཅོམ་ལྡན་འདས་ལ་འདི་སྐད་ཅེས་<line/>
གསོལ་ཏོ། །གལ་ཏེ་ཞུ་བ་ལུང་བསྟན་པའི་སླད་དུ་བཅོམ་ལྡན་འདས་ཀྱིས་བདག་ལ་སྐབས་ཕྱེ་ན། བཅོམ་ལྡན་འདས་ལ་བདག་ཕྱོགས་འགའ་ཞིག་ཞུའོ། །དེ་སྐད་ཅེས་གསོལ་ནས་བཅོམ་ལྡན་འདས་ཀྱིས་<line/>
བྱང་ཆུབ་སེམས་དཔའ་སེམས་དཔའ་ཆེན་པོ་སྤྲིན་ཆེན་སྙིང་པོ་ལ་འདི་སྐད་ཅེས་བཀའ་སྩལ་ཏོ། །སྤྲིན་ཆེན་སྙིང་པོ། ཁྱོད་དེ་བཞིན་གཤེགས་པ་ལ་ཅི་དང་ཅི་འདོད་པ་དྲིས་ཤིག་དང༌། ངས་དྲིས་པ་དེ་<line/>
</page>
<page index="35" id="197A">༄༅། །དང་དེའི་ལུང་བསྟན་པས་ཁྱོད་ཀྱི་སེམས་རེངས་པར་བྱའོ། །དེ་སྐད་ཅེས་བཀའ་སྩལ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྲིན་ཆེན་སྙིང་པོས་བཅོམ་ལྡན་འདས་ལ་<line/>
འདི་སྐད་ཅེས་གསོལ་ཏོ། །བཅོམ་ལྡན་འདས། བྱང་ཆུབ་སེམས་དཔའ་རྣམས་མདོ་གང་དང་ལྡན་ན། ཏིང་ངེ་འཛིན་གྱི་རྒྱ་མཚོར་ཡང་འགྱུར་བ་དང༌། ཏིང་ངེ་འཛིན་ཡང་དག་པར་གསོག་པར་ཡང་འགྱུར་<line/>
བ་དང༌། ཐོས་པའི་རྒྱ་མཚོར་ཡང་འགྱུར་བ་དང༌། ཐོས་པ་ཡང་དག་པར་གསོག་པར་ཡང་འགྱུར་བ་དང༌། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལ་སོམ་ཉི་མི་འཚལ་ཞིང་ཡིད་གཉིས་མ་མཆིས་<line/>
ལ་ཐེ་ཚོམ་འཚལ་བར་ཡང་མི་འགྱུར་བ་དང༌། མི་ཁོམ་པ་རྣམས་སུ་སྐྱེ་བར་མི་འགྱུར་བ་དང༌། ཚེ་རབས་དྲན་པར་ཡང་འགྱུར་བ་དང༌། འཁོར་བའི་ལས་ཀྱི་ཞིང་གི་རྒྱ་མཚོ་ལ་སྲེད་པར་ཡང་འགྱུར་བ་དང༌། ཚེ་<line/>
རབས་ཐམས་ཅད་དུ་ཐ་ན་རྨི་ལམ་ན་ཡང་སངས་རྒྱས་མཐོང་བ་དང་འབྲལ་བར་ཡང་མི་འགྱུར་བ་དང༌། དེ་དག་གི་དགེ་བའི་ཆོས་རྣམས་ལ་བར་ཆད་བགྱི་བའི་སླད་དུ་བདུད་སྡིག་ཅན་གླགས་ལྟ་བ་དང༌།<line/>
སྐབས་ཚོལ་བས་གླགས་རྙེད་པར་ཡང་མི་འགྱུར་བ་དང༌། ང་རྒྱལ་ཆོམ་བར་ཡང་འགྱུར་བ་དང༌། གཟུངས་ཐོབ་པར་ཡང་འགྱུར་བ་དང༌། དེ་བཞིན་གཤེགས་པའི་ལྡེམ་པོ་དག་དཔྱོད་པ་ལ་མཁས་པར་<line/>
ཡང་འགྱུར་བ་དང༌། ཆོས་ཐམས་ཅད་ཀྱི་གསང་བའི་སྒོར་འཇུག་པར་ཡང་འགྱུར་བ་དང༌། དེ་བཞིན་གཤེགས་པའི་གཏེར་ཡང་དག་པར་སྟོན་པར་ཡང་འགྱུར་བ་དང༌། དེ་བཞིན་གཤེགས་པའི་ཚུལ་<line/>
</page>
<page index="36" id="197B">ལ་འཇུག་པར་ཡང་འགྱུར་བ་དང༌། དེ་བཞིན་གཤེགས་པའི་རྒྱ་མཚོའི་ཆུ་སྲིན་དུ་ཡང་འགྱུར་བ་དང༌། དེ་བཞིན་གཤེགས་པའི་གཞུང་ལུགས་ཀྱི་ནང་དུ་ཆུད་པར་ཡང་འགྱུར་བ་དང༌། དེ་བཞིན་གཤེགས་པའི་སྒྱུ་<line/>
འཕྲུལ་གསང་བའི་སྲུང་མར་ཡང་འགྱུར་བ་དང༌། དེ་བཞིན་གཤེགས་པའི་གསུང་བརྗོད་པར་ཡང་འགྱུར་བ་དང༌། དེ་བཞིན་གཤེགས་པའི་དམིགས་པ་ལ་རྣལ་འབྱོར་པར་ཡང་འགྱུར་བ་དང༌། དེ་བཞིན་གཤེགས་<line/>
པའི་ཉི་མའི་འོད་ཟེར་དུའང་འགྱུར་བ་དང༌། དེ་བཞིན་གཤེགས་པའི་ཟླ་བའི་དཀྱིལ་འཁོར་གྱི་གཟིར་ཡང་འགྱུར་བ་དང༌། དེ་བཞིན་གཤེགས་པའི་ཏོག་གི་རྩེ་མོའི་མཆོག་ཏུའང་འགྱུར་བ་དང༌། དེ་བཞིན་<line/>
གཤེགས་པའི་མཚམས་འཛིན་པར་ཡང་འགྱུར་བ་དང༌། དེ་བཞིན་གཤེགས་པའི་འཕྲིན་ལས་ལ་བརྩོན་པར་ཡང་འགྱུར་བ་དང༌། དེ་བཞིན་གཤེགས་པའི་རྩལ་གྱི་ཤུགས་སུའང་འགྱུར་བ་དང༌། དེ་<line/>
བཞིན་གཤེགས་པའི་མུ་སྟེགས་ལ་ངེས་པའི་པདྨ་དཀར་པོར་ཡང་འགྱུར་བ་དང༌། དེ་བཞིན་གཤེགས་པའི་དགྱེས་པ་ལ་དགའ་བར་ཡང་འགྱུར་བ་དང༌། དེ་བཞིན་གཤེགས་པའི་མཛོད་ཀྱི་དཀོར་བར་<line/>
ཡང་འགྱུར་བ་དང༌། དེ་བཞིན་གཤེགས་པ་ལ་རྟག་པ་ཉིད་དུ་མཐོང་བར་ཡང་འགྱུར་བ་དང༌། དེ་བཞིན་གཤེགས་པའི་རྟག་པ་དང༌། ཐེར་ཟུག་པ་ཉིད་དུ་ཤིན་ཏུ་གསལ་བར་མཐོང་ནས་བདག་ཉིད་<line/>
བསྔགས་པ་བརྗོད་པའི་རྒྱལ་པོར་ཡང་འགྱུར་བ་དང༌། དེ་བཞིན་གཤེགས་པ་ནི། ཐེར་ཟུག་པའི་སྐུ་ཡིན་ནོ། །ཞེས་ཐེར་ཟུག་ཏུ་སྨྲ་བར་ཡང་འགྱུར་བ་དང༌། དེ་བཞིན་གཤེགས་པའི་ཞི་བའི་རང་བཞིན་<line/>
</page>
<page index="37" id="198A">༄༅། །ལ་མངོན་པར་དགའ་བའི་ལྟ་བ་ཕུན་སུམ་ཚོགས་པར་ཡང་འགྱུར་བ་དང༌། དེ་བཞིན་གཤེགས་པ་ནི། རྟག་པ། ཐེར་ཟུག་པ་དང༌། བརྟན་པ་དང༌། ཞི་བའོ། །ཞེས་<line/>
རྣམ་པ་ཐམས་ཅད་དུ་ལྟ་བའི་རྒྱ་མཚོ་ཐམས་ཅད་དུའང་འགྱུར་བ་དང༌། དེ་བཞིན་གཤེགས་པའི་སྐུ་ནི། ཆོས་ཀྱི་སུ་ཡིན་ནོ། །ཞེས་དེ་ཁོ་ན་མཐོང་བར་ཡང་འགྱུར་བ་དང༌། དེ་བཞིན་གཤེགས་<line/>
པའི་རྡོ་རྗེའི་སྐུ་ནི། མི་ཕྱེད་པའི་སྐུ་ཡིན་ནོ། །ཞེས་ཡང་དག་པར་མཐོང་བར་ཡང་འགྱུར་བ་དང༌། དེ་བཞིན་གཤེགས་པའི་སྐུ་ནི། རུས་པ་མ་ཡིན་ཞིང་ཤ་མ་ཡིན་ལ་ཁྲག་མ་ཡིན་ཏེ་རྒྱུས་པ་མ་<line/>
ཡིན་ནོ༑ ༑ཞེས་སྟོང་པ་ཉིད་དུ་སྨྲ་བར་ཡང་འགྱུར་བ་དང༌། དེ་བཞིན་གཤེགས་པའི་ཆོས་བསྟན་པ་ནི། འབྲས་བུ་ཡོད་པ་ཡིན་ནོ། །ཞེས་འབྲས་བུ་ཡོད་པར་སྨྲ་བར་ཡང་འགྱུར་བ་དང༌། དེ་བཞིན་<line/>
གཤེགས་པའི་ཆོས་བསྟན་པ་ལ་ནི། འབྲས་བུ་མེད་པར་འགྱུར་བ་མེད་དོ། །ཞེས་མེད་པར་སྨྲ་བར་ཡང་འགྱུར་བ་དང༌། དེ་བཞིན་གཤེགས་པ་ལ་ནི། གཏན་དུ་ཡོངས་སུ་མྱ་ངན་ལས་འདས་<line/>
པར་འགྱུར་བ་མེད་དོ། །ཞེས་གསལ་བར་སྨྲ་བར་ཡང་འགྱུར་བ་དང༌། དེ་བཞིན་གཤེགས་པའི་རྗེས་སུ་རབ་ཏུ་བྱུང་བའི་སེམས་ཅན་རྣམས་ལ་ནི། ཚུལ་ཁྲིམས་ཉམས་པ་མེད་དོ། །ཞེས་<line/>
ཚུལ་ཁྲིམས་ཀྱི་བསྔགས་པ་བརྗོད་པར་ཡང་འགྱུར་བ་དང༌། དེ་བཞིན་གཤེགས་པའི་བསྟན་པ་ལ་ནི། ནུབ་པར་འགྱུར་བ་མེད་དོ། །ཞེས་ནུབ་པར་མི་འགྱུར་བའི་བསྔགས་པ་བརྗོད་པར་<line/>
</page>
<page index="38" id="198B">ཡང་འགྱུར་བ་དང༌། དེ་བཞིན་གཤེགས་པའི་རིགས་དང༌། རྒྱུད་དག་ཅིང་ཡོངས་སུ་དག་ལ་དྲི་མ་མེད་པས་བྱང་ཆུབ་སེམས་དཔའ་ནི། ཐབས་ཀྱི་རིགས་ཀྱི་རྒྱུད་ཡིན་ནོ། །ཞེས་ལྟ་བ་ཕུན་སུམ་ཚོགས་པར་<line/>
ཡང་འགྱུར་བ་དང༌། རྟག་ཏུ་འཁོར་བ་ལ་སྡུག་པའི་སེམས་པར་ཡང་འགྱུར་བ་དང༌། འཁོར་བའི་བསྔགས་པ་བརྗོད་པར་ཡང་འགྱུར་བ་དང༌། འཁོར་བའི་ཆེད་དུ་ཐོས་པའི་རྒྱ་མཚོར་ཡང་འགྱུར་བ་དང༌། དེ་<line/>
བཞིན་གཤེགས་པའི་རིགས་ལ་དམིགས་པར་འདོད་པར་ཡང་འགྱུར་བ་དང༌། རྟག་ཏུ་ཉོན་མོངས་པ་ལ་སེམས་པར་ཡང་འགྱུར་བ་དང༌། ཉོན་མོངས་པ་ལ་སྡུག་པའི་སེམས་པར་ཡང་འགྱུར་བ་དང༌། ཉོན་<line/>
མོངས་པའི་སྒོ་རྣམ་པ་སྣ་ཚོགས་འཐོབ་པ་ལ་དད་པའི་ཐོབ་པར་ཡང་འགྱུར་བ་དང༌། སངས་རྒྱས་ཐམས་ཅད་ཀྱི་འཕྲིན་ལས་ཀྱི་ཞིང་ལ་སྨོན་ལམ་འདེབས་པའི་སེམས་སུའང་འགྱུར་བ་དང༌། ལས་ཐམས་<line/>
ཅད་ཀྱི་རྩ་བ་ནི། ཉོན་མོངས་པ་ཡིན་ནོ། །ཞེས་རྙེད་པ་ལེགས་པར་རྙེད་པ་ལྟ་བར་ཡང་འགྱུར་བ་དང༌། སངས་རྒྱས་ཀྱི་རྟག་པ་ཉིད་ལའང་སོམ་ཉི་མའི་འཚལ་ཞིང་ཡིད་གཉིས་མ་མཆིས་ལ་ཐེ་ཚོམ་མི་<line/>
འཚལ་བར་ཡང་མི་འགྱུར་བ་དང༌། འཁོར་བ་ལ་མངོན་པར་དགའ་བར་ཡང་འགྱུར་བ་དང༌། འཁོར་བ་ལ་མོས་པར་ཡང་འགྱུར་བ་དང༌། བདག་སངས་རྒྱས་སུ་འགྱུར་བར་བྱའོ། །ཞེས་རྟག་ཏུ་དད་པའི་<line/>
སེམས་སུའང་འགྱུར་བ་དང༌། བདག་གིས་ཆོས་ཀྱི་འཁོར་ལོ་བསྐོར་བར་བྱའོ། །བདག་གིས་སེམས་ཅན་རྣམས་དགྲོལ་བར་བྱའོ། །བདག་གིས་སངས་རྒྱས་ཀྱི་གདུང་མི་འཆད་པར་བྱའོ། །ཞེས་དམ་<line/>
</page>
<page index="39" id="199A">༄༅། །བཅའ་ཞིང་སྨོན་ལམ་འདེབས་ཏེ། བྱང་ཆུབ་སེམས་དཔའ་དེད་དཔོན་དུའང་འགྱུར་བ་དང༌། བདུད་ཀྱི་སྨན་པར་ཡང་འགྱུར་བ་དང༌། འཁོར་བའི་ཉོན་མོངས་པའི་རྒྱ་<line/>
མཚོའི་སྟོན་པ་པོར་ཡང་འགྱུར་བ་དང༌། འཁོར་བའི་ཉོན་མོངས་པའི་ཚོང་རྡལ་ཐོབ་པར་ལྟ་བར་ཡང་འགྱུར་བ་དང༌། འཁོར་བའི་རྒྱ་མཚོ་ཆེན་པོ་ཐོབ་པས་སྐོམ་པར་ཡང་འགྱུར་བ་དང༌། འཁོར་<line/>
བ་ལ་སྲེད་པར་ཡང་འགྱུར་བ་དང༌། འཁོར་བ་ཐོབ་པ་ལ་རག་ལས་པའི་སེམས་སུའང་འགྱུར་བ་དང༌། འཁོར་བ་ཐོབ་པ་མི་གཏོང་བར་ཡང་འགྱུར་བ་དང༌། འཁོར་བའི་ཆུལ་པདྨའི་རྒྱལ་པོ་རྒྱས་<line/>
པར་ཡང་འགྱུར་བ་དང༌། འཁོར་བའི་ཉོན་མོངས་པའི་རྒྱ་མཚོ་བཞིར་ཡང་འགྱུར་བ་དང༌། འཁོར་བའི་ཉོན་མོངས་པ་ལ་རྟག་ཏུ་སྨོན་ལམ་འདེབས་པའི་སེམས་སུའང་འགྱུར་བ་དང༌། སེམས་ཅན་<line/>
དམྱལ་བའི་འགྲོ་བ་ལ་དགའ་བར་ཡང་འགྱུར་བ་དང༌། སེམས་ཅན་དམྱལ་བའི་འགྲོ་བ་ལ་སེམས་ཤིང་རྟག་ཏུ་བསམ་པ་གཏོང་བའི་ངང་ཚུལ་ཅན་དུའང་འགྱུར་བ་དང༌། སེམས་ཅན་དམྱལ་<line/>
བའི་ཚོང་རྡལ་གྱི་ཚོང་པར་ཡང་འགྱུར་བ་དང༌། སེམས་ཅན་དམྱལ་བ་ཐོབ་པ་མི་གཏོང་བར་ཡང་འགྱུར་བ་དང༌། སེམས་ཅན་དམྱལ་བའི་མེ་ལ་སེམས་རྒྱས་པར་ཡང་འགྱུར་བ་དང༌། སེམས་ཅན་<line/>
དམྱལ་བའི་ཉོན་མོངས་པས་ཉོན་མོངས་པར་གྱུར་པ་རྣམས་ལ་བདེ་ཞིང་བསིལ་བའི་རླུང་དུའང་འགྱུར་བ་དང༌། སེམས་ཅན་དམྱལ་བའི་མེ་དྲག་པོ་ལ་སྤྲིན་ཆེན་པོ་ལས་ཆར་ཀུན་ཏུ་འབེབས་པར་ཡང་<line/>
</page>
<page index="40" id="199B">འགྱུར་བ་དང༌། སེམས་ཅན་དམྱལ་བའི་ཐོག་ཏོག་ཏུའང་འགྱུར་བ་དང༌། སེམས་ཅན་དམྱལ་བའི་སྟོན་པ་པོར་ཡང་འགྱུར་བ་དང༌། སེམས་ཅན་དམྱལ་བའི་རྒྱ་མཚོའི་མཉན་པ་ཆེན་པོར་ཡང་འགྱུར་བ་དང༌།<line/>
སེམས་ཅན་དམྱལ་བའི་སྨན་དུའང་འགྱུར་བ་དང༌། སེམས་ཅན་དམྱལ་བའི་ཟས་སུའང་འགྱུར་བ་དང༌། འཁོར་བའི་སྡུག་བསྔལ་དང་ཉོན་མོངས་པ་ཐམས་ཅད་ཀྱིས་ཟིན་པའི་མུན་པ་མུན་ནག་བསལ་བའི་<line/>
ཕྱིར་སྒྲོན་མ་ལྟ་བུར་ཡང་འགྱུར་བ་དང༌། སྲིད་པའི་འགྲོ་བ་སྣང་བར་བྱ་བའི་ཕྱིར་མར་མེ་ལྟ་བུར་ཡང་འགྱུར་བ་དང༌། སྲིད་པའི་འགྲོ་བ་ཐམས་ཅད་ཀྱི་ཉོན་མོངས་པ་མྱུར་དུ་གདུགས་པ་རྣམ་པ་སྣ་ཚོགས་ཀྱིས་གོས་<line/>
པར་མི་འགྱུར་བའི་ཕྱིར་བར་སྣང་ལྟ་བུར་ཡང་འགྱུར་བ་དང༌། སེམས་ནམ་མཁའ་དང་མཚུངས་པའི་ཕྱིར་མི་གནས་པར་ཡང་འགྱུར་བ་དང༌། དེ་བཞིན་གཤེགས་པའི་རྗེས་སུ་རབ་ཏུ་བྱུང་སྟེ་ཚུལ་ཁྲིམས་<line/>
དང༌། སྟོབས་དང༌། ཡེ་ཤེས་དང་ལྡན་པའི་ཕྱིར་ཁ་བའི་ཕུང་པོ་ལྟ་བུའི་ཉོན་མོངས་པ་སེལ་བའི་ཉི་མ་ལྟ་བུར་ཡང་འགྱུར་བ་དང༌། ལེགས་པར་སྨྲས་པ་ཡང་དག་པར་བླངས་པའི་ཕྱིར་གཞན་གྱི་དྲིང་མི་<line/>
འཇོག་པར་འགྱུར་བ་དང༌། ཡེ་ཤེས་རྒྱ་མཚོ་དང་ལྡན་པའི་ཕྱིར་རྒྱ་མཚོ་དུག་ཅན་ལྟ་བུར་ཡང་འགྱུར་བ་དང༌། དཀར་པོའི་ཆོས་ཡོངས་སུ་རྫོགས་པར་བྱ་བའི་ཕྱིར་ཟླ་བ་ལྟ་བུར་ཡང་འགྱུར་བ་དང༌། གཏི་<line/>
མུག་གི་མུན་པ་སེལ་བའི་ཕྱིར་ཉི་མ་ལྟ་བུར་ཡང་འགྱུར་བ་དང༌། ཉོན་མོངས་པས་འཁོར་བ་ལ་མངོན་པར་འཇུག་ཅིང་འགྲོ་བའི་ཚེ་བར་སྣང་ལྟ་བུར་ཡང་འགྱུར་བ་དང༌། དེ་དང་དེ་མངོན་པར་རྟོགས་པས་<line/>
</page>
<page index="41" id="200A">༄༅། །པདྨ་ལྟ་བུར་གོས་པ་མེད་པར་ཡང་འགྱུར་བ་དང༌། སེམས་ཅན་ནམ་མཁའ་དང་མཚུངས་པའི་ཕྱིར་མི་གནས་པར་ཡང་འགྱུར་བ་དང༌། ཆོས་ཐམས་ཅད་ལ་ངེས་པར་<line/>
འབིགས་པའི་ཕྱིར་རྡོ་རྗེ་ལྟ་བུར་ཡང་འགྱུར་བ་དང༌། དེ་བཞིན་གཤེགས་པའི་ཡོན་ཏན་གྱི་ཆེ་བ་ཉིད་རྟག་པ་དང༌། ཐེར་ཟུག་པ་དང༌། བསྟན་པ་ཐོས་ན་མི་གཡོ་བའི་ཕྱིར་རི་ལྟ་བུར་ཡང་འགྱུར་བ་<line/>
དང༌། དེ་བཞིན་གཤེགས་པའི་རིགས་དང་རྒྱུད་ལ་ཡེ་ཤེས་རྣམ་པར་དག་པའི་ཕྱིར་བཻ་ཌཱུཪྻ་ལྟ་བུར་ཡང་འགྱུར་བ་དང༌། ཉོན་མོངས་པའི་རྙོག་པ་སེལ་བའི་ཕྱིར་རྒྱ་མཚོ་དུག་ཅན་པའི་གསེར་གྱི་<line/>
ཕ་བོང་ལྟ་བུར་ཡང་འགྱུར་བ་དང༌། དེ་བཞིན་གཤེགས་པའི་རྟག་པ་དང༌། ཐེར་ཟུག་པ་དང༌། བརྟན་པའི་རང་བཞིན་མཐོང་བའི་ཕྱིར་ཟླ་བ་ལྟ་བུར་ཡང་འགྱུར་བ་དང༌། དེ་བཞིན་གཤེགས་པའི་<line/>
ཆོས་ལས་མི་གཡོ་བའི་ཕྱིར་རི་ལྟ་བུར་ཡང་འགྱུར་བ་དང༌། དེ་བཞིན་གཤེགས་པ་གཏན་དུ་མྱ་ངན་ལས་མི་འདའ་ཞིང་ཆོས་ནུབ་པར་མི་འགྱུར་བ་ཐོས་ན་མི་གཡོ་བའི་ཕྱིར་སྒོའི་ཐེམ་པ་ལྟ་བུར་ཡང་<line/>
འགྱུར་བ་དང༌། ཡང་དག་པ་མཐོང་བའི་ཕྱིར་སེམས་བརྟན་ཞིང་གནས་པར་ཡང་འགྱུར་བ་དང༌། སེམས་མི་ཕྱེད་པའི་ཕྱིར་རྡོ་རྗེ་ལྟ་བུར་ཡང་འགྱུར་བ་དང་མངོན་སུམ་དུ་ཡོན་ཏན་མང་པོ་ཐོབ་པ་<line/>
མང་བར་ཡང་འགྱུར་བ་དང༌། ངོ་ཚ་ཤེས་པ་དང༌། ཁྲེལ་ཡོད་པ་དང་ལྡན་པར་ཡང་འགྱུར་བ་དང༌། མཛེས་པར་ཡང་འགྱུར་བ་དང༌། བལྟ་ན་སྡུག་པར་ཡང་འགྱུར་བ་དང༌། བརྐམ་པ་མེད་པར་ཡང་<line/>
</page>
<page index="42" id="200B">འགྱུར་བ་དང༌། ལུས་ཆུང་དུར་ཡང་མི་འགྱུར་བ་དང༌། ཁ་དོག་བཟང་པོ་རྒྱས་པ་མཆོག་དང་ལྡན་པར་ཡང་འགྱུར་བ་དང༌། རིགས་མཐོན་པོར་སྐྱེ་བར་ཡང་འགྱུར་བ་དང༌། རིགས་ཆེན་པོར་སྐྱེ་བར་ཡང་<line/>
འགྱུར་བ་དང༌། འཁོར་མང་བར་ཡང་འགྱུར་བ་དང༌། འཁོར་མི་ཕྱེད་པར་ཡང་འགྱུར་བ་དང༌། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་མི་ཉམས་ཤིང་ཡོངས་སུ་ཉམས་པར་མི་འགྱུར་<line/>
བ་དང༌། ཁ་ཟས་ལ་བརྐམ་པར་ཡང་མི་འགྱུར་བ་དང༌། ཤའི་ཁ་ཟས་ཀྱང་རྣམ་པར་སྤོང་བར་འགྱུར་བ་དང༌། བློ་གྲོས་དང་ལྡན་པར་ཡང་འགྱུར་བ་དང༌། སྐྱེ་བོ་ཐམས་ཅད་ཀྱི་ཡིད་དུ་འོང་ཞིང་ཆེར་<line/>
བཀུར་བར་ཡང་འགྱུར་བ་དང༌། དྲན་པ་དང་ལྡན་པར་ཡང་འགྱུར་བ་དང༌། གཟི་བྱིན་དང་ལྡན་པར་ཡང་འགྱུར་བ་དང༌། ཤེས་རབ་དང་ལྡན་པར་འགྱུར་བ་དང༌། དགའ་བ་དང་ལྡན་པར་ཡང་འགྱུར་<line/>
བ་དང༌། འཇིག་རྟེན་དང་མཐུན་པར་འཇུག་པར་ཡང་འགྱུར་བ་དང༌། འཇིག་རྟེན་ལ་ཕན་པར་འདོད་པར་ཡང་འགྱུར་བ་དང༌། འཇིག་རྟེན་ལ་བདེ་བར་ཡང་འགྱུར་བ་དང༌། འཇིག་རྟེན་གྱི་ཐུ་བོ་ཡང་<line/>
འགྱུར་བ་དང༌། འཇིག་རྟེན་གྱི་གཙོ་བོར་ཡང་འགྱུར་བ་དང༌། འཇིག་རྟེན་གྱི་མཆོག་ཏུའང་འགྱུར་བ་དང༌། འཇིག་རྟེན་གྱི་རབ་ཏུའང་འགྱུར་བ་དང༌། འཇིག་རྟེན་ཐམས་ཅད་ཀྱིས་ཕྱག་བྱ་བར་འོས་པར་<line/>
ཡང་འགྱུར་བ་དང༌། འཇིག་རྟེན་ཐམས་ཅད་ཀྱི་མཆོད་པའི་གནས་སུའང་འགྱུར་བ་དང༌། སྦྱིན་བདག་ཆེན་པོར་ཡང་འགྱུར་བ་དང༌། སྟོབས་ཆེན་པོ་དང་ལྡན་པར་ཡང་འགྱུར་བ་དང༌། དཔའ་བོ་ཆེན་པོར་<line/>
</page>
<page index="43" id="201A">༄༅། །ཡང་འགྱུར་བ་དང༌། བརྩོན་འགྲུས་ཆེན་པོ་དང་ལྡན་པར་ཡང་འགྱུར་པ་དང༌། བྱམས་པའི་སེམས་དང་ཡང་ལྡན་པར་འགྱུར་བ་དང༌། བདེན་པར་སྨྲ་བར་ཡང་འགྱུར་བ་<line/>
དང༌། བརྟུལ་ཞུགས་བརྟན་པར་ཡང་འགྱུར་བ་དང༌། བརྩོན་འགྲུས་བརྩམས་པར་ཡང་འགྱུར་བ་དང༌། བྱམས་པ་ལ་གནས་པར་ཡང་འགྱུར་བ་དང༌། སྙིང་རྗེ་ལ་གནས་པར་ཡང་འགྱུར་<line/>
བ་དང༌། དགའ་བ་ལ་ཡང་གནས་པར་འགྱུར་བ་དང༌། བཏང་སྙོམས་ལ་ཡང་གནས་པར་འགྱུར་བ་དང༌། སྟོང་པའི་ཆོས་རྣམས་ལ་སྟོང་པར་སྨྲ་བར་ཡང་འགྱུར་བ་དང༌། སྟོང་པ་མ་ལགས་<line/>
པའི་ཆོས་རྣམས་ལ་སྟོང་པ་མ་ལགས་པར་སྨྲ་བར་ཡང་འགྱུར་བ་དང༌། སངས་རྒྱས་ཀྱི་ཆོས་རྣམས་ཀྱི་དོན་རྟོགས་པར་སྨྲ་བར་ཡང་འགྱུར་བ་དང༌། སངས་རྒྱས་ཀྱི་དེ་ཁོ་ནའི་ཆོས་ཀྱི་ལྟ་བ་<line/>
སྨྲ་བར་ཡང་འགྱུར་བ་དང༌། གཙང་བར་ཡང་འགྱུར་བ་དང༌། གཙང་མས་ཕྱུག་པར་ཡང་འགྱུར་བ་དང༌། ཡོན་ཏན་གྱིས་ཕྱུག་པར་ཡང་འགྱུར་བ་དང༌། ཚུལ་ཁྲིམས་ཀྱིས་ཕྱུག་པར་ཡང་<line/>
འགྱུར་བ་དང༌། ཆོས་ཀྱིས་ཕྱུག་པར་ཡང་འགྱུར་བ་དང༌། དབྲོག་ཏུ་མ་མཆིས་པའི་རྫས་ཀྱིས་ཕྱུག་པར་ཡང་འགྱུར་བ་དང༌། སྐྱེ་བོ་དབུལ་པོ་སློང་བ་ལ་སོགས་པ་ལ་གཏེར་ལྟ་བུར་ཡང་འགྱུར་<line/>
བ་དང༌། སྟོང་པ་ཉིད་དང༌། མཚན་མ་མེད་པ་དང༌། སྨོན་པ་མེད་པའི་ཆོས་རྣམས་ཚོན་པ་ན་མི་སྐྲག་མི་དངང་ཞིང་དངང་བར་ཡང་མི་འགྱུར་བ་དང༌། སངས་རྒྱས་ཀྱི་ཞིང་གང་དང་གང་དུ་སྐྱེ་བར་<line/>
</page>
<page index="44" id="201B">བགྱི་བས་སེམས་བསྐྱེད་པ་དེ་དང་དེར་སྐྱེ་བར་ཡང་འགྱུར་བ་དང༌། རྙེད་པ་དང༌། བཀུར་སྟི་དང༌། ཚིགས་སུ་བཅད་པ་དོན་དུ་མི་གཉེར་བར་ཡང་འགྱུར་བ་དང༌། ཚུལ་ཁྲིམས་འཆལ་བ་རྣམས་བསྡུས་ནས་དམ་<line/>
པའི་ཆོས་ལ་འགོད་པར་ཡང་འགྱུར་བ་དང༌། ཚུལ་ཁྲིམས་འཆལ་པ་གཡོ་སྒྱུ་དང་ལྡན་པ་རྣམས་ལ་ཐོག་ཏོག་ལྟ་བུར་ཡང་འགྱུར་བ་དང༌། དེ་བཞིན་གཤེགས་པ་ལ་བྱས་པ་མི་གཟོ་བ་ལ་ཡང་དག་པར་<line/>
སྦྱོར་བར་ཡང་འགྱུར་བ་དང༌། མུ་སྟེགས་ཅན་གྱི་གནས་ཐམས་ཅད་དུ་མི་འཕྲོག་པར་ཡང་འགྱུར་ཞིང་སླར་དེ་ལ་ཐབས་དང་ལྡན་པར་ཡང་འགྱུར་བ་དང༌། དགེ་སྦྱོང་དང༌། བྲམ་ཟེ་དང༌། མུ་སྟེགས་<line/>
ཅན་ཕས་ཀྱི་རྒོལ་བ་མང་པོ་དག་གིས་ཕུག་རྡུགས་སུ་མི་ཆུད་ཅིང་སླར་དེ་ལ་ཐབས་ཀྱིས་རྟོན་པར་ཡང་འགྱུར་བ་དང༌། མུ་སྟེགས་ཅན་གྱི་གནས་ཐམས་ཅད་ཀྱི་གསང་ཚིག་རྣམས་ལ་འདུན་པར་མི་<line/>
འགྱུར་ཞིང་སླར་དེ་ལ་ཐབས་ཀྱིས་འདུན་པར་བགྱིད་པར་ཡང་འགྱུར་བ་དང༌། ལྷ་དང༌། ཀླུ་དང༌། གནོད་སྦྱིན་དང༌། དྲི་ཟའི་གནས་ཐམས་ཅད་ལ་བརྟེན་པར་མི་འགྱུར་ཞིང༌། སླར་དེ་ལ་ཐབས་ཀྱིས་ཡང་<line/>
དག་པར་བརྟེན་པ་ལྟ་བུར་ཡང་འགྱུར་བ་དང༌། ལས་ལ་སྟོན་པར་འགྱུར་གྱི་བཀྲ་ཤིས་དང༌། དགེ་མཚན་ལ་རྟོན་པར་ཡང་མི་འགྱུར་བ་དང༌། སྲོག་གཅོད་པ་བགྱིད་ཀྱང་སྲོག་གཅོད་པ་སྤངས་པར་ཡང་<line/>
འགྱུར་བ་དང༌། མེ་ཏོག་ཕྲེང་བ་དང༌། སྤོས་དང༌། བྱུག་པ་དང༌། ཕྱེ་མས་གདབ་པ་དང༌། ཁྱིམ་པའི་ལོངས་སྤྱོད་དང༌། ཡོངས་སུ་སྤྱད་པ་རྣམ་པ་དུ་མ་དག་དང༌། ཆུང་མ་དང་ལྷན་ཅིག་འདོད་པའི་ཡོན་ཏན་<line/>
</page>
<page index="45" id="202A">༄༅། །སྤྱད་ཀྱང་ཤིན་ཏུ་ཚངས་པར་སྤྱོད་པར་ཡང་འགྱུར་བ་དང༌། སྲོག་གཅོད་པ་དང༌། རྐུ་འཕྲོག་བགྱིད་པ་དང༌། རྫུན་གྱི་ཚིག་དང༌། སྐྱེམས་འཚལ་བ་ལ་སོགས་པ་<line/>
ལ་བརྟེན་ཅིང་ལས་རྣམས་བགྱིད་པ་ལྟ་བུ་དང༌། ཆུང་མ་རྣམས་བསྟེན་ཀྱང་ཤིན་ཏུ་ཚངས་པར་སྤྱོད་པར་ཡང་འགྱུར་བ་དང༌། དེ་བཞིན་གཤེགས་པ་ཐམས་ཅད་ཀྱི་མཆོད་པར་ཡང་<line/>
འགྱུར་པ་དང༌། དེ་བཞིན་གཤེགས་པ་ཐམས་ཅད་ཀྱིས་རྗེད་པར་ཡང་འགྱུར་བ་དང༌། དེ་བཞིན་གཤེགས་པ་ཐམས་ཅད་ཀྱིས་ཆེར་བཀུར་བར་ཡང་འགྱུར་བ་དང༌། དེ་བཞིན་གཤེགས་<line/>
པ་ཐམས་ཅད་ཀྱི་སྡུག་པར་བྱ་བའི་སྲས་སུའང་འགྱུར་བ་དང༌། དེ་བཞིན་གཤེགས་པ་ཐམས་ཅད་ལ་བྱས་པ་གཟོ་བའི་བགོ་སྐལ་ལ་སྤྱོད་པར་ཡང་འགྱུར་བ་དང༌། དེ་བཞིན་གཤེགས་<line/>
པ་ཐམས་ཅད་ཀྱི་འཕྲིན་ལས་མཚུངས་པའི་ཆོས་ཀྱི་དེ་ཁོ་ན་མ་ཐོང་བར་ཡང་འགྱུར་བ་དང༌། སངས་རྒྱས་ཐམས་ཅད་ཀྱི་ཡེ་ཤེས་ཀྱི་ཡང་དག་པར་རྟོག་པ་མཚུངས་པར་ཡང་འགྱུར་<line/>
བ་དང༌། སངས་རྒྱས་ཐམས་ཅད་ཀྱི་ཆོས་གསང་བ་རྣམ་པ་མང་པོ་ལུང་བསྟན་པའི་ཡུལ་ལ་སྤྱིས་བཙན་པའི་རྒྱལ་པོར་ཡང་འགྱུར་བ་དང༌། སངས་རྒྱས་ཐམས་ཅད་ཀྱི་གསང་བའི་<line/>
ཆོས་ཚོན་པ་རྣམ་པ་དུ་མ་བརྗོད་པར་ཡང་འགྱུར་བ་དང༌། སངས་རྒྱས་ཐམས་ཅད་ཀྱིས་བཞེད་པའི་ང་རྒྱལ་ལ་གནས་པའི་ཡུལ་ལ་མཁས་པར་ཡང་འགྱུར་བ་དང༌། སངས་རྒྱས་ཐམས་<line/>
</page>
<page index="46" id="202B">ཅད་ཀྱི་འདོད་ཆགས་མ་མཆིས་པ་དང༌། དྲི་མ་མ་མཆིས་པ་དང༌། འཇིགས་པ་མ་མཆིས་པ་གསང་བ་རྣམ་པ་མང་པོའི་ཆོས་སྟོན་པའི་རང་བཞིན་དག་ལ་རིན་པོ་ཆེ་ལྟ་བུར་ཡང་འགྱུར་བ་དང༌། སངས་<line/>
རྒྱས་ཐམས་ཅད་ཀྱི་སེམས་ཅན་གདུལ་བའི་དབང་གིས་འདོད་ཆགས་དང༌། ཞེ་སྡང་དང༌། གཏི་མུག་དང༌། འཇིགས་པའི་ཆོས་ཀྱི་ཕྱོགས་ཐམས་ཅད་ལ་འཇུག་པ་ཡང་དག་པར་མཐོང་བར་ཡང་<line/>
འགྱུར་བ་དང༌། སངས་རྒྱས་ཐམས་ཅད་ཡུན་རིང་པོ་བསྐལ་པ་བྱེ་བ་གྲངས་པ་མང་པོ་ནས་རྒལ་ནས་ཉོན་མོངས་པའི་རྒྱ་མཚོ་ལས་གྲོལ་བར་མཛད་པའི་གསང་བ་ཐམས་ཅད་ཀྱི་དེ་ཁོ་ན་མཐོང་བར་<line/>
ཡང་འགྱུར་བ་དང༌། སངས་རྒྱས་ཐམས་ཅད་ཀྱི་སེམས་ཅན་འདུལ་བའི་དབང་གིས་ཉོན་མོངས་པའི་རྒྱ་མཚོར་སྐྱེ་བ་བསྟན་ཏེ་རྒལ་ནས་བསྒྲལ་བར་བྱའོ། །གྲོལ་ནས་དགྲལ་བར་བྱའོ། །སྙམ་ནས་<line/>
བསྟན་པའི་གསང་བའི་ཁྱད་པར་གྱི་སྒོའི་རང་བཞིན་དག་མཐོང་བར་ཡང་འགྱུར་བ་དང༌། སངས་རྒྱས་ཐམས་ཅད་ཀྱི་ཡུན་རིང་པོ་བསྐལ་པ་བྱེ་བ་བགྲང་བ་མང་པོ་འདས་པ་ནས་བདུད་བྱེ་བ་རབ་ཏུ་<line/>
བཅོམ་པའི་རྣམ་པ་གསང་བའི་དེ་ཁོ་ན་མཐོང་བར་ཡང་འགྱུར་བ་དང༌། སངས་རྒྱས་ཐམས་ཅད་ཀྱི་སེམས་ཅན་འདུལ་བའི་དབང་གིས་བྱང་ཆུབ་ཀྱི་ཤིང་དྲུང་དུ་བདུད་འདུལ་བའི་གསང་བའི་ཁྱད་པར་<line/>
གྱི་སྒོའི་རང་བཞིན་སྟོན་པ་ལྟ་བུར་བཅོས་པ་ལེགས་པར་མཐོང་བར་ཡང་འགྱུར་བ་དང༌། ཐབས་ཀྱིས་ཆོས་ཀྱི་འཁོར་ལོ་བསྐོར་བ་དང༌། ཐབས་ཀྱིས་ཡོངས་སུ་མྱ་ངན་ལས་འདས་པ་ལྟ་བུར་བཅོས་པའི་<line/>
</page>
<page index="47" id="203A">༄༅། །དེ་ཁོ་ན་མཐོང་བར་ཡང་འགྱུར་བ་དང༌། སངས་རྒྱས་ཐམས་ཅད་རོལ་པའི་གསང་བའི་རྒྱལ་པོའི་མཆོག་ཏུའང་འགྱུར་བ་དང༌། སངས་རྒྱས་ཐམས་ཅད་ཀྱིས་ཡུལ་<line/>
བསམ་གྱིས་མི་ཁྱབ་པ། མཚུངས་པ་མ་མཆིས་པ། དཔེ་མ་མཆིས་པ། གྲངས་མ་མཆིས་པ་དང༌། དཔག་ཏུ་མ་མཆིས་པ། བགྲང་བ་ལས་འདས་པ་ལ་བགྲང་བའི་རྒྱལ་པོར་ཡང་འགྱུར་<line/>
བའི་བྱང་ཆུབ་སེམས་དཔའི་མདོ་གང་ལགས། དེ་སྐད་ཅེས་གསོལ་ནས་བཅོམ་ལྡན་འདས་ཀྱིས་བྱང་ཆུབ་སེམས་དཔའ་སྤྲིན་ཆེན་སྙིང་པོ་ལ་འདི་སྐད་ཅེས་བཀའ་སྩལ་ཏོ། །སྤྲིན་ཆེན་སྙིང་པོ།<line/>
ལེགས་སོ། །ལེགས་སོ། །སྤྲིན་ཆེན་སྙིང་པོ། ཁྱོད་སེམས་ཅན་ཐམས་ཅད་ལ་ཕན་པ་དང༌། བདེ་བ་དང༌། སེམས་ཅན་དམུས་ལོང་དུ་གྱུར་པ་རྣམས་ལ་དེ་བཞིན་གཤེགས་པ་ཐམས་ཅད་ཀྱིས་<line/>
ཡོན་ཏན་གྱི་ཆེ་བ་ཉིད་ཀྱི་བསྔགས་པ་བརྗོད་པའི་དེ་ཁོ་ན་ཤེས་པའི་མིག་གི་རྒྱུའི་དོན་དང༌། རྟག་ཏུ་མིག་མཐོང་བར་བྱ་བའི་དོན་དང༌། འཁོར་བའི་ཉོན་མོངས་པའི་རྒྱ་མཚོའི་ཕ་རོལ་ཏུ་<line/>
ངེས་པར་བསྒྲལ་བའི་དོན་དང༌། དེ་བཞིན་གཤེགས་པ་ཐམས་ཅད་ཀྱི་བྱང་ཆུབ་སེམས་དཔའི་སྤྱོད་པ་ཡོངས་སུ་ཤེས་པར་བྱ་བའི་དོན་དང༌། འཁོར་བའི་རྒྱ་མཚོའི་ཉོན་མོངས་པའི་སྒོ་<line/>
ངའི་སྦུབས་ཡོངས་སུ་བརྟོལ་ཏེ་བྱང་ཆུབ་སེམས་དཔའི་སྤྱོད་པའི་རྗེས་སུ་ཡང་དག་པར་བསླབས་ནས་ཕྱིར་ཡང་འཁོར་བའི་རྒྱ་མཚོས་ཉོན་མོངས་པའི་སྒོ་ངའི་སྤུབས་སུ་ཐབས་ཀྱིས་འཇུག་པར་<line/>
</page>
<page index="48" id="203B">བྱ་བའི་དོན་དང༌། མི་རྟག་པ་དང༌། སྟོང་པ་དང༌། ཡོངས་སུ་མྱ་ངན་ལས་འདའ་བ་དང༌། བདག་མེད་པའི་བསྔགས་པ་བརྗོད་པའི་སེམས་ཅན་རྣམས་ལ་སངས་རྒྱས་ཀྱི་ཡོན་ཏན་གྱི་ཆེ་བ་ཉིད་ཡོངས་སུ་<line/>
མྱ་ངན་ལས་འདས་པ་རྟག་པ་དང༌། ཐེར་ཟུག་པ་དང༌། བརྟན་པ་དང༌། ཞི་བའི་རང་བཞིན་གྱི་བདག་ཉིད་དུ་གནས་པར་ཡོངས་སུ་བརྟན་པའི་དོན་དང༌། ཆོས་ནུབ་པར་འགྱུར་བར་སྨྲ་བའི་སེམས་ཅན་<line/>
རྣམས་ལ་དམ་པའི་ཆོས་བསྟན་པའི་རང་བཞིན་གྱི་མིག་རྣམ་པར་སྦྱང་བའི་དོན་དང༌། ལྷའི་གནས་ཀྱི་གཟུགས་ཐམས་ཅད་ལ་ལོག་པར་ལྟ་བའི་དུག་གིས་ཕོག་པའི་སེམས་ཅན་རྣམས་ལ་ཕྱིར་གསོ་<line/>
བའི་ལས་ཆེན་པོའི་ཆོ་ག་སྐྱུག་སྨན་དང༌། བཀྲུ་སྨན་གཏང་བའི་དོན་དང༌། དེ་བཞིན་གཤེགས་པའི་ལྡེམ་པོ་ངག་ལ་སེམས་ཡོངས་སུ་རྨོངས་ཤིང་རྣམ་པར་འཁྲུལ་པའི་སེམས་ཅན་རྣམས་ལ་ཡང་དག་<line/>
པའི་རིག་སྔགས་བརྗོད་ཅིང་ཆུའི་བུམ་པ་ཐོགས་པ་གསང་སྔགས་ཀྱི་སྤྱོད་པའི་ཆོ་གའི་སྨན་གནོད་སེལ་ལ་མཁས་པའི་སྨན་པ་ཆེན་པོ་ཡོངས་སུ་གཟུང་བའི་དོན་དང༌། སྤྱོད་པ་དང༌། ཀུན་ཏུ་རྒྱུ་དང༌།<line/>
གཅེར་བུ་པ་ལ་སོགས་པ་འོས་མ་ཡིན་པའི་ལྷའི་གཟུགས་རྣམས་ལ་རྟག་པ་དང༌། འོས་པའི་རང་བཞིན་དུ་འཛིན་པའི་དུག་གིས་བོག་པའི་སེམས་ཅན་རྟག་པ་དང༌། འོས་པར་སྨྲ་བ་རྣམས་ལ་དུག་<line/>
ཧ་ལ་ཧ་ལའི་ཟུག་རྡུ་དབྱུང་བའི་ཕྱིར་མི་རྟག་པ་དང༌། འོས་མ་ཡིན་པ་དང༌། ལྷ་མ་ཡིན་པའི་ལྟ་བ་མི་སྟོན་པར་བྱ་བའི་དོན་དང༌། མི་རྟག་པ་དང༌། འོས་མ་ཡིན་པ་དང༌། ལྷ་མ་ཡིན་པའི་ལྟ་བ་རྣམ་པར་<line/>
</page>
<page index="49" id="204A">༄༅། །སྦྱང་བར་བྱ་བའི་དོན་དང༌། མི་རྟག་པ་དང༌། འོས་མ་ཡིན་པ་དང༌། ལྷ་མ་ཡིན་པའི་ལྟ་བས་བཅིངས་པ་ལས་དགྲོལ་བའི་དོན་དང༌། མི་རྟག་པ་དང༌། འོས་མ་ཡིན་པ་དང༌།<line/>
ལྷ་མ་ཡིན་པའི་ལྟ་བའི་ནད་གཞི་སྐྱུག་པ་དང༌། བཀྲུ་བའི་དོན་དང༌། མི་རྟག་པ་དང༌། འོས་མ་ཡིན་པ་དང༌། ལྷ་མ་ཡིན་པའི་ལྟ་བའི་དུག་གིས་སྐྲངས་པ་གཏོར་བའི་དོན་དང༌། མི་རྟག་པ་དང༌། འོས་<line/>
མ་ཡིན་པ་དང༌། ལྷ་མ་ཡིན་པའི་ལྟ་བའི་དུག་གིས་རྣམ་པ་འདྲེས་པའི་མིག་གི་ཤ་འཛེར་གཅད་པའི་དོན་དང༌། དེ་བཞིན་གཤེགས་པ་ཐམས་ཅད་ཀྱི་དུས་ཀྱི་རྣམ་པར་འཕྲུལ་པ་ལ་འཇུག་<line/>
པའི་གནས་དང༌། སྤྱོད་ཡུལ་དང༌། གདུང་དང༌། མཚོན་དང༌། ཞིང་དང༌། དེ་ཁོ་ན་ཉིད་མཁྱེན་པ་དང༌། རོ་དང༌། ཁ་ཟས་ཞིམ་པོ་དང༌། བདེ་བར་བྱེད་པའི་བསྙེན་བཀུར་བ་དང༌། ཆེ་བ་ལ་འོས་པའི་<line/>
མལ་སྟན་བདེ་བ་དང༌། བཏུང་བ་དང༌། ཁྲུས་དང༌། སྒོས་དང༌། མེ་ཏོག་ཕྲེང་དང༌། ཕྱེ་མས་བསྒོ་བ་དང༌། བདུག་པ་དང༌། གོས་ཀྱི་མཆོག་ཕྲ་ཞིང་ཤིན་ཏུ་ཕྲ་བ་དང༌། རབ་ཏུ་མཛེས་པ་ཡང་དག་<line/>
པར་བསྟན་པའི་དོན་དང༌། དེ་བཞིན་གཤེགས་པའི་སྐུ་ཆོས་ཀྱི་སྐུ་ཡིན་པར་ཡང་དག་པར་བསྟན་པའི་དོན་དུ་ཁྱོད་ཀྱི་ཚིག་འདི་ལེགས་པར་སྨྲས་པ་ནིའང་ལེགས་སོ། །དེ་བཞིན་གཤེགས་པའི་<line/>
སྐུ་དེའང་ཤིན་ཏུ་ཟབ་པའི་མཚན་ཏེ། མཚན་ཉིད་གཅིག་པའང་མ་ཡིན། མཚན་གྱི་གཞི་མེད་པའང་མ་ཡིན། མཚན་གྱི་གཞི་མངོན་པའང་མ་ཡིན། རྟོགས་པར་འགྱུར་བའང་མ་ཡིན། རྟོགས་<line/>
</page>
<page index="50" id="204B">པར་མི་འགྱུར་བའང་མ་ཡིན། ཚུ་རོལ་ནའང་མ་ཡིན། ཕ་རོལ་ནའང་མ་ཡིན། བར་ནའང་མ་ཡིན། ཐོག་མའང་མ་ཡིན། ཐོག་མ་མེད་པ་ནའང་མ་ཡིན། འདི་ནའང་མ་ཡིན། གཞན་ནའང་མ་ཡིན། རྟག་<line/>
པའང་མ་ཡིན། མི་རྟག་པའང་མ་ཡིན། ཚད་མར་བྱ་བའང་མ་ཡིན། ཚད་མར་མི་བྱ་བའང་མ་ཡིན། མཚན་མོའང་མ་ཡིན། མཚན་མོ་མ་ཡིན་པའང་མ་ཡིན། ཆུང་དུའང་མ་ཡིན། ཆུང་དུ་མ་ཡིན་<line/>
པའང་མ་ཡིན། ཡང་པའང་མ་ཡིན། ཡང་བ་མ་ཡིན་པའང་མ་ཡིན། རྣམ་པར་ཤེས་པར་བྱ་བའང་མ་ཡིན། རྣམ་པར་ཤེས་པར་མི་བྱ་བའང་མ་ཡིན། རྣམ་པར་ཤེས་པས་ཤེས་པར་བྱ་བའང་མ་ཡིན།<line/>
རྣམ་པར་ཤེས་པས་ཤེས་པར་མི་བྱ་བའང་མ་ཡིན། མི་གནས་པའང་མ་ཡིན། མི་གནས་པ་མ་ཡིན་པའང་མ་ཡིན། མུན་པའང་མ་ཡིན། སྣང་བའང་མ་ཡིན། མིང་ཡང་མ་ཡིན། མཚན་མའང་མ་<line/>
ཡིན༑ མཐུ་ཆུད་བའང་མ་ཡིན། སྟོབས་དང་ལྡན་པའང་མ་ཡིན། ཡུལ་ན་གནས་པའང་མ་ཡིན། ཕྱོགས་ན་གནས་པའང་མ་ཡིན། དགེ་བའང་མ་ཡིན། མི་དགེ་བའང་མ་ཡིན། འདུས་བྱས་ཀྱང་མ་<line/>
ཡིན༑ འདུས་མ་བྱས་ཀྱང་མ་ཡིན། གཞིག་ན་ཡོད་དོ། །ཞེས་བརྗོད་དུ་རུང་བའང་མ་ཡིན། སྦྱིན་པར་ཡང་མ་ཡིན། ལེན་པར་ཡང་མ་ཡིན། ཚིག་ཏུ་བརྗོད་དུ་རུང་བའང་མ་ཡིན། ཚིག་ཏུ་བརྗོད་དུ་མི་རུང་<line/>
བའང་མ་ཡིན། བདེན་པར་ཡང་མ་ཡིན། བརྫུན་པར་ཡང་མ་ཡིན། ཡང་དག་པ་ཉིད་དུའང་མ་ཡིན། ལྟ་བར་ཡང་མ་ཡིན། ངེས་པར་འབྱུང་བར་ཡང་མ་ཡིན། ངེས་པར་མི་འབྱུང་བར་ཡང་མ་ཡིན། ཞིང་<line/>
</page>
<page index="51" id="205A">༄༅། །དུའང་མ་ཡིན། ཞིང་མ་ཡིན་པར་ཡང་མ་ཡིན། དུས་ཀྱང་མ་ཡིན། དུས་མ་ཡིན་པར་ཡང་མ་ཡིན། སྤྱད་པར་བྱ་བའང་མ་ཡིན། སྤྱད་པར་མི་བྱ་བའང་མ་ཡིན།<line/>
གཙང་བའང་མ་ཡིན། མི་གཙང་བའང་མ་ཡིན། བྱས་པའང་མ་ཡིན། མ་བྱས་པའང་མ་ཡིན། སྐྱེས་པའང་མ་ཡིན། འགག་པའང་མ་ཡིན། ཞི་བ། རབ་ཏུ་ཞི་བ། ཉེ་བར་ཞི་བ་སྟེ། ཁམས་<line/>
ཀྱང་མ་ཡིན། ཕུང་པོའང་མ་ཡིན། སྐྱེ་མཆེད་ཀྱང་མ་ཡིན། ཁམས་ཀྱིས་བསྐྱེད་པའང་མ་ཡིན། ཕུང་པོས་བསྐྱེད་པའང་མ་ཡིན། སྐྱེ་མཆེད་ཀྱིས་བསྐྱེད་པའང་མ་ཡིན། ཉོན་མོངས་པའི་རྒྱུ་ལས་<line/>
བྱུང་བའང་མ་ཡིན། ལས་ཀྱི་རྒྱུ་ལས་བྱུང་བའང་མ་ཡིན། བསགས་པའང་མ་ཡིན། མ་བསགས་པའང་མ་ཡིན། འཆི་འཕོ་མེད་པར་འཆི་འཕོ་བ། མུ་མེད་པ། འགྲོ་བ་མེད་པར་འགྲོ་<line/>
བ༑ དཔུང་གཉེན་དུ་གྱུར་པ། ཕྱི་མའི་མཐའ་མེད་པ། འཕོ་བ་མེད་པ། དེ་ལྟར་གྱི་དུས་ན་མི་གནས་པའི་རང་བཞིན་ཅན། གཟུགས་མེད་པ། ཚོར་བ་མེད་པ། འདུ་ཤེས་མེད་པ། འདུ་བྱེད་<line/>
མེད་པ༑ རྣམ་པར་ཤེས་པ་མེད་པའི་དེ་བཞིན་ཉིད་ཀྱི་རང་བཞིན་མི་ཟད་པ། ཟད་པར་བྱར་མི་རུང་བ། ཟད་པ་དང་བྲལ་བ་དང་མི་མཉམ་པ། མི་མཉམ་པ་དང་མཉམ་པ། རྣམ་པར་ཤེས་པ་མ་ཡིན་<line/>
པ༑ ཁམས་བཞི་ལས་ཡང་དག་པར་འདས་པ། ཆོས་ཐམས་ཅད་ལ་མ་ཆགས་པའི་མཐར་ཕྱིན་པ། ཡང་དག་པའི་མཐའ་མེད་པ་དེ་བཞིན་ཉིད་དང་མཉམ་པ་སྟེ། དེ་ལྟར་དེ་བཞིན་གཤེགས་<line/>
</page>
<page index="52" id="205B">པའི་སྐུ་ནི། ཡོན་ཏན་དཔག་ཏུ་མེད་ཅིང་གྲངས་མེད་པ་དང་ལྡན་པ་ཡིན་ནོ། །དེ་བཞིན་གཤེགས་པའི་འཕེལ་བའི་གཏམ་གྱི་མཚན་ཉིད་ནི། འདི་ལྟ་བུ་ཡིན་ཏེ། ཕྲ་བའི་ཚིག་དང༌། ཤིན་ཏུ་རྟོགས་པར་<line/>
དཀའ་བ་དང༌། ཤིན་ཏུ་བྱང་བ་དང༌། ཤིན་ཏུ་ཟབ་པ་སྟེ། ཕྱི་རོལ་པ་རྣམས་དང༌། ཉན་ཐོས་དང༌། སངས་རྒྱས་དེ་དག་གིས་སྔོན་ཚིག་དང་ཡི་གེ་གཅིག་ཀྱང་མཐོས་ཏེ་དམུས་ལོང་དུ་གྱུར་ཅིང་དུག་གི་<line/>
མངོན་དུ་གྱུར་པ་དང༌། གྲུམ་པོར་གྱུར་ཅིང་རྒས་པར་གྱུར་པ། སྲིད་པའི་སྒོ་ངའི་སྦུབས་ཀྱིས་གཡོགས་པ། གྲུ་ཞིག་པ། དུག་གིས་ཕོག་པའི་ཟུག་རྡུས་ཡོངས་སུ་མྱོས་པར་བྱས་པ། མཁྲིས་པས་<line/>
བརྒྱལ་ཞིང་སེམས་རྣམ་པར་འཕྲུལ་པར་བྱས་པས་ཉན་ཐོས་དང༌། རང་སངས་རྒྱས་ཐམས་ཅད་དང༌། སེམས་ཅན་ཐམས་ཅད་གསོ་བའི་ཆོ་ག་ཆེན་པོ་སྐྱུག་པ་དང་བཀྲུ་བའི་སྦྱོར་བ་དང༌། གསང་སྔགས་<line/>
དང༌། ཡང་དག་པའི་རིག་སྔགས་བརྗོད་ཅིང་ཆུའི་བུམ་པ་ཐོགས་ཏེ་ཧ་ལ་ཧ་ལའི་དུག་གི་ཟུག་རྡུ་དབྱུང་བའི་དོན་དང༌། ཡོངས་སུ་མྱ་ངན་ལས་འདས་པའི་སྒྲའི་བད་ཀན་དང་མཁྲིས་པ་སྙིང་ལ་ཞུགས་པ་གཅད་<line/>
པའི་དོན་དང༌། དེ་དག་གི་ལྟོ་རྣམ་པར་སྦྱང་བའི་དོན་དང༌། དེ་དག་གི་དུག་གིས་སྐྲངས་པར་གྱུར་པ་གཏར་བའི་དོན་དང༌། ཕྱེ་མ་ལེབ་དང༌། སྦུར་བུ་ལྟ་བུར་གྱུར་པ་དེ་དག་དུག་གིས་ཕོག་པ་དང་འཆི་བ་ཡོངས་<line/>
སུ་ཤེས་པར་བྱ་བའི་དོན་དང༌། དེ་བཞིན་གཤེགས་པའི་རྟག་པ་དང༌། ཐེར་ཟུག་པ་དང༌། བརྟན་པ་དང༌། ཞི་བའི་ཡེ་ཤེས་སྣང་བའི་མར་མེ་གསལ་བར་བྱ་བའི་དོན་དང༌། དེ་བཞིན་གཤེགས་པའི་རྟག་<line/>
</page>
<page index="53" id="206A">༄༅། །པ་དང༌། བརྟན་པ་དང༌། ཐེར་ཟུག་པའི་དེ་ཁོ་ན་མཁྱེན་པའི་ཟླ་བ་དང་ཉི་མའི་འོད་བསྐྱེད་པའི་དོན་དང༌། ཤེས་རབ་ཀྱི་རྟག་པའི་མིག་སྤེལ་བར་བྱ་བའི་དོན་དང༌། མཚུངས་པ་མེད་<line/>
པའི་ཚུལ་ཐོབ་པར་བྱ་བའི་དོན་དང༌། གཟུངས་དང༌། ཏིང་ངེ་འཛིན་གྱི་རྫས་ཀྱི་ལྟད་མོ་བསྟན་པའི་དོན་དང༌། དེ་བཞིན་གཤེགས་པའི་གཞུང་ལུགས་ཀྱི་འཕགས་པའི་ནོར་ཐོབ་པར་བྱ་བའི་དོན་དང༌། དེ་<line/>
བཞིན་གཤེགས་པའི་སྐུའི་ཡང་དག་པའི་མེ་ལོང་གི་དཀྱིལ་འཁོར་ལེགས་པར་མཐོང་བར་བྱ་བའི་དོན་དང༌། དེ་བཞིན་གཤེགས་པ་ཡོངས་སུ་མྱ་ངན་ལས་འདའོ་སྙམ་པའི་མ་རིག་པའི་དྲ་བའི་<line/>
སྒོ་ངའི་སྦུབས་བརྟོལ་བའི་དོན་དང༌། དེ་བཞིན་གཤེགས་པའི་བརྟན་པ་ནུབ་པར་འགྱུར་རོ་སྙམ་པའི་མ་རིག་པའི་རྒྱ་མཚོ་ཆེན་པོར་གྲུ་ཞིག་པའི་སེམས་ཅན་རྣམས་ཀྱི་གྲུ་བཅོས་པའི་དོན་དང༌།<line/>
དེ་བཞིན་གཤེགས་པ་ནི། མི་རྟག་གོ །ཐེར་ཟུག་མ་ཡིན་ནོ། །མི་བརྟན་ནོ། །ཞི་བ་མ་ཡིན་ནོ་སྙམ་པའི་དུག་གིས་ཕོག་པའི་ལྟ་བའི་ཟུག་རྡུ་དབྱུང་ཞིང་གསོ་བའི་ཆོ་ག་ཆེན་པོ་ཡོངས་སུ་གཟུང་བའི་<line/>
དོན་དང༑ དེ་བཞིན་གཤེགས་པ་ཐེར་ཟུག་མ་ཡིན། ཞི་བ་མ་ཡིན། བརྟན་པ་མ་ཡིན། རྟག་པ་མ་ཡིན་ནོ་སྙམ་པས་སེམས་ཡོངས་སུ་རྨོངས་པར་བྱས་ཤིང་རྣམ་པར་འཁྲུལ་པར་བྱས་པའི་<line/>
མཁྲིས་བཞི་བར་བྱ་བའི་ཕྱིར་དེ་བཞིན་གཤེགས་པ་རྣམས་ཕྱོགས་གཅིག་ཏུ་བཞུགས་ནས་དེ་བཞིན་གཤེགས་པ་ཐམས་ཅད་ཀྱི་འབེལ་བའི་གཏམ་བསམ་གྱིས་མི་ཁྱབ་པའི་རྣམ་པར་ཐར་པའི་<line/>
</page>
<page index="54" id="206B">གསང་བའི་ཆོས་སྟོན་པའི་ཚུལ་རྣམ་པ་སྣ་ཚོགས་ཀྱི་རྩེད་མོས་རྣམ་པར་རོལ་ཏེ། རྣམ་པ་སྣ་ཚོགས་ཀྱི་ཚུལ་གྱིས་མངོན་པར་གནས་ཤིང་ཡང་དག་པར་ཞུགས་ཏེ་འབེལ་བའི་གཏམ་མཛད་དོ། །འབེལ་<line/>
བའི་གཏམ་ནི། མཚན་ཉིད་དེ་ལྟ་བུར་ཕྲ་བའི་ཚིག་དང༌། ཤིན་ཏུ་རྟོགས་པར་དཀའ་བ་དང༌། ཤིན་ཏུ་བྱུང་བ་དང༌། ཤིན་ཏུ་ཟབ་པས་བརྒྱན་པ་ཡིན་ཏེ། སྤྲིན་ཆེན་སྙིང་པོ། ཉན་ཐོས་དང༌། རང་སངས་རྒྱས་<line/>
ཐམས་ཅད་ཀྱིས་སྔོན་ཚིག་དང༌། ཡི་གེ་གཅིག་ཀྱང་མ་ཐོས་ཤིང་ཡུལ་དུ་མ་གྱུར་པ་ཞུ་བ་ལུང་བསྟན་པའི་ཕྱིར་དམ་བཅས་ཤིང་སྨོན་ལམ་བཏབ་པ་ལེགས་སོ། །ལེགས་སོ། །སེམས་ཅན་ཐམས་ཅད་ལ་ཕན་<line/>
པ་དང༌། བདེ་བའི་བདུད་རྩི་མི་ཟད་པའི་རིན་པོ་ཆེའི་གཏེར་དེ་བཞིན་གཤེགས་པ་ལ་དྲིས་པ་ཤིན་ཏུ་ལེགས་པ་བྱས་སོ། །སེམས་ཅན་ཐམས་ཅད་ཀྱི་བདུད་རྩི་མཚུངས་པ་མེད་པའི་མདོའི་རྒྱལ་པོའི་གཏེར་<line/>
དང༌། དེ་བཞིན་གཤེགས་པ་ཐམས་ཅད་ཀྱི་ཡེ་ཤེས་ཀྱི་གཏེར་དང༌། དེ་བཞིན་གཤེགས་པ་ཐམས་ཅད་ཀྱི་ཡོན་ཏན་གྱི་ཆེ་བ་ཉིད་ཀྱི་གཏེར་དང༌། དེ་བཞིན་གཤེགས་པ་ཐམས་ཅད་ཀྱི་རྟག་པ་དང༌། ཐེར་<line/>
ཟུག་པ་དང༌། བརྟན་པ་དང༌། ཞི་བའི་ཡང་དག་པའི་ཡེ་ཤེས་ཀྱི་ལྟ་བ་བཟང་པོའི་གཏེར་དང༌། དེ་བཞིན་གཤེགས་པ་ཐམས་ཅད་ཀྱི་དེ་ཁོ་ན་ཉིད་ཀྱི་ཡོན་ཏན་རྟག་པའི་རང་བཞིན་གྱི་གཏེར་བཙུགས་ཏེ་<line/>
ཤིན་ཏུ་བརྟན་པར་བྱས་པ་ཡིན་ནོ། །སྤྲིན་ཆེན་སྙིང་པོ། ཁྱོད་དང་འཚམ་ཞིང་རྐྱེན་དུ་བབ་པར་དམ་བཅས་ཤིང་སྨོན་ལམ་བཏབ་པ་ནི། ལེགས་ཏེ། དེ་བཞིན་གཤེགས་པ་དེ་དག་ཐམས་ཅད་ཀྱང་རྗེས་<line/>
</page>
<page index="55" id="207A">༄༅། །སུ་ཡི་རང་བ་མཛད་དོ། །དེ་སྐད་ཅེས་བཀའ་སྩལ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྲིན་ཆེན་སྙིང་པོས་བཅོམ་ལྡན་འདས་ལ་འདི་སྐད་ཅེས་གསོལ་ཏོ།།<line/>
བཅོམ་ལྡན་འདས། བདག་གིས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ལ་ཞུ་བ་ལུང་བསྟན་པའི་སླད་དུ་དམ་བཅས་ཤིང་སྨོན་ལམ་བཏབ་པ་མ་<line/>
ལགས་ཀྱི། བཅོམ་ལྡན་འདས། བདག་གིས་ནི། དེ་བཞིན་གཤེགས་པའི་མཐུས་སེམས་ཅན་ཐམས་ཅད་བསོད་ནམས་གསོག་པར་བགྱི་བའི་སླད་དུ། དེ་བཞིན་གཤེགས་པ་དགྲ་བཅོམ་<line/>
པ་ཡང་དག་པར་རྫོགས་པའི་སངས་རྒྱས་ལ་ཞུ་བ་ལུང་བསྟན་པའི་སླད་དུ་མཚུངས་པ་མ་མཆིས་པའི་མདོའི་རྒྱལ་པོའི་གཏེར་དང༌། སེམས་ཅན་ཐམས་ཅད་ཀྱི་མི་ཟད་པའི་གཏེར་གྱི་དམ་བཅས་<line/>
ཤིང་སྨོན་ལམ་བཏབ་པ་ལགས་སོ། །དམུས་ལོང་ལྟ་བུའི་སེམས་ཅན་རྣམས་ཀྱི་ཡེ་ཤེས་ཀྱི་མིག་གི་མར་མེ་བཅོམ་ལྡན་འདས་ཀྱིས་བསྟན་དུ་གསོལ། སེམས་ཅན་ཐམས་ཅད་ཀྱི་ཤེས་རབ་ཀྱི་<line/>
གཏེར་བཅོམ་ལྡན་འདས་ཀྱིས་བཤད་དུ་གསོལ། སེམས་ཅན་ཐམས་ཅད་དེ་བཞིན་གཤེགས་པའི་ཡོན་ཏན་རྟག་པ་དང༌། ཐེར་ཟུག་པ་དང༌། བརྟན་པ་དང༌། ཞི་བ་དང༌། དམ་པའི་ཆོས་བརྟན་<line/>
པའི་གཏེར་གནས་པར་མཛད་དུ་གསོལ། །འཕགས་པ་སྤྲིན་ཆེན་པོའི་མདོ། བམ་པོ་གསུམ་པ། དེ་སྐད་ཅེས་གསོལ་ནས་བཅོམ་ལྡན་འདས་ཀྱིས་བྱང་ཆུབ་སེམས་དཔའ་སེམས་དཔའ་ཆེན་<line/>
</page>
<page index="56" id="207B">པོ་སྤྲིན་ཆེན་སྙིང་པོ་ལ་འདི་སྐད་ཅེས་བཀའ་སྩལ་ཏོ། །སྤྲིན་ཆེན་སྙིང་པོ། ལེགས་སོ། །ལེགས་སོ། །སྤྲིན་ཆེན་སྙིང་པོ། ཁྱོད་ཀྱིས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་<line/>
རྣམས་ལ་ཁྱོད་དང་འཚམ་པའི་ཚིག་གི་དོན་ཕྲ་ཞིང་ཟབ་མོའི་ཚིག་དང༌། ཡི་གེ་སྤེལ་བ་དང༌། སེམས་ཅན་ཐམས་ཅད་ཀྱི་དེ་བཞིན་གཤེགས་པའི་ཡོན་ཏན་གྱི་ཆེ་བ་ཉིད་རྟག་པའི་མཚན་ཉིད་དང༌། དམ་<line/>
པའི་ཆོས་བརྟན་པའི་གཏེར་དང༌། ཁྱོད་དང་འདྲ་བ་དག་གིས་མཚུངས་པ་མེད་པའི་མདོའི་རྒྱལ་པོའི་གཏེར་དང༌། དམ་པའི་ཆོས་བརྟན་པའི་གཏེར་དང༌། སེམས་ཅན་ཐམས་ཅད་ཀྱི་བདུད་རྩི་མི་ཟད་པའི་གཏེར་དེ་<line/>
བཞིན་གཤེགས་པ་ལ་ཞུས་པ་ལེགས་ཏེ། སེམས་ཅན་ཐམས་ཅད་ཀྱི་གཏེར་བརྟན་པར་བཞག་པ་ངས་བཤད་པར་བྱའོ། །སྤྲིན་ཆེན་སྙིང་པོ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་<line/>
པའི་སངས་རྒྱས་རྣམས་ཀྱི་སངས་རྒྱས་ཀྱི་ཡང་དག་པའི་ཡོན་ཏན་གྱི་ཆེ་བ་ཉིད་དམ་པའི་ཆོས་བརྟན་པའི་གཏེར་གྱི་ཚུལ་དེ་ལེགས་པར་རབ་ཏུ་ཉོན་ལ་ཡིད་ལ་ཟུངས་ཤིག་དང་བསྟན་པར་བྱ་སྟེ། སྤྲིན་<line/>
ཆེན་སྙིང་པོ། གཞན་ཡིད་ལ་མ་སེམས་ཤིག་དང་བཤད་པར་བྱའོ། །སྤྲིན་ཆེན་སྙིང་པོ། སེམས་ཅན་ཐམས་ཅད་ལ་ཕན་པ་དང༌། བདེ་བ་དང༌། སྙིང་བརྩེ་བའི་ཕྱིར་བརྟན་པའི་སེམས་ཀྱིས་ཟུངས་<line/>
ཤིག །སེམས་ཅན་ཐམས་ཅད་ངེས་པར་བསྒྲལ་བའི་སེམས་ཀྱིས་ཡིད་ལ་ཟུངས་ཤིག །སྤྲིན་ཆེན་སྙིང་པོ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ཀྱི་སངས་<line/>
</page>
<page index="57" id="208A">༄༅། །རྒྱས་ཀྱི་ཡོན་ཏན་གྱི་ཆེ་བ་ཉིད་ཀྱི་ཆོས་བརྟན་པའི་གཏེར་གྱི་ཚུལ་གང་གིས་སངས་རྒྱས་ཀྱི་ཡོན་ཏན་གྱི་དམ་པའི་ཆོས་བརྟན་པའི་གཏེར་གྱི་ཚུལ་དང༌། དེ་ཁོ་ན་ཤེས་པའི་ཆུས་<line/>
ཡོངས་སུ་སྨིན་པར་བྱས་པའི་དགེ་བའི་རྩ་བའི་བདུད་རྩིའི་རོ་ཞིམ་པོ་ཐོབ་པ་ཡོད་དེ། དགེ་བའི་རྩ་བ་དེས་བདུད་རྩིའི་རོ་ཞིམ་པོ་ཡོངས་སུ་སྤྱད་ནས་དེ་བཞིན་གཤེགས་པ་ཐམས་ཅད་མཛད་པ་ཐམས་<line/>
ཅད་མཛད་དོ། །ཡོངས་སུ་རྫོགས་པས་སངས་རྒྱས་ཀྱི་མཛད་བས་མངོན་པར་རོལ་པ་བདུད་རྩིའི་རོ་ཞིམ་པོ་དེའང་ཡོངས་སུ་སྤྱོད་ཅིག །སེམས་ཅན་ཐམས་ཅད་ལའང་ཡེ་ཤེས་ཆེན་པོའི་བདུད་རྩིའི་རོ་<line/>
ཞིམ་པོ་བྱིན་ཅིག །སྤྲིན་ཆེན་སྙིང་པོའི་མདོ། མཚུངས་པ་མེད་པའི་མདོའི་རྒྱལ་པོ། ཆོས་ཀྱི་རྣམ་གྲངས་ཆེན་པོ། ཚངས་པར་སྤྱོད་པ། ཐོག་མར་དགེ་བ། བར་དུ་དགེ་བ། ཐ་མར་དགེ་བ། དོན་བཟང་<line/>
པོ༑ ཚིག་འབྲུ་བཟང་པོ། མ་འདྲེས་པ། ཡོངས་སུ་དག་པ། ཡོངས་སུ་བྱང་བཟུངས་ཤིག། སྤྲིན་ཆེན་སྙིང་པོ། སྤྲིན་ཆེན་པོའི་མདོ། མཚུངས་པ་མེད་པའི་མདོའི་རྒྱལ་པོ། ཆོས་ཀྱི་རྣམ་གྲངས་ཆེན་<line/>
པོ་དེ༑ དེ་བཞིན་གཤེགས་པའི་ཚུལ་དམ་པའི་ཆོས་བརྟན་པའི་གཏེར་ཤོད་ཅིག །སྤྲིན་ཆེན་སྙིང་པོ། སྤྲིན་ཆེན་པོའི་མདོ། ཀུན་ཆུབ་པར་གྱིས་ཤིག །སྤྲིན་ཆེན་སྙིང་པོ། སྤྲིན་ཆེན་པོའི་གཟུངས་ཀྱི་<line/>
རྒྱ་མཚོ་ཆེན་པོ། ཏིང་ངེ་འཛིན་གྱི་རྒྱ་མཚོ། དེ་བཞིན་གཤེགས་པའི་ཡོན་ཏན་གྱི་ཆེ་བ་ཉིད་ཡོན་ཏན་གྱི་འབྱུང་གནས་ཀྱི་ཚོང་རྡལ། སྐྱེས་བུ་དམ་པའི་ཚོང་བའི་གནས་ཆེན་པོར་གྱུར་པ་རྒྱས་པར་<line/>
</page>
<page index="58" id="208B">གྱིས་ཤིག །སྤྲིན་ཆེན་སྙིང་པོ། དེ་བཞིན་གཤེགས་པའི་ཡོན་ཏན་གྱི་ཆེ་བ་ཉིད་ཏིང་ངེ་འཛིན་དང༌། གཟུངས་ཐམས་ཅད་ཀྱི་གསང་བ་བསམ་གྱིས་མི་ཁྱབ་པའི་རྣམ་པར་འཕྲུལ་པའི་རྒྱལ་པོ། དགེ་བའི་<line/>
རྩ་བའི་འབྱུང་གནས། ཟབ་མོའི་ཚིག་གི་དོན་རྟག་པ་དང༌། ཐེར་ཟུག་པ་དང༌། བརྟན་པ་དང༌། ཞི་བའི་རང་བཞིན་གྱི་ཕྱག་རྒྱའི་མཚན་ཉིད་བརྟན་པའི་མངོན་མཚན་གྱིས་བཏབ་པ། སྤྲིན་ཆེན་པོའི་མདོ།<line/>
མཚུངས་པ་མེད་པའི་མདོའི་རྒྱལ་པོའི་ཆོས་ཀྱི་ཚུལ་ཟུངས་ཤིག། སྤྲིན་ཆེན་སྙིང་པོ། ཤིན་ཏུ་བྱང་ཞིང་ཤིན་ཏུ་རྟོགས་པར་དཀའ་བ། རྟག་པ་དང༌། ཐེར་ཟུག་པ་དང༌། བརྟན་པ་དང༌། ཞི་བའི་རང་བཞིན་སངས་<line/>
རྒྱས་ཀྱི་ཡོན་ཏན་གྱི་ཆེ་བ་ཉིད་ཀྱི་སྤྲིན་ཆེན་པོའི་མདོ། མཚུངས་པ་མེད་པའི་མདོའི་རྒྱལ་པོ། དམ་པའི་ཆོས་བརྟན་པའི་གཏེར་ལ་ཡིད་ཆེས་པར་གྱིས་ཤིག །སྤྲིན་ཆེན་སྙིང་པོ། སྤྲིན་ཆེན་པོའི་མདོ། སེམས་<line/>
ཅན་ཐམས་ཅད་ཀྱི་དམ་པའི་ཆོས་བརྟན་པའི་གཏེར་དང༌། མུ་གེ་བྱུང་བའི་ཚེ་ལོངས་སྤྱོད་མི་ཟད་པར་བྱེད་པའི་ཏིང་ངེ་འཛིན་དང་གཟུངས་ཀྱི་གཏེར་དང༌། ཆར་མི་འབབ་པའི་ཚེ་དམ་པའི་ཆོས་ཀྱི་ཏིང་ངེ་འཛིན་གྱི་<line/>
གཏེར་མི་ཟད་པའི་བདུད་རྩིའི་ཆར་གྱི་ཆུས་གང་བའི་སྤྲིན་ཆེན་པོའི་ཡོན་ཏན་གྱི་རྣམ་པར་འཕྲུལ་པ་དང༌། དེ་བཞིན་གཤེགས་པའི་ཡོན་ཏན་གྱི་ཆེ་བ་ཉིད་རྟག་པ་དང༌། ཐེར་ཟུག་པ་དང༌། བརྟན་པ་དང༌། ཞི་<line/>
བའི་རང་བཞིན་གྱི་ཆར་ཆེན་པོ་དམ་པའི་ཆོས་བརྟན་པའི་གཏེར་དང༌། ནད་བྱུང་བའི་ཚེ་བདེ་ཞིང་བསིལ་བའི་སྨན་སྦྱར་བས་དུག་གི་མཐུ་ཐམས་ཅད་མེད་པར་བྱེད་པ་དང༌། དམ་པའི་ཆོས་ཀྱི་གཟུངས་ཐོབ་<line/>
</page>
<page index="59" id="209A">༄༅། །པའི་ཏིང་ངེ་འཛིན་རྟག་པ་དང༌། ཐེར་ཟུག་པ་དང༌། བརྟན་པ་དང༌། ཞི་བའི་རང་བཞིན་གྱི་དེ་བཞིན་གཤེགས་པའི་ངོ་བོ་ཉིད་ཀྱི་ཡོན་ཏན་གྱི་ཚོགས་ལ་བསྙེན་བཀུར་བྱ་བའི་<line/>
གནས་དང༌། མེ་ཏོག་ཕྲེང་དང༌། ཕྱེ་མའི་བསྒོ་བས་བསྒོས་པ་སྤྲིན་ཆེན་པོའི་མདོ་ནད་མེད་པར་བརྟེན་པའི་གཏེར་ཡི་གེར་བྲིས་ཤིག། སྤྲིན་ཆེན་སྙིང་པོ། སེམས་ཡོངས་སུ་རྨོངས་ཤིང་རྣམ་པར་འཁྲུལ་<line/>
པ་རྣམས་དེ་བཞིན་གཤེགས་པ་མི་རྟག་ཅིང་ཐར་ཟུག་པ་མ་ཡིན་ལ་མི་བརྟན་ཞིང་ནུབ་པར་འགྱུར་རོ། །ཞེས་ལོག་པར་སྨྲ་བ་རྣམས་མཁྲིས་པས་བརྒྱལ་ཞིང་དུག་གི་ཟུག་རྔུས་རྣམ་པར་བསྲེགས་<line/>
པའི་ལྟ་བའི་གཉིད་ཀྱི་མུན་པས་གནོད་པར་བྱས་པའི་ཁྱིམ་དུ་ཉལ་ནས་གཉིད་ལོག་སྟེ་རྨི་ལམ་མི་ཟད་པའི་ལྟ་བས་བསྲེགས་ནས་མྱོས་ཤིང་རྨིས་ཏེ་སྐྲག་པའི་ཉན་ཐོས་དང༌། རང་སངས་<line/>
རྒྱས་ཐམས་ཅད་དང༌། བ་རྒན་གྲུམ་མོ་དང་འདྲ་བའི་སེམས་ཅན་རྣམས་ལ་སངས་རྒྱས་ཀྱི་ཡོན་ཏན་གྱི་ཆེ་བ་ཉིད་རྟག་པའི་རང་བཞིན་ཤེས་པའི་འབྲུ་མར་དང་དེ་ཁོ་ན་རིག་པའི་སྙིང་པོ་རབ་ཏུ་<line/>
འབར་བར་གྱིས་ཤིག །དེ་བཞིན་གཤེགས་པའི་ཡོན་ཏན་གྱི་རང་བཞིན་རྟག་པའི་མར་མེ་ལ་འཇུག་པ་སྤངས་ནས་ཤཱཀྱའི་རིགས་ལ་བསྔགས་པ་མ་ཡིན་པ་བརྗོད་པའི་སེམས་ཅན་མི་ཤེས་<line/>
པའི་ལྟ་བ་མང་བ་དེ་དག་ལ་དེ་ཁོ་ན་ཤེས་པའི་ཀ་ཏ་ཀའི་འབྲས་བུའི་མིག་སྨན་གྱིས་ཕྱི་བར་གྱིས་ཤིག། དེ་བཞིན་གཤེགས་པའི་རིགས་ཀྱི་ཆེ་བ་ཉིད་ཀྱི་ཡང་དག་པའི་ཡེ་ཤེས་སྤངས་ལ། དེ་<line/>
</page>
<page index="60" id="209B">བཞིན་གཤེགས་པའི་རྗེས་སུ་རབ་ཏུ་བྱུང་སྟེ་ཉེས་པ་རྗོད་པར་བྱེད་པ་དེ་དག་གི་ལྕེ་ཆོད་དེ་འོར་ཅིག། དེ་བཞིན་གཤེགས་པའི་ལྡེམ་པོ་ངག་ཤེས་རབ་ཀྱིས་རྟོགས་པར་བྱ་བའི་ཕྱིར་དེ་བཞིན་གཤེགས་<line/>
པའི་རྗེས་སུ་རབ་ཏུ་བྱུང་སྟེ་སངས་རྒྱས་ཀྱི་སྲས་སུ་གྱུར་པ་དེ་དག་ལ་ལྟ་བ་ཐམས་ཅད་ལ་རྣམ་པར་འཕྲུལ་བ་འདི་གཏད་བར་གྱིས་ཤིག །སྤྲིན་ཆེན་སྙིང་པོ། དེ་བཞིན་གཤེགས་པས་བཤད་པ་<line/>
ལ་འབྲས་བུ་མེད་དོ། །ཞེས་ཟེར་བའི་སེམས་ཅན་རྣམས་ལ་དེ་བཞིན་གཤེགས་པས་བཤད་པ་ལ་འབྲས་བུ་ཡོད་པར་མངོན་པར་རྟོགས་པར་བྱ་བའི་ཕྱིར་རྣམ་པར་འཕྲུལ་པར་གྱིས་ཤིག །སྤྲིན་ཆེན་སྙིང་<line/>
པོ༑ ཁྱོད་ཀྱིས་རྙེད་པ་ལེགས་པར་རྙེད་ཀྱི། མངོན་པར་དད་པར་གྱིས་ཤིག །སྤྲིན་ཆེན་སྙིང་པོ། ཉན་ཐོས་དང༌། རང་སངས་རྒྱས་ཐམས་ཅད་དང༌། སེམས་ཅན་ཐམས་ཅད་ཀྱི་ལྟ་བ་ཐམས་ཅད་སྐྱུག་པ་དང༌།<line/>
བཀྲུ་བ་དང༌། སྨན་སྨར་བླུགས་པའི་ཆོ་ག་ཆེན་པོ་ཐམས་ཅད་ཀྱིས་ནད་ཆེན་པོ་རྣམས་གཞོམ་པའི་ཕྱིར་མཚུངས་པ་མེད་པའི་མདོའི་རྒྱལ་པོ་ཆེན་པོ། མདོ་ཐམས་ཅད་ཀྱི་བདག་པོ། འཁོར་ལོ་ཐམས་<line/>
ཅད་བསྐོར་བ། དམ་པའི་ཆོས་རིན་པོ་ཆེའི་མཆོག་བརྟན་པའི་གཏེར། སེམས་ཅན་ཐམས་ཅད་ཀྱི་ཡུལ་མ་ཡིན་པ། ཟབ་མོའི་ཚིག་གི་དོན་དེ་བཞིན་གཤེགས་པ་ལ་དྲིས་ལ། དམ་པའི་ཆོས་བརྟན་པའི་<line/>
གཏེར་རབ་ཏུ་གནས་པར་གྱིས་ཤིག། སྤྲིན་ཆེན་སྙིང་པོ། སྤྲིན་ཆེན་པོའི་མདོའི་ཡུལ་བསམ་གྱིས་མི་ཁྱབ་པ་ལ་ལྟོས། སྤྲིན་ཆེན་སྙིང་པོ། སྤྲིན་ཆེན་པོའི་མདོ་ལ་དེ་བཞིན་གཤེགས་པ་རྣམས་དང༌།<line/>
</page>
<page index="61" id="210A">༄༅། །བྱང་ཆུབ་སེམས་དཔའ་རྣམས་ཀྱི་རྣམ་པར་ཐར་པ་བསམ་གྱིས་མི་ཁྱབ་པ་ལ་གནས་པ་རིན་པོ་ཆེའི་མཛོད་ཀྱི་འབྱུང་གནས་ཀྱི་ཆོས་ཀྱི་རྣམ་པར་འཕྲུལ་བའི་རྒྱལ་པོ་ཞེས་<line/>
བྱ་བའི་ཏིང་ངེ་འཛིན་གྱི་སྒོ་བཞི་བརྒྱ་ཡོད་དོ། །སྤྲིན་ཆེན་སྙིང་པོ། སྤྲིན་ཆེན་པོའི་མདོས་དེ་བཞིན་གཤེགས་པ་རྣམས་དང༌། བྱང་ཆུབ་སེམས་དཔའ་རྣམས་ཀྱི་ཕྱིར་མི་ཟློག་པའི་ཡེ་ཤེས་མཐའ་<line/>
ཡས་པའི་རིན་པོ་ཆེའི་འབྱུང་གནས་ལ་མངོན་པར་འཇུག་པ་ཞེས་བྱ་བའི་གཟུངས་ཀྱི་སྒོ་སུམ་ཅུ་རྩ་དྲུག་ཡོད་དོ། །སྤྲིན་ཆེན་སྙིང་པོ། སྤྲིན་ཆེན་པོའི་མདོ་བསམ་གྱིས་མི་ཁྱབ་པའི་ཡུལ་<line/>
ལ་དེ་བཞིན་གཤེགས་པ་རྣམས་དང༌། བྱང་ཆུབ་སེམས་དཔའ་རྣམས་ཀྱི་ལྡེམ་པོ་དག་གི་བཞིའི་བྱེ་བྲག་ལ་འཇུག་པ་ལ་རྨོངས་པའི་ཚུལ་ཅན་གྱི་ཆོས་ཀྱི་ཐབས་ཀྱི་རྒྱུན་གྱི་རྣམ་པར་ཐར་<line/>
པའི་སྒོ་ཉི་ཤུ་རྩ་གསུམ་ཡོད་དོ། །སྤྲིན་ཆེན་སྙིང་པོ། སྤྲིན་ཆེན་པོའི་མདོ་བསམ་གྱིས་མི་ཁྱབ་པའི་ཡུལ་ལ་དེ་བཞིན་གཤེགས་པ་རྣམས་དང༌། བྱང་ཆུབ་སེམས་དཔའ་རྣམས་ཀྱི་སྲིད་པར་སྐྱེ་<line/>
བས་རྩེ་བའི་རྣམ་པ་ལ་འཇུག་ཅིང་གནས་པ་བགྲོད་པའི་གསང་བ་བཀོད་པའི་རྒྱལ་པོ་ཞེས་བྱ་བའི་ཆོས་ཀྱི་སྒོ་བཅུ་ཡོད་དོ། །སྤྲིན་ཆེན་སྙིང་པོ། སྤྲིན་ཆེན་པོའི་མདོ་ལ་དེ་བཞིན་གཤེགས་པ་རྣམས་དང༌།<line/>
བྱང་ཆུབ་སེམས་དཔའ་རྣམས་ཀྱི་འཁོར་བའི་ཉོན་མོངས་པའི་ཞིང་གི་ལས་ཀྱིས་ཐོབ་པར་བྱ་བའི་ཕྱིར་སེམས་ཀྱིས་ཡང་དག་པར་ལེན་པའི་རྣམ་པར་གྲོལ་བའི་སྨོན་ལམ་གསང་བ་ཞེས་བྱ་བའི་ཆོས་<line/>
</page>
<page index="62" id="210B">ཀྱི་སྒོ་བཅུ་ཡོད་དོ། །སྤྲིན་ཆེན་སྙིང་པོ། སྤྲིན་ཆེན་པོའི་མདོ་ལ་དེ་བཞིན་གཤེགས་པ་རྣམས་དང༌། བྱང་ཆུབ་སེམས་དཔའ་རྣམས་ཀྱི་ཡེ་ཤེས་ལ་རྨོངས་པའི་སྙིང་པོ་བསམ་གྱིས་མི་ཁྱབ་པ་གཟུད་པའི་རྣམ་<line/>
པར་འཕྲུལ་བའི་རྒྱལ་པོ་ཞེས་བྱ་བའི་ཆོས་ཀྱི་སྒོ་བཅུ་ཡོད་དོ། །སྤྲིན་ཆེན་སྙིང་པོ། སྤྲིན་ཆེན་པོའི་མདོ་ལ་དེ་བཞིན་གཤེགས་པ་རྣམས་དང༌། བྱང་ཆུབ་སེམས་དཔའ་རྣམས་ཀྱི་ཡེ་ཤེས་ཟབ་མོ་བརྟན་པ་ཐོབ་པ་<line/>
ལ་འཇུག་པའི་རྣམ་པ་ཞེས་བྱ་བའི་ཆོས་ཀྱི་སྒོ་བཅུ་ཡོད་དོ། །སྤྲིན་ཆེན་སྙིང་པོ། སྤྲིན་ཆེན་པོའི་མདོ་ལ་དེ་བཞིན་གཤེགས་པ་རྣམས་དང༌། བྱང་ཆུབ་སེམས་དཔའ་རྣམས་ཀྱི་སྤྲིན་ཆེན་པོའི་སྙིང་པོའི་ཆར་གྱི་རྒྱུན་<line/>
བསམ་གྱིས་མི་ཁྱབ་པའི་བསོད་ནམས་ཀྱི་མཛོད་ཅེས་བྱ་བའི་ཆོས་ཀྱི་སྒོ་བཅུ་ཡོད་དོ། །སྤྲིན་ཆེན་སྙིང་པོ། སྤྲིན་ཆེན་པོའི་མདོ་ལ་དེ་བཞིན་གཤེགས་པ་རྣམས་དང༌། བྱང་ཆུབ་སེམས་དཔའ་རྣམས་ཀྱི་སྤྲིན་<line/>
ཆེན་པོའི་ཆར་གྱི་རྒྱུན་བསམ་གྱིས་མི་ཁྱབ་པའི་བསོད་ནམས་ཀྱི་རྣམ་པའི་ལམ་ཞེས་བྱ་བའི་ཆོས་ཀྱི་སྒོ་བཅུ་ཡོད་དོ། །སྤྲིན་ཆེན་སྙིང་པོ། སྤྲིན་ཆེན་པོའི་མདོ་ལ་དེ་བཞིན་གཤེགས་པ་རྣམས་དང༌། བྱང་ཆུབ་<line/>
སེམས་དཔའ་རྣམས་ཀྱི་སྤྲིན་ཆེན་པོའི་ཚོགས་ནམ་མཁའ་ལས་འབྱུང་ཞིང་འདུ་བའི་རྣམ་པར་འཕྲུལ་བའི་རྒྱལ་པོ་ཞེས་བྱ་བའི་ཆོས་ཀྱི་སྒོ་བཅུ་ཡོད་དོ། །སྤྲིན་ཆེན་སྙིང་པོ། སྤྲིན་ཆེན་པོའི་མདོ་ལ་དེ་བཞིན་<line/>
གཤེགས་པ་རྣམས་དང༌། བྱང་ཆུབ་སེམས་དཔའ་རྣམས་ཀྱི་སྤྲིན་ཆེན་པོའི་གློག་གི་འོད་སྣང་བའི་སྒོ་ཞེས་བྱ་བའི་ཆོས་ཀྱི་སྒོ་བཅུ་ཡོད་དོ། །སྤྲིན་ཆེན་སྙིང་པོ། སྤྲིན་ཆེན་པོའི་མདོ་ལ་དེ་བཞིན་གཤེགས་པ་<line/>
</page>
<page index="63" id="211A">༄༅། །རྣམས་དང༌། བྱང་ཆུབ་སེམས་དཔའ་རྣམས་ཀྱི་སྤྲིན་ཆེན་པོའི་གློག་འགྱུ་བ་དང་ལྡན་པ་ལ་འཇུག་པའི་རྣམ་པ་ཞེས་བྱ་བའི་ཆོས་ཀྱི་སྒོ་བཅུ་ཡོད་དོ། །སྤྲིན་ཆེན་སྙིང་པོ།<line/>
སྤྲིན་ཆེན་པོའི་མདོ་ལ་དེ་བཞིན་གཤེགས་པ་རྣམས་དང༌། བྱང་ཆུབ་སེམས་དཔའ་རྣམས་ཀྱི་སྤྲིན་ཆེན་པོའི་གློག་གི་སྒྱུ་འཕྲུལ་ཞེས་བྱ་བ་ཆོས་ཀྱི་སྒོ་བཅུ་ཡོད་དོ། །སྤྲིན་ཆེན་སྙིང་པོ། སྤྲིན་ཆེན་<line/>
པོའི་མདོ་ལ་དེ་བཞིན་གཤེགས་པ་རྣམས་དང༌། བྱང་ཆུབ་སེམས་དཔའ་རྣམས་ཀྱི་ཆོ་འཕྲུལ་ཆེན་པོའི་སྒྲོན་མ་སྟོན་པ་ཞེས་བྱ་བའི་ཆོས་ཀྱི་སྒོ་བཅུ་ཡོད་དོ། །སྤྲིན་ཆེན་སྙིང་པོ། སྤྲིན་ཆེན་པོའི་<line/>
མདོ་ལ་དེ་བཞིན་གཤེགས་པ་རྣམས་དང༌། བྱང་ཆུབ་སེམས་དཔའ་རྣམས་ཀྱི་ཆོས་ཀྱི་ཐོག་ཏོག་གི་འཕེལ་བའི་གཏམ་ལ་འཇུག་པའི་རྣམ་པར་འཕྲུལ་བའི་རྒྱལ་པོ་ཞེས་བྱ་བའི་ཆོས་ཀྱི་སྒོ་བཅུ་<line/>
ཡོད་དོ༑ ༑སྤྲིན་ཆེན་སྙིང་པོ། སྤྲིན་ཆེན་པོའི་མདོ་ལ་དེ་བཞིན་གཤེགས་པ་རྣམས་དང༌། བྱང་ཆུབ་སེམས་དཔའ་རྣམས་ཀྱི་ཡེ་ཤེས་རྡོ་རྗེའི་རྣམ་པ་ལ་འཇུག་པའི་མཛོད་སྲུང་བ་ཞེས་བྱ་བའི་ཆོས་<line/>
ཀྱི་སྒོ་བཅུ་ཡོད་དོ། །སྤྲིན་ཆེན་སྙིང་པོ། སྤྲིན་ཆེན་པོའི་མདོ་ལ་དེ་བཞིན་གཤེགས་པ་རྣམས་དང༌། བྱང་ཆུབ་སེམས་དཔའ་རྣམས་ཀྱི་ལོངས་སྤྱོད་མི་ཟད་པའི་རྣམ་པ་ལ་འཇུག་པ་རྣམ་པར་འཕྲུལ་<line/>
བའི་རྒྱལ་པོ་ཞེས་བྱ་བའི་ཆོས་ཀྱི་སྒོ་བཅུ་ཡོད་དོ། །སྤྲིན་ཆེན་སྙིང་པོ། སྤྲིན་ཆེན་པོའི་མདོ་ལ་དེ་བཞིན་གཤེགས་པ་རྣམས་དང༌། བྱང་ཆུབ་སེམས་དཔའ་རྣམས་ཀྱི་ཡང་དག་པའི་ལམ་གྱི་རྣམ་<line/>
</page>
<page index="64" id="211B">པ་མངོན་པར་མཚོན་པ་ལ་འཇུག་པ་ཞེས་བྱ་བའི་ཆོས་ཀྱི་སྒོ་བཅུ་ཡོད་དོ། །སྤྲིན་ཆེན་སྙིང་པོ། སྤྲིན་ཆེན་པོའི་མདོ་ལ་དེ་བཞིན་གཤེགས་པ་རྣམས་དང༌། བྱང་ཆུབ་སེམས་དཔའ་རྣམས་ཀྱི་[?] ལྡེང་ཟབ་པའི་<line/>
གླེང་གཞིའི་རྣམ་པ་ལ་འཇུག་པ་ཞེས་བྱ་བའི་ཆོས་ཀྱི་སྒོ་བཅུ་ཡོད་དོ། །སྤྲིན་ཆེན་སྙིང་པོ། སྤྲིན་ཆེན་པོའི་མདོ་ལ་དེ་བཞིན་གཤེགས་པ་རྣམས་དང༌། བྱང་ཆུབ་སེམས་དཔའ་རྣམས་ཀྱི་སེངྒེའི་རྣམ་པར་རྩེ་<line/>
བ་ལ་དམིགས་པ་ཞེས་བྱ་བའི་ཆོས་ཀྱི་སྒོ་བཅུ་ཡོད་དོ། །སྤྲིན་ཆེན་སྙིང་པོ། སྤྲིན་ཆེན་པོའི་མདོ་ལ་དེ་བཞིན་གཤེགས་པ་རྣམས་དང༌། བྱང་ཆུབ་སེམས་དཔའ་རྣམས་ཀྱི་མཚམས་སྦྱོར་བ་སྣ་ཚོགས་པའི་<line/>
རྣམ་པ་འཇིག་རྟེན་དང་མཐུན་པར་འཇུག་པར་བྱ་བ་ལ་འཇུག་པའི་མདོ་ཞེས་བྱ་བའི་ཆོས་ཀྱི་སྒོ་བཅུ་ཡོད་དོ། །སྤྲིན་ཆེན་སྙིང་པོ། སྤྲིན་ཆེན་པོའི་མདོ་ལ་དེ་བཞིན་གཤེགས་པ་རྣམས་དང༌། བྱང་ཆུབ་སེམས་<line/>
དཔའ་རྣམས་ཀྱི་མངོན་པར་རྩེ་བའི་རིན་པོ་ཆེའི་མཛོད་ལ་འཇུག་པ་ཞེས་བྱ་བའི་ཆོས་ཀྱི་སྒོ་བཅུ་ཡོད་དོ། །སྤྲིན་ཆེན་སྙིང་པོ། སྤྲིན་ཆེན་པོའི་མདོ་ལ་དེ་བཞིན་གཤེགས་པ་རྣམས་དང༌། བྱང་ཆུབ་སེམས་<line/>
དཔའ་རྣམས་ཀྱི་ནམ་མཁའ་ལྡིང་གི་རྩལ་ཆེན་པོའི་སྟོབས་ལ་མངོན་པར་འཇུག་པ་ཞེས་བྱ་བའི་ཆོས་ཀྱི་སྒོ་བཅུ་ཡོད་དོ། །སྤྲིན་ཆེན་སྙིང་པོ། སྤྲིན་ཆེན་པོའི་མདོ་ལ་དེ་བཞིན་གཤེགས་པ་རྣམས་དང༌། བྱང་<line/>
ཆུབ་སེམས་དཔའ་རྣམས་ཀྱི་སྒྲ་ཆེན་པོའི་དུས་རྣམ་པར་བསྒྲུབས་པ་བཀོད་པའི་རྒྱལ་པོ་ཞེས་བྱ་བའི་ཆོས་ཀྱི་སྒོ་བཅུ་ཡོད་དོ། །སྤྲིན་ཆེན་སྙིང་པོ། སྤྲིན་ཆེན་པོའི་མདོ་ལ་དེ་བཞིན་གཤེགས་པ་རྣམས་དང༌།<line/>
</page>
<page index="65" id="212A">༄༅། །བྱང་ཆུབ་སེམས་དཔའ་རྣམས་ཀྱི་མི་འཇིགས་པ་ཆེན་པོའི་སྟོབས་ཀྱི་རྣམ་པར་འཕྲུལ་པ་ལ་འཇུག་པ་ཞེས་བྱ་བའི་ཆོས་ཀྱི་སྒོ་བཅུ་ཡོད་དོ། །སྤྲིན་ཆེན་སྙིང་པོ། སྤྲིན་ཆེན་པོའི་<line/>
མདོ་ལ་དེ་བཞིན་གཤེགས་པ་རྣམས་དང༌། བྱང་ཆུབ་སེམས་དཔའ་རྣམས་ཀྱི་གནས་ཀྱི་རྣམ་པ་དང་བཅས་པ་ཡངས་པ་ཞེས་བྱ་བའི་ཆོས་ཀྱི་སྒོ་བཅུ་ཡོད་དོ། །སྤྲིན་ཆེན་སྙིང་པོ། སྤྲིན་ཆེན་པོའི་མདོ་ལ་དེ་<line/>
བཞིན་གཤེགས་པ་རྣམས་དང༌། བྱང་ཆུབ་སེམས་དཔའ་རྣམས་ཀྱི་ལྷག་པའི་བསམ་པའི་ཆོ་ག་ལ་འཇུག་པ་ཞེས་བྱ་བའི་ཆོས་ཀྱི་སྒོ་བཅུ་ཡོད་དོ། །སྤྲིན་ཆེན་སྙིང་པོ། སྤྲིན་ཆེན་པོའི་མདོ་ལ་དེ་བཞིན་<line/>
གཤེགས་པ་རྣམས་དང༌། བྱང་ཆུབ་སེམས་དཔའ་རྣམས་ཀྱི་དམག་ཆེན་པོ་དཔའ་བའི་རྒྱལ་པོའི་སྟོབས་བཀོད་པ་ཞེས་བྱ་བའི་ཆོས་ཀྱི་སྒོ་བཅུ་ཡོད་དོ། །སྤྲིན་ཆེན་སྙིང་པོ། སྤྲིན་ཆེན་པོའི་མདོ་ལ་དེ་<line/>
བཞིན་གཤེགས་པ་རྣམས་དང༌། བྱང་ཆུབ་སེམས་དཔའ་རྣམས་ཀྱི་བཟང་པོའི་རྣམ་པར་འཕྲུལ་བའི་རྒྱལ་པོ་ལ་འཇུག་པ་ཞེས་བྱ་བའི་ཆོས་ཀྱི་སྒོ་བཅུ་ཡོད་དོ། །སྤྲིན་ཆེན་སྙིང་པོ། སྤྲིན་ཆེན་པོའི་<line/>
མདོ་ལ་དེ་བཞིན་གཤེགས་པ་རྣམས་དང༌། བྱང་ཆུབ་སེམས་དཔའ་རྣམས་ཀྱི་རྩེ་བ་དང་བཅས་པ་ཡང་དག་པར་སྤངས་པ་སྟོན་པའི་དཔུང་ཆེ་བ་ལ་འཇུག་པ་ཞེས་བྱ་བའི་ཆོས་ཀྱི་སྒོ་བཅུ་ཡོད་དོ། །སྤྲིན་<line/>
ཆེན་སྙིང་པོ། སྤྲིན་ཆེན་པོའི་མདོ་ལ་དེ་བཞིན་གཤེགས་པ་རྣམས་དང༌། བྱང་ཆུབ་སེམས་དཔའ་རྣམས་ཀྱི་ཡེ་ཤེས་རྩོམ་པའི་ཆོ་ག་ལ་ཞུགས་པའི་རྣམ་པ་ཞེས་བྱ་བའི་ཆོས་ཀྱི་སྒོ་བཅུ་ཡོད་དོ།།<line/>
</page>
<page index="66" id="212B">སྤྲིན་ཆེན་སྙིང་པོ། སྤྲིན་ཆེན་པོའི་མདོ་ལ་དེ་བཞིན་གཤེགས་པ་རྣམས་དང༌། བྱང་ཆུབ་སེམས་དཔའ་རྣམས་ཀྱི་ཡེ་ཤེས་ཀྱི་ནོར་བསྒྲིམས་ཏེ་བསྒྲུབས་པའི་མཛོད་ཅེས་བྱ་བའི་ཆོས་ཀྱི་སྒོ་བཅུ་ཡོད་དོ། །སྤྲིན་<line/>
ཆེན་སྙིང་པོ། སྤྲིན་ཆེན་པོའི་མདོ་ལ་དེ་བཞིན་གཤེགས་པ་རྣམས་དང༌། བྱང་ཆུབ་སེམས་དཔའ་རྣམས་ཀྱི་ཡང་དག་པའི་མཆོད་སྤྱིན་ལ་ཕན་པའི་ཆོ་ག་བཀོད་པ་ཞེས་བྱ་བའི་ཆོས་ཀྱི་སྒོ་བཅུ་ཡོད་དོ། །སྤྲིན་<line/>
ཆེན་སྙིང་པོ། སྤྲིན་ཆེན་པོའི་མདོ་ལ་དེ་བཞིན་གཤེགས་པ་རྣམས་དང༌། བྱང་ཆུབ་སེམས་དཔའ་རྣམས་ཀྱི་སངས་རྒྱས་ཀྱི་ཞིང་གི་ཡང་དག་པའི་ས་བོན་རབ་ཏུ་སྐྱེད་པ་ཞེས་བྱ་བའི་ཆོས་ཀྱི་སྒོ་བཅུ་ཡོད་དོ། །<line/>
སྤྲིན་ཆེན་སྙིང་པོ། སྤྲིན་ཆེན་པོའི་མདོ་ལ་དེ་བཞིན་གཤེགས་པ་རྣམས་དང༌། བྱང་ཆུབ་སེམས་དཔའ་རྣམས་ཀྱི་དེ་ཁོ་ནའི་<span class="conversion-problem" title="128: Cannot convert ACIP {ESNYING} because E is a &quot;vowel&quot; without an associated consonant.">ESNYING</span>་པོའི་ཚུལ་གྱིས་མངོན་པར་རྩེ་བ་ལ་དགའ་བའི་རྒྱལ་པོའི་རྣམ་པར་འཕྲུལ་པ་ལ་<line/>
འཇུག་པ་ཞེས་བྱ་བའི་ཆོས་ཀྱི་སྒོ་བཅུ་ཡོད་དོ། །སྤྲིན་ཆེན་སྙིང་པོ། སྤྲིན་ཆེན་པོའི་མདོ་ལ་ཡུལ་བསམ་གྱིས་མི་ཁྱབ་པའི་རྣམ་པའི་ཡོན་ཏན་གྱིས་ཡོངས་སུ་བརྒྱན་པ་དང༌། དེ་བཞིན་གཤེགས་པ་རྣམས་དང༌།<line/>
བྱང་ཆུབ་སེམས་དཔའ་རྣམས་ཀྱི་རིན་པོ་ཆེའི་མཛོད་ཀྱི་གཏེར་ཆེན་པོའི་ཡུལ་བསམ་གྱིས་མི་ཁྱབ་པ་དང༌། སེམས་ཅན་ཐམས་ཅད་ཀྱི་དམ་པའི་ཆོས་བརྟན་ཞིང་མི་ཟད་པའི་གཏེར་ལ་ལྟོས། སྤྲིན་ཆེན་སྙིང་<line/>
པོ༑ གཞན་ཡང་སྤྲིན་ཆེན་པོའི་མདོའི་ཡུལ་བསམ་གྱིས་མི་ཁྱབ་པ་ལ་ལྟོས། སྤྲིན་ཆེན་སྙིང་པོ། སྤྲིན་ཆེན་པོའི་མདོའི་ཡུལ་བསམ་གྱིས་མི་ཁྱབ་པ་ལ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སང་<line/>
</page>
<page index="67" id="213A">༄༅། །རྒྱས་རྣམས་ཀྱི་དེ་བཞིན་གཤེགས་པའི་ཚུལ་ཞེས་བྱ་བའི་གསང་བའི་ཆོས་ཀྱི་སྒོ་དག་ཡོད་དོ། །སྤྲིན་ཆེན་སྙིང་པོ། སྤྲིན་ཆེན་པོའི་མདོ་ལ་དེ་བཞིན་གཤེགས་པ་དགྲ་བཅོམ་པ་ཡང་དག་པ་<line/>
རྫོགས་པའི་སངས་རྒྱས་རྣམས་ཀྱི་དེ་བཞིན་གཤེགས་པའི་ཟབ་མོ་ཞེས་བྱ་བའི་ཆོས་ཀྱི་སྒོ་ཡོད་དོ། །སྤྲིན་ཆེན་སྙིང་པོ། སྤྲིན་ཆེན་པོའི་མདོ་ལ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་<line/>
སངས་རྒྱས་རྣམས་ཀྱི་དེ་བཞིན་གཤེགས་པའི་རྒྱ་མཚོ་ཞེས་བྱ་བའི་ཆོས་ཀྱི་སྒོ་ཡོད་དོ། །སྤྲིན་ཆེན་སྙིང་པོ། སྤྲིན་ཆེན་པོའི་མདོ་ལ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་<line/>
རྣམས་ཀྱི་དེ་བཞིན་གཤེགས་པའི་གཞུང་ལུགས་གསང་བ་ཞེས་བྱ་བའི་ཆོས་ཀྱི་སྒོ་ཡོད་དོ། །སྤྲིན་ཆེན་སྙིང་པོ། སྤྲིན་ཆེན་པོའི་མདོ་ལ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པར་སངས་<line/>
རྒྱས་རྣམས་ཀྱི་དེ་བཞིན་གཤེགས་པའི་སྲུང་བ་ལ་འཇུག་པ་ཞེས་བྱ་བའི་ཆོས་ཀྱི་སྒོ་ཡོད་དོ། །སྤྲིན་ཆེན་སྙིང་པོ། སྤྲིན་ཆེན་པོའི་མདོ་ལ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་<line/>
རྒྱས་རྣམས་ཀྱི་དེ་བཞིན་གཤེགས་པ་ཡང་དག་པར་བརྗོད་པ་གསང་བ་ཞེས་བྱ་བའི་ཆོས་ཀྱི་སྒོ་ཡོད་དོ། །སྤྲིན་ཆེན་སྙིང་པོ། སྤྲིན་ཆེན་པོའི་མདོ་ལ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་<line/>
སངས་རྒྱས་རྣམས་ཀྱི་དེ་བཞིན་གཤེགས་པའི་དམིགས་པ་གསང་བ་ཞེས་བྱ་བའི་ཆོས་ཀྱི་སྒོ་ཡོད་དོ། །སྤྲིན་ཆེན་སྙིང་པོ། སྤྲིན་ཆེན་པོའི་མདོ་ལ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་<line/>
</page>
<page index="68" id="213B">སངས་རྒྱས་རྣམས་ཀྱི་དེ་བཞིན་གཤེགས་པའི་ཉི་མ་ཞེས་བྱ་བའི་ཆོས་ཀྱི་སྒོ་ཡོད་དོ། །སྤྲིན་ཆེན་སྙིང་པོ། སྤྲིན་ཆེན་པོའི་མདོ་ལ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་<line/>
རྒྱས་རྣམས་ཀྱི་དེ་བཞིན་གཤེགས་པའི་ཟླ་བའི་དཀྱིལ་འཁོར་ཞེས་བྱ་བའི་ཆོས་ཀྱི་སྒོ་ཡོད་དོ། །སྤྲིན་ཆེན་སྙིང་པོ། སྤྲིན་ཆེན་པོའི་མདོ་ལ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་<line/>
པའི་སངས་རྒྱས་རྣམས་ཀྱི་དེ་བཞིན་གཤེགས་པའི་ཏོག་ཅེས་བྱ་བའི་ཆོས་ཀྱི་སྒོ་ཡོད་དོ། །སྤྲིན་ཆེན་སྙིང་པོ། སྤྲིན་ཆེན་པོའི་མདོ་ལ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་<line/>
རྒྱས་རྣམས་ཀྱི་དེ་བཞིན་གཤེགས་པའི་མཚམས་ཞེས་བྱ་བའི་ཆོས་ཀྱི་སྒོ་ཡོད་དོ། །སྤྲིན་ཆེན་སྙིང་པོ། སྤྲིན་ཆེན་པོའི་མདོ་ལ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་<line/>
རྣམས་ཀྱི་དེ་བཞིན་གཤེགས་པའི་ཟབ་མོ་ཞེས་བྱ་བའི་ཆོས་ཀྱི་སྒོ་ཡོད་དོ། །སྤྲིན་ཆེན་སྙིང་པོ། སྤྲིན་ཆེན་པོའི་མདོ་ལ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་<line/>
ཀྱི་དེ་བཞིན་གཤེགས་པའི་རྣམ་པར་གནོན་པ་ཞེས་བྱ་བའི་ཆོས་ཀྱི་སྒོ་ཡོད་དོ། །སྤྲིན་ཆེན་སྙིང་པོ། སྤྲིན་ཆེན་པོའི་མདོ་ལ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་<line/>
རྣམས་ཀྱི་དེ་བཞིན་གཤེགས་པའི་ངེས་པའི་མུ་སྟེགས་ཞེས་བྱ་བའི་ཆོས་ཀྱི་སྒོ་ཡོད་དོ། །སྤྲིན་ཆེན་སྙིང་པོ། སྤྲིན་ཆེན་པོའི་མདོ་ལ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་<line/>
</page>
<page index="69" id="214A">༄༅། །རྣམས་ཀྱི་དེ་བཞིན་གཤེགས་པའི་དགྱེས་པ་དང་ལྡན་པ་ཞེས་བྱ་བའི་ཆོས་ཀྱི་སྒོ་ཡོད་དོ། །སྤྲིན་ཆེན་སྙིང་པོ། སྤྲིན་ཆེན་པོའི་མདོ་ལ་དེ་བཞིན་གཤེགས་པ་དགྲ་བཅོམ་པ་ཡང་<line/>
དག་པར་རྫོགས་པའི་སངས་རྒྱས་རྣམས་ཀྱི་དེ་བཞིན་གཤེགས་པའི་མཛོད་ཅེས་བྱ་བའི་ཆོས་ཀྱི་སྒོ་ཡོད་དོ། །སྤྲིན་ཆེན་སྙིང་པོ། སྤྲིན་ཆེན་པོའི་མདོ་ལ་ཡུལ་དེ་བཞིན་གཤེགས་པའི་དམ་པའི་ཆོས་ཀྱི་<line/>
ཚུལ་དང༌། སེམས་ཅན་ཐམས་ཅད་ཀྱི་ལོངས་སྤྱོད་མི་ཟད་པའི་གཏེར་ལ་ལྟོས། སྤྲིན་ཆེན་སྙིང་པོ། སྤྲིན་ཆེན་པོའི་མདོ་ལ་ཡུལ་བསམ་གྱིས་མི་ཁྱབ་པ་ལ་ལྟོས། སྤྲིན་ཆེན་སྙིང་པོ། སྤྲིན་ཆེན་པོའི་མདོ་ལ་<line/>
དེ་བཞིན་གཤེགས་པ་རྣམས་དང༌། བྱང་ཆུབ་སེམས་དཔའ་རྣམས་ཀྱི་བསམ་གྱིས་མི་ཁྱབ་པའི་ཡང་བསམ་གྱིས་མི་ཁྱབ་པའི་རྣམ་པར་ཐར་པའི་རྣམ་པ་དང༌། ཏིང་ངེ་འཛིན་དང༌། གཟུངས་ཐོབ་པ་བརྒྱ་སྟོང་དུ་<line/>
མ་དང༌། གཞན་ཡང་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ཀྱི་འཇིག་རྟེན་གྱི་རྗེས་སུ་འཇུག་པའི་མཛད་པ་དུ་མ་དང༌། དེ་བཞིན་གཤེགས་པའི་གསང་བ་བྱེ་<line/>
བ་བརྒྱ་སྟོང་ཁྱོད་དང་འདྲ་བ་དག་གིས་ཀྱང་རྟོགས་པར་དཀའ་ཞིང་ཟབ་ལ་ཕྲ་སྟེ་བརྡ་ཕྲད་པར་དཀའ་བའི་ཚིག་གི་དོན་ཤིན་ཏུ་སྦས་པ་དང༌། དེ་བཞིན་གཤེགས་པའི་ཡུལ་ཤིན་ཏུ་ཕྲ་ཞིང་ཤིན་ཏུ་<line/>
བྱང་ལ་ཟབ་པའི་ཚིག་དང༌། དེ་བཞིན་གཤེགས་པའི་ལྡེམ་པོ་ངག་གི་ཚིག་ཁྱོད་ཀྱིས་ཀྱང་སྔོན་ཚིག་དང༌། ཡི་གེ་གཅིག་ཀྱང་མ་ཐོས་པའི་ཚིག་ཡོད་དེ། རིམ་བཞིན་དུ་ཕྱིས་བཤད་པར་བྱའོ། །དེ་ནས་<line/>
</page>
<page index="70" id="214B">བྱང་ཆུབ་སེམས་དཔའ་སེམས་དཔའ་ཆེན་པོ་སྤྲིན་ཆེན་སྙིང་པོ་སྟན་ལས་ལངས་ཏེ་བླ་གོས་ཕྲག་པ་གཅིག་ཏུ་གཟར་ནས་པུས་མོ་གཡས་པའི་ལྷ་ང་ས་ལ་བཙུགས་ཏེ་བཅོམ་ལྡན་འདས་ཀྱི་ཞབས་ལ་<line/>
མགོ་བོས་ཕྱག་བཙལ་ནས་མིག་མཆི་མས་གང་བཞིན་དུ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །ཀྱེ་མ་བཅོམ་ལྡན་འདས། བདག་ཅག་ལ་སོགས་པ་རྣམས་དང༌། སྦྲང་བུ་དང༌། སྡིག་སྤྲུལ་<line/>
དང༌། བྱི་བ་དང༌། ལྐུག་པ་དང༌། ལོང་བ་དང༌། འོན་པ་ལྟ་བུའི་སེམས་ཅན་ཐམས་ཅད་ལ་ཐུགས་བརྩེ་བའི་སླད་དུ་སྤྲིན་ཆེན་པོའི་མདོའི་ཚིག་སྨོས་ཏེ་བཀའ་སྩལ་པ་ནི། ཀྱེ་མ་བཅོམ་ལྡན་འདས། ངོ་<line/>
མཚར་རྨད་དུ་བྱུང་བ་ལགས་སོ། །དེ་བཞིན་གཤེགས་པས་སྤྲིན་ཆེན་པོའི་མདོའི་ཚིག་སྨོས་ཤིང་གསུངས་ཏེ། བདག་ཅག་ལ་སོགས་པ་སེམས་ཅན་ཐམས་ཅད་དེ་བཞིན་གཤེགས་པའི་<line/>
ཡོན་ཏན་གྱི་ཆེ་བ་ཉིད་རྟག་པའི་གྲོང་ཁྱེར་གྱི་སྐས་ལ་འཛེག་པར་བགྱི་བའི་སླད་དུ་དེ་བཞིན་གཤེགས་པས་ཤིན་ཏུ་ལེགས་པར་བཀའ་སྩལ་པ་ལགས་ན། དེའང་བདག་ཅག་ལ་སོགས་པ་ཉན་<line/>
ཐོས་དང༌། རང་སངས་རྒྱས་ཐམས་ཅད་དང༌། གྲུམ་པོ་དང༌། ལག་རྡུམ་དང༌། དམུས་ལོང་དང༌། ལྐུག་པ་དང༌། འོན་པ་དང༌། ཡན་ལག་ཐམས་ཅད་ཉམས་པར་གྱུར་པའི་སེམས་ཅན་རྣམས་ལ་<line/>
དེ་བཞིན་གཤེགས་པས་བཟོད་པ་དང༌། བྱམས་པར་དགོངས་པ་དང༌། ཐུགས་རྗེ་ཞིང་ཐུགས་བརྩེ་བའི་སླད་དུ་བདག་ཅག་གིས་ཚིག་དང༌། ཡི་གེ་གཅིག་གི་ཐིག་ལེ་ཙམ་ཡང་སྔོན་ཆད་མ་ཐོས་པ།<line/>
</page>
<page index="71" id="215A">༄༅། །དེ་བཞིན་གཤེགས་པའི་ཡུལ་བསམ་གྱིས་མི་ཁྱབ་པའི་མདོ། དེ་བཞིན་གཤེགས་པའི་རྟག་པ་དང༌། ཐེར་ཟུག་པ་དང༌། བརྟན་པ་དང༌། ཞི་བ་འདི་གྲོང་ཁྱེར་གྱི་<line/>
སྐབས་དང༌། ཐེམ་སྐས་ཡོན་ཏན་གྱི་ཚོགས་ཀྱིས་ཡོངས་སུ་བརྒྱན་པ་བཤད་དུ་གསོལ། དེ་ནས་བཅོམ་ལྡན་འདས་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྲིན་ཆེན་སྙིང་པོ་ལ་<line/>
འདི་སྐད་ཅེས་བཀའ་སྩལ་ཏོ། །སྤྲིན་ཆེན་སྙིང་པོ། དེ་བཞིན་གཤེགས་པའི་ལྡེམ་པོ་དག་སྨོས་པ་ཁྱོད་ཀྱིས་ཁོང་དུ་ཆུད་དེ་ཤིན་ཏུ་ལེགས་པར་རྟོགས་པ་ལེགས་སོ། །ལེགས་སོ། །སྤྲིན་ཆེན་<line/>
སྙིང་པོ༑ དེ་ལྟར་ན། སྤྲིན་ཆེན་པོའི་མདོ་དེ་བཞིན་གཤེགས་པའི་ཡུལ་ནི། བསམ་གྱིས་མི་ཁྱབ་བོ། །སྤྲིན་ཆེན་སྙིང་པོ། སྤྲིན་ཆེན་པོའི་མདོ་ཡུལ་བསམ་གྱིས་མི་ཁྱབ་པ་ལ་རྗེས་སུ་ཡི་རང་<line/>
བར་གྱིས་ཤིག །སྤྲིན་ཆེན་སྙིང་པོ། ཁྱོད་ཀྱིས་སྤྲིན་ཆེན་པོའི་མདོ་དང་མཐུན་པར་དམ་བཅས་ཤིང་སྨོན་ལམ་བཏབ་པ་ནི། ཁྱོད་ཡེ་ཤེས་ཟབ་མོ་དང་ལྡན་པ་ཡིན་གྱི། སྤྲིན་ཆེན་སྙིང་པོ། མ་སྐྲག་<line/>
ཅིག །སྤྲིན་ཆེན་སྙིང་པོ། མ་འཇིགས་ཤིག །སྤྲིན་ཆེན་སྙིང་པོ། སྤྲིན་ཆེན་པོའི་མདོ་ཡུལ་བསམ་གྱིས་མི་ཁྱབ་པ་དྲན་པར་གྱིས་ཤིག །བདུད་རྩིའི་ཚིག་སྤྲིན་ཆེན་པོའི་མདོའི་ཡི་གེ་འབྲུ་ལྔའམ། དེ་<line/>
བཞིན་གཤེགས་པའི་ཡོན་ཏན་གྱི་ཆེ་བ་ཉིད་ཟབ་པ་དང༌། མཉམ་པ་ཉིད་དང༌། རྟག་པ་དང༌། ཐེར་ཟུག་པ་དང༌། བརྟན་པ་འཆང་བའི་མདོའི་མིང་གི་དོན་ཡང་རུང་སྟེ། གང་ན་ཡང་དག་པར་གནས་པ་<line/>
</page>
<page index="72" id="215B">དེར་ནི༑ མེའི་ལམ་གྱི་གཞི་མདོའི་དབུས་སུའང་འགྲོ་བར་བྱའོ། །སྤྲིན་ཆེན་སྙིང་པོ། གཞན་ཡང་མཉན་པའི་དོན་དང༌། བཀུར་སྟི་བྱ་བ་དང༌། རི་མོར་བྱ་བ་དང༌། མཆོད་པ་དང༌། རིམ་གྲོ་བྱ་བའི་ཕྱིར་འཇིག་རྟེན་གྱི་<line/>
ཁམས་གངྒཱའི་ཀླུང་གི་བྱེ་མ་སྙེད་མེས་ཤིན་ཏུ་གང་བའི་ནང་དུའང་ཞུགས་ཏེ་འགྲོ་བར་བྱའོ། །སྤྲིན་ཆེན་སྙིང་པོ། གཞན་ཡིད་ལ་མ་སེམས་ཤིག །ཁྱོད་ལ་དེ་བཞིན་གཤེགས་པ་རྣམས་རྗེས་སུ་ཡི་རང་སྟེ། བདེ་<line/>
བ་དང་ལྡན་ནམ། རྙེད་པ་རབ་ཏུ་རྙེད་དོ། །ཞེས་ཀྱང་བཀའ་སྩལ་པར་འགྱུར་རོ། །ཁྱོད་ཀྱིས་ཚིག་དང༌། ཡི་གེ་གཅིག་གི་ཐིག་ལེ་ལྟ་བུ་དག་ཀྱང་སྔོན་མ་ཐོས་པའི་དེ་བཞིན་གཤེགས་པའི་ཡུལ་ཟབ་ཅིང་ཕྲ་བ་ལ་དོན་<line/>
བཟང་པོ་དང༌། ཚིག་འབྲུ་བཟང་པོར་སྦྱར་བའི་ཚིག་དང་ལྡན་པ་དག་རིང་པོ་མི་ཐོགས་པར་ཐོབ་པར་འགྱུར་རོ། །ཕྲ་བའི་ཚིག་དེ་དག་རྟོགས་པར་འདོད་པ་དང༌། དེ་བཞིན་གཤེགས་པའི་རྟག་པ་དང༌། ཐེར་ཟུག་པ་<line/>
དང༌། བརྟན་པའི་ཡོན་ཏན་གྱི་ཆེ་བ་ཉིད་ཀྱི་སྤྱོད་པ་དང༌། དེ་ཁོ་ནའི་སྤྱོད་པ་རྟོགས་པར་འདོད་པས་ནི། སྤྲིན་ཆེན་པོའི་མདོའི་ཡུལ་བསམ་གྱིས་མི་ཁྱབ་པའི་སྤྱོད་པ་ལ་བརྩན་པར་བྱའོ། །དམ་པའི་ཆོས་བརྟན་པར་བྱ་བ་དང་<line/>
མཉན་པའི་ཕྱིར་དེ་བཞིན་གཤེགས་པའི་རྟག་པ་དང༌། ཐེར་ཟུག་པ་དང༌། བརྟན་པའི་ཡོན་ཏན་གྱི་ཆེ་བ་ཉིད་ཀྱང་གཞན་དག་ལ་རྒྱས་པར་བསྟན་པར་བྱའོ། །དེ་བཞིན་གཤེགས་པ་རྟག་པར་བྱ་བ་དང༌། དེ་བཞིན་<line/>
གཤེགས་པ་གཏན་དུ་མྱ་ངན་ལས་འདའ་བ་མེད་དོ། །ཞེས་བྱ་བ་དང༌། དེ་བཞིན་གཤེགས་པའི་བསྟན་པའང་ནུབ་པར་མི་འགྱུར་རོ། །ཞེས་བྱ་བ་ལ་བརྩོན་པར་བྱ་སྟེ། གཞན་དག་ལའང་རྒྱས་པར་བཤད་པའང་<line/>
</page>
<page index="73" id="216A">༄༅། །བརྩོན་པར་བྱའོ། །དེ་ནས་དེའི་ཚེ་རྣམ་པར་འཐོར་རླུང་གི་རྒྱལ་པོ་རྣམས་ལྷའི་བདེ་བའི་ལོངས་སྤྱོད་དང༌། ཡོངས་སུ་སྤྱོད་པའི་བདེ་བ་དང༌། བསིལ་བའི་ཆུ་དང་འདྲེས་པའི་<line/>
རླུང་དུས་ཚིགས་དྲུག་གི་མེ་ཏོག་དང༌། འབྲས་བུས་རྒྱས་པ་དག་རབ་ཏུ་གཏོང་ཞིང་བཅོམ་ལྡན་འདས་ལ་སྲི་ཞུ་བྱ་བ་ལ་ཞུགས་སོ། །དེ་ནས་དེའི་ཚེ་སངས་རྒྱས་ཀྱི་མཐུས་ནམ་མཁའ་ལ་སྤྲིན་གྱི་ཚོགས་<line/>
ཆེན་པོ་སྟང་ཟིལ་གྱི་ཁ་དོག་འདྲ་ཞིང་ཆུ་རོ་མངར་བ་རྣམ་པ་བཞིས་རྒྱས་པ་དག་འབྲུག་སྒྲ་སྒྲོག་སྟེ། ཆེམ་ཆེམ། རབ་ཏུ་ཆེམ་ཆེམ། ཀུན་ཏུ་རབ་ཏུ་ཆེམ་ཆེམ། མངོན་པར་རབ་ཏུ་ཆེམ་ཆེམ་མོ། །ཆེམ་<line/>
ནལ༑ རབ་ཏུ་ཆེམ་ནལ། ཀུན་ཏུ་རབ་ཏུ་ཆེམ་ནལ། མངོན་པར་རབ་ཏུ་ཆེམ་ནལ་ལོ། །བདུད་རྩིའི་འབྲུག་སྒྲ་སྒྲོག །རབ་ཏུ་སྒྲོག །ཀུན་ཏུ་རབ་ཏུ་སྒྲོག །མངོན་པར་རབ་ཏུ་སྒྲོག་གོ །སིལ་སྙན་དང༌།<line/>
གླུ་དབྱངས་ལྟ་བུའི་སྒྲ་སེམས་ཅན་ཐམས་ཅད་ཀྱི་ཡིད་དུ་འོང་བ་འབྱིན། རབ་ཏུ་འབྱིན། ཀུན་ཏུ་རབ་ཏུ་འབྱིན། མངོན་པར་རབ་ཏུ་འབྱིན་ཏོ། །དིར་དིར། རབ་ཏུ་དིར་དིར། ཀུན་ཏུ་རབ་ཏུ་དིར་དིར། མངོན་<line/>
པར་རབ་ཏུ་དིར་དིར་རོ། །འཕྲོ། རབ་ཏུ་འཕྲོ། ཀུན་ཏུ་རབ་ཏུ་འཕྲོ། མངོན་པར་རབ་ཏུ་འཕྲོའོ། །འཁྲུགས། རབ་ཏུ་འཁྲུགས། ཀུན་ཏུ་རབ་ཏུ་འཁྲུགས། མངོན་པར་རབ་ཏུ་འཁྲུགས་སོ། །གློངས། རབ་ཏུ་གློངས་<line/>
ཀུན་ཏུ་རབ་ཏུ་གློངས། མངོན་པར་རབ་ཏུ་གློངས་སོ། །གཡོས། རབ་ཏུ་གཡོས། ཀུན་ཏུ་རབ་ཏུ་གཡོས། མངོན་པར་རབ་ཏུ་གཡོས་སོ། །གློག་མང་པོ་འགྱུ། རབ་ཏུ་འགྱུ། ཀུན་ཏུ་རབ་ཏུ་འགྱུ། མངོན་པར་རབ་<line/>
</page>
<page index="74" id="216B">ཏུ་འགྱུ་སྟེ། བདག་ནི། སྲས་ལགས་སོ། །བདག་ནི། སྲས་ལགས་སོ། །ཞེས་སྒྲ་སྙན་པ་དག་གྲགས་པར་གྱུར་ཏོ། །དེ་ནས་དེའི་མདོ་ལ་སངས་རྒྱས་ཀྱི་མཐུས་ཕྱོགས་བཅུའི་འཇིག་རྟེན་དུ་སངས་རྒྱས་ཀྱི་ཞིང་<line/>
བྱེ་བ་ཕྲག་བཅུའི་རྡུལ་ཕྲ་རབ་ཀྱི་རྡུལ་སྙེད་ཀྱི་འཇིག་རྟེན་གྱི་ཁམས་རྣམ་པ་དྲུག་ཏུ་འགུལ། རབ་ཏུ་འགུལ། ཀུན་ཏུ་རབ་ཏུ་འགུལ། མངོན་པར་རབ་ཏུ་འགུལ་ཏོ། །གཡོས། རབ་ཏུ་གཡོས། ཀུན་ཏུ་རབ་ཏུ་<line/>
གཡོས༑ མངོན་པར་རབ་ཏུ་གཡོས་སོ། །ལྡེག །རབ་ཏུ་ལྡེག །ཀུན་ཏུ་རབ་ཏུ་ལྡེག །མངོན་པར་རབ་ཏུ་ལྡེག་གོ །འཁྲུགས། རབ་ཏུ་འཁྲུགས། ཀུན་ཏུ་རབ་ཏུ་འཁྲུགས། མངོན་པར་རབ་ཏུ་འཁྲུགས་སོ། །<line/>
ཆེམ་ཆེམ། རབ་ཏུ་ཆེམ་ཆེམ། ཀུན་ཏུ་རབ་ཏུ་ཆེམ་ཆེམ། མངོན་པར་རབ་ཏུ་ཆེམ་ཆེམ་མོ། །འཇིག་རྟེན་གྱི་ཁམས་འདི་འགུལ་བར་མཐོང་ནས་ཡང་མྱུར་བ་མྱུར་བར་ཕན་ཚུན་འདྲེས་ཤིང་ཕན་ཚུན་དུ་སྒྲ་<line/>
འབྱིན༑ རབ་ཏུ་འབྱིན། ཀུན་ཏུ་རབ་ཏུ་འབྱིན། མངོན་པར་རབ་ཏུ་འབྱིན་ཏོ། །འགུལ། རབ་ཏུ་འགུལ། ཀུན་ཏུ་རབ་ཏུ་འགུལ། མངོན་པར་རབ་ཏུ་འགུལ་ལོ། །ནམ་མཁའ་ཁེབས་པར་བྱེད་ཅིང་བཅུད་<line/>
ཐམས་ཅད་དང༌། རིན་པོ་ཆེ་དང༌། སྨན་ཐམས་ཅད་དང་འདྲེས་པའི་ཆར་གྱི་རྒྱུན་ཤིན་ཏུ་ཆེན་པོ་འབེབས་སོ། །སྤྲིན་གྱི་ཚོགས་ཆེའོ་ཅོག་འབྲུག་སྒྲ་སྒྲོག་ཅིང༌། འུར་འུར། ཆེམ་ཆེམ། དིར་དིར། ཏོག་ཡར་<line/>
ཏུག་ཆོམ། ཁད་ཁད། ལྷག་ལྷག་ཅིང་སེངྒེའི་སྒྲ་ཆེན་པོ་དང༌། ཀླུའི་སྒྲ་ཆེན་པོ་ཡིད་དུ་འོང་བའི་སྒྲ་མངོན་པར་སྒྲོག་གོ །རྫ་རྔའི་སྒྲ་ཆེན་པོ་ལྟ་བུར་ཆེམ་ཆེམ། དིར་དིར། ཏོག་ཡར། ཏུག་ཆོམ་སྟེ།<line/>
</page>
<page index="75" id="217A">༄༅། །གློག་ཆེན་པོ་འབར་རབ་ཏུ་འབར་ནས་ལྗིབ་ལྗིབ་ཅིང་འདུག་གོ །སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཁོ་ར་ཁོར་ཡུག་ཏུ་རིན་པོ་ཆེ་ཐམས་ཅད་དང༌། རོ་<line/>
དང་ལྡན་པའི་ཆུའི་ཆར་པ་བབ་སྟེ། མངོན་པར་བབ་པར་གྱུར་ཏོ། །དེའི་ཚེ་ཛམྦུའི་གླིང་གི་ཆུ་ཀླུང་ཆེན་པོ་བརྒྱད་དང༌། ཆུ་བྲན་གྱི་ཚོགས་དུ་མ་དག་དང༌། ཕུ་ཆུ་རྣམས་མངོན་པར་སྒྲ་སྒྲོག་ཅིང་སྐད་<line/>
འབྱིན་པར་གྱུར་ཏེ། ཏུག་རིད། ཤ་ཤོ། འུར་འུར། དིར་དིར། ཤྭ་ཤྭ་ཤིང་འདུག་སྟེ། མུ་དང་ཁ་ད་ཆད་དུ་གང་བར་གྱུར་ལ་རིན་པོ་ཆེ་ཐམས་ཅད་དང༌། རོ་ཐམས་ཅད་དང་ལྡན་པའི་ཆུ་མངོན་པར་བབ་<line/>
པར་གྱུར་ཏོ། །དེ་བཞིན་དུ་མཚོ་ཕྲན་དང༌། རྫིང་དང༌། རྫིང་ཆེན་པོ་རྣམས་ཀྱང་མུ་དང་ཁ་ད་ཆུད་དུ་གང་ལ། བཅུད་ཐམས་ཅད་དང༌། རྩྭ་དང༌། ནགས་ཚལ་གྱི་སྨན་ཐམས་ཅད་དང་འདྲེས་པའི་ཆུས་<line/>
རྒྱས་པར་གྱུར་ཏོ། །དེ་ལྟ་བུའི་བཀོད་པ་ཆེན་པོ་དག་དང༌། སྤྲིན་གྱི་ཚོགས་ཆེན་པོ་གློག་གི་འོད་དང་འདྲེས་པའི་སྤྲིན་ཆེན་པོས་ཞག་བདུན་གྱི་བར་དུ་ཆར་ཤིན་ཏུ་ཕབ་བོ། །འོན་ཀྱང་ཤ་སྦྲང་དང༌། སྦྲང་<line/>
བུ་དང༌། སྡིག་སྦྲུལ་དང༌། སྐམས་ན་གནས་པ་དང༌། པི་ཚུ་ཀ་དང༌། བྱའི་ཚོགས་ལ་སོགས་པ་དུད་འགྲོར་སྐྱེས་པ་ཐམས་ཅད་དང༌། མི་རྣམས་དང༌། སྲོག་ཆགས་ཐམས་ཅད་ལའང་གནོད་པར་མ་<line/>
གྱུར་ཏོ། །གྲང་བས་སྦྲེབས་པར་ཡང་མ་གྱུར་ཏོ། །སོ་ཐམ་ཐམ་བྱེད་པར་ཡང་མ་གྱུར་ཏེ། དེ་དག་སྔོན་ཆད་ཡེ་མ་བྱུང་བའི་བདེ་བ་དང༌། དགའ་བ་ལ་རྩེ་བས་མངོན་པར་རྩེ་བར་གྱུར་ཏོ། །སྔོན་ཆད་ཡེ་<line/>
</page>
<page index="76" id="217B">མ་བྱུང་བའི་བདེ་བ་ཐམས་ཅད་ཉམས་སུ་མྱོང་ངོ༌། །སྔོན་ཆད་ཡེ་མ་བྱུང་བའི་རོ་ཞིམ་པོ་ཐམས་ཅད་མྱོང་ངོ༌། །སྦལ་པ་དང༌། དུད་འགྲོར་སྐྱེས་པ་ཐམས་ཅད་ཀྱང་སྔོན་ཆད་ཡེ་མ་བྱུང་བའི་སྐད་མངོན་པར་<line/>
འབྱིན་པར་གྱུར་ཏོ། །དེའི་ཚེ་རྒྱལ་པོའི་ཁབ་དང༌། བྱ་རྒོད་ཀྱི་ཕུང་པོའི་རི་དང་བཅས་པ་དང༌། ཚོང་རྡལ་དང༌། ལུང་པའི་མདོ་དང་བཅས་པ་རྣམས་དང༌། ཛམྦུའི་གླིང་དང་བཅས་པར་རིན་པོ་ཆེ་ཐམས་ཅད་ཀྱི་<line/>
ས་དང༌། རིན་པོ་ཆེ་ཐམས་ཅད་ཀྱི་སྐུད་པས་ཁེབས་ཏེ་ལེགས་པར་བརྒྱན་པར་གྱུར་ཏོ། །རིན་པོ་ཆེའི་ཤིང་ལྗོན་པ་ཐམས་ཅད་དང༌། རིན་པོ་ཆེའི་འཁྲི་ཤིང་ཐམས་ཅད་ཕན་ཚུན་འཁྲི་ཤིང་སེམས་ཅན་<line/>
ཐམས་ཅད་ཀྱི་ཡིད་དུ་འཐད་པའི་སྒྲ་རབ་ཏུ་སྒྲོག་སྟེ་ཕན་ཚུན་འཁྲོལ་བར་བྱེད་དོ། །རིན་པོ་ཆེ་ཐམས་ཅད་ཀྱི་ཨུཏྤལ་དང༌། ཀུ་མུ་ཏ་དང༌། པདྨ་དཀར་པོ་རྣམས་ཀྱང་ཟླ་བ་དང༌། ཉི་མའི་གཟི་བརྗིད་ཀྱི་འོད་<line/>
རྣམས་ཀྱིས་ཕྱེ་བ་ལྟར་རྒྱས་པར་གྱུར་ཏོ། །དཔེ་མེད་པའི་སྤོས་མང་པོས་བསྒོས་ཤིང་མེ་ཏོག་གིས་གང་སྟེ་མངོན་པར་ཁེབས་པར་གྱུར་པའི་ས་གཞི་ལ་མི་མ་ཡིན་པ་རྣམས་འཆག་པར་གྱུར་ཏོ། །ཛམྦུའི་<line/>
གླིང་འདི་ན་གནས་པའི་འཁོར་ཆེན་པོ་དེ་དང༌། སེམས་ཅན་ཐམས་ཅད་ཀྱིས་ཀྱང་མེ་ལོང་གི་ངོས་ལ་ཇི་ལྟ་བ་བཞིན་དུ་འཇིག་རྟེན་གྱི་ཁམས་ཐམས་ཅད་རྒྱས་པར་མཐོང་ངོ༌། །དེ་ནས་དེའི་ཚེ་དུད་འགྲོའི་<line/>
སྐྱེ་གནས་སུ་སྐྱེས་པ་ཐམས་ཅད་ཀྱང་ཐེག་པ་ཆེན་པོ་འདོད་པའི་སེམས་དང༌། ཐེག་པ་ཆེན་པོས་སྐོམ་པའི་སེམས་དང༌། ཐེག་པ་ཆེན་པོ་ལ་དད་པའི་སེམས་དང༌། གཅིག་ལ་གཅིག་མ་དང༌། སྲིང་མོ་དང༌། བུ་<line/>
</page>
<page index="77" id="218A">༄༅། །ཇི་ལྟ་བ་བཞིན་དུ་སེམས་ཤིན་ཏུ་སྦྱངས་ཤིང་རབ་ཏུ་བརྟན་པར་གྱུར་ནས་མངོན་པར་གར་བྱེད་ཅིང་སྐད་འབྱིན་ཏེ་བཅོམ་ལྡན་འདས་ལ་སྲི་ཞུ་བྱེད་པ་ལ་ཞུགས་སོ། །དེ་ནས་དེའི་<line/>
ཚེ་དེ་བཞིན་གཤེགས་པའི་རྣམ་པར་འཕྲུལ་པས་འཁོར་ཆེན་པོ་ལྷ་དང༌། ཀླུ་དང༌། གནོད་སྦྱིན་དང༌། ནམ་མཁའ་ལྡིང་དང༌། མིའམ་ཅི་དང༌། ལྟོ་འཕྱེ་ཆེན་པོ་དང༌། དྲི་ཟ་དང༌། ལྷ་མ་ཡིན་དང༌། སྲིན་པོ་<line/>
དང༌། གྲུལ་བུམ་དང༌། འབྱུང་པོ་དང༌། གཅོད་བྱེད་ཀྱི་བུ་དང༌། བརྒྱ་བྱིན་དང༌། འཇིག་རྟེན་སྐྱོང་བ་དང༌། ཚངས་པ་དང༌། ནགས་ཚལ་གྱི་ལྷ་དང༌། བྱ་དང༌། རིག་སྔགས་འཆང་དང༌། འདོད་རྒུར་སྒྱུར་པའི་<line/>
གཟུགས་ཅན་གྱི་ལྷ་མོའི་ཚོགས་འདྲེས་པ་དང༌། དེ་བཞིན་གཤེགས་པའི་རྣམ་པར་འཕྲུལ་པས་འཛམ་བུའི་གླིང་ཤིན་ཏུ་རྒྱས་པར་གྱུར་པ་དང༌། འཇིག་རྟེན་གྱི་ཁམས་སྤྲུལ་པ་ཐམས་ཅད་མཐོང་<line/>
ནས་ཆེད་དུ་བསམ་སྟེ་དེ་བཞིན་གཤེགས་པ་ལ་ལྷའི་མེ་ཏོག་སྤྲིན་གྱི་ཆར་མངོན་པར་ཕབ་བོ། །ལྷའི་སྤོས་ཀྱི་སྦྱིན་གྱི་ཆར་ཡང་མངོན་པར་ཕབ་བོ། །ལྷའི་ཕྱེ་མའི་སྤྲིན་གྱི་ཆར་ཡང་མངོན་པར་ཕབ་<line/>
པོ༑ ༑ལྷའི་མེ་ཏོག་ཕྲེང་གི་སྤྲིན་གྱི་ཆར་ཡང་མངོན་པར་ཕབ་བོ། །ལྷའི་རིན་པོ་ཆེའི་སྤྲིན་གྱི་ཆར་ཡང་མངོན་པར་ཕབ་བོ། །ལྷའི་གདུགས་ཀྱི་སྤྲིན་གྱི་ཆར་ཡང་མངོན་པར་ཕབ་བོ། །ལྷའི་གོས་དང༌།<line/>
རྒྱལ་མཚན་དང༌། བ་དན་གྱི་སྤྲིན་གྱི་ཆར་ཡང་མངོན་པར་ཕབ་བོ། །ལྷའི་སིལ་སྙན་དང་ཕེག་རྡོབ་པའི་སྤྲིན་གྱི་ཆར་ཡང་མངོན་པར་ཕབ་བོ། །ལྷའི་གླུ་དང་གར་དུ་ལྡན་པས་མངོན་པར་གར་བྱེད་པའི་<line/>
</page>
<page index="78" id="218B">སྤྲིན་གྱི་ཆར་ཡང་མངོན་པར་ཕབ་སྟེ། དེ་བཞིན་གཤེགས་པའི་བསམ་གྱིས་མི་ཁྱབ་པའི་ཡུལ་གྱི་ཆོ་འཕྲུལ་ཆེན་པོའང་མངོན་སུམ་དུ་མཐོང་ལ། དེ་བཞིན་གཤེགས་པའི་ཚུལ་དམ་པའི་ཆོས་བརྟན་<line/>
པ་དང༌། ཤིན་ཏུ་རྒྱས་པ་ཆེན་པོའི་མདོའི་རྒྱལ་པོ་དང༌། དེ་བཞིན་གཤེགས་པའི་ཡོན་ཏན་གྱི་ཆེ་བ་ཉིད་རྟག་པ་དང༌། ཐེར་ཟུག་པ་དང༌། བརྟན་པ་དང༌། ཞི་བ་དང༌། ཤཱཀྱའི་རིགས་ཀྱི་རྒྱུད་རྣམ་པར་<line/>
དག་པ་དང༌། དེ་བཞིན་གཤེགས་པའི་བསྟན་པ་འབྲས་བུ་ཡོད་པའི་ཚིག་སྨོས་པ་ཐོས་ནས་མངོན་པར་རྩེ་ཞིང་རབ་ཏུ་དགའ་བའི་སེམས་བསྐྱེད་དེ་རང་རང་གི་བླ་གོས་ཀྱིས་དེ་བཞིན་གཤེགས་པའི་སྐུ་ལ་<line/>
གསོལ་ནས་ཁ་མཐུན་པར་ཚིགས་སུ་བཅད་པ་འདི་དག་སྨྲས་སོ། །དེ་བཞིན་གཤེགས་པ་རྟག་པའི་སྐུ། །རྟག་པའི་མཚན་རྣམས་ཕུན་སུམ་ཚོགས། །ཡོན་ཏན་མཐའ་ཡས་མཚོ་མངའ་བ། །སངས་རྒྱས་<line/>
ལ་ནི་མགོས་ཕྱག་འཚལ། །བཅོམ་ལྡན་ཁྱོད་ནི་གཟི་བརྗིད་རྟག །རྟག་པའི་མཚན་ནི་མཛེས་པ་པོ། །དཔའ་བོ་ཆེན་པོ་ལྷ་ཡི་ལྷ། །བསམ་གྱིས་མི་ཁྱབ་དཔེ་མ་མཆིས། །དཔའ་བོ་ཆེན་པོ་སྐུ་རྟག་པ། །ཏིང་<line/>
འཛིན་ཡོན་ཏན་རྒྱ་མཚོ་ཆེ། །ཆོས་སྤྲིན་ཆར་པ་ཆེན་པོ་ཡི། །སྤྲིན་གྱི་མདོ་ནི་སྟོན་པ་པོ། །ཞི་བའི་སྐུ་ལྡན་ཞི་གྱུར་པ། །ཞི་བའི་སྤྲིན་ནི་སྟོན་པ་པོ། །གཟི་བརྗིད་ཞི་ཞིང་དཔལ་ཡང་ཞི། །ཕུན་སུམ་ཚོགས་པ་ཞིང་<line/>
ལ་གནས། །གནས་རྟག་ཡེ་ཤེས་རྟག་པ་སྟེ། །ཞིང་རྟག་རྟག་པའི་རྣམ་པ་ལགས། །མི་རྟག་ཚོགས་ཀྱི་མུན་སེལ་པ། །མི་རྟག་ཕྱོགས་ནི་ཟད་པར་མཛད། །ཁྱོད་ནི་ལྡེམ་ངག་མཁས་པ་སྟེ། །སེམས་ཅན་<line/>
</page>
<page index="79" id="219A">༄༅། །ཀུན་ལ་ཐུགས་བརྩེ་ལྡན། །རྒྱལ་ཆེན་གསང་བ་མང་པོ་མངའ། །རྒྱལ་བ་ཟླ་བ་འོད་ཆེན་ལགས། །དེང་ནི་ལྷ་ཁྱོད་བཟང་བ་སྟེ། །མདོ་མཆོག་འདུ་སྟོན་སྟོན་པར་མཛད། །དེང་ནི་ལྷ་<line/>
ཁྱོད་མཛེས་གྱུར་ཏོ། །ལྷ་དང་འཇིག་རྟན་མཐུན་པར་མཛད། །འདྲེན་མཆོག་ལྷ་ཁྱོད་དེང་སྒྲོག་སྟེ། །མདོ་བསྒྲགས་མིང་བཅས་སྟོན་པར་མཛད། །རྒྱལ་པོའི་ཁབ་ནི་རི་དང་བཅས། །དེ་རིང་ཁྱོད་ཀྱིས་སྣང་<line/>
བར་མཛད། །དེ་རིང་གདན་མཆོག་མཛེས་གྱུར་ཏེ། །ནོར་བུ་རིན་ཆེན་བྱེ་མང་སྤྲས། །ཡོན་ཏན་མཐའ་ཡས་བརྒྱན་པ་ཡི། །ས་གཞི་ལྷ་ཡི་གོས་ཀྱིས་བཀབ། །བབ་ལ་ལྡོང་རོས་མུགས་མཚལ་གྱིས། །ལེགས་<line/>
བྲིས་འབྱེས་པར་བྱས་པ་ལ། །གསེར་དང་ནོར་བུ་བཻ་ཌཱུཪྻ། །ཤེལ་རྣམས་ཀྱིས་ནི་ཡོངས་སུ་སྤྲས། །བྱ་རྒོད་ཕུང་པོ་མཆོག་གྱུར་པ། །གངས་ཀྱི་རི་ཡི་རྩེ་བརྒྱ་དག །རབ་ཏུ་འབར་བས་མཛེས་པར་བྱས། །<line/>
དཔལ་དང་ལྡན་པའི་གྲོང་ཁྱེར་འདི། །ལྷ་ཡི་རིན་ཆེན་བླ་ཡི་ཚོགས། །དགྲ་ཁང་དག་ཀྱང་ལེགས་པར་བཅས། །ཁང་བཟང་གཞལ་མེད་ཁང་མང་གིས། །ཁོར་ཡུག་ནས་མཛེས་པར་གྱུར། །མཚོ་ཕྲན་དང་<line/>
བ་རྫིང་ཆེན་མཆོག །རྫིང་བུའི་ཆུས་ནི་ཡུལ་རྣམས་བརྒྱན། །བདེར་འཇུག་འབབ་སྟེགས་རྫིང་ཆེན་མང༌། །རྒྱལ་པོའི་ཁབ་ན་དེ་རིང་དུ། །ལྷ་ཡི་གྲོང་ཁྱེར་བཞིན་དུ་མཛེས། །རྔ་དང་དུང་དང་དྲིལ་བུ་དང༌།།<line/>
བི་ཝང་རྒྱུད་བཅས་མ་སྦྲེངས་པར། །སྒྲ་ཆེན་སྒྲོག་པར་འབྱུང་བ་འདི། །ངོ་མཚར་རྨད་དུ་བྱུང་བ་ལགས། །ལུས་བདེ་ཡིད་དང་འཐད་པ་ཡི། །སེར་བུ་ངད་ཀྱང་ལྡང་བར་གྱུར། །པར་སྣང་མཁའ་<line/>
</page>
<page index="80" id="219B">ལས་འབྲུག་སྒྲ་སྒྲོག །གློག་མང་ཐམས་ཅད་རྣམ་པར་འགྱུར། །རིན་ཆེན་གང་བའི་ཆུ་རྒྱུན་འབབ། །དེ་དག་ཚུལ་གྱི་ཆར་འབབ་ཅིང༌། །སེམས་ཅན་མི་གནོད་མཐུན་པར་བསིལ། །སྲོག་ཆགས་ཕྲ་མོ་སྡིག་<line/>
སྦྲུལ་སྦྲང༌། །དེ་རིང་རབ་དགའ་མགུ་ཞིང་རྩེ། །ལེ་བརྒན་རྩི་དང་ས་ལ་དང༌། །ཨ་ཏི་མུཀྟ་ཏི་ལ་ཀ། པུཎྚ་ག་དང་ཀེ་ཏ་དང༌། ཀུ་རུ་བ་ཀ་ཀེ་ས་ར། །དྲི་ཞིམ་པ་དང་ན་ག་དང༌། །ཨ་ག་རུ་དང་དོང་ཀ་ཡིས། །འོད་<line/>
མའི་ཚལ་ནི་དེ་རིང་དུ། །ཤིན་ཏུ་སྣང་ཞིང་མཆིས་པར་བགྱིས། །བ་ཀུ་ལ་དང་ཙམྦ་ཀ །ཐང་ཤིང་པྲི་ཡང་ཀུ་ཡི་ཤིང༌། །གསེར་ཕྲོམ་དང་ནི་ཉོ་ཏི་དང༌། །སྒྲོན་ཤིང་དང་ནི་ཡོངས་འདུ་དང༌། །ཤིང་ལྗོན་<line/>
ཚོགས་ཀྱིས་འོད་མའི་ཚལ། །དེ་རིང་སྣང་ཞིང་མཆིས་པར་བགྱིས། །ཨ་མྲ་ཏ་ལ་ཀ་བིད་ཐ། །པ་ན་ས་དང་ཙནྡན་དམར། །བ་མངལ་ཤིང་ནི་དྲི་ཞིམ་གྱིས། །འོད་མའི་ཚལ་ནི་དེང་སྣང་བགྱིས། །སྲ་རྩི་<line/>
ཤིང་མཆོག་པ་རངྒ། །ཨད་ཙུ་ཀ་དང་ཀེ་ས་རི། །མྱ་ངན་འཚང་དང་ཙམྤ་ཀ །དམར་སེར་གྱིས་ནི་འོད་མའི་ཚལ། །དེ་རིང་འབར་ཞིང་མཆིས་པར་བགྱིས། །རྒྱ་ཤུག་ཛམྦུ་ཀམྤ་རི། །སྐྱུ་རུ་བེལ་<line/>
ལ་སེའུ་ཤིང་ནགས། །ཏེ་ན་དུ་ཀ་དང་བ་ཀ་ས། །མངར་ཞིང་ཞིམ་པའི་ཤིང་ལྗོན་དང༌། །འབྲ་ཀོའི་ཤིང་མང་རྒུན་ཤིང་ཚོགས། །བལ་བུ་དང་ནི་ས་བརྟོལ་མང༌། །མ་ན་ཀ་ར་དོང་ཀ་དང༌། །ཤིང་ལྗོན་<line/>
ཚོགས་ཀྱིས་འོད་མའི་ཚལ། །དེ་རིང་སྣང་ཞིང་མཆིས་པར་བགྱིས། །ཨ་ག་རུ་ཡི་ཤིང་དག་དང༌། །ཏ་མ་ལ་འདབ་རབ་མཛེས་དང༌། །གུར་གུམ་དང་ནི་ཕུར་མོ་དང༌། །ས་བོན་ཚོགས་ནི་མང་པོ་<line/>
</page>
<page index="81" id="220A">༄༅། །དང༌། །གོར་ཤི་ཤ་དང་ཙེནྡན་དམར། །ལྷ་རི་ཙནྡན་དུ་མ་དང༌། །ཤིང་ལྗོན་ཚོགས་ཀྱིས་འོད་མའི་ཚལ། །དེ་རིང་སྣང་ཞིང་མཆིས་པར་བགྱིས། །སྐྱེད་མོས་ཚལ་དང་<line/>
ནགས་ཚལ་དང༌། །རྫིང་བུ་མཚོ་མང་དག་ན་ཡང༌། །དུས་ཚིགས་ཀུན་གྱི་ཨཏྤལ་ཚོགས། །མེ་ཏོག་རྒྱས་པས་འོད་མའི་ཚལ། །དེ་རིང་སྣང་ཞིང་མཆིས་པར་བགྱིས། །རིན་ཆེན་ཀུན་གྱི་ཤིང་ལྗོན་<line/>
དང༌། །རིན་ཆེན་འཁྲི་ཞིང་ཡོངས་སུ་འཁྲི། །རིན་ཆེན་ཀུན་གྱི་ཨུཏྤལ་གྱི། །མེ་ཏོག་ཚོགས་རྣམས་དེ་རིང་མཛེས། །སངས་རྒྱས་མཐུས་ནི་དེ་རིང་དུ། །འདི་ལྟར་ཉི་ཟླའི་དཀྱིལ་འཁོར་དག། འཇིག་<line/>
རྟེན་ཁམས་ནི་མང་པོར་ཡང༌། །དཀོན་པའི་ལས་མང་བགྱིས་པ་གདའ། །འཇིག་རྟེན་ཁམས་ནི་མང་པོ་དག །མེ་ལོང་གི་ནི་དཀྱིལ་འཁོར་ལྟར། །སེམས་ཅན་བྱེ་བ་མང་པོ་ཡི། །འདི་ན་མཆིས་<line/>
བཞིན་གསལ་བར་མཐོང༌། །ངང་པ་ཁྲུང་ཁྲུང་ངུར་བར་བཅས། །ཤང་ཤང་ཏེའུ་ནི་མང་པོ་དང༌། །ཀ་རནྟ་བ་རྨ་བྱ་དང༌། །དེ་བཞིན་ཁུ་བྱུག་ཀུན་ལ། །བུང་བ་མཐའ་ཡས་བུང་བུང་སྒྲོག །རྒྱལ་<line/>
པོའི་ཁབ་ཏུ་དེ་རིང་ནི། །བྱ་རྣམས་རྣམ་པ་དུ་མ་དག །སྐད་སྙན་འབྱིན་ཅིང་སྒྲོག་པར་བགྱིད། །ནག་པ་དང་ནི་ལྗང་ཁུའི་མདོག །མདོག་སྡུག་དང་ནི་སྔོ་བ་དང༌། །པདྨ་དཀར་པོའི་མདོག་ཅན་གྱི། །<line/>
ངང་མཆོག་གླང་ཆེན་སེངྒེ་རྣམས། །སེངྒེའི་སྒྲ་ནི་སྒྲོག་བགྱིད་ཅིང༌། །རྒྱལ་པོའི་ཁབ་ནི་དེ་རིང་མཛེས། །འཛམ་གླིང་ཡུལ་འཁོར་བཅས་པ་དང༌། །ལུང་བར་བཅས་དང་ཚོང་རྡལ་བཅས། །འབྱོར་རྒྱས་<line/>
</page>
<page index="82" id="220B">དག་ལ་སེམས་ཅན་རྣམས། །ལྷ་ཡི་བདེ་བའི་ལོངས་སྤྱོད་སྤྱད། །སེམས་དགའ་མོས་ཤིང་རབ་ཚིམ་ནས། །སེམས་ཅན་རྣམ་པ་དུ་མ་ཡིས། །ལས་དྲག་མང་པོའི་སྡིག་སྤངས་ནས། །ཡིད་བདེ་རབ་ཏུ་དུལ་བར་<line/>
གྱུར༑ ༑དེ་རིང་ཁྱོད་ཀྱི་ཞབས་དྲུང་ལྷགས། །ཕྱག་འཚལ་ནས་ནི་དེ་རིང་དུ། །རྣམ་པ་མང་པོའི་ཚུལ་གྱིས་འཇུག །ཉེ་གནས་ཆོག་མཆོག་ལ་བཟོད། །སེམས་ཅན་ལྷ་མང་བྱེ་བ་རྣམས། །དམ་པའི་ཆོས་ཀྱི་<line/>
ཚིག་ཀྱང་སྲུང༌། །དམ་པའི་ཆོས་མཆོག་རབ་ཀྱི་ཚུལ། །ངང་ཚུལ་བཟང་བས་ཉན་པར་བགྱིད། །ཤིན་ཏུ་མི་ཟད་བདུད་ཀྱི་འཁོར། །དེ་རིང་རབ་ཏུ་གཡོས་པར་གྱུར། །དམྱལ་བའི་ཚོང་འདུས་ཕྱེ་ནས་ཀྱང༌། །དེ་<line/>
རིང་ཁྱོད་ཀྱི་ཞབས་དྲུང་ལྷགས། །གཞན་ཡང་ལྷ་མང་བྱེ་བའི་ཚོགས། །གླུ་གར་རྣམ་པ་སྣ་ཚོགས་བགྱིད། །དེ་བཞིན་དུད་འགྲོར་སྐྱེས་པ་ཡི། །སེམས་ཅན་རྣམས་ནི་ཕན་ཚུན་དུ། །མང་དུ་དགྲ་བགྱིད་<line/>
ཆགས་པའི་ཚུལ། །འཁོར་བའི་ཚུལ་སྤོངས་ཆོས་ཀྱང་ཉན། །དམྱལ་བ་ཡི་ནི་སེམས་ཅན་རྣམས། །སྡུག་བསྔལ་མང་པོ་མྱོང་བ་ཡང༌། །དེ་རིང་མེ་ཞི་ཤས་ཆེར་བསིལ། །ཟས་སྐོམ་དག་གིས་རབ་ཚིམ་<line/>
ནས༑ ༑དེ་རིང་བདེ་བར་གཉིད་ཀྱིས་ལོག །དེ་རིང་ལྷ་དང་མི་རྣམས་ཀྱིས། །དེ་འདྲའི་ལས་རྣམས་ཐོས་པ་དང༌། །སེམས་ཅན་རྣམས་ཀྱིས་དམ་ཆོས་ཚུལ། །སྒྲ་བསྒྲགས་ལ་ནི་མངོན་མཆོད་ཅིང༌། །འཇུག་པ་<line/>
འདི་ནི་ངོ་མཚར་རྨད། །བཅོམ་ལྡན་འདས་ཀྱིས་ཚིག་གཅིག་གསུངས་ན་ནི། །ཇི་ལྟར་བློ་དགའ་བཞིན་དུ་སྣ་ཚོགས་རྟོགས། །ཁྱེད་ནི་སེམས་ཅན་ཀུན་གྱིས་བདེ་མྱོང་བའི། །ཡངས་ཤིང་རྣམ་དག་ཆོས་<line/>
</page>
<page index="83" id="221A">༄༅། །ནི་སྟོན་པ་མཛད། །སེམས་ཅན་ཐམས་ཅད་ཡིད་བདེ་རབ་དུལ་ཞིང༌། །སེམས་ཀྱང་རབ་དགའ་མཉམ་པར་བྱམས་པར་སེམས། །གཅིག་ལ་གཅིག་ནི་ནོངས་པ་བཤགས་ནས་<line/>
ཀྱང༌། །མ་དང་བུ་བཞིན་ཆོས་ནི་ཉན་པར་བགྱིད། །སེམས་ཅན་ཀུན་ཀྱང་བདག་ཉིད་གཙོར་བགྱིས་ནས། །དེ་རིང་བདག་གི་རང་བཞིན་བསམ་དགོངས་སྙམ། །བདག་ལ་ཐུགས་བརྩེས་བདག་གི་སྟན་<line/>
བཞུགས་ནས། །མི་མཆོག་དུལ་བའི་ཁ་སྒྱུར་ཆོས་སྟོན་སྙམ། །དེ་རིང་ལྷ་ཁྱོད་གདན་གཅིག་སྟེང་བཞུགས་ནས། །དམ་ཆོས་སྤྲིན་གྱི་མདོ་མཆོག་བསྟན་པར་མཛད། །དེ་རིང་ཆོས་ཚོགས་མང་ལ་བྱིན་<line/>
གྱིས་རློབས། །སྐུ་ཡང་མང་ཞིང་གཟུགས་མང་བའི། །དེ་བཞིན་གཤེགས་པ་ཆོས་ཀྱི་སྐུ། །སྟན་རྣམས་ཀུན་ལ་བཞུགས་ནས་ཀྱང༌། །ཁྱོད་ནི་ཆོས་འདི་སྟོན་པར་མཛད། །ལྷ་ཡི་ལྷ་ལ་བདག་དང་<line/>
ནས༑ ༑བདག་ཅག་དེ་རིང་སྐྱབས་སུ་མཆི། །མཁང་པར་གནས་པའི་ལྷ་ཀུན་ནི། །ཀྱེ་མ་མི་རྟག་མི་བརྟན་ནོ། །སྐྱབས་མི་མཆིས་ཤིང་མགོན་མ་མཆིས། །བསོད་ནམས་ཆུང་ཞིང་སྡིག་པར་བཅས། །ཀླུ་<line/>
རྣམས་རྒྱ་མཚོར་འདུ་བ་ལྟར། །ལྷ་རྣམས་ཐམས་ཅད་ཁྱོད་ལ་བརྟེན། །སྐྱབས་མེད་རྣམས་ཀྱི་སྐྱབས་ལགས་ཏེ། །དེ་བས་ཐུབ་ཆེན་རྟག་པ་ལགས། །མགོན་མེད་རྣམས་ཀྱི་མགོན་ཡང་ཁྱོད། །གཉེན་<line/>
མེད་རྣམས་ལ་རབ་གཉེན་པ། །བརྟན་པའི་གནས་ན་བཞུགས་པ་སྟེ། །དེ་བས་མི་གཡོ་བརྟན་པ་ལགས། །ཀུན་གྱི་རྟེན་ཆེན་གྱུར་པ་སྟེ། །སྨན་པ་ཐེར་ཟུག་བདག་ཉིད་ཆེ། །ནད་ཀྱིས་ཐེབས་པའི་སེམས་<line/>
</page>
<page index="84" id="221B">ཅན་རྣམས། །ལེགས་སྤྱོད་ཆེ་བའི་བདག་ཉིད་ཅན། །བཅོམ་ལྡན་ལྷ་ཁྱོད་བསམ་མི་ཁྱབ། །དེ་བཞིན་གཤེགས་པ་ཐབས་ཀྱི་སྐུ། །ལྷ་ཡི་ལྷ་སྟེ་ལྷ་ཆེན་པོ། །འཇིག་རྟེན་ཀུན་དང་མཐུན་པར་འཇུག། དཔའ་བོ་ཆེན་<line/>
པོ་གསང་བའི་གསང༌། །གསང་བའི་ཆོས་ནི་རབ་སྟོན་པ། །ཏིང་འཛིན་གཟུངས་ཀྱི་རྒྱལ་པོ་སྟེ། །དེ་བཞིན་གཤེགས་པ་དེད་དཔོན་ལགས། །བྱང་ཆུབ་སེམས་དཔའ་གཟི་ཆེན་གྱིས། །མཚུངས་མེད་དཔག་གིས་མི་<line/>
ལང་བ༑ ༑རྟག་པའི་ཟླ་བ་ཡོངས་སུ་བསྐོར། །དཔེ་མེད་བསྐལ་པ་བྱེ་མང་མཛེས། །ཁྱོད་ཀྱི་ཡོན་ཏན་བགྲང་ལས་འདས། །རིན་ཆེན་འབྱུང་གནས་དེ་བཞིན་གཤེགས། །དཔལ་ཆེན་གཟི་བརྗིད་རྟག་པ་སྟེ། །བསམ་<line/>
ཡས་སྟོབས་ཀྱི་རྒྱ་མཚོ་ལགས། །སེམས་ཅན་ཀུན་ཕན་བསམ་མི་ཁྱབ། །ཀུན་ལ་བྱམས་ཤིང་ཐུགས་བརྩེ་བ། །ཐུབ་སྲས་སྒྲ་གཅན་ཟིན་བཞིན་དུ། །སེམས་ཅན་ཀུན་སྙོམས་བྱམས་པར་དགོངས། །དེ་རིང་<line/>
མཉམ་གྱུར་མཉམ་པར་གཟིགས། །མཐུ་ཆེ་སྟོབས་ཀྱང་ཆེ་བ་ལགས། །མི་ཤེས་སྲིད་པའི་མཚོ་ཆེན་ལས། །དེང་ཁྱོད་བདག་ནི་བསྒྲལ་དུ་གསོལ། །བདག་ཅག་ཀུན་གྱིས་བཟོད་པ་གསོལ། །དེ་བཞིན་གཤེགས་<line/>
པས་བཟོད་པར་མཛོད། །དམ་ཆོས་འདུ་སྟོན་ཐོས་ནས་ནི། །དེ་བཞིན་གཤེགས་པའི་ཆེ་བརྟོགས། །མ་འཚལ་བ་ནི་ཀྱེ་རེ་མཚར། །བདག་གིས་ཡུན་རིང་མི་སྙན་བགྱིས། །དེ་བཞིན་གཤེགས་རྟག་མ་འཚལ་བའི།།<line/>
སེམས་ཅན་རྣམས་ནི་ངན་འགྲོར་མཆི། །མ་འཚལ་བ་ནི་ཀྱེ་རེ་མཚར། །བདག་གིས་ཡུན་རིང་འཁོར་བ་བགྱིས། །ཡོངས་སུ་མྱ་ངན་འདའ་སྙམ་མཛད། །སེམས་ཅན་མར་མེའི་ནང་དག་ཏུ། །ཕྱེ་མ་ལེབ་ནི་མཆོང་<line/>
</page>
<page index="85" id="222A">༄༅། །པ་བཞིན། །བཅོམ་ལྡན་འདས་ཆོས་དེ་བཞིན་དུ། །ཡོངས་སུ་མྱ་ངན་འདའ་འགྱུར་སྙམ། །དེ་ལྟར་སེམས་པར་བགྱིད་པ་ཡི། །ལྷར་བཅས་འཇིག་རྟེན་འཁོར་བར་འགྱུར། །དེང་<line/>
བདག་ཡང་དག་མཚན་མཐོང་བ། །ཀྱེ་མ་རྙེད་ཆེན་ལེགས་པར་རྙེད། །ཁྱོད་ཀྱི་ཞབས་མཆོག་གཟི་བརྗིད་ཀྱིས། །དམ་ཆོས་ཚིག་སྨོས་རྒྱ་མཚོ་ཐོས། །སྨོན་ལམ་བཏབ་ཅིང་བསྒྲུབས་པ་དེས། །དེ་རིང་བདག་<line/>
གིས་བདུད་རྩི་འཚལ། །བགྱི་བ་ཆེན་པོའི་སོ་སོའི་ལས། །དེ་རིང་བདག་གིས་བསྟོན་པར་བགྱིས། །བདག་གི་དེ་རིང་ནད་ཞི་ཞིང༌། །ནད་མེད་གནོད་པ་མ་མཆིས་ལ། །དེ་རིང་བདག་གིས་གདུངས་པ་བསྲབས།།<line/>
མཆོག་ཏུ་ཡང་ནི་བདེ་བར་འགྱུར། །འཇིག་རྟེན་ཀུན་ལ་ཐུགས་བརྩེ་བ། །བཅོམ་ལྡན་སངས་རྒྱས་བཤད་དུ་གསོལ། །སེམས་ཅན་ཀུན་གྱི་བདེ་བསྒྲུབས་པ། །སངས་རྒྱས་བཅོམ་ལྡན་འདས་པ་ཡིས།།<line/>
ནད་རྣམས་མ་ལུས་མཛད་པར་གསོལ། །དམ་ཆོས་བརྟན་པའི་ཚུལ་གྱི་གཏེར། །སེམས་ཅན་དབུལ་པོ་རྣམས་ཀྱི་ནི། །མི་ཟད་པ་ཡི་བདུད་རྩི་གཏེར། །བཅོམ་ལྡན་སངས་རྒྱས་བཤད་དུ་གསོལ། །<line/>
རྣམ་པར་སྦྱོང་བའི་ཆོ་ག་ཡི། །ལས་ཀྱི་ཚིག་ནི་སྨོས་པ་རྣམས། །བཅོམ་ལྡན་སངས་རྒྱས་རྒྱས་པར་མཛོད། །རྟག་ཅིང་བརྟན་པའི་འདུ་སྟོན་ལ། །སེམས་ཅན་མང་པོ་དགོད་པར་གསོལ། །སྤྲིན་<line/>
ཆེན་པོའི་མདོ་ལས། །ལྷ་ཐམས་ཅད་འདུས་པ་ཞེས་བྱ་སྟེ་ཕུང་པོ་དང་པོའི་ལེའུ་རྫོགས་སོ།། །།འཕགས་པའི་སྤྲིན་ཆེན་པོའི་མདོ། བམ་པོ་བཞི་པ། དེ་ནས་བཅོམ་ལྡན་འདས་<line/>
</page>
<page index="86" id="222B">པ་བྱང་ཆུབ་སེམས་དཔའ་སེམས་དཔའ་ཆེན་པོ་སྤྲིན་ཆེན་སྙིང་པོས་འདི་སྐད་ཅེས་གསོལ་ཏོ། །དམ་པའི་ཆོས་བསྟན་པ་སྤྲིན་ཆེན་པོའི་མདོའི་ཚིག་སྨོས་པ་བཅོམ་ལྡན་འདས་དེ་བཞིན་གཤེགས་<line/>
པས་གསུངས་པ་ནི། ཨ་ལ་ལ་ངོ་མཚར་སྨད་དུ་བྱུང་བ་ལགས་སོ། །བཅོམ་ལྡན་འདས། ཨ་ལ་ལ་སྤྲིན་ཆེན་པོའི་མདོའི་ཡུལ་བསམ་གྱིས་མི་ཁྱབ་སྟེ། ཆོ་འཕྲུལ་ཆེན་པོའི་རྣམ་པར་འཕྲུལ་<line/>
པ་སེམས་ཅན་ཐམས་ཅད་ཀྱི་མངོན་སུམ་དུ་གྱུར་པ་ལགས་སོ། །སྤྲིན་ཆེན་པོའི་མདོ་བཤད་པ་ན་སྤྲིན་ཆེན་པོའི་ཚོགས་ཀྱིས་རིན་པོ་ཆེ་ཐམས་ཅད་དང༌། བཅུད་ཐམས་ཅད་ཀྱིས་རྒྱས་པའི་ཆར་<line/>
གྱི་རྒྱུན་གྱི་ཚོགས་བདུད་རྩིའི་སྒྲ་ལས་བྱུང་བ་རྣམས་ཀྱིས་བདུད་རྩིའི་ཆར་ཆེན་པོ་རབ་ཏུ་ཕབ་བོ། །ཨ་ལ་ལ་དེ་བཞིན་གཤེགས་པ་ནི། བསམ་གྱིས་མི་ཁྱབ་སྟེ། ཡུལ་བསམ་གྱིས་མི་ཁྱབ་པའི་<line/>
མདོ་ཤིན་ཏུ་ལེགས་པར་གསུངས་སོ། །ཨ་ལ་ལ་སེམས་ཅན་ཐམས་ཅད་ནི། བསོད་ནམས་བགྱིས་པ་ལགས་སོ། །ཨ་ལ་ལ་བསོད་ནམས་ཀྱི་རྣམ་པར་སྨིན་པ་ནི། བསམ་གྱིས་མི་ཁྱབ་སྟེ།<line/>
སེམས་ཅན་རྣམས་ལྷའི་བདེ་བའི་ལོངས་སྤྱོད་དང༌། ཡོངས་སུ་སྤྱད་པ་ལ་ཡོངས་སུ་སྤྱོད་དོ། །དེ་རིང་སེམས་ཅན་ཐམས་ཅད་ལྷ་རྣམས་དང་ལྷན་ཅིག་ཏུ་རྩེ་བར་གྱུར་ཏོ། །སྤྲིན་ཆེན་པོའི་མདོའི་གཏེར་<line/>
སེམས་ཅན་ཐམས་ཅད་ཀྱི་ལོངས་སྤྱོད་མི་ཟད་པའི་གཏེར་དུ་གྱུར་པ་བཅོམ་ལྡན་འདས་ཀྱིས་བཤད་དུ་གསོལ། །དེ་བཞིན་གཤེགས་པའི་ཡོན་ཏན་གྱི་ཆེ་བ་ཉིད་རྟག་པ་དང༌། ཐེར་ཟུག་པ་དང༌། བརྟན་<line/>
</page>
<page index="87" id="223A">༄༅། །པ་དང༌། ཞི་བ་དང༌། མཚན་ཉིད་མ་མཆིས་པའི་ཆར་བཅོམ་ལྡན་འདས་ཀྱིས་དེ་རིང་དབབ་ཏུ་གསོལ། སྤྲིན་ཆེན་པོའི་མདོ་ལས་ཏིང་ངེ་འཛིན་དང༌། གཟུངས་ཀྱི་ཆུས་རྒྱས་<line/>
པའི་ཆོས་ཀྱི་སྤྲིན་གྱི་ཚོགས་ཀྱི་འབྲུག་སྒྲ་འཁོར་བའི་ཉོན་མོངས་པའི་ཚོགས་ཀྱི་ནམ་མཁའི་དཀྱིལ་དུ་སྒྲོག་ཅིང་དེ་བཞིན་གཤེགས་པའི་རྟག་པའི་སྒྲའི་ཚིག་རྣམས་འབེབས་ཏེ། འུར་འུར་<line/>
ཆེམ་ཆེམ་ཞིང་མཆིས་ལ། དམ་པའི་ཆོས་ནུབ་པར་མི་འགྱུར་ཞིང་ཡོངས་སུ་མྱ་ངན་ལས་འདའ་བར་མི་འགྱུར་བ་དེ་བཞིན་གཤེགས་པའི་ལྡེམ་པོ་ངག་གི་གློག་སྟོན་ཏེ། རྟག་པའི་སྒྲའི་བཅུད་<line/>
བསིལ་བའི་དེ་ཁོ་ན་དྲག་ཅིང་མི་ཟད་པའི་རྒྱུན་གྱི་ཆར་གྱི་ཚོགས་ཀྱིས་ཉོན་མོངས་པའི་སྦུབས་ཀྱི་ལམ་རབ་ཏུ་སེལ་བའི་དམ་པའི་ཆོས་ཀྱི་ཆར་ཆེན་པོ་རབ་ཏུ་དབབ་ཏུ་གསོལ། སེམས་ཅན་<line/>
ཐམས་ཅད་མངོན་སུམ་དུ་དེ་བཞིན་གཤེགས་པའི་རྟག་པ་དང༌། ཐེར་ཟུག་པ་དང༌། བརྟན་པ་དང༌། ཞི་བའི་སྒྲའི་ཚིག་གི་བཅུད་ཀྱི་རོ་མངར་བ་བཞིན་རོ་ཤིན་ཏུ་བདའ་བ་ཐམས་ཅད་དང་ལྡན་<line/>
པའི་ཆོས་ལ་སྤྱོད་པར་མཛད་དུ་གསོལ། །སྔར་གསུངས་པའི་ཚིག་སྨོས་པ་རྣམ་པར་སྦྱོར་བར་བགྱིད་པ་བཅོམ་ལྡན་འདས་ཀྱིས་བཤད་དུ་གསོལ། བཅོམ་ལྡན་འདས་ཀྱིས་བཀའ་སྩལ་པ།<line/>
སྤྲིན་ཆེན་སྙིང་པོ། ལེགས་སོ་ལེགས་སོ། །འདི་ལྟ་བུའི་སྤྲིན་ཆེན་པོ་མངར་བ་བཞི་རོ་ཐམས་ཅད་དང་འདྲེས་པའི་ཆར་རྟག་ཏུ་འབེབས་པར་འདོད་པས་ནི། སྤྲིན་ཆེན་པོ་རྡོ་རྗེའི་མདོ་གཟུང་བར་<line/>
</page>
<page index="88" id="223B">བྱའོ༑ ༑གཞན་དག་ལ་ཡང་རྒྱ་ཆེར་བཤད་པར་བྱའོ། །ཤིན་ཏུ་དགའ་བའང་བསྐྱེད་པར་བྱའོ། །དེ་ལ་མངོན་པར་བརྩོན་པར་ཡང་བྱའོ། །སྤྲིན་ཆེན་སྙིང་པོ། སྤྲིན་ཆེན་པོའི་མདོ་ལས་རྣམ་པར་ཐར་བ་བསམ་<line/>
གྱིས་མི་ཁྱབ་པ་ལ་གནས་པ། རིན་པོ་ཆེའི་མཛོད་ཀྱི་འབྱུང་གནས། ཆོས་ཀྱི་རྣམ་པར་འཕྲུལ་བའི་རྒྱལ་པོ་ཞེས་བྱ་བའི་ཏིང་ངེ་འཛིན་གྱི་སྒོ་བཞི་བརྒྱ་རྒྱས་པར་ཉོན་ཅིག །སྤྲིན་ཆེན་སྙིང་པོ། སྤྲིན་ཆེན་<line/>
པོའི་མདོ་ལས་ཟབ་མོ་བརྟན་པའི་ཆུའི་རྒྱ་མཚོའི་དུས་ཚོད་ཅེས་བྱ་བའི་ཏིང་ངེ་འཛིན་ཡོད་དོ། །ཏིང་ངེ་འཛིན་དེ་དང་ལྡན་པའི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ནི། ཏིང་ངེ་འཛིན་གྱི་རྒྱ་<line/>
མཚོར་ཡང་འགྱུར་རོ། །ཏིང་ངེ་འཛིན་ཡང་དག་པར་གསོག་པར་ཡང་འགྱུར་རོ། །ཐོས་པའི་རྒྱ་མཚོར་ཡང་འགྱུར་རོ། །ཐོས་པ་ཡང་དག་པར་གསོག་པར་ཡང་འགྱུར་རོ། །བླ་ན་མེད་པ་ཡང་དག་པར་<line/>
རྫོགས་པའི་བྱང་ཆུབ་ལ་སོམ་ཉི་མི་ཟ་ཞིང་ཡིད་གཉིས་མེད་པའི་ཐེ་ཚོམ་ལ་བར་མི་འགྱུར་རོ། །མི་ཁོམ་པ་རྣམས་སུ་སྐྱེ་བར་ཡང་མི་འགྱུར་རོ། །ཚེ་རབས་དྲན་པར་ཡང་འགྱུར་རོ། །འཁོར་བའི་ལས་<line/>
ཀྱི་ཞིང་གི་རྒྱ་མཚོ་ལ་སྲེད་པར་ཡང་འགྱུར་རོ། །ཚེ་རབས་ཐམས་ཅད་དུ་ཐ་མ་རྨི་ལམ་ལ་ཡང་སངས་རྒྱས་མཐོང་བ་དང་འབྲལ་བར་ཡང་མི་འགྱུར་རོ། །དེ་དག་གི་དགེ་བའི་ཆོས་རྣམས་ལ་བར་ཆད་བྱ་བའི་<line/>
ཕྱིར་བདུད་སྡིག་ཅན་གླགས་ལྟ་བ་དང་སྐབས་ཚོལ་བས་གླགས་རྙེད་པར་ཡང་མི་འགྱུར་རོ། །ང་རྒྱལ་ཆོམ་པར་ཡང་འགྱུར་རོ། །གཟུངས་ཐོབ་པར་ཡང་འགྱུར་རོ། །དེ་བཞིན་གཤེགས་པའི་ལྡེམ་པོ་དག་<line/>
</page>
<page index="89" id="224A">༄༅། །དཔྱོད་པ་ལ་མཁས་པར་ཡང་འགྱུར་རོ། །ཆོས་ཐམས་ཅད་ཀྱི་གསང་བའི་སྒོར་འཇུག་པར་ཡང་འགྱུར་རོ། །དེ་བཞིན་གཤེགས་པའི་གཏེར་ཡང་དག་པར་སྟོན་པར་ཡང་<line/>
འགྱུར་རོ། །དེ་བཞིན་གཤེགས་པའི་ཚུལ་ལ་འཇུག་པར་ཡང་འགྱུར་རོ། །དེ་བཞིན་གཤེགས་པའི་རྒྱ་མཚོའི་ཆུ་སྲིན་དུའང་འགྱུར་རོ། །དེ་བཞིན་གཤེགས་པའི་གཞུང་ལུགས་ཀྱི་ནང་དུ་<line/>
ཆུད་པར་ཡང་འགྱུར་རོ། །དེ་བཞིན་གཤེགས་པའི་སྒྱུ་འཕྲུལ་གསང་བའི་སྲུང་མར་ཡང་འགྱུར་རོ། །དེ་བཞིན་གཤེགས་པའི་གསུང་བརྗོད་པར་ཡང་འགྱུར་རོ། །དེ་བཞིན་གཤེགས་<line/>
པའི་དམིགས་པ་ལ་རྣལ་འབྱོར་པར་ཡང་འགྱུར་རོ། །དེ་བཞིན་གཤེགས་པའི་ཉི་མའི་འོད་ཟེར་དུའང་འགྱུར་རོ། །དེ་བཞིན་གཤེགས་པའི་ཟླ་བའི་དཀྱིལ་འཁོར་གྱི་གཟིར་ཡང་འགྱུར་<line/>
རོ༑ ༑དེ་བཞིན་གཤེགས་པའི་ཏོག་གི་རྩེ་མོའི་མཆོག་ཏུའང་འགྱུར་རོ། །དེ་བཞིན་གཤེགས་པའི་མཚམས་འཛིན་པར་ཡང་འགྱུར་རོ། །དེ་བཞིན་གཤེགས་པའི་འཕྲིན་ལས་ལ་རྩོམ་པར་<line/>
ཡང་འགྱུར་རོ། །དེ་བཞིན་གཤེགས་པའི་རྩལ་གྱི་ཤུགས་སུའང་འགྱུར་རོ། །དེ་བཞིན་གཤེགས་པའི་མུ་སྟེགས་ལ་ངེས་པའི་པདྨ་དཀར་པོར་ཡང་འགྱུར་རོ། །དེ་བཞིན་གཤེགས་པའི་<line/>
དགྱེས་པ་ལ་དགའ་བར་ཡང་འགྱུར་རོ། །དེ་བཞིན་གཤེགས་པའི་མཛོད་ཀྱི་དཀོར་བར་ཡང་འགྱུར་རོ། །དེ་བཞིན་གཤེགས་པ་ལ་རྟག་པ་ཉིད་དུ་མཐོང་བར་ཡང་འགྱུར་རོ། །དེ་བཞིན་<line/>
</page>
<page index="90" id="224B">གཤེགས་པའི་རྟག་པ་དང༌། ཐེར་ཟུག་པ་ཉིད་ཤིན་ཏུ་གསལ་བར་མཐོང་ནས་བདག་ཉིད་བསྔགས་པ་བརྗོད་པའི་རྒྱལ་པོར་ཡང་འགྱུར་རོ། །དེ་བཞིན་གཤེགས་པ་ནི། ཐེར་ཟུག་པའི་སྐུ་ཡིན་ནོ། །ཞེས་<line/>
ཐེར་ཟུག་ཏུ་སྨྲ་བར་ཡང་འགྱུར་རོ། །དེ་བཞིན་གཤེགས་པའི་ཞི་བའི་རང་བཞིན་ལ་མངོན་པར་དགའ་བའི་ལྟ་བ་ཕུན་སུམ་ཚོགས་པར་ཡང་འགྱུར་རོ། །དེ་བཞིན་གཤེགས་པའི་རྟག་པ་དང༌། ཐེར་ཟུག་<line/>
པ་དང༌། བརྟན་པ་དང༌། ཞི་བའོ། །ཞེས་རྣམ་པ་ཐམས་ཅད་དུ་ལྟ་བའི་རྒྱ་མཚོ་ཐམས་ཅད་དུའང་འགྱུར་རོ། །དེ་བཞིན་གཤེགས་པའི་སྐུ་ནི། ཆོས་ཀྱི་སྐུ་ཡིན་ནོ། །ཞེས་དེ་ཁོ་ན་མཐོང་བར་ཡང་འགྱུར་<line/>
རོ༑ ༑དེ་བཞིན་གཤེགས་པའི་རྡོ་རྗེའི་སྐུ་ནི། མི་ཕྱེད་པའི་སྐུ་ཡིན་ནོ། །ཞེས་ཡང་དག་པ་མཐོང་བར་ཡང་འགྱུར་རོ། །དེ་བཞིན་གཤེགས་པའི་སྐུ་ནི། རུས་པ་མ་ཡིན་ཞིང་ཤམ་ཡིན་ལ་ཁྲག་མ་ཡིན་ཏེ།<line/>
རྒྱུས་པ་མ་ཡིན་ནོ། །ཞེས་སྟོང་པ་ཉིད་དུ་སྨྲ་བར་ཡང་འགྱུར་རོ། །དེ་བཞིན་གཤེགས་པའི་ཆོས་བསྟན་པ་ནི། འབྲས་བུ་ཡོད་པ་ཡིན་ནོ། །ཞེས་འབྲས་བུ་ཡོད་པར་སྨྲ་བར་ཡང་འགྱུར་རོ། །དེ་བཞིན་<line/>
གཤེགས་པའི་ཆོས་བསྟན་པ་ལ་ནི། འབྲས་བུ་མེད་པར་ཡང་འགྱུར་བ་མེད་དོ། །ཞེས་མེད་པར་སྨྲ་བར་ཡང་འགྱུར་རོ། །དེ་བཞིན་གཤེགས་པ་ལ་ནི། གཏན་དུ་ཡོངས་སུ་མྱ་ངན་ལས་འདས་པར་འགྱུར་<line/>
བ་མེད་དོ། །ཞེས་གསལ་བར་སྨྲ་བར་ཡང་འགྱུར་རོ། །དེ་བཞིན་གཤེགས་པའི་རྗེས་སུ་རབ་ཏུ་བྱུང་བའི་སེམས་ཅན་རྣམས་ལ་ནི། ཚུལ་ཁྲིམས་ཉམས་པ་མེད་དོ། །ཞེས་ཚུལ་ཁྲིམས་ཀྱི་བསྔགས་པ་<line/>
</page>
<page index="91" id="225A">༄༅། །བརྗོད་པར་ཡང་འགྱུར་རོ། །དེ་བཞིན་གཤེགས་པའི་བསྟན་པ་ལ་ནི། ནུབ་པར་འགྱུར་བ་མེད་དོ། །ཞེས་ནུབ་པར་མི་འགྱུར་བའི་བསྔགས་པ་བརྗོད་པར་ཡང་འགྱུར་རོ། །དེ་<line/>
བཞིན་གཤེགས་པའི་རིགས་དང་རྒྱུད་དག་ཅིང་ཡོངས་སུ་དག་ལ་དྲི་མ་མེད་པས་བྱང་ཆུབ་སེམས་དཔའ་ནི། ཐབས་ཀྱི་རིགས་ཀྱི་རྒྱུད་ཡིན་ནོ། །ཞེས་ལྟ་བ་ཕུན་སུམ་ཚོགས་པར་ཡང་འགྱུར་རོ། །རྟག་<line/>
ཏུ་འཁོར་བ་ལ་སྡུག་པར་སེམས་པར་ཡང་འགྱུར་རོ། །འཁོར་བའི་བསྔགས་པ་བརྗོད་པར་ཡང་འགྱུར་རོ། །འཁོར་བའི་ཆེད་དུ་ཐོས་པའི་རྒྱ་མཚོར་ཡང་འགྱུར་རོ། །དེ་བཞིན་གཤེགས་པའི་རིགས་<line/>
ལ་དམིགས་པར་འདོད་པར་ཡང་འགྱུར་རོ། །རྟག་ཏུ་ཉོན་མོངས་པ་ལ་སེམས་པར་ཡང་འགྱུར་རོ། །ཉོན་མོངས་པ་ལ་སྡུག་པར་སེམས་པར་ཡང་འགྱུར་རོ། །ཉོན་མོངས་པའི་སྒོ་རྣམ་པ་སྣ་ཚོགས་<line/>
ཐོབ་པ་ལ་དད་པ་ཐོབ་པར་ཡང་འགྱུར་རོ། །སངས་རྒྱས་ཐམས་ཅད་ཀྱི་འཕྲིན་ལས་ཀྱི་ཞིང་ལ་སྨོན་ལམ་འདེབས་པའི་སེམས་སུའང་འགྱུར་རོ། །ལས་ཐམས་ཅད་ཀྱི་རྩ་བ་ནི། ཉོན་མོངས་པ་ཡིན་ནོ། །<line/>
ཞེས་རྙེད་པ་ལེགས་པར་རྙེད་པར་ལྟ་བར་ཡང་འགྱུར་རོ། །སངས་རྒྱས་ཀྱི་རྟག་པ་ཉིད་ལའང་སོམ་ཉི་མི་ཟ་ཞིང་ཡིད་གཉིས་མེད་ལ་ཐེ་ཚོམ་ཟ་བར་ཡང་མི་འགྱུར་རོ། །འཁོར་བ་ལ་མངོན་པར་དགའ་<line/>
བར་ཡང་འགྱུར་རོ། །འཁོར་བ་ལ་མོས་པར་ཡང་འགྱུར་རོ། །བདག་སངས་རྒྱས་སུ་འགྱུར་བར་བྱའོ། །ཞེས་རྟག་ཏུ་དད་པའི་སེམས་སུའང་འགྱུར་རོ། །བདག་གིས་ཆོས་ཀྱི་འཁོར་ལོ་བསྐོར་བར་བྱའོ། །<line/>
</page>
<page index="92" id="225B">བདག་གིས་སེམས་ཅན་རྣམས་དགྲོལ་བར་བྱའོ། །བདག་གིས་སངས་རྒྱས་ཀྱི་གདུང་མི་གཅད་པར་བྱའོ། །ཞེས་དམ་འཆའ་ཞིང་སྨོན་ལམ་འདེབས་ཏེ། བྱང་ཆུབ་སེམས་དཔའ་དེད་དཔོན་དུའང་འགྱུར་རོ། །<line/>
བདུད་ཀྱི་སྨན་པར་ཡང་འགྱུར་རོ། །འཁོར་བའི་ཉོན་མོངས་པའི་རྒྱ་མཚོའི་སྟོན་པ་པོར་ཡང་འགྱུར་རོ། །འཁོར་བའི་ཉོན་མོངས་པའི་ཚོང་རྡལ་ཐོབ་པར་ལྟ་བར་ཡང་འགྱུར་རོ། །འཁོར་བའི་རྒྱ་མཚོ་ཆེན་པོ་ཐོབ་<line/>
པས་སྒོམ་པར་ཡང་འགྱུར་རོ། །འཁོར་བ་ལ་སྲེད་པར་ཡང་འགྱུར་རོ། །འཁོར་བ་ཐོབ་པ་ལ་རག་ལས་པའི་སེམས་སུའང་འགྱུར་རོ། །འཁོར་བ་ཐོབ་པ་མི་གཏོང་བར་ཡང་འགྱུར་རོ། །འཁོར་བའི་ཆུ་ལ་པདྨའི་རྒྱལ་<line/>
པོ་རྒྱས་པར་ཡང་འགྱུར་རོ། །འཁོར་བའི་ཉོན་མོངས་པའི་རྒྱ་མཚོའི་གཞིར་ཡང་འགྱུར་རོ། །འཁོར་བའི་ཉོན་མོངས་པ་ལ་རྟག་ཏུ་སྨོན་ལམ་འདེབས་པའི་སེམས་སུའང་འགྱུར་རོ། །སེམས་ཅན་དམྱལ་བའི་<line/>
འགྲོ་བ་ལ་དགའ་བར་ཡང་འགྱུར་རོ། །སེམས་ཅན་དམྱལ་བའི་འགྲོ་བ་ལ་སེམས་ཤིང་རྟག་ཏུ་བསམ་པ་གཏོང་བའི་ངང་ཚུལ་ཅན་དུའང་འགྱུར་རོ། །སེམས་ཅན་དམྱལ་བའི་ཚོང་རྡལ་གྱི་ཚོང་བར་ཡང་<line/>
འགྱུར་རོ། །སེམས་ཅན་དམྱལ་བ་ཐོབ་པ་མི་གཏོང་བར་ཡང་འགྱུར་རོ། །སེམས་ཅན་དམྱལ་བའི་མེ་ལ་སེམས་རྒྱས་པར་ཡང་འགྱུར་རོ། །སེམས་ཅན་དམྱལ་བའི་ཉོན་མོངས་པས་ཉོན་མོངས་པར་<line/>
འགྱུར་བ་རྣམས་ལ་བདེ་ཞིང་བསིལ་བའི་རླུང་དུའང་འགྱུར་རོ། །སེམས་ཅན་དམྱལ་བའི་མེ་དྲག་པོ་ལ་སྤྲིན་ཆེན་པོ་ལས་ཆར་ཀུན་ཏུ་འབེབས་པར་ཡང་འགྱུར་རོ། །སེམས་ཅན་དམྱལ་བའི་ཐོག་ཏོག་ཏུའང་<line/>
</page>
<page index="93" id="226A">༄༅། །འགྱུར་རོ། །སེམས་ཅན་དམྱལ་བའི་སྟོན་པ་པོར་ཡང་འགྱུར་རོ། །སེམས་ཅན་དམྱལ་བའི་རྒྱ་མཚོའི་མཉན་པ་ཆེན་པོར་ཡང་འགྱུར་རོ། །སེམས་ཅན་དམྱལ་བའི་སྨན་པར་<line/>
ཡང་འགྱུར་རོ། །སེམས་ཅན་དམྱལ་བའི་ཟས་སུའང་འགྱུར་རོ། །འཁོར་བའི་སྡུག་བསྔལ་དང༌། ཉོན་མོངས་པ་ཐམས་ཅད་ཀྱིས་ཟིན་པའི་མུན་པ་མུན་ནག་བསལ་པའི་ཕྱིར་སྒྲོན་མེ་ལྟ་བུར་ཡང་<line/>
འགྱུར་རོ། །སྣང་བར་བྱ་བའི་ཕྱིར་མར་མེ་ལྟ་བུར་ཡང་འགྱུར་རོ། །སྲིད་པའི་འགྲོ་བ་ཐམས་ཅད་ཀྱི་ཉོན་མོངས་པ་མྱུར་དུ་གདུག་པ་རྣམ་པ་སྣ་ཚོགས་ཀྱིས་གོས་པར་མི་འགྱུར་བའི་ཕྱིར་བར་སྣང་ལྟ་<line/>
བུར་ཡང་འགྱུར་རོ། །སེམས་ནམ་མཁའ་དང་མཚུངས་པའི་ཕྱིར་མི་གནས་པར་ཡང་འགྱུར་རོ། །དེ་བཞིན་གཤེགས་པའི་རྗེས་སུ་རབ་ཏུ་བྱུང་སྟེ། ཚུལ་ཁྲིམས་དང༌། སྟོབས་དང༌། ཡེ་ཤེས་དང་<line/>
ལྡན་པའི་ཕྱིར་ཁ་བའི་ཕུང་པོ་ལྟ་བུའི་ཉོན་མོངས་སེལ་བའི་ཉི་མ་ལྟ་བུར་ཡང་འགྱུར་རོ། །ལེགས་པར་སྨྲས་པ་ཡང་དག་པར་བླང་བའི་ཕྱིར་གཞན་གྱི་དྲིང་མི་འཇོག་པར་ཡང་འགྱུར་རོ། །ཡེ་ཤེས་<line/>
རྒྱ་མཚོ་དང་ལྡན་པའི་ཕྱིར་རྒྱ་མཚོ་དུག་ཅན་ལྟ་བུར་ཡང་འགྱུར་རོ། །དཀར་པོའི་ཆོས་ཡོངས་སུ་རྫོགས་པར་བྱ་བའི་ཕྱིར་ཟླ་བ་ལྟ་བུར་ཡང་འགྱུར་རོ། །གཏི་མུག་གི་མུན་པ་སེལ་བའི་ཕྱིར་ཉི་མ་ལྟ་<line/>
བུར་ཡང་འགྱུར་རོ། །ཉོན་མོངས་པས་འཁོར་བ་ལ་མངོན་པར་འཇུག་ཅིང་འགྲོ་བའི་ཚེ་བར་སྣང་ལྟ་བུར་ཡང་འགྱུར་རོ། །དེ་དང་དེ་མངོན་པར་རྟོགས་པས་པདྨ་ལྟ་བུར་གོས་པ་མེད་པར་ཡང་འགྱུར་<line/>
</page>
<page index="94" id="226B">རོ༑ ༑སེམས་ནམ་མཁའ་དང་མཚུངས་པའི་ཕྱིར་མི་གནས་པར་ཡང་འགྱུར་རོ། །ཆོས་ཐམས་ཅད་ལ་ངེས་པར་འབིགས་པའི་ཕྱིར་རྡོ་རྗེ་ལྟ་བུར་ཡང་འགྱུར་རོ། །དེ་བཞིན་གཤེགས་པའི་ཡོན་ཏན་<line/>
གྱི་ཆེ་བ་ཉིད་རྟག་པ་དང༌། ཐེར་ཟུག་པ་དང༌། བརྟན་པ་ཐོས་ན་མི་གཡོ་བའི་ཕྱིར་རི་ལྟ་བུར་ཡང་འགྱུར་རོ། །དེ་བཞིན་གཤེགས་པའི་རིགས་དང་རྒྱུད་ལ་ཡེ་ཤེས་རྣམ་པར་དག་པའི་ཕྱིར་བཻ་ཌཱུཪྻ་ལྟ་བུར་<line/>
ཡང་འགྱུར་རོ། །ཉོན་མོངས་པའི་རྙོག་པ་སེལ་བའི་ཕྱིར་རྒྱ་མཚོ་དུག་ཅན་པའི་གསེར་གྱི་ཕ་བོང་ལྟ་བུར་ཡང་འགྱུར་རོ། །དེ་བཞིན་གཤེགས་པའི་རྟག་པ་དང༌། ཐེར་ཟུག་པ་དང༌། བརྟན་པའི་རང་<line/>
བཞིན་མཐོང་བའི་ཕྱིར་ཟླ་བ་ལྟ་བུར་ཡང་འགྱུར་རོ། །དེ་བཞིན་གཤེགས་པའི་ཆོས་ལས་མི་གཡོ་བའི་ཕྱིར་རི་ལྟ་བུར་ཡང་འགྱུར་རོ། །དེ་བཞིན་གཤེགས་པ་གཏན་དུ་མྱ་ངན་ལས་མི་འདའ་ཞིང་ཆོས་<line/>
ནུབ་པར་མི་འགྱུར་བ་ཐོས་ནས་མི་གཡོ་བའི་ཕྱིར་སྒོའི་ཐེམ་པ་ལྟ་བུར་ཡང་འགྱུར་རོ། །ཡང་དག་པ་མཐོང་བའི་ཕྱིར་སེམས་བརྟན་ཞིང་གནས་པར་ཡང་འགྱུར་རོ། །སེམས་མི་ཕྱེད་པའི་ཕྱིར་རྡོ་རྗེ་ལྟ་བུར་<line/>
ཡང་འགྱུར་རོ། །མངོན་སུམ་དུ་ཡོན་ཏན་མང་པོ་ཐོབ་པ་མང་བར་ཡང་འགྱུར་རོ། །ངོ་ཚ་ཤེས་པ་དང་ཁྲེལ་ཡོད་པ་དང་ལྡན་པར་ཡང་འགྱུར་རོ། །མཛེས་པར་ཡང་འགྱུར་རོ། །བལྟ་ན་སྡུག་པར་ཡང་འགྱུར་<line/>
རོ༑ ༑བརྐམ་པ་མེད་པར་ཡང་འགྱུར་རོ། །ལུས་ཆུང་ངུར་ཡང་མི་འགྱུར་རོ། །ཁ་དོག་བཟང་པོ་རྒྱས་པ་མཆོག་དང་ལྡན་པར་ཡང་འགྱུར་རོ། །རིགས་མཐོན་པོར་སྐྱེ་བར་ཡང་འགྱུར་རོ། །རིགས་ཆེན་པོར་སྐྱེ་<line/>
</page>
<page index="95" id="227A">༄༅། །པར་ཡང་འགྱུར་རོ། །འཁོར་མང་བར་ཡང་འགྱུར་རོ། །འཁོར་མི་ཕྱེད་པར་ཡང་འགྱུར་རོ། །བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་མི་ཉམས་ཤིང་ཡོངས་<line/>
སུ་ཉམས་པར་ཡང་མི་འགྱུར་རོ། །ཁ་ཟས་ལ་བརྐམ་པར་ཡང་མི་འགྱུར་རོ། །ཤའི་ཁ་ཟས་ཀྱང་རྣམ་པར་སྤོང་བར་ཡང་འགྱུར་རོ། །བློ་གྲོས་དང་ལྡན་པར་ཡང་འགྱུར་རོ། །སྐྱེ་བོ་ཐམས་ཅད་ཀྱི་<line/>
ཡིད་དུ་འོང་ཞིང་ཆེར་བཀུར་བར་ཡང་འགྱུར་རོ། །དྲན་པ་དང་ལྡན་པར་འགྱུར་རོ། །གཟི་བྱིན་དང་ལྡན་པར་ཡང་འགྱུར་རོ། །ཤེས་རབ་དང་ལྡན་པར་ཡང་འགྱུར་རོ། །དགའ་བ་དང་ལྡན་པར་ཡང་<line/>
འགྱུར་རོ། །འཇིག་རྟེན་དང་མཐུན་པར་འཇུག་པར་ཡང་འགྱུར་རོ། །འཇིག་རྟེན་ལ་ཕན་པར་འདོད་པར་ཡང་འགྱུར་རོ། །འཇིག་རྟེན་ལ་བདེ་བར་ཡང་འགྱུར་རོ། །འཇིག་རྟེན་གྱི་ཐུ་བོར་ཡང་<line/>
འགྱུར་རོ། །འཇིག་རྟེན་གྱི་གཙོ་བོར་ཡང་འགྱུར་རོ། །འཇིག་རྟེན་གྱི་མཆོག་ཏུའང་འགྱུར་རོ། །འཇིག་རྟེན་གྱི་རབ་ཏུའང་འགྱུར་རོ། །འཇིག་རྟེན་ཐམས་ཅད་ཀྱིས་ཕྱག་བྱ་བར་འོས་པར་ཡང་<line/>
འགྱུར་རོ། །འཇིག་རྟེན་ཐམས་ཅད་ཀྱི་མཆོད་པའི་གནས་སུའང་འགྱུར་རོ། །སྦྱིན་བདག་ཆེན་པོར་ཡང་འགྱུར་རོ། །སྟོབས་ཆེན་པོ་དང་ལྡན་པར་ཡང་འགྱུར་རོ། །དཔའ་བོ་ཆེན་པོར་ཡང་འགྱུར་<line/>
རོ༑ ༑བརྩོན་འགྲུས་ཆེན་པོ་དང་ལྡན་པར་ཡང་འགྱུར་རོ། །བྱམས་པའི་སེམས་དང་ལྡན་པར་ཡང་འགྱུར་རོ། །བདེན་པར་སྨྲ་བར་ཡང་འགྱུར་རོ། །བརྟུལ་ཞུགས་བརྟན་པར་ཡང་འགྱུར་རོ། །བརྩོན་<line/>
</page>
<page index="96" id="227B">འགྲུས་བརྩམས་པར་ཡང་འགྱུར་རོ། །བྱམས་པ་ལ་གནས་པར་ཡང་འགྱུར་རོ། །སྙིང་རྗེ་ལ་གནས་པར་ཡང་འགྱུར་རོ། །དགའ་བ་ལ་གནས་པར་ཡང་འགྱུར་རོ། །བཏང་སྙོམས་ལ་གནས་པར་ཡང་<line/>
འགྱུར་རོ། །སྟོང་པའི་ཆོས་རྣམས་ལ་སྟོང་པར་སྨྲ་བར་ཡང་འགྱུར་རོ། །སྟོང་པ་མ་ཡིན་པའི་ཆོས་རྣམས་ལ་སྟོང་པ་མ་ཡིན་པར་སྨྲ་བར་ཡང་འགྱུར་རོ། །སངས་རྒྱས་ཀྱི་ཆོས་ཀྱི་དོན་རྟགས་སྨྲ་བར་<line/>
ཡང་འགྱུར་རོ། །སངས་རྒྱས་ཀྱི་དེ་ཁོ་ནའི་ཆོས་ཀྱི་ལྟ་བ་སྨྲ་བར་ཡང་འགྱུར་རོ། །གཅིང་[?] བར་ཡང་འགྱུར་རོ། །གཅང་མས་ཕྱུག་པར་ཡང་འགྱུར་རོ། །ཡོན་ཏན་གྱིས་ཕྱུག་པར་ཡང་འགྱུར་རོ། །ཚུལ་<line/>
ཁྲིམས་ཀྱིས་ཕྱུག་པར་ཡང་འགྱུར་རོ། །ཆོས་ཀྱིས་ཕྱུག་པར་ཡང་འགྱུར་རོ། །དབྲོག་ཏུ་མེད་པའི་རྫས་ཀྱིས་ཕྱུག་པར་ཡང་འགྱུར་རོ། །སྐྱེ་བོ་དབུལ་པོ་སློང་པ་ལ་སོགས་པ་ལ་གཏེར་ལྟ་བུར་ཡང་<line/>
འགྱུར་རོ། །སྟོང་པ་ཉིད་དང༌། མཚན་མ་མེད་པ་དང༌། སྨོན་པ་མེད་པའི་ཆོས་རྣམས་སྟོན་པ་ན་མི་སྐྲག་མི་དངང་ཞིང་དངང་པར་ཡང་མི་འགྱུར་རོ། །སངས་རྒྱས་ཀྱི་ཞིང་གང་དང་གང་དུ་སྐྱེ་བར་བྱ་བར་<line/>
སེམས་བསྐྱེད་པ་དེ་དང་དེར་སྐྱེ་བར་ཡང་འགྱུར་རོ། །རྙེད་པ་དང༌། བཀུར་སྟི་དང༌། ཚིགས་སུ་བཅད་པ་དོན་དུ་མི་གཉེར་བར་ཡང་འགྱུར་རོ། །ཚུལ་ཁྲིམས་འཆལ་པ་རྣམས་བསྡུས་ནས་དམ་པའི་ཆོས་<line/>
ལ་དགོད་པར་ཡང་འགྱུར་རོ། །ཚུལ་ཁྲིམས་འཆལ་བ་གཡོ་སྒྱུ་དང་ལྡན་པ་རྣམས་ལ་ཐོག་ཏོག་ལྟ་བུར་ཡང་འགྱུར་རོ། །དེ་བཞིན་གཤེགས་པ་ལ་བྱས་པ་མི་གཟོ་བ་རྣམས་བྱས་པ་གཟོ་བ་ལ་ཡང་དག་<line/>
</page>
<page index="97" id="228A">༄༅། །པར་སྦྱོར་བར་ཡང་འགྱུར་རོ། །མུ་སྟེགས་ཅན་གྱི་གནས་ཐམས་ཅད་དུ་མི་འཕྲོག་པར་ཡང་འགྱུར་ཞིང་སླར་དེ་ལ་ཐབས་དང་ལྡན་པར་ཡང་འགྱུར་རོ། །དགེ་སྦྱོང་དང༌།<line/>
བྲམ་ཟེ་དང༌། མུ་སྟེགས་ཅན་གྱི་ཕས་ཀྱི་རྒོལ་བ་མང་པོ་དག་གིས་ཕུག་རྡུགས་སུ་མི་ཆུད་ཅིང་སླར་དེ་ལ་ཐབས་ཀྱིས་རྟོན་པར་ཡང་འགྱུར་རོ། །མུ་སྟེགས་ཅན་གྱི་གནས་ཐམས་ཅད་ཀྱི་གསང་ཚིག་<line/>
རྣམས་ལ་འདུན་པར་མི་འགྱུར་ཞིང་སླར་དེ་ལ་ཐབས་ཀྱིས་འདུན་པར་བྱེད་པར་ཡང་འགྱུར་རོ། །ལྷ་དང༌། ཀླུ་དང༌། གནོད་སྦྱིན་དང༌། དྲི་ཟའི་གནས་ཐམས་ཅད་ལ་བརྟེན་པར་མི་འགྱུར་ཞིང་སླར་དེ་ལ་<line/>
ཐབས་ཀྱིས་ཡང་དག་པར་བརྟེན་པ་ལྟ་བུར་ཡང་འགྱུར་རོ། །ལས་ལ་རྟོན་པར་འགྱུར་གྱི་བཀྲ་ཤིས་དང༌། དགེ་མཚན་ལ་རྟོན་པར་ཡང་མི་འགྱུར་རོ། །སྲོག་གཅོད་པ་བྱེད་ཀྱང་སྲོག་གཅོད་པ་སྤངས་<line/>
པར་ཡང་འགྱུར་རོ། །མེ་ཏོག་ཕྲེང་བ་དང༌། སྤོས་དང༌། བྱུག་པ་དང༌། ཕྱེ་མས་གདབ་པ་དང༌། ཁྱིམ་པའི་ལོངས་སྤྱོད་ཡོངས་སུ་སྤྱད་པ་རྣམ་པ་དུ་མ་དག་དང༌། ཆུང་མ་དང་ལྷན་ཅིག་ཏུ་འདོད་པའི་ཡོན་<line/>
ཏན་སྤྱོད་ཀྱང་ཤིན་ཏུ་ཚངས་པར་སྤྱོད་པར་ཡང་འགྱུར་རོ། །སྲོག་གཅོད་པ་དང༌། རྐུ་འཕྲོག་བྱེད་པ་དང༌། རྫུན་ཚིག་དང༌། ཆང་འཐུང་བ་ལ་སོགས་པ་ལ་རྟེན་ཅིང་ལས་རྣམས་བྱེད་ལ། བུ་དང༌། ཆུང་མ་<line/>
རྣམས་སྟོན་ཀྱང་ཤིན་ཏུ་ཚངས་པར་སྤྱོད་པར་ཡང་འགྱུར་རོ། །དེ་བཞིན་གཤེགས་པ་ཐམས་ཅད་ཀྱིས་མཆོད་པར་ཡང་འགྱུར་རོ། །དེ་བཞིན་གཤེགས་པ་ཐམས་ཅད་ཀྱིས་རྗེད་པར་ཡང་འགྱུར་<line/>
</page>
<page index="98" id="228B">རོ༑ ༑དེ་བཞིན་གཤེགས་པ་ཐམས་ཅད་ཀྱིས་ཆེར་བཀུར་བར་ཡང་འགྱུར་རོ། །དེ་བཞིན་གཤེགས་པ་ཐམས་ཅད་ཀྱིས་སྡུག་པར་བྱ་བའི་སྲས་སུའང་འགྱུར་རོ། །དེ་བཞིན་གཤེགས་པ་ཐམས་ཅད་ལ་<line/>
བྱས་པ་གཟོ་བའི་བགོ་སྐལ་ལ་སྤྱོད་པར་ཡང་འགྱུར་རོ། །དེ་བཞིན་གཤེགས་པ་ཐམས་ཅད་ཀྱིས་འཕྲིན་ལས་མཚུངས་པའི་ཆོས་ཀྱི་དེ་ཁོ་ན་མཐོང་བར་ཡང་འགྱུར་རོ། །སངས་རྒྱས་ཐམས་ཅད་དང་<line/>
ཡེ་ཤེས་ཀྱི་ཡང་དག་པར་རྟོག་པ་མཚུངས་པར་ཡང་འགྱུར་རོ། །སངས་རྒྱས་ཐམས་ཅད་ཀྱི་ཆོས་གསང་བ་རྣམ་པ་མང་པོ་ལུང་བསྟན་པའི་ཡུལ་ལ་སྤྱིས་བཙན་པའི་རྒྱལ་པོར་ཡང་འགྱུར་རོ། །སངས་<line/>
རྒྱས་ཐམས་ཅད་ཀྱི་གསང་བའི་ཆོས་སྟོན་པ་རྣམ་པ་དུ་མ་བརྗོད་པར་ཡང་འགྱུར་རོ། །སངས་རྒྱས་ཐམས་ཅད་ཀྱིས་བཞེད་པའི་ང་རྒྱལ་ལ་གནས་པའི་ཡུལ་ལ་གནས་པར་མཁས་པར་ཡང་འགྱུར་རོ། །<line/>
སངས་རྒྱས་ཐམས་ཅད་ཀྱི་འདོད་ཆགས་མེད་པ་དང༌། དྲི་མ་མེད་པ་དང༌། བདག་དང༌། སེམས་ཅན་མེད་པ། གསོ་བ་མེད་པ་དང༌། འཇིགས་པ་མེད་པ་གསང་བ་རྣམ་པ་མང་པོའི་ཆོས་སྟོན་པའི་རང་<line/>
བཞིན་དག་ལ་རིན་པོ་ཆེ་ལྟ་བུར་ཡང་འགྱུར་རོ། །སངས་རྒྱས་ཐམས་ཅད་ཀྱི་སེམས་ཅན་འདུལ་བའི་དབང་གིས་འདོད་ཆགས་དང༌། ཞེ་སྡང་དང༌། གཏི་མུག་དང༌། འཇིགས་པའི་ཆོས་ཀྱི་ཕྱོགས་<line/>
ཐམས་ཅད་ལ་འཇུག་པ་ཡང་དག་པར་མཐོང་བར་ཡང་འགྱུར་རོ། །སངས་རྒྱས་ཐམས་ཅད་ཡུན་རིང་པོ་བསྐལ་པ་བྱེ་བ་བགྲང་བ་མང་པོ་ནས་རྒལ་ནས་ཉོན་མོངས་པའི་རྒྱ་མཚོ་ལས་གྲོལ་བར་<line/>
</page>
<page index="99" id="229A">༄༅། །མཛད་པའི་གསང་བ་ཐམས་ཅད་ཀྱི་དེ་ཁོ་ན་མཐོང་བར་ཡང་འགྱུར་རོ། །སངས་རྒྱས་ཐམས་ཅད་ཀྱི་སེམས་ཅན་འདུལ་བའི་དབང་གིས་ཉོན་མོངས་པའི་རྒྱ་མཚོར་<line/>
སྐྱེ་བ་བསྟན་ཏེ་རྒལ་ནས་བསྒྲལ་བར་བྱའོ། །གྲོལ་ནས་དགྲོལ་བར་བྱའོ་སྙམ་ནས་བསྟན་པའི་གསང་བའི་ཁྱད་པར་གྱི་སྒོའི་རང་བཞིན་དག་མཐོང་བར་ཡང་འགྱུར་རོ། །སངས་རྒྱས་ཐམས་ཅད་<line/>
ཀྱི་ཡུན་རིང་པོ་བསྐལ་པ་བྱེ་བ་བགྲང་བ་མང་པོ་འདས་པ་ནས་བདུད་བྱེ་བ་རབ་ཏུ་བཅོམ་པའི་རྣམ་པ་གསང་བའི་དེ་ཁོ་ན་མཐོང་བར་ཡང་འགྱུར་རོ། །སངས་རྒྱས་ཐམས་ཅད་ཀྱི་སེམས་ཅན་འདུལ་<line/>
བའི་དབང་གིས་བྱང་ཆུབ་ཀྱི་ཤིང་དྲུང་དུ་བདུད་འདུལ་བའི་གསང་བའི་ཁྱད་པར་གྱི་སྒོའི་རང་བཞིན་སྟོན་པ་ལྟ་བུར་བཅོས་པ་ལེགས་པར་མཐོང་བར་ཡང་འགྱུར་རོ། །ཐབས་ཀྱིས་ཆོས་ཀྱི་འཁོར་<line/>
ལོ་བསྐོར་བ་དང༌། ཐབས་ཀྱིས་ཡོངས་སུ་མྱ་ངན་ལས་འདས་པ་ལྟ་བུར་བཅོས་པའི་དེ་ཁོ་ན་མཐོང་བར་ཡང་འགྱུར་རོ། །སངས་རྒྱས་ཐམས་ཅད་རོལ་བའི་གསང་བའི་རྒྱལ་པོའི་མཆོག་ཏུའང་<line/>
འགྱུར་རོ། །སངས་རྒྱས་ཐམས་ཅད་ཀྱི་ཡུལ་བསམ་གྱིས་མི་ཁྱབ་པ། མཚུངས་པ་མེད་པ། དཔེ་མེད་པ། གྲངས་མེད་པ། དཔག་ཏུ་མེད་པ། བགྲངས་པ་ལས་འདས་པ་ལ་བགྲང་བའི་རྒྱལ་པོར་ཡང་<line/>
འགྱུར་ཏེ། སྤྲིན་ཆེན་སྙིང་པོ། ཏིང་ངེ་འཛིན་དང་པོ་འདི་དང་ལྡན་པའི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ནི། ཏིང་ངེ་འཛིན་གྱི་རྒྱ་མཚོར་ཡང་འགྱུར་ཞིང་ཏིང་ངེ་འཛིན་ཡང་དག་པར་<line/>
</page>
<page index="100" id="229B">གསོག་པར་ཡང་འགྱུར་རོ། །སྔ་མ་བཞིན་དུ་སྦྱར་ཏེ། སངས་རྒྱས་ཐམས་ཅད་ཀྱི་ཡུལ་བསམ་གྱིས་མི་ཁྱབ་པ། མཚུངས་པ་མེད་པ། དཔེ་མེད་པ། གྲངས་མེད་པ། དཔག་ཏུ་མེད་པ། བགྲང་བ་<line/>
ལས་འདས་པ་ལ་བགྲང་བའི་རྒྱལ་པོར་ཡང་འགྱུར་རོ། །སྤྲིན་ཆེན་སྙིང་པོ། གཞན་ཡང་སྤྲིན་ཆེན་པོའི་མདོ་ཡུལ་བསམ་གྱིས་མི་ཁྱབ་པ་ལ་དེ་བཞིན་གཤེགས་པ་རྣམས་དང༌། བྱང་ཆུབ་སེམས་<line/>
དཔའ་རྣམས་ཀྱི་ཏིང་ངེ་འཛིན་སྨན་རྟོན་པའི་རླུང་ཟབ་མོའི་རྣམ་པར་ཐར་པ་ཞེས་བྱ་བ་ཡོད་དེ། ཏིང་ངེ་འཛིན་དེ་དང་ལྡན་པའི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ནི། ཏིང་ངེ་འཛིན་<line/>
གྱི་རྒྱ་མཚོར་ཡང་འགྱུར་རོ། །སྔ་མ་བཞིན་དུ་སྦྱར་ཏེ། སངས་རྒྱས་ཐམས་ཅད་ཀྱི་ཡུལ་བསམ་གྱིས་མི་ཁྱབ་པ། མཚུངས་པ་མེད་པ། དཔེ་མེད་པ། གྲངས་མེད་པ། དཔག་ཏུ་མེད་པ། བགྲང་བ་<line/>
ལས་འདས་པ་ལ་བགྲང་བའི་རྒྱལ་པོར་ཡང་འགྱུར་ཏེ། སྤྲིན་ཆེན་སྙིང་པོ། ཏིང་ངེ་འཛིན་གཉིས་པ་འདི་དང་ལྡན་པའི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ནི། ཏིང་ངེ་འཛིན་གྱི་རྒྱ་<line/>
མཚོར་ཡང་འགྱུར་རོ། །སྔ་མ་བཞིན་དུ་སྦྱར་ཏེ། སངས་རྒྱས་ཐམས་ཅད་ཀྱི་ཡུལ་བསམ་གྱིས་མི་ཁྱབ་པ། མཚུངས་པ་མེད་པ། དཔེ་མེད་པ། གྲངས་མེད་པ། དཔག་ཏུ་མེད་པ། བགྲང་བ་ལས་<line/>
འདས་པ་ལ་བགྲང་བའི་རྒྱལ་པོར་ཡང་འགྱུར་རོ། །ཏིང་ངེ་འཛིན་ཐམས་ཅད་ལའང་དེ་བཞིན་དུ་སྦྱར་བར་བྱ་སྟེ། ཡེ་ཤེས་ཀྱི་གནས་ཟབ་མོའི་སྒོ་ཞེས་བྱ་བའི་ཏིང་ངེ་འཛིན་དང༌། སངས་རྒྱས་ཀྱི་<line/>
</page>
<page index="101" id="230A">༄༅། །སྨན་གཤོང་ན་གནས་པའི་རྣམ་པར་ཐར་པ་ཞེས་བྱ་བའི་ཏིང་ངེ་འཛིན་དང༌། དཔའ་བའི་སྟོབས་ཞེས་བྱ་བའི་ཏིང་ངེ་འཛིན་དང༌། དཔའ་བོ་རྣམ་པར་རྒྱལ་བ་ཞེས་པའི་<line/>
ཏིང་ངེ་འཛིན་དང༌། དཔའ་བའི་རྣམ་པ་ལ་དམིགས་པ་ཞེས་བྱ་བའི་ཏིང་ངེ་འཛིན་དང༌། མེ་ཏོག་གི་དྲི་ལྟར་བསུང་ཞིམ་པ་ཞེས་པའི་ཏིང་ངེ་འཛིན་དང༌། ཞི་བའི་འོད་ཟེར་ཅན་ཞེས་བྱ་བའི་ཏིང་ངེ་འཛིན་<line/>
དང༑ མཐའ་ཡས་པར་སྣང་བ་ཞེས་བྱ་བའི་ཏིང་ངེ་འཛིན་དང༌། དོན་གསང་བ་ཟབ་མོ་ཞེས་བྱ་བའི་སྒོའི་ཏིང་ངེ་འཛིན་དང༌། དོན་ལ་དགའ་བ་ཟབ་མོའི་རྣམ་པར་ཐར་པ་ཞེས་པའི་ཏིང་ངེ་<line/>
འཛིན་དང༌། དོན་གྱི་སྟོབས་ཀྱི་རྣམ་པར་ཐར་པ་ཞེས་བྱ་བའི་ཏིང་ངེ་འཛིན་དང༌། ཤིང་སཱ་ལ་ཅན་འཇོམས་བྱེད་ཅེས་བྱ་བའི་ཏིང་ངེ་འཛིན་དང༌། གངྒཱའི་བྱེ་མའི་སྒོ་ཞེས་བྱ་བའི་ཏིང་ངེ་འཛིན་<line/>
དང༌། མདུད་པ་ཐམས་ཅད་ལས་གྲོལ་བར་བྱེད་པ་ཞེས་བྱ་བའི་ཏིང་ངེ་འཛིན་དང༌། ཐམས་ཅད་དང་མཚུངས་པར་བསྟན་པ་ཞེས་བྱ་བའི་ཏིང་ངེ་འཛིན་དང༌། དེ་ཁོ་ན་འཛིན་པ་ཞེས་བྱ་བའི་<line/>
ཏིང་ངེ་འཛིན་དང༌། རྒྱ་མཚོའི་དུས་ཚོད་ལས་འདས་པའི་སྟོབས་ཞེས་བྱ་བའི་ཏིང་ངེ་འཛིན་དང༌། རྩ་བའི་སྟོབས་ལས་རྣམ་པར་ཐར་པ་ཞེས་བྱ་བའི་ཏིང་ངེ་འཛིན་དང༌། བདུད་བྱེ་བ་འཇོམས་<line/>
པ་ཞེས་བྱ་བའི་ཏིང་ངེ་འཛིན་དང༌། ཚུལ་ཁྲིམས་བརྟན་པར་གནས་པ་ཞེས་བྱ་བའི་ཏིང་ངེ་འཛིན་དང༌། རིའི་རྒྱལ་པོ་ལྟར་གནས་པའི་རྣམ་པར་ཐར་པ་ཞེས་བྱ་བའི་ཏིང་ངེ་འཛིན་དང༌། ཚུལ་རབ་ཏུ་<line/>
</page>
<page index="102" id="230B">བསྔགས་པ་ཞེས་བྱ་བའི་ཏིང་ངེ་འཛིན་དང༌། ནམ་མཁའ་ལྡིང་གི་ཤུགས་ཞེས་བྱ་བའི་ཏིང་ངེ་འཛིན་དང༌། ཆུ་ལྟར་འབབ་པ་ཞེས་བྱ་བའི་ཏིང་ངེ་འཛིན་དང༌། རྒྱ་མཚོ་རྣམ་པར་འཕྲུལ་བའི་རྒྱལ་པོས་བྱ་<line/>
བའི་ཏིང་ངེ་འཛིན་དང༌། དྲི་མ་མེད་པར་གནས་པ་ཞེས་བྱ་བའི་ཏིང་ངེ་འཛིན་དང༌། མི་འཇིགས་པའི་སྟོབས་ཞེས་བྱ་བའི་ཏིང་ངེ་འཛིན་དང༌། སྒྱུ་མ་མཁན་གྱིས་བུད་མེད་སྤྲུལ་པ་ལྟ་བུའི་རྣམ་པར་ཐུབ་པ་<line/>
ཞེས་བྱ་བའི་ཏིང་ངེ་འཛིན་དང༌། གློག་མཆེད་པ་ཞེས་བྱ་བའི་ཏིང་ངེ་འཛིན་དང༌། གློག་འགྱུ་བ་ཞེས་བྱ་བའི་ཏིང་ངེ་འཛིན་དང༌། གཟི་བརྗིད་ཀྱི་འོད་ཅེས་བྱ་བའི་ཏིང་ངེ་འཛིན་དང༌། བློ་གྲོས་མི་ཟད་པ་ཕྲེང་[?]<line/>
ལྡན་རྒྱལ་པོ་ཞེས་བྱ་བའི་ཏིང་ངེ་འཛིན་དང༌། སྤྲིན་ལྟར་བློ་གྲོས་མི་ཟད་པའི་ཆུ་ཞེས་བྱ་བའི་ཏིང་ངེ་འཛིན་དང༌། རྒྱུན་མང་པོའི་འོད་འཕྲོ་ཅན་ཞེས་པའི་ཏིང་ངེ་འཛིན་དང༌། ས་བོན་ལྟ་བུ་ཞེས་བྱ་བའི་ཏིང་ངེ་<line/>
འཛིན་དང༌། བློ་གྲོས་རྒྱ་མཚོའི་མཐའ་ཞེས་བྱ་བའི་ཏིང་ངེ་འཛིན་དང༌། མྱོང་བའི་ཡན་ལག་ལ་ཆགས་པ་ཞེས་བྱ་བའི་ཏིང་ངེ་འཛིན་དང༌། དད་པས་རྣམ་པར་གྲོལ་བ་ལ་གནས་པ་ཞེས་བྱ་བའི་ཏིང་ངེ་<line/>
འཛིན་དང༌། རྒྱུ་དང་རྐྱེན་དུ་ལྡན་པ་ཞེས་བྱ་བའི་ཏིང་ངེ་འཛིན་དང༌། ལས་དང་འདྲ་བ་ཞེས་བྱ་བའི་ཏིང་ངེ་འཛིན་དང༌། ནམ་མཁའི་རྒྱལ་པོ་ཞེས་བྱ་བའི་ཏིང་ངེ་འཛིན་དང༌། ཆགས་པ་ལ་མཐུ་ཆེ་[?] བ་[?]<line/>
ཞེས་བྱ་བའི་ཏིང་ངེ་འཛིན་དང༌། བཻ་ཌཱུཪྻའི་རྩེ་མོའི་རྒྱལ་པོ་ཞེས་བྱ་བའི་ཏིང་ངེ་འཛིན་དང༌། ལྷུན་པོའི་འོད་ཅེས་བྱ་བའི་ཏིང་ངེ་འཛིན་དང༌། སེངྒེ་རྣམ་པར་འཕྲུལ་པ་ཞེས་བྱ་བའི་ཏིང་ངེ་འཛིན་དང༌། །<line/>
</page>
<page index="103" id="231A">༄༅། །བདུད་རྩི་ལྟ་བུ་ཞེས་བྱ་བའི་ཏིང་ངེ་འཛིན་དང༌། ཉི་མ་འཆར་ཀ་ལྟ་བུ་ཞེས་བྱ་བའི་ཏིང་ངེ་འཛིན་དང༌། པདྨ་མེ་ལྟར་སྣང་བ་ཞེས་བྱ་བའི་ཏིང་ངེ་འཛིན་དང༌། ཡུལ་གཙོ་<line/>
བོར་བྱེད་པ་ཞེས་བྱ་བའི་ཏིང་ངེ་འཛིན་དང༌། ཐམས་ཅད་ཀྱི་ཡན་ལག་ཅེས་བྱ་བའི་ཏིང་ངེ་འཛིན་དང༌། རྒྱ་མཚོ་འཁྲུག་པའི་རྒྱལ་པོ་ཞེས་བྱ་བའི་ཏིང་ངེ་འཛིན་དང༌། སའི་སྟོབས་ཞེས་བྱ་བའི་<line/>
ཏིང་ངེ་འཛིན་དང༌། ཐམས་ཅད་ལ་ཚོད་རན་པར་འདོད་པ་ཞེས་བྱ་བའི་ཏིང་ངེ་འཛིན་དང༌། བུད་མེད་ཀྱི་གཙུག་གི་ནོར་བུ་ཞེས་བྱ་བའི་ཏིང་ངེ་འཛིན་དང༌། བུད་མེད་ཀྱི་འཁོར་ཞེས་བྱ་བའི་ཏིང་<line/>
ངེ་འཛིན་དང༌། རི་དྭགས་སྦྲེངས་པའི་འཁོར་ཞེས་བྱ་བའི་ཏིང་ངེ་འཛིན་དང༌། ཕྲ་བར་སྤྱོད་པ་ཞེས་བྱ་བའི་ཏིང་ངེ་འཛིན་དང༌། རྔའི་རྒྱལ་པོ་ཞེས་བྱ་བའི་ཏིང་ངེ་འཛིན་དང༌། བློ་གྲོས་འཕགས་<line/>
སྐྱེས་ཞེས་བྱ་བའི་ཏིང་ངེ་འཛིན་དང༌། ཤུགས་འཛིན་ཅེས་བྱ་བའི་ཏིང་ངེ་འཛིན་དང༌། འབབ་ཆུའི་རྒྱུན་ཅེས་བྱ་བའི་ཏིང་ངེ་འཛིན་དང༌། སྒྲོལ་བའི་བློ་གྲོས་མང་པོ་ཞེས་བྱ་བའི་ཏིང་ངེ་འཛིན་དང༌།<line/>
སྒྲས་དགའ་བར་བྱེད་པ་ཞེས་བྱ་བའི་ཏིང་ངེ་འཛིན་དང༌། སྣང་བའི་འོད་ཅེས་བྱ་བའི་ཏིང་ངེ་འཛིན་དང༌། མུན་པ་ལས་རྣམ་པར་གྲོལ་བར་བྱེད་པའི་འོད་ཅེས་བྱ་བའི་ཏིང་ངེ་འཛིན་དང༌། རྒྱ་མཚོའི་སྙིང་<line/>
པོའི་བློ་གྲོས་ཅན་ཅེས་བྱ་བའི་ཏིང་ངེ་འཛིན་དང༌། མར་མེ་རབ་ཏུ་བསྔགས་པ་ཞེས་བྱ་བའི་ཏིང་ངེ་འཛིན་དང༌། ཏི་སེའི་གངས་ལྟ་བུའི་བློ་གྲོས་ཅན་ཞེས་བྱ་བའི་ཏིང་ངེ་འཛིན་དང༌། ད་ལྟར་བྱུང་བའི་སྣང་<line/>
</page>
<page index="104" id="231B">བའི་རྣམ་པར་ཐར་པ་ཞེས་བྱ་བའི་ཏིང་ངེ་འཛིན་དང༌། མཉམ་པའི་ཆུའི་གསང་བ་ཞེས་བྱ་བའི་ཏིང་ངེ་འཛིན་དང༌། པདྨའི་སྙིང་པོ་ཞེས་བྱ་བའི་ཏིང་ངེ་འཛིན་དང༌། འོད་ཀྱིས་རྒྱས་པ་ཞེས་བྱ་བའི་ཏིང་ངེ་འཛིན་དང༌།<line/>
མེ་ཏོག་ཁ་མ་བྱེ་བ་མཛེས་པ་ཞེས་བྱ་བའི་ཏིང་ངེ་འཛིན་དང༌། ཀ་ཤའི་མེ་ཏོག་གི་མདོག་ཅན་ཞེས་བྱ་བའི་ཏིང་ངེ་འཛིན་དང༌། ཆགས་པ་ལས་རྣམ་པར་གྲོལ་བ་ཞེས་བྱ་བའི་ཏིང་ངེ་འཛིན་དང༌། ཡང་དག་པར་<line/>
བརྗོད་པ་ཞེས་བྱ་བའི་ཏིང་ངེ་འཛིན་དང༌། དམིགས་པ་དང་བཅས་པའི་རྒྱལ་པོ་ཞེས་བྱ་བའི་ཏིང་ངེ་འཛིན་དང༌། དཔེས་རིག་པར་བྱེད་པའི་རྒྱལ་པོ་ཞེས་བྱ་བའི་ཏིང་ངེ་འཛིན་དང༌། ཕུང་པོ་ཐམས་ཅད་ཀྱི་<line/>
ཕྲེང་བ་ཞེས་བྱ་བའི་ཏིང་ངེ་འཛིན་དང༌། ཀླུའི་རྒྱལ་པོ་ཞེས་བྱ་བའི་ཏིང་ངེ་འཛིན་དང༌། སྟག་ལྟར་རྣམ་པར་རྩེ་བ་ཞེས་བྱ་བའི་ཏིང་ངེ་འཛིན་དང༌། རླུང་གི་སྟོབས་དང་མཚུངས་པ་ཞེས་བྱ་བའི་ཏིང་ངེ་འཛིན་<line/>
དང༌། རླུང་གི་ཤུགས་ཀྱི་རྒྱལ་པོ་ཞེས་བྱ་བའི་ཏིང་ངེ་འཛིན་དང༌། ཁ་དོག་མཐའ་ཡས་པ་ཞེས་བྱ་བའི་ཏིང་ངེ་འཛིན་དང༌། ཆོས་ཀྱི་བློ་གྲོས་ཅན་ཞེས་བྱ་བའི་ཏིང་ངེ་འཛིན་དང༌། སྤོས་དྲི་ཞིམ་ཞེས་བྱ་བའི་ཏིང་ངེ་<line/>
འཛིན་དང༌། མཚན་མའི་བློ་གྲོས་ཅན་ཞེས་བྱ་བའི་ཏིང་ངེ་འཛིན་དང༌། ཁ་དོག་གི་བློ་གྲོས་ཀྱི་མདོག་ཅེས་བྱ་བའི་ཏིང་ངེ་འཛིན་དང༌། ཉེས་པ་འཇོམས་པའི་རྒྱལ་པོ་ཞེས་བྱ་བའི་ཏིང་ངེ་འཛིན་དང༌། པདྨའི་བློ་གྲོས་<line/>
ཅན་ཞེས་བྱ་བའི་ཏིང་ངེ་འཛིན་དང༌། སྟོབས་ཀྱི་ཕྱོགས་ཀྱི་བློ་གྲོས་ཅན་ཞེས་བྱ་བའི་ཏིང་ངེ་འཛིན་དང༌། གཏི་མུག་སྒྲོལ་བྱེད་གསོ་བ་ཞེས་བྱ་བའི་ཏིང་ངེ་འཛིན་དང༌། བྱང་ཆུབ་ཀྱི་ཡན་ལག་གི་མེ་ཏོག་ཅེས་བྱ་<line/>
</page>
<page index="105" id="232A">༄༅། །བའི་ཏིང་ངེ་འཛིན་དང༌། སྤྲིན་གྱི་སྟོབས་ཞེས་བྱ་བའི་ཏིང་ངེ་འཛིན་དང༌། རིན་པོ་ཆེའི་ཆུས་རྙིས་པར་བྱེད་པའི་བློ་གྲོས་ཅན་ཞེས་བྱ་བའི་ཏིང་ངེ་འཛིན་དང༌། སྤྱིས་བཙན་<line/>
པའི་སྟོབས་ཞེས་བྱ་བའི་ཏིང་ངེ་འཛིན་དང༌། ཉི་མའི་འོད་ཅེས་བྱ་བའི་ཏིང་ངེ་འཛིན་དང༌། ཟླ་བ་དྲི་མ་མེད་པ་ཞེས་བྱ་བའི་ཏིང་ངེ་འཛིན་དང༌། རྒྱ་མཚོའི་དུས་ཚོད་མཛེས་པ་ཞེས་བྱ་བའི་ཏིང་ངེ་<line/>
འཛིན་དང༌། མི་དམིགས་པའི་དུས་ཚོད་ཅེས་བྱ་བའི་ཏིང་ངེ་འཛིན་དང༌། ཉོན་མོངས་པའི་དྲི་མ་འཇོམས་པའི་རྣམ་པ་ཞེས་བྱ་བའི་ཏིང་ངེ་འཛིན་དང༌། བསིལ་བའི་ཆར་པའི་དུས་ཚོད་འཛིན་པའི་<line/>
རྒྱལ་པོ་ཞེས་བྱ་བའི་ཏིང་ངེ་འཛིན་དང༌། ཨ་མྲའི་མེ་ཏོག་ཅེས་བྱ་བའི་ཏིང་ངེ་འཛིན་དང༌། གཞུང་ལུགས་རྣམ་པར་དག་པ་ཞེས་བྱ་བའི་ཏིང་ངེ་འཛིན་དང༌། ངང་ཚུལ་བཟང་པོ་ཞེས་བྱ་བའི་<line/>
ཏིང་ངེ་འཛིན་དང༌། དུང་གི་འོད་ཅེས་བྱ་བའི་ཏིང་ངེ་འཛིན་དང༌། དུས་ཚིགས་ཀྱི་རྒྱལ་པོ་ཞེས་བྱ་བའི་ཏིང་ངེ་འཛིན་དང༌། མདངས་ཤིན་ཏུ་དཀར་བ་ཞེས་བྱ་བའི་ཏིང་ངེ་འཛིན་དང༌།<line/>
མཚམས་བཟང་པོ་ཞེས་བྱ་བའི་ཏིང་ངེ་འཛིན་དང༌། རང་གིས་ན་གནས་ཤིང་རྣམ་པར་འཕྲུལ་བ་ཞེས་བྱ་བའི་ཏིང་ངེ་འཛིན་དང༌། ཆུའི་དུས་ཞེས་བྱ་བའི་ཏིང་ངེ་འཛིན་དང༌། ཨུཏྤ་<line/>
ལའི་དྲི་ལྟར་བསུང་ཞིམ་པ་ཞེས་བྱ་བའི་ཏིང་ངེ་འཛིན་དང༌། རྗེན་པའི་བཅུད་སྦྱིན་པའི་རྣམ་པར་ཐར་པའི་སྒོ་ཞེས་བྱ་བའི་ཏིང་ངེ་འཛིན་དང༌། མི་གཡོ་བ་ཞེས་བྱ་བའི་ཏིང་ངེ་འཛིན་དང༌།<line/>
</page>
<page index="106" id="232B">མི་འགུལ་བ་ཞེས་བྱ་བའི་ཏིང་ངེ་འཛིན་དང༌། ཆུའི་སྙིང་པོ་ཞེས་བྱ་བའི་ཏིང་ངེ་འཛིན་དང༌། རྣམ་པར་དག་པའི་བློ་གྲོས་ཅན་ཞེས་བྱ་བའི་ཏིང་ངེ་འཛིན་དང༌། རི་བོ་ཐམས་ཅད་ཀྱི་བློ་གྲོས་ཅན་ཞེས་<line/>
བྱ་བའི་ཏིང་ངེ་འཛིན་དང༌། སྟོབས་ཀྱི་ནོར་བུའི་རྒྱལ་པོ་ཞེས་བྱ་བའི་ཏིང་ངེ་འཛིན་དང༌། ངན་སྤོང་དང་ཁ་བ་ཅན་རྣམ་པར་ཐར་པར་བྱེད་པ་ཞེས་བྱ་བའི་ཏིང་ངེ་འཛིན་དང༌། རླུང་གི་རྣམ་པར་འཕྲུལ་བའི་<line/>
རྒྱལ་པོ་ཞེས་བྱ་བའི་ཏིང་ངེ་འཛིན་དང༌། མི་གནས་པ་ཞེས་བྱ་བའི་ཏིང་ངེ་འཛིན་དང༌། ནམ་མཁའ་ལ་དམིགས་པ་ཞེས་བྱ་བའི་ཏིང་ངེ་འཛིན་དང༌། སྣང་བའི་བློ་གྲོས་ཅན་ཞེས་བྱ་བའི་ཏིང་ངེ་འཛིན་དང༌། ཐོག་<line/>
ཏོག་གི་དུས་ཚོད་ཅེས་བྱ་བའི་ཏིང་ངེ་འཛིན་དང༌། རྒྱལ་པོའི་སྙིང་པོ་དྲ་བ་ཅན་གྱི་རྣམ་པར་འཕྲུལ་བ་ཞེས་བྱ་བའི་ཏིང་ངེ་འཛིན་དང༌། ཡུལ་གྱི་ནད་འཐོབ་པར་བྱེད་པའི་ཆོས་ཀྱི་སྒྲོན་མ་ཞེས་བྱ་བའི་ཏིང་ངེ་འཛིན་<line/>
དང༌། ཡུལ་གྱི་སྟོབས་ལ་འཇུག་པ་ཞེས་བྱ་བའི་ཏིང་ངེ་འཛིན་དང༌། ཆོས་ཀྱི་བཀྲ་ཤིས་ཞེས་བྱ་བའི་ཏིང་ངེ་འཛིན་དང༌། ཆོས་ཀྱི་སྟོབས་ཞེས་བྱ་བའི་ཏིང་ངེ་འཛིན་དང༌། ཆོས་ཀྱི་སྟོབས་ཅན་ཞེས་<line/>
བྱ་བའི་ཏིང་ངེ་འཛིན་དང༌། ལེགས་པའི་དོག་པ་ཞེས་བྱ་བའི་ཏིང་ངེ་འཛིན་དང༌། དགའ་བ་ཞེས་བྱ་བའི་ཏིང་ངེ་འཛིན་དང༌། རབ་ཏུ་དགའ་བ་ཞེས་བྱ་བའི་ཏིང་ངེ་འཛིན་དང༌། ཡེ་ཤེས་ཀྱི་སྟོབས་ཆེ་བ་ཞེས་བྱ་<line/>
བའི་ཏིང་འཛིན་དང༌། ཀ་ཏ་ཀའི་འབྲས་བུ་ལྟ་བུ་ཞེས་བྱ་བའི་ཏིང་ངེ་འཛིན་དང༌། འགྲམ་དུ་འགྲོ་བ་ཞེས་བྱ་བའི་ཏིང་ངེ་འཛིན་དང༌། དཔའ་བར་འགྲོ་བ་སྟོན་པ་ཞེས་བྱ་བའི་ཏིང་ངེ་འཛིན་དང༌། རྣམ་པར་རྒྱ་<line/>
</page>
<page index="107" id="233A">༄༅། །བའི་སྟོབས་ཀྱིས་འགྲོ་བ་ཞེས་བྱ་བའི་ཏིང་ངེ་འཛིན་དང༌། འོད་འཕྲོ་མཆོག་གི་བློ་གྲོས་ཅན་ཞེས་བྱ་བའི་ཏིང་ངེ་འཛིན་དང༌། སྟོབས་མི་ཟད་པའི་རྣམ་པར་ཐར་<line/>
པ་ཞེས་བྱ་བའི་ཏིང་ངེ་འཛིན་དང༌། འཕགས་པའི་སྟོབས་ཞེས་བྱ་བའི་ཏིང་ངེ་འཛིན་དང༌། ལུས་སྲུང་བ་མི་ཟད་པའི་བློ་གྲོས་ཅན་ཞེས་བྱ་བའི་ཏིང་ངེ་འཛིན་དང༌། ལུས་སྲུང་རྨ་ཤིང་<line/>
མདོག་གི་བློ་གྲོས་ཅན་ཞེས་བྱ་བའི་ཏིང་ངེ་འཛིན་དང༌། འཁྲི་ཤིང་རྒྱས་པ་ཞེས་བྱ་བའི་ཏིང་ངེ་འཛིན་དང༌། སྒྲ་སྙན་རྒྱལ་པོ་ཞེས་བྱ་བའི་ཏིང་ངེ་འཛིན་དང༌། འགྲོ་བའི་འོད་ཅེས་བྱ་བའི་ཏིང་ངེ་འཛིན་དང༌།<line/>
རིན་པོ་ཆེའི་དཔལ་དུ་གྱུར་པ་ཞེས་བྱ་བའི་ཏིང་ངེ་འཛིན་དང༌། གཙང་ཞིང་དྲི་མ་མེད་པ་ཞེས་བྱ་བའི་ཏིང་ངེ་འཛིན་དང༌། གཙང་མའི་སྙིང་པོ་མྡྔས་དཀར་བ་ཞེས་བྱ་བའི་ཏིང་ངེ་འཛིན་དང༌།<line/>
གཙང་ཞིང་གཙང་སྦྲའི་རིན་པོ་ཆེའི་བློ་གྲོས་ཅན་ཞེས་བྱ་བའི་ཏིང་ངེ་འཛིན་དང༌། དགའ་ཞིང་དང་བར་གྲགས་པ་ཞེས་བྱ་བའི་ཏིང་ངེ་འཛིན་དང༌། སེམས་ནམ་མཁའ་དང་མཉམ་པ་ཞེས་བྱ་<line/>
བའི་ཏིང་ངེ་འཛིན་དང༌། ཅོད་པ་རྣམ་པར་འཕྱང་བ་ཞེས་བྱ་བའི་ཏིང་ངེ་འཛིན་དང༌། སྟོབས་བླ་ན་མེད་པ་ཞེས་བྱ་བའི་ཏིང་ངེ་འཛིན་དང༌། རྗེས་སུ་སྲུང་བའི་བློ་གྲོས་ཅན་ཞེས་བྱ་བའི་ཏིང་ངེ་འཛིན་<line/>
དང༌། རྗེས་སུ་ཆགས་པ་ཟབ་མོ་ཞེས་བྱ་བའི་ཏིང་ངེ་འཛིན་དང༌། སྟོབས་ཟློག་པའི་བློ་གྲོས་ཅན་ཞེས་བྱ་བའི་ཏིང་ངེ་འཛིན་དང༌། འོད་དལ་གྱིས་གཡོ་བ་ཞེས་བྱ་བའི་ཏིང་ངེ་འཛིན་དང༌། བརྩོན་<line/>
</page>
<page index="108" id="233B">གྲུས་ཡིད་དུ་འོང་བ་ཞེས་བྱ་བའི་ཏིང་ངེ་འཛིན་དང༌། མ་སྐྱེས་པའི་འོད་ཟེར་ལེན་པ་ལ་གནས་པ་ཞེས་བྱ་བའི་ཏིང་ངེ་འཛིན་དང༌། དམིགས་པའི་འོད་ཟེར་གྱི་རྒྱལ་པོ་ཞེས་བྱ་བའི་ཏིང་ངེ་འཛིན་དང༌།<line/>
དམིགས་པ་གཙང་བ་ཞེས་བྱ་བའི་ཏིང་ངེ་འཛིན་དང༌། རླུང་ལྟར་མགྱོགས་པ་ཞེས་བྱ་བའི་ཏིང་ངེ་འཛིན་དང༌། དབལ་གྱི་བློ་གྲོས་ཅན་ཞེས་བྱ་བའི་ཏིང་ངེ་འཛིན་དང༌། ཀུན་ཏུ་རླུང་ཆེན་ཞེས་བྱ་བའི་<line/>
ཏིང་ངེ་འཛིན་དང༌། རྒྱ་མཚོའི་རླབས་དྲི་མ་མེད་པ་ཞེས་བྱ་བའི་ཏིང་ངེ་འཛིན་དང༌། བདེ་བའི་སྟོབས་ཀྱི་མིག་འཛུམ་པ་ཞེས་བྱ་བའི་ཏིང་ངེ་འཛིན་དང༌། མིག་མི་འཛུམ་པའི་རྒྱལ་པོ་ཞེས་བྱ་བའི་<line/>
ཏིང་ངེ་འཛིན་དང༌། མིག་མི་འཛུམ་པར་སྣང་བའི་གནས་ཞེས་བྱ་བའི་ཏིང་ངེ་འཛིན་དང༌། གཉིད་ཐུལ་བའི་མིག་གིས་བློ་གྲོས་ཅན་ཞེས་བྱ་བའི་ཏིང་ངེ་འཛིན་དང༌། ངེས་པའི་རྩེ་མོའི་ཁྱད་<line/>
པར་གྱི་རྒྱལ་པོ་ཞེས་བྱ་བའི་ཏིང་ངེ་འཛིན་དང༌། འདྲེན་པའི་སྟོབས་ཀྱིས་འགྲོ་བ་ཞེས་བྱ་བའི་ཏིང་ངེ་འཛིན་དང༌། གཡོ་ཞིང་མྡྔངྶ་དཀར་བའི་རྣམ་པར་རྒྱལ་བར་འགྲོ་བ་ཞེས་བྱ་བའི་<line/>
ཏིང་ངེ་འཛིན་དང༌། ཀུ་མུ་དའི་ཟླ་བའི་རྒྱལ་པོ་ཞེས་བྱ་བའི་ཏིང་ངེ་འཛིན་དང༌། ཀུ་མུ་དའི་ཟླ་བ་ལེགས་པར་སྲུང་བ་ཞས་བྱ་བའི་ཏིང་ངེ་འཛིན་དང༌། ཙནྡན་ལྟར་བ་དེ་བཞིང་བསིལ་བའི་རླུང་གི་རྒྱལ་<line/>
པོ་ཞེས་བྱ་བའི་ཏིང་ངེ་འཛིན་དང༌། ཀེ་ཏ་ཀའི་མེ་ཏོག་རབ་ཏུ་རྒྱས་པ་ཞེས་བྱ་བའི་ཏིང་ངེ་འཛིན་དང༌། སའི་ཕྲེང་བའི་གནས་ཀྱི་བློ་གྲོས་ཅན་ཞེས་བྱ་བའི་ཏིང་ངེ་འཛིན་དང༌། ད་ལྟར་བཞུགས་པའི་<line/>
</page>
<page index="109" id="234A">༄༅། །སངས་རྒྱས་མངོན་སུམ་དུ་བཞུགས་པའི་རྒྱལ་པོ་ཞེས་བྱ་བའི་ཏིང་ངེ་འཛིན་དང༌། དུས་ཚོད་བཟང་པོ་ལ་གནས་པ་ཞེས་བྱ་བའི་ཏིང་ངེ་འཛིན་དང༌། བདེ་འགྲོ་བརྟེན་<line/>
པའི་རྒྱ་མཚོ་ཞེས་བྱ་བའི་ཏིང་ངེ་འཛིན་དང༌། གནས་ཐམས་ཅད་ཀྱི་དུས་ལ་མཁས་པ་ཞེས་བྱ་བའི་ཏིང་ངེ་འཛིན་དང༌། གནས་ཐམས་ཅད་ལ་ཐེ་ཚོམ་མེད་པ་ཞེས་བྱ་བའི་ཏིང་ངེ་འཛིན་དང༌།<line/>
རྩི་སྨན་ཆེན་པོ་ཞེས་བྱ་བའི་ཏིང་ངེ་འཛིན་དང༌། རྩི་སྨན་ཆེན་པོའི་སྟོབས་ཞེས་བྱ་བའི་ཏིང་ངེ་འཛིན་དང༌། རྩི་སྨན་ཆེན་མོའི་ཡན་ལག་ཐམས་ཅད་ཀྱི་རྒྱལ་པོ་ཞེས་བྱ་བའི་ཏིང་ངེ་འཛིན་དང༌།<line/>
བསིལ་བ་ཆེན་པོ་ཞི་བའི་རྒྱ་མཚོ་ཞེས་བྱ་བའི་ཏིང་ངེ་འཛིན་དང༌། བསིལ་ཞིང་ཞི་བའི་སྟོབས་དད་ལྡན་པ་ཞེས་བྱ་བའི་ཏིང་ངེ་འཛིན་དང༌། ཞི་བའི་སྟོབས་རྒྱས་པར་འགྲོ་བ་ཞེས་བྱ་བའི་<line/>
ཏིང་ངེ་འཛིན་དང༌། ཆུ་འབབ་པའི་ཆར་གྱི་སྟོབས་ཞེས་བྱ་བའི་ཏིང་ངེ་འཛིན་དང༌། དབང་བོའི་ཏོག་གི་རྒྱལ་མཚན་ཅན་ཞེས་བྱ་བའི་ཏིང་ངེ་འཛིན་དང༌། འོག་གི་དཔལ་གྱི་ཕྱག་རྒྱ་ཞེས་<line/>
བྱ་བའི་ཏིང་ངེ་འཛིན་དང༌། ནོར་བུའི་ཆུའི་དྲ་བ་ཞེས་བྱ་བའི་ཏིང་ངེ་འཛིན་དང༌། ལུས་ཀྱི་མཆོག་ཏུ་འགྱུར་བ་ཞེས་བྱ་བའི་ཏིང་ངེ་འཛིན་དང༌། བསམ་གཏན་གྱི་མེ་ཏོག་གི་ཁུ་བ་དང་ལྡན་པ་<line/>
ཞེས་བྱ་བའི་ཏིང་ངེ་འཛིན་དང༌། བུང་པའི་སྤོས་ཀྱི་སེར་བུའི་མེ་ཏོག་ཅེས་བྱ་བའི་ཏིང་ངེ་འཛིན་དང༌། ནགས་ཀྱི་མཚམས་མཛེས་པ་ཞེས་བྱ་བའི་ཏིང་ངེ་འཛིན་དང༌། ནགས་སུ་འགྲོ་བ་ཡིད་<line/>
</page>
<page index="110" id="234B">དུ་འོང་བ་ཞེས་བྱ་བའི་ཏིང་ངེ་འཛིན་དང༌། ནགས་སུ་དགའ་ཞིང་ཡིད་དུ་འོང་བའི་རྒྱས་པ་ཞེས་བྱ་བའི་ཏིང་ངེ་འཛིན་དང༌། ཡེ་ཤེས་ཀྱིས་བརྒྱན་བ་ཞེས་བྱ་བའི་ཏིང་ངེ་འཛིན་དང༌། ཡེ་ཤེས་<line/>
འདོད་པ་ཞེས་བྱ་བའི་ཏིང་ངེ་འཛིན་དང༌། གསེར་ལྟར་སྣང་བ་ཞེས་བྱ་བའི་ཏིང་ངེ་འཛིན་དང༌། ཡེ་ཤེས་དག་པར་བྱེད་པའི་ཕྱག་རྒྱ་ཞེས་བྱ་བའི་ཏིང་ངེ་འཛིན་དང༌། པདྨའི་ལུས་ཞེས་བྱ་བའི་<line/>
ཏིང་ངེ་འཛིན་དང༌། ཉི་མའི་སྙིང་པོ་འདོད་པ་ཞེས་བྱ་བའི་ཏིང་ངེ་འཛིན་དང༌། ཟླ་བའི་སྙིང་པོ་འདོད་པ་ཞེས་བྱ་བའི་ཏིང་ངེ་འཛིན་དང༌། འོད་ཟེར་གྱི་རྒྱལ་པོ་ཞེས་བྱ་བའི་ཏིང་ངེ་འཛིན་དང༌། འོད་<line/>
ཟེར་ཟླུམ་པོ་ཞེས་བྱ་བའི་ཏིང་ངེ་འཛིན་དང༌། འོད་ཟེར་གྱི་ཕྲེང་བའི་འོད་ཅེས་བྱ་བའི་ཏིང་ངེ་འཛིན་དང༌། འོད་ཟེར་གྱིས་བསྲུངས་པ་ཞེས་བྱ་བའི་ཏིང་ངེ་འཛིན་དང༌། འོད་ཟེར་གྱི་གནས་ཞེས་<line/>
བྱ་བའི་ཏིང་ངེ་འཛིན་དང༌། འོད་ཟེར་གྱི་དུས་ཚོད་ཅེས་བྱ་བའི་ཏིང་ངེ་འཛིན་དང༌། འོད་ཟེར་གྱི་བརྩོན་འགྲུས་གྱི་གཟི་བརྗིད་ཀྱི་བློ་གྲོས་ཅན་ཞེས་བྱ་བའི་ཏིང་ངེ་འཛིན་དང༌། ཡེ་ཤེས་ཀྱི་ལྕགས་<line/>
ཀྱོས་བསྒྱུར་བའི་སྤོས་ཀྱི་གླང་པོ་ཆེའི་རྒྱལ་པོ་ཞེས་བྱ་བའི་ཏིང་ངེ་འཛིན་དང༌། ཅང་ཤེས་ཀྱི་གཙུག་ཕུད་རྣམ་པར་འཕྲུལ་བའི་རྒྱལ་པོ་ཞེས་བྱ་བའི་ཏིང་ངེ་འཛིན་དང༌། རྒྱགས་པས་དཔའ་<line/>
ཞིང་དྲག་པོའི་སྟོབས་ཀྱིས་འགྲོ་བ་ཞེས་བྱ་བའི་ཏིང་ངེ་འཛིན་དང༌། སྦྲང་རྩི་བྱེད་པའི་བུང་བསྐད་སྙན་པ་རྒྱགས་པ་ཞེས་བྱ་བའི་ཏིང་ངེ་འཛིན་དང༌། བྱའི་སྤྱོད་ཡུལ་གྱི་དུས་ཚོད་ཅེས་བྱ་བའི་<line/>
</page>
<page index="111" id="235A">༄༅། །ཏིང་ངེ་འཛིན་དང༌། རྒྱལ་པོའི་ཡུལ་འཁོར་གྱི་སའི་རྣལ་འབྱོར་པ་ཞེས་བྱ་བའི་ཏིང་ངེ་འཛིན་དང༌། རྒྱགས་ཤིང་མྱོས་པའི་སེམས་ཀྱིས་རྣམ་པར་འཕྲུལ་བའི་རྒྱལ་<line/>
པོ་ཞེས་བྱ་བའི་ཏིང་ངེ་འཛིན་དང༌། རྩ་བའི་སྟོབས་ཀྱི་ཏོག་གི་འོད་ཅེས་བྱ་བའི་ཏིང་ངེ་འཛིན་དང༌། གྲགས་པའི་རྒྱལ་མཚན་གྱི་སྙན་བ་ཞེས་བྱ་བའི་ཏིང་ངེ་འཛིན་དང༌། ཁྱད་པར་དུ་<line/>
འཕགས་པའི་ཆོ་ག་ལ་རབ་ཏུ་སྒྲིམ་པ་ཞེས་བྱ་བའི་ཏིང་ངེ་འཛིན་དང༌། སྟག་གི་མིག་འཛུམ་པ་ཞེས་བྱ་བའི་ཏིང་ངེ་འཛིན་དང༌། ཉི་མ་དང་མེ་ལྟ་བུའི་རྣམ་པར་འཕྲུལ་བ་གཞོན་པའི་<line/>
ལུས་ཞེས་བྱ་བའི་ཏིང་ངེ་འཛིན་དང༌། དགའ་བ་རྒྱ་ཆེན་པོའི་ཁྱིམ་གྱི་གནས་ཀྱི་ཡོན་ཏན་ཞེས་བྱ་བའི་ཏིང་ངེ་འཛིན་དང༌། ཡེ་ཤེས་དྲི་མ་མེད་པའི་ལས་ཀྱི་ཆོ་གར་བྱ་བའི་རྣམ་<line/>
པར་འཕྲུལ་བའི་རྒྱལ་པོ་ཞེས་བྱ་བའི་ཏིང་ངེ་འཛིན་དང༌། དཔེར་བྱ་བ་ཀུན་ནས་བསྡུས་པའི་རྒྱལ་པོ་ཞེས་བྱ་བའི་ཏིང་ངེ་འཛིན་དང༌། སྒྲོན་མ་འབར་བའི་རྒྱལ་པོ་ཞེས་བྱ་བའི་ཏིང་<line/>
ངེ་འཛིན་དང༌། སྦྱོར་བ་ལ་དམིགས་པ་ཞེས་བྱ་བའི་ཏིང་ངེ་འཛིན་དང༌། ལུས་མཆོག་ཏུ་དགའ་བ་ཞེས་བྱ་བའི་ཏིང་ངེ་འཛིན་དང༌། དྲ་བ་ཅན་གྱི་ལུས་ལ་སྦྱོར་བ་ཞེས་བྱ་བའི་ཏིང་ངེ་<line/>
འཛིན་དང༌། དྲ་བ་ཅན་གྱི་འོད་ཟེར་གྱི་རྒྱལ་པོའི་ལུས་ཞེས་བྱ་བའི་ཏིང་ངེ་འཛིན་དང༌། ཚུལ་ཁྲིམས་དང་དུལ་བ་ལ་དཔའ་བར་འགྲོ་བ་ཞེས་བྱ་བའི་ཏིང་ངེ་འཛིན་དང༌། དགའ་བ་དང་རབ་ཏུ་དགའ་བའི་<line/>
</page>
<page index="112" id="235B">སྟོབས་ཀྱིས་འགྲོ་བ་ཞེས་བྱ་བའི་ཏིང་ངེ་འཛིན་དང༌། བྱམས་པ་ལ་དམིགས་པའི་རྒྱ་མཚོའི་དུས་ཚོད་ཅེས་བྱ་བའི་ཏིང་ངེ་འཛིན་དང༌། བཟོད་པའི་སྟོབས་ཤིན་ཏུ་མཉམ་པ་ཞེས་བྱ་བའི་ཏིང་ངེ་འཛིན་<line/>
དང༌། བརྩོན་པའི་རྣམ་པར་འཕྲུལ་བའི་རླུང་ཞེས་བྱ་བའི་ཏིང་ངེ་འཛིན་དང༌། མཐའ་མར་གྱུར་པའི་ཆོས་ལ་བརྩོན་པར་བྱ་བ་ཞེས་བྱ་བའི་ཏིང་ངེ་འཛིན་དང༌། ནམ་མཁའི་རང་བཞིན་རྣམ་པར་<line/>
དག་པའི་དུས་ཚོད་ཅེས་བྱ་བའི་ཏིང་ངེ་འཛིན་དང༌། དཔའ་བོ་ཆེན་པོའི་སྙིང་པོ་ལ་གུས་པ་ཞེས་བྱ་བའི་ཏིང་ངེ་འཛིན་དང༌། ས་བོན་ཆེན་པོ་ཞིང་ལ་གནས་པ་ཞེས་བྱ་བའི་ཏིང་ངེ་འཛིན་དང༌། ཡེ་<line/>
ཤེས་ཀྱི་མུ་སྟེགས་ཀྱི་འདུ་སྟོན་བྱ་བའི་ཕྱག་རྒྱ་ཞེས་བྱ་བའི་ཏིང་ངེ་འཛིན་དང༌། ཕྱག་རྒྱའི་ཕྲེང་པ་ཞེས་བྱ་བའི་ཏིང་ངེ་འཛིན་དང༌། བྱ་བ་འབྱུང་ན་སངས་རྒྱས་མངོན་སུམ་དུ་བཞུགས་པ་ཞེས་བྱ་བའི་<line/>
ཏིང་ངེ་འཛིན་དང༌། ཡེ་ཤེས་ཀྱི་བྱ་བ་བྱུང་ན་སངས་རྒྱས་མངོན་སུམ་དུ་བཞུགས་པ་ཞེས་བྱ་བའི་ཏིང་ངེ་འཛིན་དང༌། ཐམས་ཅད་བདེ་བཞེས་བྱ་བའི་ཏིང་ངེ་འཛིན་དང༌། བསོད་ནམས་ཐམས་ཅད་<line/>
ཀྱི་ལུས་ཀྱི་རྒྱལ་པོ་ཞེས་བྱ་བའི་ཏིང་ངེ་འཛིན་དང༌། བར་སྣང་གི་གནས་སུ་བྱུང་བའི་སངས་རྒྱས་ཀྱི་སྒྱུ་འཕྲུལ་ལ་གནས་པ་ཞེས་བྱ་བའི་ཏིང་ངེ་འཛིན་དང༌། བྲག་ཅའི་རྣམ་པར་འཕྲུལ་བའི་<line/>
རྒྱལ་པོ་ཞེས་བྱ་བའི་ཏིང་ངེ་འཛིན་དང༌། གཉིད་ལས་སད་པའི་སེམས་ཐོབ་པ་ལ་གནས་པའི་རྣམ་པར་འཕྲུལ་བའི་རྒྱལ་པོ་ཞེས་བྱ་བའི་ཏིང་ངེ་འཛིན་དང༌། བདག་ཉིད་ཤི་བ་ལྟ་བུའི་རྣམ་པར་<line/>
</page>
<page index="113" id="236A">༄༅། །འཕྲུལ་བར་འགྱུར་ཅིང་ཁྱད་པར་དུ་འཕགས་པ་ཐམས་ཅད་རབ་ཏུ་སྟོན་པ་ཞེས་བྱ་བའི་ཏིང་ངེ་འཛིན་དང༌། འཇིག་རྟེན་གྱི་རྗེས་སུ་མཐུན་པའི་བྱ་བ་བྱུང་ན་སངས་རྒྱས་<line/>
མངོན་སུམ་དུ་བཞུགས་པར་རབ་ཏུ་སྟོན་པ་ཞེས་བྱ་བའི་ཏིང་ངེ་འཛིན་དང༌། རྡུལ་དང་རྡུལ་ཕན་ཐམས་ཅད་ལ་བརྩམ་པ་མེད་པ་ཞེས་བྱ་བའི་ཏིང་ངེ་འཛིན་དང༌། བདག་ཉིད་སྟོན་པའི་མར་མེ་<line/>
ཞེས་བྱ་བའི་ཏིང་ངེ་འཛིན་དང༌། རང་གི་སྐྱེ་གནས་ལ་རྨོངས་བ་ལ་བྱ་བ་བྱེད་པ་ཞེས་བྱ་བའི་ཏིང་ངེ་འཛིན་དང་སྐྱེ་གནས་ཐམས་ཅད་དུ་བསླབ་པར་བྱ་བ་ཞེས་བྱ་བའི་ཏིང་ངེ་འཛིན་དང༌།<line/>
ཆུའི་ཆུ་བུར་གྱི་སྙིང་པོ་ཞེས་བྱ་བའི་ཏིང་ངེ་འཛིན་དང༌། ཆུའི་དབུ་བ་རབ་ཏུ་སྟོན་པ་ཞེས་བྱ་བའི་ཏིང་ངེ་འཛིན་དང༌། མི་མཉམ་པ་དང་མཉམ་པའི་ཡེ་ཤེས་རྟག་ཏུ་རབ་ཏུ་སྟོན་པའི་རྣམ་པའི་སྒྲོན་<line/>
མ་སྟོན་པ་ཞེས་བྱ་བའི་ཏིང་ངེ་འཛིན་དང༌། བརྩོན་འགྲུས་ཀྱི་ཆོག་ཞོར་ལ་འབྱུང་བ་ཞེས་བྱ་བའི་ཏིང་ངེ་འཛིན་དང༌། ཡེ་ཤེས་ཀྱི་མེ་ལོང་གི་དཀྱིལ་འཁོར་དང་རབ་ཏུ་ཕྲད་པར་སྟོན་པའི་རྒྱལ་པོ་<line/>
ཞེས་བྱ་བའི་ཏིང་ངེ་འཛིན་དང༌། རིགས་དང་ལུས་ཡིད་དུ་འོང་བའི་སྒྲོན་མ་ཞེས་བྱ་བའི་ཏིང་ངེ་འཛིན་དང༌། དུད་འགྲོའི་སྐྱེ་གནས་སུ་སྨོན་པའི་སེམས་ལ་སྦྱོར་བ་ཞེས་བྱ་བའི་ཏིང་ངེ་འཛིན་དང༌།<line/>
དུད་འགྲོའི་སྐྱེ་གནས་སུ་མངོན་པར་རྩེ་བ་ཞེས་བྱ་བའི་ཏིང་ངེ་འཛིན་དང༌། དུད་འགྲོའི་སྐྱེ་གནས་སུ་རབ་ཏུ་དགའ་བ་ཞེས་བྱ་བའི་ཏིང་ངེ་འཛིན་དང༌། དུད་འགྲོའི་སྐྱེ་གནས་སུ་མངོན་པར་ཆགས་<line/>
</page>
<page index="114" id="236B">པ་ཞེས་བྱ་བའི་ཏིང་ངེ་འཛིན་དང༌། དུད་འགྲོའི་སྐྱེ་གནས་ཐམས་ཅད་དུ་གོས་པ་མེད་པར་རྣམ་པར་འཕྲུལ་པའི་རྒྱལ་པོ་ཞེས་བྱ་བའི་ཏིང་ངེ་འཛིན་དང༌། སེམས་ཅན་དམྱལ་བ་འཇུག་པ་མངོན་པར་<line/>
བསྔགས་པ་ཞེས་བྱ་བའི་ཏིང་ངེ་འཛིན་དང༌། སེམས་ཅན་དམྱལ་བར་མངོན་པར་དགའ་ཞིང་རབ་ཏུ་མོས་པ་ཞེས་བྱ་བའི་ཏིང་ངེ་འཛིན་དང༌། སེམས་ཅན་དམྱལ་བས་གོས་པ་མེད་པར་བྱ་བ་<line/>
ལ་རྣམ་པར་འཕྲུལ་བའི་རྒྱལ་པོ་ཞེས་བྱ་བའི་ཏིང་ངེ་འཛིན་དང༌། བདེ་བླག་ཏུ་ཞི་བར་འགྲོ་བ་ཞེས་བྱ་བའི་ཏིང་ངེ་འཛིན་དང༌། ཐམས་ཅད་ཀྱི་གནས་ཀྱི་དུས་ཚད་ཅེས་བྱ་བའི་ཏིང་ངེ་འཛིན་<line/>
དང༌། བསོད་ནམས་ཀྱི་ཀླུང་འབབ་པའི་རྒྱ་མཚོ་ཞེས་བྱ་བའི་ཏིང་ངེ་འཛིན་དང༌། དག་བྱེད་ཀྱི་རླུང་ཞེས་བྱ་བའི་ཏིང་ངེ་འཛིན་དང༌། དག་བྱེད་ཀྱི་བསོད་ནམས་བསགས་པར་འགྲོ་བའི་སྟོབས་<line/>
ཞེས་བྱ་བའི་ཏིང་ངེ་འཛིན་དང༌། དག་བྱེད་ཀྱི་པདྨ་དཀར་པོ་ཞེས་བྱ་བའི་ཏིང་ངེ་འཛིན་དང༌། དག་བྱེད་ཀྱི་པདྨ་ཞེས་བྱ་བའི་ཏིང་ངེ་འཛིན་དང༌། མུ་སྟེགས་ཀྱི་བཀྲ་ཤིས་ཀྱི་གནས་ཞེས་བྱ་<line/>
བའི་ཏིང་ངེ་འཛིན་དང༌། མུ་སྟེགས་ཀྱི་བཀྲ་ཤིས་བསྔགས་པ་ཞེས་བྱ་བའི་ཏིང་ནེ་འཛིན་དང༌། མུ་སྟེགས་ཀྱི་བཀྲ་ཤིས་ཉན་པར་བྱེད་པ་ཞེས་བྱ་བའི་ཏིང་ངེ་འཛིན་དང༌། རྨི་ལམ་གྱི་བཀྲ་<line/>
ཤིས་ཐོབ་པ་ཞེས་བྱ་བའི་ཏིང་ངེ་འཛིན་དང༌། རྨི་ལམ་གྱི་བཀྲ་ཤིས་བསྔགས་པ་ཞེས་བྱ་བའི་ཏིང་ངེ་འཛིན་དང༌། རྨི་ལམ་གྱི་བཀྲ་ཤིས་ཐོབ་པ་ལ་དགའ་བ་ཞེས་བྱ་བའི་ཏིང་ངེ་འཛིན་དང༌།<line/>
</page>
<page index="115" id="237A">༄༅། །རྨི་ལམ་བཀྲ་ཤིས་པར་བྱ་བ་ཞེས་བྱ་བའི་ཏིང་ངེ་འཛིན་དང༌། ཡང་དག་པའི་བཀྲ་ཤིས་རྒྱས་པའི་རྒྱལ་པོ་ཞེས་བྱ་བའི་ཏིང་ངེ་འཛིན་དང༌། རྒྱས་པར་ཡངས་པ་<line/>
སྐྱེ་བ་ཤེས་པ་ལ་རབ་ཏུ་དགའ་བ་ཞེས་བྱ་བའི་ཏིང་ངེ་འཛིན་དང༌། རླུང་གི་མཚམས་བསྔགས་པ་ཞེས་བྱ་བའི་ཏིང་ངེ་འཛིན་དང༌། སྦྱོར་བ་བྱས་ཀྱང་རུང་མ་བྱས་ཀྱང་རུང་སྟེ་གྲུབ་པའི་<line/>
རྣམ་པར་འཕྲུལ་བའི་རྒྱལ་པོ་ཞེས་བྱ་བའི་ཏིང་ངེ་འཛིན་དང༌། ཉེ་བར་གནས་པའི་ཆོ་གའི་བརྟུལ་བཞུགས་ལ་ངེས་པར་གནས་པ་ཞེས་བྱ་བའི་ཏིང་ངེ་འཛིན་དང༌། ཉེ་བར་གནས་པ་<line/>
བསྔགས་པ་ཞེས་བྱ་བའི་ཏིང་ངེ་འཛིན་དང༌། ཉེ་བར་གནས་པ་དེ་ཁོ་ནའི་ཆོ་གའི་སྒྲོན་མ་ཞེས་བྱ་བའི་ཏིང་ངེ་འཛིན་དང༌། ཉེ་བར་གནས་པའི་དེ་ཁོ་ནའི་ཐོབ་པས་རབ་ཏུ་ཞི་བར་བྱེད་པའི་<line/>
རྒྱལ་པོ་ཞེས་བྱ་བའི་ཏིང་ངེ་འཛིན་དང༌། རྟག་ཏུ་ཉེ་བར་གནས་པ་ལ་འཇུག་པའི་གསང་བ་ཤིན་ཏུ་མཐོང་བ་ཞེས་བྱ་བའི་ཏིང་ངེ་འཛིན་དང༌། རྟག་ཏུ་ཉེ་བར་གནས་པ་ལ་མངོན་པར་ཆགས་པ་<line/>
ཞེས་བྱ་བའི་ཏིང་ངེ་འཛིན་དང༌། རྟག་ཏུ་ཉེ་བར་གནས་པ་ལ་རབ་ཏུ་དགའ་བ་ཞེས་བྱ་བའི་ཏིང་ངེ་འཛིན་དང༌། རྟག་ཏུ་ཉེ་བར་གནས་པའི་དགའ་བ་ལ་དགའ་བ་ཞེས་བྱ་བའི་ཏིང་ངེ་འཛིན་དང༌། རྟག་<line/>
ཏུ་ཉེ་བར་གནས་པར་ཕྱེ་མས་སླུབས་པ་ཞེས་བྱ་བའི་ཏིང་ངེ་འཛིན་དང༌། རྟག་ཏུ་ཉེས་བར་གནས་པ་ཤིན་ཏུ་བསིལ་བའི་ཏ་མ་ལའི་ལོ་མ་སྤོས་ཀྱིས་བསྒོས་པ་ཞེས་བྱ་བའི་ཏིང་ངེ་འཛིན་དང༌། རྟག་<line/>
</page>
<page index="116" id="237B">ཏུ་ཉེ་བར་གནས་པའི་བདུག་པས་བདུགས་ཤིང་བྱུག་པའི་དད་པས་བྱུགས་པ་ཞེས་བྱ་བའི་ཏིང་ངེ་འཛིན་དང༌། སྣ་ཚོགས་སུ་མངོན་པར་རྩེ་བ་ཞེས་བྱ་བའི་ཏིང་ངེ་འཛིན་དང༌། རོ་བྲོ་བ་ཐམས་ཅད་<line/>
དང་ལྡན་པའི་མེ་ཏོག་གིས་རྒྱགས་ཤིང་མྱོས་པའི་བུང་བ་ཞེས་བྱ་བའི་ཏིང་ངེ་འཛིན་དང༌། བདུད་རྩི་ཐམས་ཅད་ཀྱི་བདེ་བའི་ལོངས་སྤྱོད་ཀྱིས་ཁྱིམ་གྱི་གནས་དགའ་བར་བྱེད་པའི་རྣམ་པར་<line/>
འཕྲུལ་བའི་རྒྱལ་པོ་ཞེས་བྱ་བའི་ཏིང་ངེ་འཛིན་དང༌། རྟག་པ་དང༌། ཐེར་ཟུག་པ་དང༌། བརྟན་པའི་ཞིང་ཚེར་མ་རྣམ་པར་བསལ་བ་དང་འདྲ་བ་ཞེས་བྱ་བའི་ཏིང་ངེ་འཛིན་དང༌། སྤྲིན་ཆེན་པོའི་<line/>
ཆུའི་རྒྱུན་གྱི་རྒྱལ་པོ་ཞེས་བྱ་བའི་ཏིང་ངེ་འཛིན་དང༌། སྤྲིན་ཆེན་པོའི་རྔ་སྒྲའི་རྒྱལ་པོ་ཞེས་བྱ་བའི་ཏིང་ངེ་འཛིན་དང༌། སྦྲིན་ཆེན་པོའི་གློག་གི་འོད་ཀྱི་བརྫོན་འགྲུས་ཀྱི་རྒྱལ་པོ་ཞེས་བྱ་བའི་ཏིང་ངེ་<line/>
དང༌། སྦྲིན་ཆེན་པོའི་ཆུ་ཤུགས་འཛིན་པ་ཞེས་བྱ་བའི་ཏིང་ངེ་འཛིན་དང༌། སྤྲིན་ཆེན་པོའི་ཆུའི་གསང་བ་ཞེས་བྱ་བའི་ཏིང་ངེ་འཛིན་དང༌། སྤྲིན་ཆེན་པོའི་གློག་གི་ཕྲང་བ་ཅན་ཞེས་བྱ་བའི་<line/>
ཏིང་ངེ་འཛིན་དང༌། སྤྲིན་ཆེན་པོའི་མཚོའི་གནས་ཞེས་བྱ་བའི་ཏིང་ངེ་འཛིན་དང༌། སྦྲིན་ཆེན་པོའི་བློ་གྲོས་ལ་མཁས་པ་ཞེས་བྱ་བའི་ཏིང་ངེ་འཛིན་དང༌། སྦྲིན་ཆེན་པོའི་བརྟན་པའི་ཆུ་ཟབ་མོའི་<line/>
རྒྱ་མཚོའི་བློ་གྲོས་ཞེས་བྱ་བའི་ཏིང་ངེ་འཛིན་དང༌། སྤྲིན་ཆེན་པོའི་ཆུའི་འོད་ཟེར་གྱི་ཆུའི་རྒྱུན་གྱི་རྒྱལ་པོ་ཞེས་བྱ་བའི་ཏིང་ངེ་འཛིན་དང༌། སྤྲིན་ཆེན་པོའི་ཆུའི་རྒྱ་མཚོའི་དུས་ཚོད་ཅེས་བྱ་བའི་<line/>
</page>
<page index="117" id="238A">༄༅། །ཏིང་ངེ་འཛིན་དང༌། སྤྲིན་ཆེན་པོའི་ས་བོན་གྱི་རྒྱ་མཚོའི་བློ་གྲོས་ཅན་ཞེས་བྱ་བའི་ཏིང་ངེ་འཛིན་དང༌། སྤྲིན་ཆེན་པོ་རབ་ཏུ་གཡོ་བའི་ཆུའི་རྣམ་པར་འཕྲུལ་བའི་<line/>
རྒྱལ་པོ་ཞེས་བྱ་བའི་ཏིང་ངེ་འཛིན་དང༌། སྤྲིན་ཆེན་པོའི་ལུས་ཀྱི་འོད་ཅེས་བྱ་བའི་ཏིང་ངེ་འཛིན་དང༌། སྤྲིན་ཆེན་པོ་ཞི་བའི་ཆུའི་རྒྱུན་ཅེས་བྱ་བའི་ཏིང་ངེ་འཛིན་དང༌། སྤྲིན་ཆེན་པོའི་ཆུ་<line/>
འདོད་པ་ཞེས་བྱ་བའི་ཏིང་ངེ་འཛིན་དང༌། སྤྲིན་ཆེན་པོ་ཤེས་པའི་རྒྱ་མཚོ་ཞེས་བྱ་བའི་ཏིང་ངེ་འཛིན་དང༌། སྤྲིན་ཆེན་པོ་རྣམ་པར་རྒྱལ་བའི་སྟོབས་ཞེས་བྱ་བའི་ཏིང་ངེ་འཛིན་དང༌། སྤྲིན་<line/>
ཆེན་པོ་སྡེའི་སྟོབས་ཞེས་བྱ་བའི་ཏིང་ངེ་འཛིན་དང༌། སྤྲིན་ཆེན་པོའི་དཔལ་ཞེས་བྱ་བའི་ཏིང་ངེ་འཛིན་དང༌། སྤྲིན་ཆེན་པོའི་ཆུའི་བསོད་ནམས་ཀྱི་རྒྱུན་ཅེས་བྱ་བའི་ཏིང་ངེ་འཛིན་དང༌། སྤྲིན་<line/>
ཆེན་པོའི་བསོད་ནམས་ཀྱི་སྟོབས་ཞེས་བྱ་བའི་ཏིང་ངེ་འཛིན་དང༌། སྤྲིན་ཆེན་པོ་ངེས་པར་སྒྲོག་པའི་སྟོབས་ཞེས་བྱ་བའི་ཏིང་ངེ་འཛིན་དང༌། སྤྲིན་ཆེན་པོའི་བསོད་ནམས་ཀྱི་ཆུའི་རོས་སྐོམ་<line/>
པ་ཞེས་བྱ་བའི་ཏིང་ངེ་འཛིན་དང༌། སྤྲིན་ཆེན་པོའི་ཆུའི་རོ་གཅིག་པ་ཞེས་བྱ་བའི་ཏིང་ངེ་འཛིན་དང༌། སྤྲིན་ཆེན་པོའི་ཆུའི་སྟོབས་ཀྱིས་ཟློག་པའི་འབྲས་བུ་ཞེས་བྱ་བའི་ཏིང་ངེ་འཛིན་དང༌།<line/>
སྤྲིན་ཆེན་པོའི་ཆུའི་བདེ་བསིལ་རྣམ་པར་འཕྲུལ་བའི་རྒྱལ་པོ་ཞེས་བྱ་བའི་ཏིང་ངེ་འཛིན་དང༌། སྤྲིན་ཆེན་པོའི་ཀུ་མུ་དའི་ཟླ་བའི་རྒྱལ་པོ་ཞེས་བྱ་བའི་ཏིང་ངེ་འཛིན་དང༌། སྤྲིན་ཆེན་པོའི་ཆུའི་<line/>
</page>
<page index="118" id="238B">ཡིད་དུ་འཐད་པ་ཞེས་བྱ་བའི་ཏིང་ངེ་འཛིན་དང༌། སྤྲིན་ཆེན་པོའི་ཆུ་འབབ་པའི་ཤུགས་ཀྱི་རྒྱལ་པོ་ཞེས་བྱ་བའི་ཏིང་ངེ་འཛིན་དང༌། སྤྲིན་ཆེན་པོ་ནམ་མཁའ་ལས་སྒྲ་སྒྲོག་པ་ཡིད་དུ་འཐད་པ་ཞེས་<line/>
བྱ་བའི་ཏིང་ངེ་འཛིན་དང༌། སྤྲིན་ཆེན་པོའི་ཆུའི་རོས་རྒྱགས་ཤིང་རབ་ཏུ་དགའ་བ་ཞེས་བྱ་བའི་ཏིང་ངེ་འཛིན་དང༌། སྤྲིན་ཆེན་པོའི་ནོར་བུའི་ལུས་ལ་ཅོད་པན་བཏགས་པས་སྤུངས་སྐྱེས་པ་ཞེས་བྱ་<line/>
བའི་ཏིང་ངེ་འཛིན་དང༌། སྤྲིན་ཆེན་པོའི་ཆུ་ཡོངས་སུ་དག་པ་ཞེས་བྱ་བའི་ཏིང་ངེ་འཛིན་དང༌། སྤྲིན་ཆེན་པོའི་ཆུའི་སྐྱབས་ཀྱི་ཕྱག་རྒྱ་ཞེས་བྱ་བའི་ཏིང་ངེ་འཛིན་དང༌། སྤྲིན་ཆེན་པོའི་ཆུའི་དྲི་མ་མེད་<line/>
པའི་ཕྱག་རྒྱ་ཞེས་བྱ་བའི་ཏིང་ངེ་འཛིན་དང༌། སྤྲིན་ཆེན་པོའི་ཆུ་དྲི་མ་མེད་པའི་སྙིང་པོའི་བློ་གྲོས་ཅན་ཞེས་བྱ་བའི་ཏིང་ངེ་འཛིན་དང༌། སྤྲིན་ཆེན་པོའི་ནོར་བུ་འདྲ་བའི་ཆུ་བསྔགས་པ་ཞེས་བྱ་བའི་ཏིང་<line/>
ངེ་འཛིན་དང༌། སྤྲིན་ཆེན་པོའི་ཆུ་ནད་མེད་པར་བྱེད་པ་ཞེས་བྱ་བའི་ཏིང་ངེ་འཛིན་དང༌། སྤྲིན་ཆེན་པོའི་ཆུའི་སྣོད་ཀྱི་བློ་གྲོས་ཅན་ཞེས་བྱ་བའི་ཏིང་ངེ་འཛིན་དང༌། སྤྲིན་ཆེན་པོའི་ཆུ་མི་འཁྲུགས་པའི་<line/>
རྒྱ་མཚོའི་བློ་གྲོས་ཅན་ཞེས་བྱ་བའི་ཏིང་ངེ་འཛིན་དང༌། སྤྲིན་པོའི་སྤྲིན་གྱི་ནང་ནས་ཟླ་བ་བྱུང་བའི་འོད་ཅེས་བྱ་བའི་ཏིང་ངེ་འཛིན་དང༌། སྤྲིན་ཆེན་པོའི་གློག་གིས་མཆོད་པའི་རྒྱལ་པོ་ཞེས་བྱ་བའི་<line/>
ཏིང་ངེ་འཛིན་དང༌། སྤྲིན་ཆེན་པོའི་སྟོབས་རྒྱས་པ་ཞེས་བྱ་བའི་ཏིང་ངེ་འཛིན་དང༌། སྤྲིན་ཆེན་པོའི་ཆུའི་མཛོད་ཀྱི་རྣམ་པ་ཞེས་བྱ་བའི་ཏིང་ངེ་འཛིན་དང༌། སྤྲིན་ཆེན་པོའི་ཆུས་དབང་བསྐུར་བ་ཞེས་<line/>
</page>
<page index="119" id="239A">༄༅། །བྱ་བའི་ཏིང་ངེ་འཛིན་དང༌། སྤྲིན་ཆེན་པོའི་ཆུའི་བསམ་གཏན་གྱི་མེ་ཏོག་གིས་རོས་མྱོས་པ་ཞེས་བྱ་བའི་ཏིང་ངེ་འཛིན་དང༌། སྤྲིན་ཆེན་པོའི་ཆུའི་དམིགས་པ་<line/>
དག་པ་ཞེས་བྱ་བའི་ཏིང་ངེ་འཛིན་དང༌། སྤྲིན་ཆེན་པོའི་ཆུའི་རྗེས་སུ་ཆགས་པའི་སྟོབས་ཞེས་བྱ་བའི་ཏིང་ངེ་འཛིན་དང༌། སྤྲིན་ཆེན་པོའི་ཆུའི་གནས་ཀྱི་འོད་ཟེར་གྱི་བློ་གྲོས་ཅན་ཞེས་བྱ་<line/>
བྱ་བའི་ཏིང་ངེ་འཛིན་དང༌། སྤྲིན་ཆེན་པོའི་ཆུའི་བརྗོད་པ་ཞེས་བྱ་བའི་ཏིང་ངེ་འཛིན་དང༌། སྤྲིན་ཆེན་པོའི་ཆུའི་དགའ་བས་རབ་ཏུ་དགའ་བ་ཞེས་བྱ་བའི་ཏིང་ངེ་འཛིན་དང༌། སྤྲིན་ཆེན་པོའི་ཆུ་<line/>
ཤིན་ཏུ་བརྟན་པར་བྱ་བའི་བློ་གྲོས་ཅན་ཞེས་བྱ་བའི་ཏིང་ངེ་འཛིན་དང༌། སྤྲིན་ཆེན་པོའི་ཆུའི་སྨན་གྱིས་བརྟན་པའི་རྒྱལ་པོ་ཞེས་བྱ་བའི་ཏིང་ངེ་འཛིན་དང༌། སྤྲིན་ཆེན་པོའི་ཆུའི་རོས་མྱོས་<line/>
པའི་སྟག་གི་རྒྱལ་པོ་ཞེས་བྱ་བའི་ཏིང་ངེ་འཛིན་དང༌། སྤྲིན་ཆེན་པོ་ཆུའི་རོས་མྱོས་པའི་སེངྒེའི་སྟབས་ཀྱི་རྒྱལ་པོ་ཞེས་བྱ་བའི་ཏིང་ངེ་འཛིན་དང༌། སྤྲིན་ཆེན་པོའི་ཆུའི་རོས་མྱོས་པའི་སྤོས་<line/>
ཀྱི་གླང་པོ་ཆེའི་མཆོག་ཅེས་བྱ་བའི་ཏིང་ངེ་འཛིན་དང༌། སྤྲིན་ཆེན་པོའི་ཆུ་བདེ་ཞིང་བསིལ་བའི་ཆུ་རྒྱུན་འབབ་པ་ཞེས་བྱ་བའི་ཏིང་ངེ་འཛིན་དང༌། སྤྲིན་ཆེན་པོའི་ཆུའི་འགྲོ་ཞིང་འབབ་པ་མི་<line/>
འཁྲུགས་པ་ཞེས་བྱ་བའི་ཏིང་ངེ་འཛིན་དང༌། སྤྲིན་ཆེན་པོའི་ཆུའི་བསམ་གཏན་རྫོགས་པའི་ས་བོན་ཞེས་བྱ་བའི་ཏིང་ངེ་འཛིན་དང༌། སྤྲིན་ཆེན་པོའི་ཆུའི་འོད་ཐོབ་པ་མི་ཟད་པའི་བློ་གྲོས་ཅན་<line/>
</page>
<page index="120" id="239B">ཞེས་བྱ་བའི་ཏིང་ངེ་འཛིན་དང༌། སྤྲིན་ཆེན་པོའི་ཆུའི་རྒྱུན་གྱིས་ཀླུའི་སྟོབས་ཡོངས་སུ་སྤངས་པ་ཞེས་བྱ་བའི་ཏིང་ངེ་འཛིན་དང༌། སྤྲིན་ཆེན་པོའི་ཆུ་ལ་དགའ་བ་ཞེས་བྱ་བའི་ཏིང་ངེ་འཛིན་དང༌། སྤྲིན་<line/>
ཆེན་པོའི་ཆུ་ཡོངས་སུ་བསྒོས་པའི་ཁྱུ་མཆོག་གི་རྒྱལ་པོ་ཞེས་བྱ་བའི་ཏིང་ངེ་འཛིན་དང༌། སྤྲིན་ཆེན་པོའི་ཆུའི་ཙནྡན་གྱི་ཁུ་བ་བསིལ་ཞིང་བདེ་བའི་སྨན་གྱི་བརྩོན་འགྲུས་ཀྱི་གནས་ཀྱིས་ཞི་བར་བྱེད་<line/>
པའི་རྒྱལ་པོ་ཞེས་བྱ་བའི་ཏིང་ངེ་འཛིན་དང༌། སྤྲིན་ཆེན་པོའི་ཆུའི་དུག་སྨན་གྲུབ་པའི་རྒྱལ་པོ་ཞེས་བྱ་བའི་ཏིང་ངེ་འཛིན་དང༌། སྤྲིན་ཆེན་པོའི་ཆུས་ས་གཞི་རབ་ཏུ་ཞི་བར་བྱེད་པ་ཞེས་བྱ་བའི་ཏིང་ངེ་<line/>
འཛིན་དང༌། སྤྲིན་ཆེན་པོའི་ཆུའི་སྙིང་པོའི་དྲ་བ་ཅན་ཞེས་བྱ་བའི་ཏིང་ངེ་འཛིན་དང༌། སྤྲིན་ཆེན་པོའི་ཆུའི་རིན་པོ་ཆེའི་ཆར་ཞེས་བྱ་བའི་ཏིང་ངེ་འཛིན་དང༌། སྤྲིན་ཆེན་པོའི་སྙིང་པོའི་སྟོབས་ཀྱི་བློ་<line/>
གྲོས་ཅན་ཞེས་བྱ་བའི་ཏིང་ངེ་འཛིན་དང༌། སྤྲིན་ཆེན་པོའི་སྙིང་པོའི་ཏོག་གི་བློ་གྲོས་ཅན་ཞེས་བྱ་བའི་ཏིང་ངེ་འཛིན་དང༌། སྤྲིན་ཆེན་པོའི་སྙིང་པོའི་ཆུས་ས་གཞི་ཞི་བར་བྱས་པའི་དྲི་ཞིམ་སྤོས་ཞེས་བྱ་<line/>
བའི་ཏིང་ངེ་འཛིན་དང༌། སྤྲིན་ཆེན་པོའི་སྙིང་པོའི་ཆུའི་སྦྱོར་བ་མཐའ་ཡས་པ་ལ་དགའ་བ་ཞེས་བྱ་བའི་ཏིང་ངེ་འཛིན་དང༌། སྤྲིན་ཆེན་པོའི་ཁོང་བའི་ཆུའི་སྙིང་པོའི་མྱུར་བའི་བློ་གྲོས་ཅན་ཞེས་<line/>
བྱ་བའི་ཏིང་ངེ་འཛིན་དང༌། སྤྲིན་ཆེན་པོའི་སྙིང་པོ་མདངས་དཀར་བློ་གྲོས་དྲི་མ་མེད་པ་ཞེས་བྱ་བའི་ཏིང་ངེ་འཛིན་དང༌། སྤྲིན་ཆེན་པོའི་སྙིང་པོ་འདྲེན་སྤྱོད་ཅེས་བྱ་བའི་ཏིང་ངེ་འཛིན་དང༌། སྤྲིན་<line/>
</page>
<page index="121" id="240A">༄༅། །ཆེན་པོའི་སྙིང་པོ་ཁ་དོག་གི་བློ་གྲོས་ཅན་ཞེས་བྱ་བའི་ཏིང་ངེ་འཛིན་དང༌། སྤྲིན་ཆེན་པོའི་སྙིང་པོའི་ཆུའི་པདྨ་འོད་མཐའ་ཡས་པར་བྱེད་པ་ཞེས་བྱ་བའི་ཏིང་ངེ་འཛིན་<line/>
དང༌། སྤྲིན་ཆེན་པོའི་སྙིང་པོའི་ཆུ་འབབ་པའི་རྒྱལ་པོའི་ཡུལ་ཞེས་བྱ་བའི་ཏིང་ངེ་འཛིན་དང༌། སྤྲིན་ཆེན་པོའི་སྙིང་པོའི་ཆུའི་འབྱུང་གནས་ཀྱི་བློ་གྲོས་ཅན་ཞེས་བྱ་བའི་ཏིང་ངེ་འཛིན་དང༌།<line/>
སྤྲིན་ཆེན་པོའི་སྙིང་པོ་ངན་སྤོང་བློ་གྲོས་ཅན་ཞེས་བྱ་བའི་ཏིང་ངེ་འཛིན་དང༌། སྤྲིན་ཆེན་པོའི་སྙིང་པོ་ཏོག་གི་འོད་ཅེས་བྱ་བའི་ཏིང་ངེ་འཛིན་དང༌། སྤྲིན་ཆེན་པོའི་སྙིང་པོ་སྒྲའི་གཟི་བརྗིད་<line/>
དཔའ་བར་འགྲོ་བ་ཞེས་བྱ་བའི་ཏིང་ངེ་འཛིན་དང༌། སྤྲིན་ཆེན་པོའི་སྙིང་པོ་སྤྲིན་གྱི་ཤུགས་ཅན་ཞེས་བྱ་བའི་ཏིང་ངེ་འཛིན་དང༌། སྤྲིན་ཆེན་པོའི་སྙིང་པོ་བརྟན་པའི་བློ་གྲོས་ཅན་ཞེས་བྱ་བའི་<line/>
ཏིང་ངེ་འཛིན་དང༌། སྤྲིན་ཆེན་པོའི་སྙིང་པོའི་ཆུའི་རྩེ་མོ་ལས་བྱུང་བ་ཞེས་བྱ་བའི་ཏིང་ངེ་འཛིན་དང༌། སྤྲིན་ཆེན་པོའི་སྙིང་པོའི་ཆུ་ཤེས་ཉེན་ཅན་གྱི་བློ་གྲོས་ཞེས་བྱ་བའི་ཏིང་ངེ་འཛིན་<line/>
དང༌། སྤྲིན་ཆེན་པོའི་སྙིང་པོའི་ཆུ་སྲུང་བ་ཐམས་ཅད་དུ་མཉམ་པ་ཞེས་བྱ་བའི་ཏིང་ངེ་འཛིན་དང༌། སྤྲིན་ཆེན་པོ་སྙིང་པོའི་ཀུ་ཤ་དངར་བ་ཞེས་བྱ་བའི་ཏིང་ངེ་འཛིན་དང༌། སྤྲིན་ཆེན་<line/>
པོའི་སྙིང་པོ་མ་དངས་དཀར་པོ་ཞེས་བྱ་བའི་ཏིང་ངེ་འཛིན་དང༌། སྤྲིན་ཆེན་པོའི་སྙིང་པོ་འགྲོ་བའི་གནས་ཞེས་བྱ་བའི་ཏིང་ངེ་འཛིན་དང༌། སྤྲིན་ཆེན་པོའི་སྙིང་པོ་ཆུའི་རྣམ་པའི་བློ་གྲོས་ཅན་<line/>
</page>
<page index="122" id="240B">ཞེས་བྱ་བའི་ཏིང་ངེ་འཛིན་དང༌། སྤྲིན་ཆེན་པོའི་སྙིང་པོ་ཆུའི་རྩེ་མོར་བསྒྲེངས་ཤིང་བརྩེགས་པ་ཞེས་བྱ་བའི་ཏིང་ངེ་འཛིན་དང༌། སྤྲིན་ཆེན་པོའི་སྙིང་པོ་ཆུ་རྒྱུ་བར་གྱུར་པའི་བློ་གྲོས་ཅན་ཞེས་བྱ་བའི་ཏིང་<line/>
ངེ་འཛིན་དང༌། སྤྲིན་ཆེན་པོའི་སྙིང་པོ་སྤྲིན་གྱི་བདེན་པའི་མཚོའི་ངང་པའི་རྒྱལ་པོའི་སྟོབས་ལེགས་པའི་བློ་གྲོས་ཅན་ཞེས་བྱ་བའི་ཏིང་ངེ་འཛིན་དང༌། ཏིང་ངེ་འཛིན་སྔ་མ་གང་ཡིན་པ་དེ་དང་<line/>
ལྡན་པའི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ནི། ཏིང་ངེ་འཛིན་གྱི་རྒྱ་མཚོར་ཡང་འགྱུར་རོ། །ཏིང་ངེ་འཛིན་ཡང་དག་པར་གསོག་པར་ཡང་འགྱུར་རོ། །ཐོས་པའི་རྒྱ་<line/>
མཚོར་ཡང་འགྱུར་རོ། །ཐོས་པ་ཡང་དག་པར་གསོག་པར་ཡང་འགྱུར་རོ། །བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལ་སོམ་ཉི་མི་ཟ་ཞིང༌། ཡིད་གཉིས་མེད་དེ། ཐེ་ཚོམ་ཟ་<line/>
བར་ཡང་མི་འགྱུར་རོ། །མི་ཁོམ་པ་རྣམས་སུ་སྐྱེ་བར་ཡང་མི་འགྱུར་རོ། །ཚེ་རབས་དྲན་པར་ཡང་འགྱུར་རོ། །འཁོར་བའི་ལས་ཀྱི་ཞིང་གི་རྒྱ་མཚོ་ལ་སྲེད་པར་ཡང་འགྱུར་རོ། །ཚེ་རབས་<line/>
ཐམས་ཅད་དུ་ཐ་ན་རྨི་ལམ་ནའང་སངས་རྒྱས་མཐོང་བ་དང་མི་འབྲལ་བར་ཡང་འགྱུར་རོ། །དེ་དག་གི་དགེ་བའི་ཆོས་རྣམས་ལ་བར་ཆད་བྱ་བའི་ཕྱིར་བདུད་སྡིག་ཅན་གླགས་ལྟ་བ་དང༌།<line/>
སྐབས་ཚོལ་བས་གླགས་རྙེད་པར་ཡང་མི་འགྱུར་རོ། །ང་རྒྱལ་ཆོམ་པར་ཡང་འགྱུར་རོ། །གཟུངས་ཐོབ་པར་ཡང་འགྱུར་རོ། །དེ་བཞིན་གཤེགས་པའི་ལྡེམ་པོ་ངག་དང་དཔྱོད་པ་ལ་མཁས་<line/>
</page>
<page index="123" id="241A">༄༅། །པར་ཡང་འགྱུར་རོ། །ཆོས་ཐམས་ཅད་ཀྱི་གསང་བའི་སྒོར་འཇུག་པར་ཡང་འགྱུར་རོ། །དེ་བཞིན་གཤེགས་པའི་གཏེར་ཡང་དག་པར་སྟོན་པར་ཡང་འགྱུར་རོ། །<line/>
དེ་བཞིན་གཤེགས་པའི་ཚུལ་ལ་འཇུག་པར་ཡང་འགྱུར་རོ། །དེ་བཞིན་གཤེགས་པའི་རྒྱ་མཚོའི་ཆུ་སྲིན་དུའང་འགྱུར་རོ། །དེ་བཞིན་གཤེགས་པའི་གཞུང་ལུགས་ཀྱི་ནང་དུ་ཆུད་<line/>
པར་ཡང་འགྱུར་རོ། །དེ་བཞིན་གཤེགས་པའི་སྒྱུ་འཕྲུལ་གསང་བའི་སྲུང་མར་ཡང་འགྱུར་རོ། །དེ་བཞིན་གཤེགས་པའི་གསུང་བརྗོད་པར་ཡང་འགྱུར་རོ། །དེ་བཞིན་གཤེགས་<line/>
པའི་དམིགས་པ་ལ་རྣལ་འབྱོར་པར་ཡང་འགྱུར་རོ། །དེ་བཞིན་གཤེགས་པའི་ཉི་མའི་འོད་ཟེར་དུའང་འགྱུར་རོ། །དེ་བཞིན་གཤེགས་པའི་ཟླ་བའི་དཀྱིལ་འཁོར་གྱི་འོད་ཟེར་དུའང་<line/>
འགྱུར་རོ། །དེ་བཞིན་གཤེགས་པའི་ཏོག་གི་རྩེ་མོའི་མཆོག་ཏུའང་འགྱུར་རོ། །དེ་བཞིན་གཤེགས་པའི་མཚམས་འཛིན་པར་ཡང་འགྱུར་རོ། །དེ་བཞིན་གཤེགས་པའི་འཕྲིན་<line/>
ལས་ལ་རྩོམ་པར་ཡང་འགྱུར་རོ། །དེ་བཞིན་གཤེགས་པའི་རྩལ་གྱི་ཤུགས་སུའང་འགྱུར་རོ། །དེ་བཞིན་གཤེགས་པའི་མུ་སྟེགས་ལ་ངེས་པའི་པདྨ་དཀར་པོར་ཡང་འགྱུར་རོ། །<line/>
དེ་བཞིན་གཤེགས་པའི་དགྱེས་པ་ལ་དགའ་བར་ཡང་འགྱུར་རོ། །དེ་བཞིན་གཤེགས་པའི་མཛོད་ཀྱི་དཀོར་བར་ཡང་འགྱུར་རོ། །དེ་བཞིན་གཤེགས་པ་ལ་རྟག་པ་ཉིད་དུ་མཐོང་<line/>
</page>
<page index="124" id="241B">བར་ཡང་འགྱུར་རོ། །དེ་བཞིན་གཤེགས་པའི་རྟག་པ་དང༌། ཐེར་ཟུག་པ་ཉིད་ཤིན་ཏུ་གསལ་བར་མཐོང་ནས་བདག་ཉིད་བསྔགས་པ་བརྗོད་པའི་རྒྱལ་པོར་ཡང་འགྱུར་རོ། །དེ་བཞིན་<line/>
གཤེགས་པ་ནི། ཐེར་ཟུག་པའི་སྐུ་ཡིན་ནོ། །ཞེས་ཐེར་ཟུག་ཏུ་སྨྲ་བར་ཡང་འགྱུར་རོ། །དེ་བཞིན་གཤེགས་པའི་ཞི་བའི་རང་བཞིན་ལ་མངོན་པར་དགའ་བའི་ལྟ་བ་ཕུན་སུམ་ཚོགས་<line/>
པར་ཡང་འགྱུར་རོ། །དེ་བཞིན་གཤེགས་པ་ནི། རྟག་པ་དང༌། ཐེར་ཟུག་པ་དང༌། བརྟན་པ་དང༌། ཞི་བའོ། །ཞེས་རྣམ་པ་ཐམས་ཅད་དུ་ལྟ་བའི་རྒྱ་མཚོ་ཐམས་ཅད་དུའང་འགྱུར་རོ། །དེ་<line/>
བཞིན་གཤེགས་པའི་སྐུ་ནི། ཆོས་ཀྱི་སྐུ་ཡིན་ནོ། །ཞེས་དེ་ཁོ་ན་མཐོང་བར་ཡང་འགྱུར་རོ། །དེ་བཞིན་གཤེགས་པའི་རྡོ་རྗེའི་སྐུ་ནི། མི་ཕྱེད་པའི་སྐུ་ཡིན་ནོ། །ཞེས་ཡང་དག་པ་མཐོང་<line/>
པར་ཡང་འགྱུར་རོ། །དེ་བཞིན་གཤེགས་པའི་སྐུ་ནི། རུས་པ་མ་ཡིན་ཞིང་ཤམ་ཡིན་ལ་ཁྲག་མ་ཡིན་ཏེ་རྒྱུས་པ་མ་ཡིན་ནོ། །ཞེས་སྟོང་པ་ཉིད་དུ་སྨྲ་བར་ཡང་འགྱུར་རོ། །དེ་བཞིན་<line/>
གཤེགས་པའི་ཆོས་བསྟན་པ་ནི། འབྲས་བུ་ཡོད་པ་ཡིན་ནོ། །ཞེས་འབྲས་བུ་ཡོད་པར་སྨྲ་བར་ཡང་འགྱུར་རོ། །དེ་བཞིན་གཤེགས་པའི་ཆོས་བསྟན་པ་ཡིན་འབྲས་བུ་མེད་པར་ཡང་<line/>
འགྱུར་བ་མེད་དེ། །ཞེས་མེད་པར་སྨྲ་བར་ཡང་འགྱུར་རོ། །དེ་བཞིན་གཤེགས་པ་ལ་ནི། གཏན་དུ་ཡོངས་སུ་མྱ་ངན་ལས་འདས་པར་འགྱུར་བ་མེད་དོ། །ཞེས་གསལ་བར་སྨྲ་བར་ཡང་འགྱུར་<line/>
</page>
<page index="125" id="242A">༄༅། །རོ༑ ༑དེ་བཞིན་གཤེགས་པའི་རྗེས་སུ་རབ་ཏུ་བྱུང་བའི་སེམས་ཅན་རྣམས་ལ་ནི། ཚུལ་ཁྲིམས་ཉམས་པ་མེད་དོ། །ཞེས་ཚུལ་ཁྲིམས་ཀྱི་བསྔགས་པ་བརྗོད་<line/>
པར་ཡང་འགྱུར་རོ། །དེ་བཞིན་གཤེགས་པའི་བསྟན་པ་ལ་ནི། ནུབ་པར་འགྱུར་བ་མེད་དོ། །ཞེས་ནུབ་པར་མི་འགྱུར་བའི་བསྔགས་པ་བརྗོད་པར་ཡང་འགྱུར་རོ། །དེ་བཞིན་གཤེགས་<line/>
པའི་རིགས་དང་རྒྱུད་དག་ཅིང་ཡོངས་སུ་དག་ལ་དྲི་མ་མེད་པའི་བྱང་ཆུབ་སེམས་དཔའ་ནི། ཐབས་ཀྱི་རིགས་ཀྱི་རྒྱུད་ཡིན་ནོ། །ཞེས་ལྟ་བ་ཕུན་སུམ་ཚོགས་པར་ཡང་འགྱུར་རོ། །<line/>
རྟག་ཏུ་འཁོར་བ་ལ་སྡུག་པར་སེམས་པར་ཡང་འགྱུར་རོ། །འཁོར་བའི་བསྔགས་པ་བརྗོད་པར་ཡང་འགྱུར་རོ། །འཁོར་བའི་ཆེད་དུ་ཐོས་པའི་རྒྱ་མཚོར་ཡང་འགྱུར་རོ། །དེ་བཞིན་<line/>
གཤེགས་པའི་རིགས་ལ་དམིགས་པར་འདོད་པར་ཡང་འགྱུར་རོ། །རྟག་ཏུ་ཉོན་མོངས་པ་ལ་སེམས་པར་ཡང་འགྱུར་རོ། །ཉོན་མོངས་པ་ལ་སྡུག་པར་སེམས་པར་ཡང་འགྱུར་<line/>
རོ༑ ༑ཉོན་མོངས་པའི་སྒོ་རྣམ་པ་སྣ་ཚོགས་འཐོབ་པ་ལ་དད་པ་ཐོབ་པར་ཡང་འགྱུར་རོ། །སངས་རྒྱས་ཐམས་ཅད་ཀྱི་འཕྲིན་ལས་ཀྱི་ཞིང་ལ་སྨོན་ལམ་འདེབས་པའི་སེམས་སུའང་<line/>
འགྱུར་རོ། །ལས་ཐམས་ཅད་ཀྱི་རྩ་བ་ནི། ཉོན་མོངས་པ་ཡིན་ནོ། །ཞེས་རྙེད་པ་ལེགས་པར་རྙེད་པར་ལྟ་བར་ཡང་འགྱུར་རོ། །སངས་རྒྱས་ཀྱི་རྟག་པ་ཉིད་ལའང་སོམ་ཉི་མི་ཟ་ཞིང་ཡིད་<line/>
</page>
<page index="126" id="242B">གཉིས་མེད་ལ་ཐེ་ཚོམ་ཟ་བར་ཡང་མི་འགྱུར་རོ། །འཁོར་བའི་མངོན་པར་དགའ་བར་ཡང་འགྱུར་རོ། །འཁོར་བ་ལ་མོས་པར་ཡང་འགྱུར་རོ། །བདག་སངས་རྒྱས་སུ་འགྱུར་བར་བྱའོ། །ཞེས་རྟག་<line/>
ཏུ་དད་པའི་སེམས་སུའང་འགྱུར་རོ། །བདག་གིས་ཆོས་ཀྱི་འཁོར་ལོ་བསྐོར་བར་བྱའོ། །བདག་གིས་སེམས་ཅན་རྣམས་དགྲོལ་བར་བྱའོ། །བདག་གིས་སངས་རྒྱས་ཀྱི་གདུང་མི་འཆད་པར་བྱའོ། །<line/>
ཞེས་དམ་འཆའ་ཞིང་སྨོན་ལམ་འདེབས་ཏེ་བྱང་ཆུབ་སེམས་དཔའ་དེད་དཔོན་དུའང་འགྱུར་རོ། །བདུད་ཀྱི་སྨན་པར་ཡང་འགྱུར་རོ། །འཁོར་བའི་ཉོན་མོངས་པའི་རྒྱ་མཚོའི་སྟོན་པ་པོར་ཡང་འགྱུར་<line/>
རོ༑ ༑འཁོར་བའི་ཉོན་མོངས་པའི་ཚོང་རྡལ་འཐོབ་པར་ལྟ་བར་ཡང་འགྱུར་རོ། །འཁོར་བའི་རྒྱ་མཚོ་ཆེན་པོ་འཐོབ་པས་སྐེམ་པར་ཡང་འགྱུར་རོ། །འཁོར་བ་ལ་སྲེད་པར་ཡང་འགྱུར་རོ། །<line/>
འཁོར་བ་འཐོབ་པ་ལ་རག་ལས་པའི་སེམས་སུའང་འགྱུར་རོ། །འཁོར་བ་འཐོབ་པ་མི་གཏོང་བར་ཡང་འགྱུར་རོ། །འཁོར་བའི་ཆུ་ལ་པདྨའི་རྒྱལ་པོ་རྒྱས་པར་ཡང་འགྱུར་རོ། །འཁོར་<line/>
བའི་ཉོན་མོངས་པའི་རྒྱ་མཚོའི་གཞིར་ཡང་འགྱུར་རོ། །འཁོར་བའི་ཉོན་མོངས་པ་ལ་རྟག་ཏུ་སྨོན་ལམ་འདེབས་པའི་སེམས་སུའང་འགྱུར་རོ། །སེམས་ཅན་དམྱལ་བའི་འགྲོ་བ་ལ་དགའ་<line/>
བར་ཡང་འགྱུར་རོ། །སེམས་ཅན་དམྱལ་བའི་འགྲོ་བ་ལ་སེམས་ཤིང་རྟག་ཏུ་བསམ་པ་གཏོང་བའི་ངང་ཚུལ་ཅན་དུའང་འགྱུར་རོ། །སེམས་ཅན་དམྱལ་བའི་ཚོང་རྡལ་གྱི་ཚོང་པར་ཡན་<line/>
</page>
<page index="127" id="243A">༄༅། །འགྱུར་རོ། །སེམས་ཅན་དམྱལ་བ་ཐོབ་པ་མི་གཏོང་བར་ཡང་འགྱུར་རོ། །སེམས་ཅན་དམྱལ་བའི་མེ་ལ་སེམས་རྒྱས་པར་ཡང་འགྱུར་རོ། །སེམས་ཅན་དམྱལ་<line/>
བའི་ཉོན་མོངས་པས་ཉོན་མོངས་པར་གྱུར་བ་རྣམས་ལ་བདེ་ཞིང་བསིལ་བའི་རླུང་དུའང་འགྱུར་རོ། །སེམས་ཅན་དམྱལ་བའི་མེ་དྲག་པོ་ལ་སྤྲིན་ཆེན་པོ་ལས་ཆར་ཀུན་ཏུ་འབེབས་པར་<line/>
ཡང་འགྱུར་རོ། །སེམས་ཅན་དམྱལ་བའི་ཐོག་ཏོག་ཏུའང་འགྱུར་རོ། །སེམས་ཅན་དམྱལ་བའི་སྟོན་པ་པོར་ཡང་འགྱུར་རོ། །སེམས་ཅན་དམྱལ་བའི་རྒྱ་མཚོའི་མཉན་པ་ཆེན་པོར་<line/>
ཡང་འགྱུར་རོ། །སེམས་ཅན་དམྱལ་བའི་སྨིན་པར་ཡང་འགྱུར་རོ། །སེམས་ཅན་དམྱལ་བའི་ཟས་སུའང་འགྱུར་རོ། །འཁོར་བའི་སྡུག་བསྔལ་དང༌། ཉོན་མོངས་པ་ཐམས་ཅད་<line/>
ཀྱིས་ཟིན་པའི་མུན་པ་མུན་ནག་བསལ་བའི་ཕྱིར་སྒྲོན་མ་ལྟ་བུར་ཡང་འགྱུར་རོ། །སྣང་བར་བྱ་བའི་ཕྱིར་མར་མེ་ལྟ་བུར་ཡང་འགྱུར་རོ། །སྲིད་པའི་འགྲོ་བ་ཐམས་ཅད་ཀྱི་ཉོན་མོངས་<line/>
པ་མྱུར་དུ་གདུག་པ་རྣམ་པ་སྣ་ཚོགས་ཀྱིས་གོས་པར་མི་འགྱུར་བའི་ཕྱིར་བར་སྣང་ལྟ་བུར་ཡང་འགྱུར་རོ། །སེམས་ནམ་མཁའ་དང་མཚུངས་པའི་ཕྱིར་མི་གནས་པར་ཡང་འགྱུར་<line/>
རོ༑ ༑དེ་བཞིན་གཤེགས་པའི་རྗེས་སུ་རབ་ཏུ་བྱུང་སྟེ་ཚུལ་ཁྲིམས་དང༌། སྟོབས་དང༌། ཡེ་ཤེས་དང་ལྡན་པའི་ཕྱིར་ཁ་བའི་ཕུང་པོ་ལྟ་བུའི་ཉོན་མོངས་སེལ་བའི་ཉི་མ་ལྟ་བུར་ཡང་འགྱུར་<line/>
</page>
<page index="128" id="243B">རོ༑ ༑ལེགས་པར་སྨྲས་པ་ཡང་དག་པར་བླངས་པའི་ཕྱིར་གཞན་གྱི་དྲིང་མི་འཇོག་པར་ཡང་འགྱུར་རོ། །ཡེ་ཤེས་རྒྱ་མཚོ་དང་ལྡན་པའི་ཕྱིར་རྒྱ་མཚོ་དུག་ཅན་ལྟ་བུར་ཡང་འགྱུར་རོ། །དཀར་<line/>
པོའི་ཆོས་ཡོངས་སུ་རྫོགས་པར་བྱས་པའི་ཕྱིར་ཟླ་བ་ལྟ་བུར་ཡང་འགྱུར་རོ། །གཏི་མུག་གི་མུན་པ་སེལ་བའི་ཕྱིར་ཉི་མ་ལྟ་བུར་ཡང་འགྱུར་རོ། །ཉོན་མོངས་པས་འཁོར་བ་ལ་མངོན་པར་འཇུག་<line/>
ཅིང་འགྲོ་བའི་ཚེ་བར་སྣང་ལྟ་བུར་ཡང་འགྱུར་རོ། །དེ་དང་དེ་མངོན་པར་རྟོགས་པས་པདྨ་ལྟ་བུར་གོས་པ་མེད་པར་ཡང་འགྱུར་རོ། །སེམས་ནམ་མཁའ་དང་མཚུངས་པའི་ཕྱིར་མི་གནས་<line/>
པར་ཡང་འགྱུར་རོ། །ཆོས་ཐམས་ཅད་ལ་ངེས་པར་འབིགས་པའི་ཕྱིར་རྡོ་རྗེ་ལྟ་བུར་ཡང་འགྱུར་རོ། །དེ་བཞིན་གཤེགས་པའི་ཡོན་ཏན་གྱི་ཆེ་བ་ཉིད་རྟག་པ་དང༌། ཐེར་ཟུག་པ་དང༌། བརྟན་<line/>
པ་ཐོས་ན་མི་གཡོ་བའི་ཕྱིར་རི་ལྟ་བུར་ཡང་འགྱུར་རོ། །དེ་བཞིན་གཤེགས་པའི་རིགས་དང་རྒྱུད་ལ་ཡེ་ཤེས་རྣམ་པར་དག་པའི་ཕྱིར་བཻ་ཌཱུཪྻ་ལྟ་བུར་ཡང་འགྱུར་རོ། །ཉོན་མོངས་པའི་རྙོག་པ་<line/>
སེལ་བའི་ཕྱིར་རྒྱ་མཚོ་དུག་ཅན་པའི་གསེར་གྱི་ཕ་བོང་ལྟ་བུར་ཡང་འགྱུར་རོ། །དེ་བཞིན་གཤེགས་པའི་རྟག་པ་དང༌། ཐེར་ཟུག་པ་དང༌། བརྟན་པའི་རང་བཞིན་མཐོང་བའི་ཕྱིར་ཟླ་བ་ལྟ་བུར་<line/>
ཡང་འགྱུར་རོ། །དེ་བཞིན་གཤེགས་པའི་ཆོས་ལས་མི་གཡོ་བའི་ཕྱིར་རི་ལྟ་བུར་ཡང་འགྱུར་རོ། །དེ་བཞིན་གཤེགས་པ་གཏན་དུ་མྱ་ངན་ལས་མི་འདའ་ཞིང་ཆོས་ནུབ་པར་མི་འགྱུར་བ་ཐོས་ན་<line/>
</page>
<page index="129" id="244A">༄༅། །མི་གཡོ་བའི་ཕྱིར་སྒོའི་ཐེམ་པ་ལྟ་བུར་ཡང་འགྱུར་རོ། །ཡང་དག་པ་མཐོང་བའི་ཕྱིར་སེམས་བརྟན་ཞིང་གནས་པར་ཡང་འགྱུར་རོ། །སེམས་མི་ཕྱེད་པའི་ཕྱིར་རྡོ་<line/>
རྗེ་ལྟ་བུར་ཡང་འགྱུར་རོ། །མངོན་སུམ་དུ་ཡོན་ཏན་མང་པོ་འཐོབ་པ་མང་བར་ཡང་འགྱུར་རོ། །ངོ་ཚ་ཤེས་པ་དང་ཁྲེལ་ཡོད་པ་དང་ལྡན་པར་ཡང་འགྱུར་རོ། །མཛེས་པར་ཡང་འགྱུར་<line/>
རོ༑ ༑བལྟན་སྡུག་པར་ཡང་འགྱུར་རོ། །བརྐམ་པ་མེད་པར་ཡང་འགྱུར་རོ། །ལུས་ཆུང་ངུར་ཡང་མི་འགྱུར་རོ། །ཁ་དོག་བཟང་པོ་རྒྱས་པ་མཆོག་དང་ལྡན་པར་ཡང་འགྱུར་རོ། །རིགས་<line/>
མཐོན་པོར་སྐྱེ་བར་ཡང་འགྱུར་རོ། །རིགས་ཆེན་པོར་སྐྱེ་བར་ཡང་འགྱུར་རོ། །འཁོར་མང་བར་ཡང་འགྱུར་རོ། །འཁོར་མི་ཕྱེད་པར་ཡང་འགྱུར་རོ། །བླ་ན་མེད་པ་ཡང་དག་པར་<line/>
རྫོགས་པའི་བྱང་ཆུབ་ལས་མི་ཉམས་ཤིང་ཡོངས་སུ་ཉམས་པར་ཡང་མི་འགྱུར་རོ། །ཁ་ཟས་ལ་བརྐམ་པར་ཡང་མི་འགྱུར་རོ། །ཤའི་ཁ་ཟས་ཀྱང་རྣམ་པར་སྤོང་བར་ཡང་<line/>
འགྱུར་རོ། །བློ་གྲོས་དང་ལྡན་པར་ཡང་འགྱུར་རོ། །སྐྱེ་བོ་ཐམས་ཅད་ཀྱི་ཡིད་དུ་འོང་ཞིང་ཆེར་བཀུར་བར་ཡང་འགྱུར་རོ། །དྲན་པ་དང་ལྡན་པར་ཡང་འགྱུར་རོ། །གཟི་བྱིན་དང་ལྡན་<line/>
པར་ཡང་འགྱུར་རོ། །ཤེས་རབ་དང་ལྡན་པར་ཡང་འགྱུར་རོ། །དགའ་པ་དང་ལྡན་པར་ཡང་འགྱུར་རོ། །འཇིག་རྟེན་དང་མཐུན་པར་འཇུག་པར་ཡང་འགྱུར་རོ། །འཇིག་རྟེན་ལ་<line/>
</page>
<page index="130" id="244B">ཕན་པར་འདོད་པར་ཡང་འགྱུར་རོ། །འཇིག་རྟེན་ལ་བདེ་བར་ཡང་འགྱུར་རོ། །འཇིག་རྟེན་གྱི་ཐུ་བོར་ཡང་འགྱུར་རོ། །འཇིག་རྟེན་གྱི་གཙོ་བོར་ཡང་འགྱུར་རོ། །འཇིག་རྟེན་གྱི་མཆོག་ཏུའང་འགྱུར་<line/>
རོ། །འཇིག་རྟེན་གྱི་རབ་ཏུའང་འགྱུར་རོ། །འཇིག་རྟེན་ཐམས་ཅད་ཀྱིས་ཕྱག་བྱ་བར་འོས་པར་ཡང་འགྱུར་རོ། །འཇིག་རྟེན་ཐམས་ཅད་ཀྱི་མཆོད་པའི་གནས་སུའང་འགྱུར་རོ། །སྦྱིན་བདག་<line/>
ཆེན་པོར་ཡང་འགྱུར་རོ། །སྟོབས་ཆེན་པོ་དང་ལྡན་པར་ཡང་འགྱུར་རོ། །དཔའ་པོ་ཆེན་པོར་ཡང་འགྱུར་རོ། །བརྩོན་འགྲུས་ཆེན་པོ་དང་ལྡན་པར་ཡང་འགྱུར་རོ། །བྱམས་པའི་སེམས་དང་ལྡན་པར་<line/>
ཡང་འགྱུར་རོ། །བདེན་པ་སྨྲ་བར་ཡང་འགྱུར་རོ། །བརྟུལ་ཞུགས་བརྟན་པར་ཡང་འགྱུར་རོ། །བརྩོན་འགྲུས་བརྩམས་པར་ཡང་འགྱུར་རོ། །བྱམས་པ་ལ་གནས་པར་ཡང་འགྱུར་རོ། །སྙིང་<line/>
རྗེ་ལ་གནས་པར་ཡང་འགྱུར་རོ། །དགའ་བ་ལ་གནས་པར་ཡང་འགྱུར་རོ། །བཏང་སྙོམས་ལ་གནས་པར་ཡང་འགྱུར་རོ། །སྟོང་པའི་ཆོས་རྣམས་ལ་སྟོང་པར་སྨྲ་བར་ཡང་འགྱུར་རོ། །སྟོང་པ་མ་ཡིན་<line/>
པའི་ཆོས་རྣམས་ལ་སྟོང་པ་མ་ཡིན་པར་སྨྲ་བར་ཡང་འགྱུར་རོ། །སངས་རྒྱས་ཀྱི་ཆོས་ཀྱི་དོན་རྟགས་སྨྲ་བར་ཡང་འགྱུར་རོ། །སངས་རྒྱས་ཀྱི་དེ་ཁོ་ནའི་ཆོས་ཀྱི་ལྟ་བ་སྨྲ་བར་ཡང་འགྱུར་རོ། །གཙང་<line/>
བར་ཡང་འགྱུར་རོ། །གཙང་མས་ཕྱུག་པར་ཡང་འགྱུར་རོ། །ཡོན་ཏན་གྱིས་ཕྱུག་པར་ཡང་འགྱུར་རོ། །ཚུལ་ཁྲིམས་ཀྱིས་ཕྱུག་པར་ཡང་འགྱུར་རོ། །ཆོས་ཀྱིས་ཕྱུག་པར་ཡང་འགྱུར་རོ། །<line/>
</page>
<page index="131" id="245A">༄༅། །དབྲོག་ཏུ་མེད་པའི་རྫས་ཀྱིས་ཕྱུག་པར་ཡང་འགྱུར་རོ། །སྐྱེ་བོ་དབུལ་པོ་སློང་བ་ལ་སོགས་པ་ལ་གཏེར་ལྟ་བུར་ཡང་འགྱུར་རོ། །སྟོང་པ་ཉིད་དང༌། མཚན་མ་མེད་<line/>
པ་དང༌། སྨོན་པ་མེད་པའི་ཆོས་རྣམས་སྟོན་པ་ན་མི་སྐྲག་མི་དངང་ཞིང་དངང་བར་ཡང་མི་འགྱུར་རོ། །སངས་རྒྱས་ཀྱི་ཞིང་གང་དང་གང་དུ་སྐྱེ་བར་བྱ་བར་སེམས་བསྐྱེད་པ་དེ་དང་དེར་<line/>
སྐྱེ་བར་ཡང་འགྱུར་རོ། །རྙེད་པ་དང༌། བཀུར་སྟི་དང༌། ཚིགས་སུ་བཅད་པ་དོན་དུ་མི་གཉེར་བར་ཡང་འགྱུར་རོ། །ཚུལ་ཁྲིམས་འཆལ་བ་རྣམས་བསྡུས་ནས་དམ་པའི་ཆོས་ལ་<line/>
དགོད་པར་འགྱུར་རོ། །ཚུལ་ཁྲིམས་འཆལ་བ་གཡོ་སྒྱུ་དང་ལྡན་པ་རྣམས་ལ་ཐོག་ཏོག་ལྟ་བུར་ཡང་འགྱུར་རོ། །དེ་བཞིན་གཤེགས་པ་ལ་བྱས་པ་མི་གཟོ་བ་རྣམས་བྱས་པ་གཟོ་<line/>
བ་ལ་ཡང་དག་པར་སྤྱོད་པར་ཡང་འགྱུར་རོ། །མུ་སྟེགས་ཅན་གྱི་གནས་ཐམས་ཅད་དུ་མི་འཕྲོག་པར་ཡང་འགྱུར་ཞིང་སླར་དེ་ལ་ཐབས་དང་ལྡན་པར་ཡང་འགྱུར་རོ། །དགེ་སྦྱོང་དང༌།<line/>
བྲམ་ཟེ་དང༌། མུ་སྟེགས་ཅན་ཕས་ཀྱི་རྒོལ་བ་མང་པོ་དག་གིས་ཕུག་རྡུགས་སུ་མི་ཆུད་ཅིང་སླར་དེ་ལ་ཐབས་ཀྱིས་སྟོན་པར་ཡང་འགྱུར་རོ། །མུ་སྟེགས་ཅན་གྱི་གནས་ཐམས་ཅད་<line/>
ཀྱི་གསང་ཚིག་རྣམས་ལ་འདུན་པར་མི་འགྱུར་ཞིང་སླར་དེ་ལ་ཐབས་ཀྱིས་འདྲེན་པར་བྱེད་པར་ཡང་འགྱུར་རོ། །ལྷ་དང༌། ཀླུ་དང༌། གནོད་སྦྱིན་དང༌། དྲི་ཟའི་གནས་ཐམས་ཅད་ལ་<line/>
</page>
<page index="132" id="245B">རྟེན་པར་མི་འགྱུར་ཞིང་སླར་དེ་ལ་ཐབས་ཀྱིས་ཡང་དག་པར་རྟེན་པ་ལྟ་བུར་ཡང་འགྱུར་རོ། །ལས་ལ་རྟེན་པར་འགྱུར་གྱི་བཀྲ་ཤིས་དང༌། དགེ་མཚན་ལ་རྟེན་པར་ཡང་མི་འགྱུར་རོ། །སྲོག་གཅོད་<line/>
པ་བྱེད་ཀྱང་སྲོག་གཅོད་པ་སྤངས་པར་འགྱུར་རོ། །མེ་ཏོག་ཕྲེང་བ་དང༌། སྤོས་དང༌། བྱུག་པ་དང༌། ཕྱེ་མས་གདབ་པ་དང༌། ཁྱིམ་པའི་ལོངས་སྤྱོད་དང༌། ཡོངས་སུ་སྤྱད་པ་རྣམ་པ་དུ་མ་དག་དང༌།<line/>
ཆུང་མ་དང་ལྷན་ཅིག་ཏུ་འདོད་པའི་ཡོན་ཏན་སྤྱོད་ཀྱང་ཤིན་ཏུ་ཚངས་པར་སྤྱོད་པར་ཡང་འགྱུར་རོ། །སྲོག་གཅོད་པ་དང༌། རྐུ་འཕྲོག་བྱེད་པ་དང༌། རྫུན་ཚིག་དང༌། ཆང་འཐུང་བ་ལ་སོགས་པ་<line/>
སྟོན་ཅིང་ལས་རྣམས་བྱེད་ལ། བུ་དང༌། ཆུང་མ་རྣམས་སྟོན་ཀྱང་ཤིན་ཏུ་ཚངས་པར་སྤྱོད་པར་ཡང་འགྱུར་རོ། །དེ་བཞིན་གཤེགས་པ་ཐམས་ཅད་ཀྱིས་མཆོད་པར་ཡང་འགྱུར་རོ། །དེ་<line/>
བཞིན་གཤེགས་པ་ཐམས་ཅད་ཀྱིས་རྗེད་པར་ཡང་འགྱུར་རོ། །དེ་བཞིན་གཤེགས་པ་ཐམས་ཅད་ཀྱིས་ཆེར་བཀུར་བར་ཡང་འགྱུར་རོ། །དེ་བཞིན་གཤེགས་པ་ཐམས་ཅད་ཀྱིས་སྡུག་<line/>
པར་བྱ་བའི་སྲས་སུའང་འགྱུར་རོ། །དེ་བཞིན་གཤེགས་པ་ཐམས་ཅད་ལ་བྱས་པ་གཟོ་བའི་བགོ་སྐལ་ལ་སྤྱོད་པར་ཡང་འགྱུར་རོ། །དེ་བཞིན་གཤེགས་པ་ཐམས་ཅད་ཀྱི་འཕྲིན་ལས་མཚུངས་<line/>
པའི་ཆོས་ཀྱི་དེ་ཁོ་ན་མཐོང་བར་ཡང་འགྱུར་རོ། །སངས་རྒྱས་ཐམས་ཅད་དང་ཡེ་ཤེས་ཀྱི་ཡང་དག་པར་རྟོག་པ་མཚུངས་པར་ཡང་འགྱུར་རོ། །སངས་རྒྱས་ཐམས་ཅད་ཀྱི་ཆོས་གསང་བ་<line/>
</page>
<page index="133" id="246A">༄༅། །རྣམ་པ་མང་པོ་ལུང་བསྟན་པའི་ཡུལ་ལ་སྤྱིས་བཙན་པའི་རྒྱལ་པོར་ཡང་འགྱུར་རོ། །སངས་རྒྱས་ཐམས་ཅད་ཀྱི་གསང་བའི་ཆོས་སྟོན་པ་རྣམ་པ་དུམ་རྗོད་པར་ཡང་<line/>
འགྱུར་རོ། །སངས་རྒྱས་ཐམས་ཅད་ཀྱིས་བཞེད་པའི་ང་རྒྱལ་ལ་གནས་པའི་ཡུལ་ལ་མཁས་པར་ཡང་འགྱུར་རོ། །སངས་རྒྱས་ཐམས་ཅད་ཀྱི་འདོད་ཆགས་མེད་པ་དང༌། དྲི་མ་མེད་པ་<line/>
དང༌། བདག་དང༌། སེམས་ཅན་མེད་པ། གསོ་བ་མེད་པ། འཇིགས་པ་མེད་པ་གསང་བ་རྣམ་པ་མང་པོའི་ཆོས་སྟོན་པའི་རང་བཞིན་དག་ལ་རིན་པོ་ཆེ་ལྟ་བུར་ཡང་འགྱུར་རོ། །སངས་<line/>
རྒྱས་ཐམས་ཅད་ཀྱི་སེམས་ཅན་འདུལ་བའི་དབང་གིས་འདོད་ཆགས་དང༌། ཞེ་སྡང་དང༌། གཏི་མུག་དང༌། འཇིགས་པའི་ཆོས་ཀྱི་ཕྱོགས་ཐམས་ཅད་ལ་འཇུག་པ་ཡང་དག་པར་མཐོང་<line/>
པར་ཡང་འགྱུར་རོ། །སངས་རྒྱས་ཐམས་ཅད་ཡུན་རིང་པོ་བསྐལ་བ་བྱེ་བ་བགྲངས་པ་མང་པོ་ནས་རྒལ་ནས་ཉོན་མོངས་པའི་རྒྱ་མཚོ་ལས་གྲོལ་བར་མཛད་པའི་གསང་བ་ཐམས་ཅད་ཀྱི་དེ་<line/>
ཁོ་ན་མཐོང་བར་ཡང་འགྱུར་རོ། །སངས་རྒྱས་ཐམས་ཅད་ཀྱི་སེམས་ཅན་འདུལ་བའི་དབང་གིས་ཉོན་མོངས་པའི་རྒྱ་མཚོར་སྐྱེ་བར་བསྟན་ཏེ། རྒལ་ནས་བསྒྲལ་བར་བྱའོ། །གྲོལ་ནས་དགྲོལ་<line/>
བར་བྱའོ་སྙམ་ནས་བསྟན་པའི་གསང་བའི་ཁྱད་པར་གྱི་སྒོའི་རང་བཞིན་དག་མཐོང་བར་ཡང་འགྱུར་རོ། །སངས་རྒྱས་ཐམས་ཅད་ཀྱིས་ཡུན་རིང་པོ་བསྐལ་བ་བྱེ་བ་བགྲངས་པ་མང་པོ་<line/>
</page>
<page index="134" id="246B">འདས་པ་ནས་བདུད་བྱེ་བ་རབ་ཏུ་བཅོམ་པའི་རྣམ་པ་གསང་བ་འདི་ཁོ་ན་མཐོང་བར་ཡང་འགྱུར་རོ། །སངས་རྒྱས་ཐམས་ཅད་ཀྱི་སེམས་ཅན་འདུལ་བའི་དབང་གིས་བྱང་ཆུབ་ཀྱི་ཤིང་དྲུང་དུ་བདུད་འདུལ་<line/>
བའི་གསང་པའི་ཁྱད་པར་གྱི་སྒོའི་རང་བཞིན་སྟོན་པ་ལྟ་བུར་བཅོས་པ་ལེགས་པར་མཐོང་བར་ཡང་འགྱུར་རོ། །ཐབས་ཀྱིས་ཆོས་ཀྱི་འཁོར་ལོ་བསྐོར་བ་དང༌། ཐབས་ཀྱིས་ཡོངས་སུ་མྱ་ངན་ལས་<line/>
འདས་པས་བུར་བཅོས་པའི་དེ་ཁོ་ན་མཐོང་བར་ཡང་འགྱུར་རོ། །སངས་རྒྱས་ཐམས་ཅད་རོལ་པའི་གསང་བའི་རྒྱལ་པོའི་མཆོག་ཏུའང་འགྱུར་རོ། །སངས་རྒྱས་ཐམས་ཅད་ཀྱི་ཡུལ་བསམ་<line/>
གྱིས་མི་ཁྱབ་པ། མཚུངས་པ་མེད་པ་དང༌། དཔེ་མེད་པ། གྲངས་མེད་པ། དཔག་ཏུ་མེད་པ། བགྲང་བ་ལས་འདས་པ་ལ་བགྲང་བའི་རྒྱལ་པོར་ཡང་འགྱུར་རོ། །སྤྲིན་ཆེན་སྙིང་པོ།<line/>
བསམ་གྱིས་མི་ཁྱབ་པར་འགྲོ་བར་འཇུག་པ་ལ་གནས་པའི་རྣམ་པར་འཕྲུལ་བའི་རྒྱལ་པོ་ཞེས་བྱ་བའི་ཏིང་ངེ་འཛིན་གང་ཡིན་པའི་ཏིང་ངེ་འཛིན་དེ་དང་ལྡན་པའི་བྱང་ཆུབ་སེམས་དཔའ་<line/>
སེམས་དཔའ་ཆེན་པོ་རྣམས་ནི། ཏིང་ངེ་འཛིན་གྱི་རྒྱ་མཚོར་ཡང་འགྱུར་རོ། །ཏིང་ངེ་འཛིན་ཡང་དག་པར་གསོག་པར་ཡང་འགྱུར་རོ། །ཐོས་པའི་རྒྱ་མཚོར་ཡང་འགྱུར་རོ། །ཐོས་པ་ཡང་<line/>
དག་པར་གསོག་པར་ཡང་འགྱུར་རོ། །བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལ་སོམ་ཉི་མི་ཟ་ཞིང་ཡིད་གཉིས་མེད་དེ། ཐེ་ཚོམ་ཟ་བར་ཡང་མི་འགྱུར་རོ། །མི་ཁོམ་པ་རྣམས་སུ་སྐྱེ་<line/>
</page>
<page index="135" id="247A">༄༅། །པར་ཡང་མི་འགྱུར་རོ། །ཚེ་རབས་དྲན་པར་ཡང་འགྱུར་རོ། །འཁོར་བའི་ལས་ཀྱི་ཞིང་གི་རྒྱ་མཚོ་ལ་སྲེད་པར་ཡང་མི་འགྱུར་རོ། །ཚེ་རབས་ཐམས་ཅད་དུ་ཐ་ན་<line/>
རྨི་ལམ་ན་ཡང་སངས་རྒྱས་མཐོང་བ་དང་འབྲལ་བར་ཡང་མི་འགྱུར་རོ། །སྔ་མ་བཞིན་དུ་སྦྱར་ཏེ། སངས་རྒྱས་ཐམས་ཅད་ཀྱི་ཡུལ་བསམ་གྱིས་མི་ཁྱབ་པ། མཚུངས་པ་མེད་པ།<line/>
དཔེ་མེད་པ། གྲངས་མེད་པ། དཔག་ཏུ་མེད་པ། བགྲང་བ་ལས་འདས་པ་ལ་བགྲང་བའི་རྒྱལ་པོར་ཡང་འགྱུར་རོ། །སྤྲིན་ཆེན་སྙིང་པོ། ཏིང་ངེ་འཛིན་བཞི་བརྒྱ་པོ་འདི་དང་ལྡན་པའི་<line/>
བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ནི། ཏིང་ངེ་འཛིན་གྱི་རྒྱ་མཚོར་ཡང་འགྱུར་རོ། །ཏིང་ངེ་འཛིན་ཡང་དག་པར་གསོག་པར་ཡང་འགྱུར་རོ། །ཐོས་པའི་རྒྱ་མཚོར་ཡང་<line/>
འགྱུར་རོ། །ཐོས་པ་ཡང་དག་པར་གསོག་པར་ཡང་འགྱུར་རོ། །བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལ་སོམ་ཉི་མི་ཟ་ཞིང་ཡིད་གཉིས་མེད་དེ། ཐེ་ཚོམ་མི་ཟ་བར་ཡང་འགྱུར་<line/>
རོ༑ ༑མི་ཁོམ་པ་རྣམས་སུ་སྐྱེ་བར་ཡང་མི་འགྱུར་རོ། །སྔ་མ་བཞིན་དུ་སྦྱར་ཏེ། སངས་རྒྱས་ཐམས་ཅད་ཀྱི་ཡུལ་བསམ་གྱིས་མི་ཁྱབ་པ། མཚུངས་པ་མེད་པ། དཔེ་མེད་པ། གྲངས་<line/>
མེད་པ༑ དཔག་ཏུ་མེད་པ། བགྲང་བ་ལས་འདས་པ་ལ་བགྲང་བའི་རྒྱལ་པོར་ཡང་འགྱུར་རོ། །སྤྲིན་ཆེན་སྙིང་པོ། ཏིང་ངེ་འཛིན་གྱི་སྒོ་བཞི་བརྒྱ་པོ་དེ་བཞིན་གཤེགས་པ་རྣམས་དང༌། བྱང་<line/>
</page>
<page index="136" id="247B">ཆུབ་སེམས་དཔའ་རྣམས་ཀྱི་དམ་པའི་ཆོས་མི་ཟད་པའི་གཏེར་རིན་པོ་ཆེའི་ཡན་ལག་གི་སྒོ་གང་ཡིན་པ་དེ་དག་དང་ལྡན་པའི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་ཏིང་ངེ་འཛིན་<line/>
གྱི་རྒྱ་མཚོར་ཡང་འགྱུར་རོ། །ཏིང་ངེ་འཛིན་ཡང་དག་པར་གསོག་པར་ཡང་འགྱུར་རོ། །ཐོས་པའི་རྒྱ་མཚོར་ཡང་འགྱུར་རོ། །ཐོས་པ་ཡང་དག་པར་གསོག་པར་འགྱུར་རོ། །བླ་ན་མེད་པ་ཡང་དག་པར་<line/>
རྫོགས་པའི་བྱང་ཆུབ་ལ་སོམ་ཉི་མི་ཟ་ཞིང་ཡིད་གཉིས་མེད་དེ། ཐེ་ཚོམ་ཟ་བར་ཡང་མི་འགྱུར་རོ། །མི་ཁོམ་པ་རྣམས་སུ་སྐྱེ་བར་ཡང་མི་འགྱུར་རོ། །སྔ་མ་བཞིན་དུ་སྦྱར་ཏེ། སངས་རྒྱས་ཐམས་ཅད་<line/>
ཀྱི་ཡུལ་བསམ་གྱིས་མི་ཁྱབ་པ། མཚུངས་པ་མེད་པ། དཔེ་མེད་པ། གྲངས་མེད་པ། དཔག་ཏུ་མེད་པ། བགྲང་བ་ལས་འདས་པ་ལ་བགྲང་བའི་རྒྱལ་པོར་ཡང་འགྱུར་རོ། །འཇིག་རྟེན་དང་མཐུན་པར་<line/>
འཇུག་པའི་ཡུལ་ཤེས་པར་ཡང་འགྱུར་རོ། །དེ་ནས་དེའི་ཚེ་འཁོར་ཆེན་པོའི་ནང་ནས་ལྷའི་བུ་དྲི་མ་མེད་པའི་འོད་ཀྱི་ཕྲེང་བ་ཅན་ཞེས་བྱ་བ་ལྷའི་བུ་ས་ཡ་དང་བརྒྱད་འབུམ་དང་ལྷན་ཅིག་ཏུ་སྟན་<line/>
ལས་ལངས་ནས་བླ་གོས་ཕྲག་པ་གཅིག་ཏུ་གཟར་ཏེ་བུས་མོ་གཡས་པའི་ལྷ་ང་ས་ལ་གཙུགས་ནས་བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་དེ་བཅོམ་ལྡན་འདས་ཀྱི་ཞབས་<line/>
ལ་མགོ་བོས་ཕྱག་བཙལ་ནས་ལྷའི་མེ་ཏོག་དང༌། ཙནྡན་གྱི་ཕྱེ་མས་བསྒོས་པ་དག་གིས་དེ་བཞིན་གཤེགས་པ་ལ་མངོན་པར་གཏོར་ཏེ། རང་རང་གི་བླ་གོས་བཅོམ་ལྡན་འདས་ཀྱི་སྐུ་ལ་གསོལ་<line/>
</page>
<page index="137" id="248A">༄༅། །ནས་ཁ་མཐུན་པར་ཚིགས་སུ་བཅད་པ་འདི་སྨྲས་སོ། །ཀྱེ་མ་བཅོམ་ལྡན་སངས་རྒྱས་ནི། །བསམ་ཡས་དཔག་མེད་དེ་བཞིན་གཤེགས། །སེམས་ཅན་རྣམས་ལ་<line/>
སྨན་སླད་དུ། །ཆར་ཆེན་རྣམ་པ་སྣ་ཚོགས་འབེབས། །ཏིང་ངེ་འཛིན་གྱི་ལེའུ་ཞེས་བྱ་སྟེ། གཉིས་པའོ།། །།འཕགས་པ་སྤྲིན་ཆེན་པོའི་མདོ། བམ་པོ་ལྔ་པ། དེ་ནས་བཅོམ་<line/>
ལྡན་འདས་ལ་བྱང་ཆུབ་སེམས་དཔའ་སེམས་དཔའ་ཆེན་པོ་སྤྲིན་ཆེན་སྙིང་པོས་འདི་སྐད་ཅེས་གསོལ་ཏེ། ཤིན་ཏུ་རྒྱས་པ་ཆེན་པོ་ལས་ཕྱི་རོལ་པ་འོན་པ་ལྟ་བུར་གྱུར་པ་རྣམས་ཀྱི་ཐེག་པ་<line/>
ཆེན་པོའི་རྣ་བའི་ཁམས་ཡོངས་སུ་རྫོགས་པར་བགྱི་བའི་སླད་དུ་བཅོམ་ལྡན་འདས་ཀྱིས་ཕྱིར་མི་ལྡོག་པའི་ཡེ་ཤེས་མཐའ་ཡས་པ་རིན་པོ་ཆེའི་འབྱུང་གནས་ལ་མངོན་པར་འཇུག་པ་ཞེས་<line/>
བགྱི་བའི་གཟུངས་ཀྱི་ཆོས་ཀྱི་སྒོའི་གཞི་སུམ་ཅུ་རྩ་དྲུག་སྔར་སྨོས་ཏེ་བཞག་པ་རྒྱས་པར་བཤད་དུ་གསོལ། བཅོམ་ལྡན་འདས་ཀྱིས་བཀའ་སྩལ་པ། སྤྲིན་ཆེན་སྙིང་པོ། ཕྱིར་མི་ལྡོག་<line/>
པའི་ཡེ་ཤེས་མཐའ་ཡས་པ་རིན་པོ་ཆེའི་འབྱུང་གནས་ལ་མངོན་པར་འཇུག་པ་ཞེས་བྱ་བའི་གཟུངས་ཀྱི་ཆོས་ཀྱི་སྒོ་སུམ་ཅུ་རྩ་དྲུག་རྒྱ་ཆེར་ཉོན་ཅིག །སྤྲིན་ཆེན་སྙིང་པོ། སྤྲིན་ཆེན་པོའི་མདོ་<line/>
ཡུལ་བསམ་གྱིས་མི་ཁྱབ་པ་ལ་དེ་བཞིན་གཤེགས་པ་རྣམས་དང༌། བྱང་ཆུབ་སེམས་དཔའ་རྣམས་ཀྱི་ཕྱིར་མི་ལྡོག་པའི་འཁོར་ལོ་རིན་པོ་ཆེའི་མཛོད་ཅེས་བྱ་བའི་གཟུངས་དང༌། ཕྱིར་<line/>
</page>
<page index="138" id="248B">མི་[?] ལྡོག་པའི་སྤྲིན་ཆེན་པོ་དྲི་མ་མེད་པའི་སྙིང་པོའི་ཆུ་ཞེས་བྱ་བའི་གཟུངས་དང༌། ཕྱིར་མི་ལྡོག་པའི་སྤྲིན་ཆེན་པོའི་སྙིང་པོ་སྣང་བ་ཞེས་བྱ་བའི་གཟུངས་དང༌། ཕྱིར་མི་ལྡོག་པའི་སྤྲིན་ཆེན་པོའི་ཆུའི་བློ་<line/>
གྲོས་ཞེས་བྱ་བའི་གཟུངས་དང༌། ཕྱིར་མི་ལྡོག་པའི་སྤྲིན་ཆེན་པོའི་ཆུའི་རྒྱུན་ཅེས་བྱ་བའི་གཟུངས་དང༌། ཕྱིར་མི་ལྡོག་པའི་སྤྲིན་ཆེན་པོ་ཟད་མི་ཤེས་པའི་བློ་གྲོས་ཞེས་བྱ་བའི་གཟུངས་དང༌། ཕྱིར་<line/>
མི་ལྡོག་པའི་སྤྲིན་ཆེན་པོའི་གློག་གི་འོད་མྱུར་པ་ཞེས་བྱ་བའི་གཟུངས་དང༌། ཕྱིར་མི་ལྡོག་པའི་སྤྲིན་ཆེན་པོའི་སྙིང་པོའི་གློག་གི་འོད་དཔག་ལྡན་པ་ཞེས་བྱ་བའི་གཟུངས་དང༌། ཕྱིར་མི་ལྡོག་པའི་<line/>
སྤྲིན་ཆེན་པོའི་དྲི་མ་མེད་པའི་འོད་ཅེས་བྱ་བའི་གཟུངས་དང༌། ཕྱིར་མི་ལྡོག་པའི་སྤྲིན་ཆེན་པོའི་ཏོག་གི་བློ་གྲོས་ཞེས་བྱ་བའི་གཟུངས་དང༌། ཕྱིར་མི་ལྡོག་པའི་སྤྲིན་ཆེན་པོའི་སྙིང་པོ་གཏེར་<line/>
གྱི་རྒྱལ་པོའི་འོད་འཕྲོ་བའི་བློ་གྲོས་ཞེས་བྱ་བའི་གཟུངས་དང༌། ཕྱིར་མི་ལྡོག་པའི་སྤྲིན་ཆེན་པོའི་གློག་གི་སྒྲ་སྒྲོག་པ་ཞེས་བྱ་བའི་གཟུངས་དང༌། ཕྱིར་མི་ལྡོག་པའི་སྤྲིན་ཆེན་པོ་མྱུར་བའི་<line/>
དཔལ་ཞེས་བྱ་བའི་གཟུངས་དང༌། ཕྱིར་མི་ལྡོག་པའི་སྤྲིན་ཆེན་པོ་ནམ་མཁའི་རྒྱལ་པོ་ཞེས་བྱ་བའི་གཟུངས་དང༌། ཕྱིར་མི་ལྡོག་པའི་སྤྲིན་ཆེན་པོ་སྨན་གྱི་རྒྱལ་པོ་ཆེན་པོ་ཞེས་བྱ་བའི་གཟུངས་<line/>
དང༌། ཕྱིར་མི་ལྡོག་པའི་སྤྲིན་ཆེན་པོ་ཆར་འབབ་པའི་མཚོའི་རྒྱལ་པོ་ཞེས་བྱ་བའི་གཟུངས་དང༌། ཕྱིར་མི་ལྡོག་པའི་སྤྲིན་ཆེན་པོ་ཀུན་ཏུ་རྒྱས་པར་བྱེད་པ་ཞེས་བྱ་བའི་གཟུངས་དང༌། ཕྱིར་མི་<line/>
</page>
<page index="139" id="249A">༄༅། །ལྡོག་པའི་སྤྲིན་ཆེན་པོ་ཏི་སེའི་གངས་ཅན་ཞེས་བྱ་བའི་གཟུངས་དང༌། ཕྱིར་མི་ལྡོག་པའི་སྤྲིན་ཆེན་པོ་ནམ་མཁའི་བློ་གྲོས་ཞེས་བྱ་བའི་གཟུངས་དང༌། ཕྱིར་མི་ལྡོག་<line/>
པའི་སྤྲིན་ཆེན་པོ་མངོན་པར་འཕགས་པའི་རྒྱལ་པོ་ཞེས་བྱ་བའི་གཟུངས་དང༌། ཕྱིར་མི་ལྡོག་པའི་སྤྲིན་ཆེན་པོའི་དུས་ཚོད་ཀྱི་རྒྱལ་པོ་ཞེས་བྱ་བའི་གཟུངས་དང༌། ཕྱིར་མི་ལྡོག་པའི་སྤྲིན་ཆེན་<line/>
པོ་ངང་པ་དགའ་བའི་སྐད་འབྱིན་པ་ཞེས་བྱ་བའི་གཟུངས་དང༌། ཕྱིར་མི་ལྡོག་པའི་སྤྲིན་ཆེན་པོ་ཡེ་ཤེས་ཀྱི་རླུང་གི་ཕྱག་རྒྱ་ཞེས་བྱ་བའི་གཟུངས་དང༌། ཕྱིར་མི་ལྡོག་པའི་སྤྲིན་ཆེན་པོ་ཟབ་མོའི་<line/>
བློ་གྲོས་བརྩོན་འགྲུས་རྒྱལ་པོ་ཞེས་བྱ་བའི་གཟུངས་དང༌། ཕྱིར་མི་ལྡོག་པའི་སྤྲིན་ཆེན་པོ་ས་བོན་གྱི་ཆར་འབེབས་ཞེས་བྱ་བའི་གཟུངས་དང༌། ཕྱིར་མི་ལྡོག་པའི་སྤྲིན་ཆེན་པོ་སའི་ཕྲེང་བ་ཅན་ཞེས་<line/>
བྱ་བའི་གཟུངས་དང༌། ཕྱིར་མི་ལྡོག་པའི་སྤྲིན་ཆེན་པོ་དགའ་བར་བྱེད་པའི་རླུང་ཞེས་བྱ་བའི་གཟུངས་དང༌། ཕྱིར་མི་ལྡོག་པའི་སྤྲིན་ཆེན་པོ་སྣང་བའི་བློ་གྲོས་ཞེས་བྱ་བའི་གཟུངས་དང༌། ཕྱིར་<line/>
མི་ལྡོག་པའི་སྤྲིན་ཆེན་པོ་གཡོ་བར་བྱེད་པ་ཞེས་བྱ་བའི་གཟུངས་དང༌། ཕྱིར་མི་ལྡོག་པའི་སྤྲིན་ཆེན་པོའི་སྙིང་པོ་ཚུལ་གྱིས་རྣམ་པར་བརྒྱན་པའི་རྒྱལ་པོ་ཞེས་བྱ་བའི་གཟུངས་དང༌། ཕྱིར་<line/>
མི་ལྡོག་པའི་སྤྲིན་ཆེན་པོའི་སྙིང་པོའི་མཛོད་ཅེས་བྱ་བའི་གཟུངས་དང༌། ཕྱིར་མི་ལྡོག་པའི་སྤྲིན་ཆེན་པོའི་སྙིང་པོའི་ཆུའི་སྟོན་པ་ཞེས་བྱ་བའི་གཟུངས་དང༌། ཕྱིར་མི་ལྡོག་པའི་སྤྲིན་ཆེན་<line/>
</page>
<page index="140" id="249B">པོ་ཟད་མི་ཤེས་པའི་ཆུ་སྲུང་ཞེས་བྱ་བའི་གཟུངས་དང༌། ཕྱིར་མི་ལྡོག་པའི་སྤྲིན་ཆེན་པོའི་ཆུའི་ཀུ་མུ་དའི་ཟླ་བ་ཞེས་བྱ་བའི་གཟུངས་དང༌། ཕྱིར་མི་ལྡོག་པའི་སྤྲིན་ཆེན་པོའི་སྙིང་པོའི་གཞི་འཛིན་པ་<line/>
ཞེས་བྱ་བའི་གཟུངས་དང༌། ཕྱིར་མི་ལྡོག་པའི་སྤྲིན་ཆེན་པོ་བསམ་གྱིས་མི་ཁྱབ་པའི་བློ་གྲོས་རྒྱ་མཚོའི་རྒྱལ་པོ་ཞེས་བྱ་བའི་གཟུངས་ཡོད་དོ། སུམ་ཅུ་རྩ་དྲུག་པོ་དེ་དག་ནི། ཕྱིར་མི་ལྡོག་པའི་ཡེ་<line/>
ཤེས་མཐའ་ཡས་པ་རིན་པོ་ཆེའི་འབྱུང་གནས་ལ་མངོན་པར་འཇུག་པ་ཞེས་བྱ་བའི་གཟུངས་ཀྱི་སྒོ་སྟེ། དེ་དག་དང་ལྡན་པའི་བྱང་ཆུབ་སེམས་དཔའ་ནི། རྩིས་མཁན་གྱི་རྒྱལ་པོར་འགྱུར་རོ།།<line/>
དེ་ནས་དེའི་ཚེ་འཁོར་ཆེན་པོའི་ནང་ནས་ལྷ་མོ་རིན་པོ་ཆེའི་ཕྲེང་པའི་གཟུངས་ལ་དགའ་བ་ཞེས་བྱ་བ་ཏ་ལ་བདུན་སྲིད་ཙམ་དུ་བར་སྣང་ལ་འདུག་སྟེ་བཅོམ་ལྡན་འདས་ལ་མེ་ཏོག་གི་ཆར་རབ་ཏུ་ཕབ་<line/>
ནས་ཚིགས་སུ་བཅད་པ་འདི་དག་སྨྲས་སོ། །ཡེ་ཤེས་དཔའ་བོ་ཆེན་པོ་མི་མཉམ་མཉམ། །དེ་བཞིན་གཤེགས་པ་རྡོ་རྗེ་སྲ་བའི་སྐུ། །རིག་པའི་རྒྱལ་པོ་སྒྱུ་འཕྲུལ་ཆེན་པོ་པ། །མེ་ཡི་པདྨ་ཁྱོད་<line/>
ལ་ཕྱག་འཚལ་ལོ། །གཟུངས་སོ་ཅོག་གིས་འབྲུག་གི་སྒྲ་བསྒྲགས་ཏེ། །དེ་བཞིན་གཤེགས་པས་ཆོས་ཆར་རབ་ཏུ་ཕབ། །སེམས་ཅན་རྣམས་ལ་ཕན་པ་མཛད་སླད་དུ། །ཆོས་རྣམས་སྣ་<line/>
ཚོགས་རབ་ཏུ་སྟོན་པ་མཛད། །གཟུངས་ཀྱི་གླེང་གཞིའི་ལེའུ་ཞེས་བྱ་སྟེ། གསུམ་པའོ།། །།སྤྲིན་ཆེན་སྙིང་པོས་གསོལ་པ། སེམས་ཅན་མི་གསལ་ཞིང་གླེན་ལ་སེམས་རྟུལ་<line/>
</page>
<page index="141" id="250A">༄༅། །བ༑ མུན་པ་ཆེན་པོར་ཞུགས་པ་རྣམས་ལ་བཅོམ་ལྡན་འདས་དེ་བཞིན་གཤེགས་པའི་ལྡེམ་པོ་དག་ཤེས་པའི་སྒྲོན་མའི་འོད་ཟེར་ཕྲ་མོ་རབ་ཏུ་དགྱེས་པར་གསོལ།<line/>
བཅོམ་ལྡན་འདས་ཀྱིས་བཀའ་སྩལ་པ། སྤྲིན་ཆེན་སྙིང་པོ། ལྡེམ་པོ་ངག་གི་གཞིའི་བྱེ་བྲག་ལ་འཇུག་པ་ལ་རྨོངས་པའི་ཚུལ་ཅན་གྱི་ཆོས་ཐབས་ཀྱི་རྒྱུན་གྱི་རྣམ་པར་ཐར་པའི་སྒོ་ཉི་ཤུ་<line/>
རྩ་གསུམ་རྒྱས་པ་རབ་ཏུ་འབར་བར་གྱིས་ཤིག་སྤྲིན་ཆེན་སྙིང་པོ། སྤྲིན་ཆེན་པོའི་མདོ་ལ་བདག་ཏུ་འཛིན་ཅིང་བདག་གིར་འཛིན་ལ། བདག་ཏུ་འཛིན་པ་མེད་ཅིང་བདག་གིར་འཛིན་པ་<line/>
མེད་པ་ཞེས་བྱ་བའི་ལྡེམ་པོ་དག་གམ། གཞིའི་བྱེ་བྲག་ལ་འཇུག་པ་ལ་རྨོངས་པའི་ཚུལ་ཅན་གྱི་ཆོས་ཀྱི་ཐབས་ཀྱི་རྒྱུན་གྱི་རྣམ་པར་ཐར་པའི་སྒོ་དང༌། འཇིགས་པའི་ཚུལ་དང༌།<line/>
ཕལ་བའི་ཚུལ་དུ་འཇུག་ལ་འཇིགས་པ་མེད་པ་ཞེས་བྱ་བ་དང༌། འདོད་ཆགས་ཀྱི་སྦྱོར་བ་ཡོད་ལ་འདོད་ཆགས་དང་བྲལ་བ་ཞེས་བྱ་བ་དང༌། སྐྱོན་དང་སྐྱོན་རབ་དང་ལྡན་ལ་སྐྱོན་མེད་པ་<line/>
ཞེས་བྱ་བ་དང༌། གཏི་མུག་ཅིང་རབ་ཏུ་གཏི་མུག་ཀྱང་མེད་པ་ཞེས་བྱ་བ་དང༌། འདོད་ཆགས་ཤིང་རབ་ཏུ་འདོད་ཆགས་ལ་འདོད་ཆགས་དང་བྲལ་བ་ཞེས་བྱ་བ་དང༌། ཆགས་ཤིང་ཤིན་<line/>
ཏུ་ཆགས་ལ་ཆགས་པ་མེད་པ་ཞེས་བྱ་བ་དང༌། ཞེན་ཅིང་ཤིན་ཏུ་ཞེན་ལ་ཞེན་པ་མེད་པ་ཞེས་བྱ་བ་དང༌། སྐྱོན་ཆགས་ཤིང་རབ་ཏུ་སྐྱོན་ཆགས་ལ་སྐྱོན་ཆགས་པ་མེད་པ་ཞེས་བྱ་བ་དང༌།<line/>
</page>
<page index="142" id="250B">མུན་ནག་ཅིང་ཤིན་ཏུ་ནག་ལ་རབ་ཏུ་སྣང་བ་ཞེས་བྱ་བ་དང༌། རྟུལ་ཞིང་རབ་ཏུ་རྟུལ་ལ་ཤིན་ཏུ་རྣོ་བ་ཞེས་བྱ་བ་དང༌། གཅོད་ཅིང་འབྱེད་ལ་ཤིན་ཏུ་སྙིང་བརྩེ་བ་ཞེས་བྱ་བ་དང༌། བརླང་ཞིང་ཤིན་<line/>
ཏུ་སྡིག་བྱེད་ལ་བྱམས་པ་ལ་སོགས་པ་དང་ལྡན་པ་ཞེས་བྱ་བ་དང༌། སྦྱིན་པ་ལ་སྨོད་ཅིང་རབ་ཏུ་སྨོད་ལ་སྦྱིན་པ་བསྔགས་པར་སྐྱེད་པ་ཞེས་བྱ་བ་དང༌། སྨད་ཅིང་ཤིན་ཏུ་སྨད་ལ་སྨད་དུ་མེད་པ་<line/>
ཞེས་བྱ་བ་དང༌། རྟག་ཏུ་བདག་བསྟོད་ཅིང་གཞན་སྨོད་ལ་ལས་ཀྱང་རྣམ་པར་དག་པ་ཞེས་བྱ་བ་དང༌། ཆགས་ཤིང་རབ་ཏུ་ཆགས་ལ་ཆགས་པའང་མེད་པ་ཞེས་བྱ་བ་དང༌། མི་མཉམ་ཞིང་<line/>
ཤིན་ཏུ་མི་མཉམ་ལ་མི་མཉམ་པའང་མ་ཡིན་པ་ཞེས་བྱ་བ་དང༌། སྡུག་བསྔལ་ཞིང་མི་བདེ་ལ་བདེ་བ་ཞེས་བྱ་བ་དང༌། སྟོང་ཞིང་ཤིན་ཏུ་སྟོང་ལ་སྟོང་པ་མ་ཡིན་པ་ཞེས་བྱ་བ་དང༌། མི་རྟག་ཅིང་<line/>
ཤིན་ཏུ་མི་རྟག་ལ་ཤིན་ཏུ་རྟག་པ་ཞེས་བྱ་བ་དང༌། བདག་མེད་པར་གྱུར་ལ་ཤིན་ཏུ་བདག་ཉིད་དུ་གྱུར་པ་ཞེས་བྱ་བ་དང༌། མི་སྡུག་ཅིང་ཤིན་ཏུ་མི་སྡུག་ལ་ཤིན་ཏུ་སྡུག་པ་ཞེས་བྱ་བ་ཡོད་དེ།<line/>
ཉི་ཤུ་རྩ་གསུམ་པོ་དེ་དག་ནི། ལྡེམ་པོ་ངག་གི་གཞིའི་བྱེ་བྲག་ལ་འཇུག་པ་ལ་རྨོངས་པའི་ཚུལ་ཅན་གྱི་ཆོས་ཀྱི་ཐབས་ཀྱི་རྒྱུན་གྱི་རྣམ་པར་ཐར་པའི་སྒོ་ཡིན་ནོ། །དེ་ནས་དེའི་ཚེ་འཁོར་ཆེན་པོའི་<line/>
ནང་ནས་ལྷའི་བུ་སྐྱེ་བོ་ཐམས་ཅད་དགའ་བ་ཞེས་བྱ་བས་བཅོམ་ལྡན་འདས་ལ་ལྷའི་མཆོད་པ་ཆེན་པོ་བྱས་ནས་ཚིགས་སུ་བཅད་པ་འདི་སྨྲས་སོ། །ཀྱེ་མ་དེང་[?] ནི་ཉན་ཐོས་ཀུན། །མྱོས་པར་བྱེད་<line/>
</page>
<page index="143" id="251A">༄༅། །པའི་རྒྱ་ཆེན་བྱུང༌། །སེམས་ཅན་རྣམས་ལ་སྨན་སླད་དུ། །ལྷ་ཆེན་མཐའ་ཡས་གཟུགས་མངའ་བ། །དེ་བཞིན་གཤེགས་པའི་ལྡེམ་པོ་དག །ཐུགས་སུ་ཆུད་ནས་<line/>
སྟོན་པ་མཛད། །ལྡེམ་པོ་ངག་གི་གླེང་གཞིའི་ལེའུ་ཞེས་བྱ་སྟེ། བཞི་པའོ།། །།སྤྲིན་ཆེན་སྙིང་པོས་གསོལ་པ། སྲིད་པར་སྐྱེ་བས་རྩེ་བའི་རྣམ་པ་ལ་འཇུག་ཅིང་གནས་པ་བགྲོད་<line/>
པའི་གསང་བ་བཀོད་པའི་རྒྱལ་པོ་ཞེས་བགྱི་བའི་ཆོས་ཀྱི་སྒོ་བཅུ་བཅོམ་ལྡན་འདས་ཀྱིས་རྒྱས་པར་བཤད་དུ་གསོལ། བཅོམ་ལྡན་འདས་ཀྱིས་བཀའ་སྩལ་པ། སྤྲིན་ཆེན་སྙིང་པོ།<line/>
སྤྲིན་ཆེན་པོའི་མདོ་ལ་སྲིད་པར་སྐྱེ་བས་རབ་ཏུ་དགའ་བའི་རྒྱལ་པོ་ཞེས་བྱ་བའི་ཆོས་ཀྱི་སྒོ་དང༌། སྲིད་པར་སྐྱེ་བ་ལ་འདོད་ཅིང་བློ་གྲོས་དད་པ་ཞེས་བྱ་བ་དང༌། སྲིད་པར་སྐྱེ་བ་ལ་སྲོད་པ་<line/>
ཞེས་བྱ་བ་དང༌། སྲིད་པར་སྐྱེ་བ་ལ་བརྩམ་པ་མེད་པ་ཞེས་བྱ་བ་དང༌། སྲིད་པར་སྐྱེ་བ་ལ་རབ་ཏུ་དད་པ་ཞེས་བྱ་བ་དང༌། སྲིད་པར་སྐྱེ་བར་སྨོན་པ་ལ་མཁས་པ་ཞེས་བྱ་བ་དང༌། སྲིད་<line/>
པར་སྐྱེ་བའི་བསྔགས་པ་བརྗོད་པ་ཞེས་བྱ་བ་དང༌། སྲིད་པར་སྐྱེ་བ་ལ་དམིགས་པའི་རྒྱལ་པོ་ཞེས་བྱ་བ་དང༌། སྲིད་པར་སྐྱེ་བ་ལ་མཁས་པའི་དབང་ཕྱུག་རྒྱལ་པོ་ཞེས་བྱ་བ་དང༌།<line/>
སྲིད་པར་སྐྱེ་བ་ན་མི་དགེ་བའི་ཕྱོགས་ཀྱི་ཆོས་རྣམས་ཀྱིས་མ་གོས་པར་གནས་ཤིང་འཇུག་པ་གསང་བའི་བཀོད་པའི་རྒྱལ་པོ་ཞེས་བྱ་བའི་ཆོས་ཀྱི་སྒོ་ཡོད་དེ། བཅུ་པོ་དེ་དག་ནི། སྲིད་<line/>
</page>
<page index="144" id="251B">པར་སྐྱེ་བས་རྩེ་བའི་རྣམ་པ་ལ་འཇུག་ཅིང་གནས་པ་བགྲོད་པའི་གསང་བ་བཀོད་པའི་རྒྱལ་པོ་ཞེས་བྱ་བའི་ཆོས་ཀྱི་སྒོ་ཡིན་ནོ། །དེ་ནས་དེའི་ཚེ་ལྷ་མོ་རྒྱ་ཆེར་དགའ་བ་ཞེས་བྱ་བས་བཅོམ་ལྡན་འདས་ལ་<line/>
མཆོད་པའི་ལས་བྱས་ནས་ཚིགས་སུ་བཅད་པ་འདི་དག་སྨྲས་སོ། །མ་སྐྱེས་ཁྱོད་ལ་ཕྱག་འཚལ་ལོ། །དེ་བཞིན་གཤེགས་པ་ཐབས་ཀྱི་སྐུ། །སྲིད་པར་སྐྱེ་བ་སྣ་ཚོགས་པ། །དྲི་མེད་ཐམས་ཅད་ཐུབ་<line/>
པས་བསྟན། །དཔའ་བོ་ཆེན་པོ་རྟག་པའི་སྐུ། །སྲིད་སྐྱེའི་དགྱེས་པ་རྒྱ་མཚོར་མངའ། །གོས་པ་མེད་པའི་དེ་བཞིན་གཤེགས། །འཁོར་བ་དག་ནི་དགེ་བར་བཞེད། །སྲིད་པར་སྐྱེ་བའི་གླེང་གཞིའི་ལེའུ་<line/>
ཞེས་བྱ་སྟེ། ལྔ་པའོ།། །།སྤྲིན་ཆེན་སྙིང་པོས་གསོལ་པ། འཁོར་བའི་ཉོན་མོངས་པའི་ཞིང་གི་ལས་ཀྱིས་ཐོབ་པར་བགྱི་བའི་སླད་དུ་སེམས་ཀྱིས་ཡང་དག་པར་ལེན་པའི་རྣམ་པར་<line/>
གྲོལ་བའི་སྨོན་ལམ་གསང་བའི་ཆོས་ཀྱི་སྒོ་བཅུ་བཅོམ་ལྡན་འདས་ཀྱིས་རྒྱས་པར་བཤད་དུ་གསོལ། དེ་བཞིན་གཤེགས་པས་བཤད་དུ་གསོལ། བཅོམ་ལྡན་འདས་ཀྱིས་བཀའ་སྩལ་པ།<line/>
འཁོར་བའི་ཉོན་མོངས་པའི་ཞིང་གི་འབྲས་བུ་འཐོབ་པ་ཞེས་བྱ་བ་དང༌། འཁོར་བའི་ཉོན་མོངས་པའི་ཞིང་ལ་དགའ་བའི་རྒྱལ་པོ་ཞེས་བྱ་བ་དང༌། འཁོར་བའི་སྦྱོར་བ་ལ་སེམས་གནས་པ་ཞེས་<line/>
བྱ་བ་དང༌། འཁོར་བ་ལ་མཆོག་ཏུ་དགའ་བའི་གཟུངས་ཞེས་བྱ་བ་དང༌། འཁོར་བར་འགྲོ་བ་ཞེས་བྱ་བ་དང༌། འཁོར་བར་ཤིན་ཏུ་ཆར་འབེབས་པ་ཞེས་བྱ་བ་དང༌། འཁོར་བའི་རྒྱུ་མི་གཅོད་<line/>
</page>
<page index="145" id="252A">༄༅། །པའི་རླུང་གི་རྒྱལ་པོ་ཞེས་བྱ་བ་དང༌། འཁོར་བའི་ཆོམ་རྐུན་ཞེས་བྱ་བ་དང༌། འཁོར་བའི་རྩ་བའི་སྤྱོད་ཡུལ་དྲི་མ་མེད་པ་ཞེས་བྱ་བ་དང༌། འཁོར་བ་ན་ཡུན་རིང་<line/>
དུ་གནས་པ་རྣམས་ལ་སྣང་བར་བྱེད་པ་ཞེས་བྱ་སྟེ། བཅུ་པོ་དེ་དག་ནི། འཁོར་བའི་ཉོན་མོངས་པའི་ཞིང་གི་ལས་ཀྱིས་ཐོབ་པར་བྱ་བའི་ཕྱིར་སེམས་ཀྱིས་ཡང་དག་པར་ལེན་པའི་<line/>
རྣམ་པར་གྲོལ་བའི་སྨོན་ལམ་གསང་བའི་ཆོས་ཀྱི་སྒོ་ཡིན་ནོ། །དེ་ནས་དེའི་ཚེ་ཀླུའི་རྒྱལ་པོ་དུག་མེད་ཅེས་བྱ་བས་བཅོམ་ལྡན་འདས་ལ་མཆོད་པ་བྱས་ནས་ཚིགས་སུ་བཅད་པ་འདི་<line/>
སྨྲས་སོ། །ཉོན་མོངས་འཁོར་བ་རྙེད་པ་ཆེ། །སེམས་ཅན་རྣམས་ལ་སྨན་སླད་དུ། །འཁོར་བའི་དངོས་འདྲ་དེ་བཞིན་གཤེགས། །ཆོས་རྣམས་སྣ་ཚོགས་སྟོན་པར་མཛད། །འཁོར་<line/>
བ་ཉོན་མོངས་པའི་ཞིང་གི་ལས་ཀྱིས་འཐོབ་པའི་གླེང་གཞིའི་ལེའུ་ཞེས་བྱ་སྟེ། དྲུག་པའོ།། །།སྤྲིན་ཆེན་སྙིང་པོས་གསོལ་པ། ཡེ་ཤེས་ལ་རྨོངས་པའི་སྙིང་པོ་<line/>
བསམ་གྱིས་མི་ཁྱབ་པ་གཟུང་བའི་རྣམ་པར་འཕྲུལ་བའི་རྒྱལ་པོ་ཞེས་བགྱི་བའི་ཆོས་ཀྱི་སྒོ་བཅུ་བཅོམ་ལྡན་འདས་ཀྱིས་བཤད་དུ་གསོལ། བཅོམ་ལྡན་འདས་ཀྱིས་བཀའ་སྩལ་པ།<line/>
བདེ་བར་གཉེན་པོར་བྱ་བ་མང་བ་ཞེས་བྱ་བ་དང༌། མི་མཉམ་པ་དང་མཉམ་པའི་རྣམ་པར་འཕྲུལ་བའི་རྒྱལ་པོ་ཞེས་བྱ་བ་དང༌། མཚུངས་པ་མེད་པར་འགྲོ་བའི་སྣང་བའི་སྒོར་འཇུག་པ་<line/>
</page>
<page index="146" id="252B">ཞེས་བྱ་བ་དང༌། གཞུང་ལུགས་གོ་བར་བྱེད་པ་ཞེས་བྱ་བ་དང༌། མཐར་བྱེད་པའི་རྟོག་ཅེས་བྱ་བ་དང༌། ཡང་དག་པར་བརྗོད་པའི་འོད་ཅེས་བྱ་བ་དང༌། ཆུ་ལས་ཤིན་ཏུ་འཕགས་པར་དམིགས་<line/>
པ་ཞེས་བྱ་བ་དང༌། སྙིང་པོ་དྲི་མ་མེད་པ་ཞེས་བྱ་བ་དང༌། ས་འཛིན་འོད་འཕྲོ་ཞེས་བྱ་བ་དང༌། མངོན་པར་འཕགས་པའི་སྣང་བའི་སྒོ་ཞེས་བྱ་བ་སྟེ། བཅུ་པ་དེ་དག་ནི། ཡེ་ཤེས་ལ་རྨོངས་<line/>
པའི་སྙིང་པོ་བསམ་གྱིས་མི་ཁྱབ་པ་ལ་གཟུང་བའི་རྣམ་པར་འཕྲུལ་པའི་རྒྱལ་པོ་ཞེས་བྱ་བའི་ཆོས་ཀྱི་སྒོ་ཡིན་ནོ། །དེ་ནས་དེའི་ཚེ་ལྷའི་བུ་ཕྲེང་མཛེས་ཅན་ཞེས་བྱ་བས་བཅོམ་ལྡན་འདས་ལ་<line/>
མཆོད་པ་བྱས་ནས་ཚིགས་སུ་བཅད་པ་འདི་སྨྲས་སོ། །སངས་རྒྱས་ཡེ་ཤེས་བསམ་མི་ཁྱབ། །ཀྱེ་མ་སེམས་ཅན་ཀུན་ཕན་ཕྱིར། །ཡེ་ཤེས་རྨོངས་པ་སྣ་ཚོགས་པ། །དེ་བཞིན་<line/>
གཤེགས་པ་སྟོན་པ་མཛད། །ཡེ་ཤེས་ལ་རྨོངས་པ་གཟུང་བའི་གླེང་གཞིའི་ལེའུ་ཞེས་བྱ་སྟེ། བདུན་པའོ།། །།སྤྲིན་ཆེན་སྙིང་པོས་གསོལ་པ། ཡེ་ཤེས་ཟབ་<line/>
མོ་བརྟན་པ་འཐོབ་པ་ལ་འཇུག་པའི་རྣམ་པ་ཞེས་བགྱི་བའི་ཆོས་ཀྱི་སྒོ་བཅུ་བཅོམ་ལྡན་འདས་ཀྱིས་བཤད་དུ་གསོལ། བཅོམ་ལྡན་འདས་ཀྱིས་བཀའ་སྩལ་པ། ཤིན་ཏུ་ཡངས་<line/>
བའི་སྙིང་པོ་བཅུ་ལ་གུས་པར་འཇུག་པ་ཞེས་བྱ་བ་དང༌། ནམ་མཁས་བསྲུངས་པ་ཞེས་བྱ་བ་དང༌། དུས་བཟང་ཟབ་མོ་ལ་འཇུག་པ་ཞེས་བྱ་བ་དང༌། ཕྲ་བ་ལ་དགའ་བ་ཞེས་བྱ་བ་དང༌། རྒྱ་<line/>
</page>
<page index="147" id="253A">༄༅། །མཚོ་མི་བསྐྱོད་པ་ཞེས་བྱ་བ་དང༌། ཡེ་ཤེས་ཀྱི་འོད་འཕྲོ་བའི་འོད་ཅེས་བྱ་བ་དང༌། ངག་གི་རང་བཞིན་གཙང་བ་ལ་འཇུག་པ་ཞེས་བྱ་བ་དང༌། ཉོན་མོངས་པའི་<line/>
ཕུད་ཤིང་ཚིག་པ་དྲི་མ་མེད་པ་ལ་འཇུག་པ་ཞེས་བྱ་བ་དང༌། བློ་གྲོས་བརྟན་པ་ལ་འཇུག་པ་ཞེས་བྱ་བ་དང༌། བློ་གྲོས་དྲི་མ་མེད་པ་ཞེས་བྱ་བ་སྟེ། བཅུ་པོ་དེ་དག་ནི། ཡེ་ཤེས་ཟབ་མོ་<line/>
བརྟན་པ་འཐོབ་པ་ལ་འཇུག་པའི་རྣམ་པའི་ཆོས་ཀྱི་སྒོ་ཡིན་ནོ། །དེ་ནས་དེའི་ཚེ་ལྷ་མོ་གསེར་ལྟར་གསལ་བ་ཞེས་བྱ་བས་བཅོམ་ལྡན་འདས་ལ་མཆོད་པའི་ལས་བྱས་ནས་<line/>
ཚིགས་སུ་བཅད་པ་འདི་སྨྲས་སོ། །གསེར་གྱིས་རབ་བརྒྱན་འདྲ་བའི་དེ་བཞིན་གཤེགས། །ཡེ་ཤེས་མངའ་བས་གསེར་གྱི་རི་བོ་བཞིན། །སེམས་ཅན་རྣམས་ལ་ཕན་པ་མཛད་<line/>
སླད་དུ༑ ༑ཡེ་ཤེས་ཟབ་མོའི་གཏེར་ནི་སྟོན་པར་མཛད། །ཡེ་ཤེས་ཟབ་མོ་བརྟན་པ་འཐབ་པ་ལ་འཇུག་པའི་རྣམ་པའི་གླེང་གཞིའི་ལེའུ་ཞེས་བྱ་སྟེ། བརྒྱད་པའོ།། །།<line/>
སྤྲིན་ཆེན་སྙིང་པོས་གསོལ་བ། སྤྲིན་ཆེན་པོའི་སྙིང་པོའི་ཆར་གྱི་རྒྱུན་བསམ་གྱིས་མི་ཁྱབ་པའི་བསོད་ནམས་ཀྱི་མཛོད་ཅེས་བགྱི་བའི་ཆོས་ཀྱི་སྒོ་བཅུ་བཅོམ་ལྡན་འདས་ཀྱིས་བཤད་དུ་<line/>
གསོལ༑ བཅོམ་ལྡན་འདས་ཀྱིས་བཀའ་སྩལ་པ། བྱམས་པ་ལ་དགའ་བའི་མཛོད་ཅེས་བྱ་བ་དང༌། སྙིང་རྗེ་ལ་དགའ་བའི་མཛོད་ཅེས་བྱ་བ་དང༌། དགའ་བ་ལ་དགའ་བའི་མཛོད་ཅེས་བྱ་<line/>
</page>
<page index="148" id="253B">པ་དང༌། བཏང་སྙོམས་ལ་དགའ་བའི་མཛོད་ཅེས་བྱ་བ་དང༌། བདེན་པས་ཆུ་འབེབས་པའི་ཆུའི་མཛོད་ཅེས་བྱ་བ་དང༌། རྒྱ་མཚོ་ཉའི་འགྲོ་བར་རྒྱུ་བའི་མཛོད་ཅེས་བྱ་བ་དང༌། ཆོས་ཀྱི་སྒོའི་<line/>
མིང་དང་ལྡན་པའི་མཛོད་ཅེས་བྱ་བ་དང༌། རྒྱུན་གྱི་རྒྱལ་པོའི་ལམ་གྱི་མཛོད་ཅེས་བྱ་བ་དང༌། གཞུང་ལུགས་ལ་འཇུག་པའི་མཛོད་ཅེས་བྱ་བ་དང༌། མིང་གི་གསང་ཚིག་གསུམ་གྱི་དཀོན་མཆོག་<line/>
ལ་འཇུག་པའི་མཛོད་ཅེས་བྱ་བ་སྟེ། བཅུ་པོ་དེ་དག་ནི། སྤྲིན་ཆེན་པོའི་སྙིང་པོའི་ཆར་གྱི་རྒྱུན་བསམ་གྱིས་མི་ཁྱབ་པའི་བསོད་ནམས་ཀྱི་མཛོད་ཅེས་བྱ་བའི་ཆོས་ཀྱི་སྒོ་ཡིན་ནོ། །དེ་ནས་དེའི་ཚེ་<line/>
ལྷའི་བུ་ཡེ་ཤེས་ལ་དགའ་བ་ཞེས་བྱ་བས་བཅོམ་ལྡན་འདས་ལ་མཆོད་པ་བྱས་ནས་ཚིགས་སུ་བཅད་པ་འདི་སྨྲས་སོ། །བཅོམ་ལྡན་སངས་རྒྱས་བསམ་མི་ཁྱབ། །དེ་བཞིན་གཤེགས་པ་འགག་པ་<line/>
མེད༑ ༑ཀྱེ་མ་སེམས་ཅན་སྨན་སླད་དུ། །ཆོས་རྣམས་སྣ་ཚོགས་སྟོན་པ་མཛད། །རྣམ་པར་ཐར་པའི་བསོད་ནམས་ཀྱི་མཛོད་ཀྱི་གླེང་གཞིའི་ལེའུ་བཞེས་བྱ་སྟེ། དགུ་པའོ།། །།སྤྲིན་ཆེན་<line/>
སྙིང་པོས་གསོལ་པ། སྤྲིན་ཆེན་པོའི་ཆར་གྱི་རྒྱུན་བསམ་གྱིས་མི་ཁྱབ་པའི་བསོད་ནམས་ཀྱི་རྣམ་པའི་ལམ་ཞེས་བགྱི་བའི་ཆོས་ཀྱི་སྒོ་བཅོམ་ལྡན་འདས་ཀྱིས་བཤད་དུ་གསོལ། བཅོམ་<line/>
ལྡན་འདས་ཀྱིས་བཀའ་སྩལ་པ། ཆར་གྱི་དུས་ཞེས་བྱ་བ་དང༌། ཆར་གྱི་དྲ་བའི་རྒྱུན་རིན་པོ་ཆེའི་རེང་བུའི་རྒྱལ་པོ་ཞེས་བྱ་བ་དང༌། ཆར་གྱི་དྲ་བའི་སྙིང་པོའི་ཕྱག་རྒྱའི་རྒྱལ་པོ་ཞེས་བྱ་བ་དང༌། ཆར་<line/>
</page>
<page index="149" id="254A">༄༅། །གྱི་དྲི་མ་སེལ་བ་ཞེས་བྱ་བ་དང༌། ཆར་གྱི་དྲ་བ་སྣ་ཚོགས་ཀྱི་ཆུའི་གདུག་པ་སེལ་བའི་རྒྱལ་པོ་ཞེས་བྱ་བ་དང༌། ཆར་གྱི་དྲ་བ་བདེ་བསིལ་ངོམས་པར་བྱེད་པ་ཞེས་<line/>
བྱ་བ་དང༌། ཆར་སྣ་ཚོགས་ལ་དམིགས་པ་ཡང་དག་པའི་སྤྱོད་ཡུལ་གྱི་རྒྱལ་པོ་ཞེས་བྱ་བ་དང༌། ཆར་སྣ་ཚོགས་ལ་ཡང་དག་པར་ལྟ་བ་དང་ལྷན་ཅིག་སྐྱེས་པ་ཞེས་བྱ་བ་དང༌། ཆར་སྣ་ཚོགས་<line/>
གྱི་བསོད་ནམས་ཀྱི་རྣམ་པའི་ཞིང་ལ་དབང་བྱེད་པ་ཞེས་བྱ་བ་དང༌། ཆར་གྱི་དྲ་བ་བདེ་བསིལ་སྨན་གྱི་ཆར་འབེབས་ཀླུའི་རྒྱལ་པོ་ཞེས་བྱ་བ་སྟེ། བཅུ་པོ་དེ་དག་ནི། སྤྲིན་ཆེན་པོའི་ཆར་གྱི་<line/>
རྒྱུན་བསམ་གྱིས་མི་ཁྱབ་པའི་བསོད་ནམས་ཀྱི་རྣམ་པའི་ལམ་ཞེས་བྱ་བའི་ཆོས་ཀྱི་སྒོ་ཡིན་ནོ། །དེ་ནས་དེའི་ཚེ་ལྷའི་བུ་ནམ་མཁའ་ལ་བསྒྲགས་པ་ཞེས་བྱ་བས་བཅོམ་ལྡན་འདས་ལ་<line/>
མཆོད་པ་བྱས་ནས་ཚིགས་སུ་བཅད་པ་འདི་དག་སྨྲས་སོ། །ཁྱོད་ཀྱིས་དེ་རིང་གསང་བ་མང་པོ་རབ་ཏུ་བཤད། །ལྷ་རྣམས་སྟོང་ཕྲག་བྱེ་བར་རབ་ཏུ་གྲོལ་བར་མཛད། །སེམས་ཅན་མང་<line/>
པོ་དག་ཀྱང་ཁྱོད་ཀྱིས་གྲོལ་བར་མཛད། །རྒ་ནད་བཟློག་ཕྱིར་མྱ་ངན་འདས་པ་ཡང་དག་རྟོགས། །ཁྱོད་ནི་ལྷ་ཡི་ལྷ་མཆོག་བླ་ན་མེད་པ་ལགས། །ཁྱོད་ནི་གསང་བའི་གསང་བ་ཁྱོད་<line/>
ནི་འཇིག་རྟེན་མགོན། །ཆོས་རྣམས་རྣམ་པ་སྣ་ཚོགས་དོན་ཡོད་སྟོན་པ་མཛད། །ཡེ་ཤེས་འོད་འཕྲོ་སྒྲོན་མ་དམ་པ་རྟག་ཏུ་སྣང༌། །བསོད་ནམས་ཀྱི་རྣམ་པ་ཡོངས་སུ་བརྗོད་པའི་<line/>
</page>
<page index="150" id="254B">གླེང་བཞིའི་ལེའུ་ཞེས་བྱ་སྟེ། བཅུ་པའོ།། །།སྤྲིན་ཆེན་སྙིང་པོས་གསོལ་པ། སྤྲིན་ཆེན་པོའི་ཚོགས་ནམ་མཁའ་ལས་འབྱུང་ཞིང་འདུ་བའི་རྣམ་པར་འཕྲུལ་པའི་རྒྱལ་པོ་<line/>
ཞེས་བགྱི་བའི་ཆོས་ཀྱི་སྒོ་བཅུ་བཅོམ་ལྡན་འདས་ཀྱིས་རྒྱས་པར་བཤད་དུ་གསོལ། བཅོམ་ལྡན་འདས་ཀྱིས་བཀའ་སྩལ་པ། རྩ་བ་ནས་སྐྱེ་བའི་རབ་ཏུ་མགུ་བ་ལ་མཁས་པའི་རྒྱལ་པོ་<line/>
ཞེས་བྱ་བ་དང༌། རྩ་བའི་རང་བཞིན་ལེགས་པར་མཐོང་ནས་རྟག་ཏུ་བརྗོད་པ་ཞེས་བྱ་བ་དང༌། མཉམ་པ་དང་མི་མཉམ་པའི་ཡེ་ཤེས་ཤིན་ཏུ་མཐོང་བའི་རྒྱལ་པོ་ཞེས་བྱ་བ་དང༌། བརྟག་པའི་<line/>
ཕྱག་རྒྱ་ཞེས་བྱ་བ་དང༌། བློ་གྲོས་མི་ཟད་པའི་ཡང་དག་པའི་རྒྱལ་པོ་ཞེས་བྱ་བ་དང༌། བསམ་གྱིས་མི་ཁྱབ་པའི་གནས་ཞེས་བྱ་བ་དང༌། ཆགས་པ་མེད་པའི་ནན་ཏན་གྱི་རྣམ་པ་ཞེས་བྱ་བ་དང༌།<line/>
རྒྱ་མཚོ་ཟབ་མོའི་དུས་ཤིན་ཏུ་ངེས་པའི་རྒྱལ་པོ་ཞེས་བྱ་བ་དང༌། དུས་ཚིགས་ཡིད་དུ་འོང་བ་ལ་མངོན་པར་རབ་ཏུ་དགའ་བ་ཞེས་བྱ་བ་དང༌། ནམ་མཁའ་དང་མཉམ་པའི་ཡེ་ཤེས་ཀྱི་ཆར་སྤྲིན་<line/>
ཆེན་པོའི་ནམ་མཁའི་མཛོད་ཅེས་བྱ་སྟེ། བཅུ་པོ་དེ་དག་ནི། སྤྲིན་ཆེན་པོའི་ཚོགས་ནམ་མཁའ་ལས་འབྱུང་ཞིང་འདུ་བའི་རྣམ་པར་འཕྲུལ་པའི་རྒྱལ་པོ་ཞེས་བྱ་བའི་ཆོས་ཀྱི་སྒོ་ཡིན་ནོ། །དེ་ནས་<line/>
དེའི་ཚེ་ལྷ་མོ་ཚུལ་ལ་མཁས་པ་ཞེས་བྱ་བས་བཅོམ་ལྡན་འདས་ལ་མཆོད་པའི་ལས་བྱས་ནས་ཚིགས་སུ་བཅད་པ་འདི་སྨྲས་སོ། །གསང་སྲུང་དཔའ་བོ་ཆེན་པོ་སྟེ། །དེ་བཞིན་གཤེགས་པ་གསང་<line/>
</page>
<page index="151" id="255A">༄༅། །བས་བསྲུངས། །སེམས་ཅན་རྣམས་ལ་སྨན་སླད་དུ། །གསང་བ་སྣ་ཚོགས་སྟོན་པ་མཛད། །སྤྲིན་ཆེན་པོའི་ཚོགས་ནམ་མཁའ་ལས་འབྱུང་བའི་གླེང་གཞིའི་<line/>
ལེའུ་ཞེས་བྱ་སྟེ། བཅུ་གཅིག་པའོ།། །།སྤྲིན་ཆེན་སྙིང་པོས་གསོལ་པ། སྤྲིན་ཆེན་པོའི་གློག་གི་འོད་སྣང་བའི་སྒོ་ཞེས་བགྱི་བའི་ཆོས་ཀྱི་སྒོ་བཅུ་བཅོམ་ལྡན་འདས་ཀྱིས་<line/>
བཤད་དུ་གསོལ། བཅོམ་ལྡན་འདས་དེ་བཞིན་གཤེགས་པས་མངོན་པར་རབ་ཏུ་འབར་བར་མཛད་དུ་གསོལ། བཅོམ་ལྡན་འདས་ཀྱིས་བཀའ་སྩལ་པ། རིན་པོ་ཆེའི་མཛོད་ཀྱི་<line/>
འོད་ཟེར་གྱི་གློག་གི་འོད་ཅེས་བྱ་བ་དང༌། ནམ་མཁའ་ལ་བརྩོན་འགྲུས་སྣང་བའི་གློག་གི་འོད་ཅེས་བྱ་བ་དང༌། ཤིན་ཏུ་བསྲུངས་ཞེས་བྱ་བ་དང༌། མཚམས་ཀྱི་དུས་ཚོད་རྒྱལ་པོ་ཞེས་<line/>
བྱ་བ་དང༌། དཔལ་གྱིས་བསྲུངས་པའི་བློ་གྲོས་འདོད་པའི་བློའི་རྒྱལ་པོ་ཞེས་བྱ་བ་དང༌། དྲི་མ་མེད་པའི་གསེར་གྱི་གློག་གི་འོད་ཀྱི་རྒྱལ་པོ་ཞེས་བྱ་བ་དང༌། བཻཌཱུཪྻའི་སྙིང་པོའི་བློ་གྲོས་མི་<line/>
ཟད་པའི་སྣང་བའི་གློག་གི་འོད་ཅེས་བྱ་བ་དང༌། གནས་ལ་མངོན་པར་མོས་པའི་གློག་གི་འོད་ཅེས་བྱ་བ་དང༌། ཡོན་ཏན་གྱི་རྒྱ་མཚོ་ཟབ་མོ་བརྟན་པའི་གློག་གི་འོད་ཅེས་བྱ་བ་དང༌། ཡུལ་<line/>
ཆམ་དུ་འབེབས་པའི་གློག་གི་འོད་ཅེས་བྱ་བ་སྟེ། བཅུ་པོ་དེ་དག་ནི། སྤྲིན་ཆེན་པོའི་གློག་གི་འོད་སྣང་བའི་སྒོ་ཞེས་བྱ་བའི་ཆོས་ཀྱི་སྒོ་ཡིན་ནོ། །དེ་ནས་དེའི་ཚེ་ལྷ་མོ་མངོན་པར་འཚོ་བར་བྱེད་<line/>
</page>
<page index="152" id="255B">པ་ཞེས་བྱ་བས་བཅོམ་ལྡན་འདས་ལ་མཆོད་པའི་ལས་བྱས་ཏེ་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ནས་ཚིགས་སུ་བཅད་པ་འདི་སྨྲས་སོ། །གློག་གི་རྒྱལ་པོ་སྐུ་ཆེ་བ། །ནམ་མཁའ་<line/>
དང་ནི་མཚུངས་འདྲ་སྟེ། །དེ་བཞིན་གཤེགས་པ་ཐབས་ཀྱི་གཟུགས། །བདག་གིས་ཅུང་ཟད་བརྗོད་མི་ནུས། །གློག་གི་འོད་ཀྱི་གླེང་གཞིའི་ལེའུ་ཞེས་བྱ་སྟེ། བཅུ་གཉིས་པའོ།། །།སྤྲིན་ཆེན་<line/>
སྙིང་པོས་གསོལ་པ། སེམས་ཅན་ཐམས་ཅད་ལ་སྨན་པ་དང་བདེ་བའི་སླད་དུ་བཅོམ་ལྡན་འདས་ཀྱིས་སངས་རྒྱས་ཀྱི་ཉི་མའི་འོད་ཟེར་ཆེན་པོ་མཐའ་ཡས་པ་རབ་ཏུ་དགྱེ་པར་གསོལ། སྤྲིན་ཆེན་པོའི་<line/>
གློག་འགྱུར་པ་དང་ལྡན་པ་ལ་འཇུག་པའི་རྣམ་པ་ཞེས་བགྱི་བའི་ཆོས་ཀྱི་སྒོ་བཅུ་བཅོམ་ལྡན་འདས་ཀྱིས་བཤད་དུ་གསོལ། །བཅོམ་ལྡན་འདས་ཀྱིས་བཀའ་སྩལ་པ། རླུང་གི་མཐུ་དང་མཉམ་པའི་<line/>
ཤུགས་ཀྱི་གློག་གི་འོད་འགྱུར་བའི་རྒྱལ་པོ་ཞེས་བྱ་བ་དང༌། ཡེ་ཤེས་ཤིན་ཏུ་རྣོ་བ་ཞེས་བྱ་བ་དང༌། ཡེ་ཤེས་མངོན་པར་གཏེན་ལ་འབེབས་པའི་རྒྱལ་པོ་ཞེས་བྱ་བ་དང༌། ལྷན་ཅིག་འཇུག་པའི་<line/>
ཤུགས་ཀྱིས་སྒྲབ་བསྒྲགས་པའི་རྒྱལ་པོ་ཞེས་བྱ་བ་དང༌། རྒྱུ་མཚོའི་རླབས་གཡོ་བ་ལ་མཁས་པའི་རྒྱལ་པོ་ཞེས་བྱ་བ་དང༌། ཆོས་འདོད་ཅིང་རབ་ཏུ་བསྲུངས་པ་ཞེས་བྱ་བ་དང༌། ནོར་གྱིས་རྒྱལ་བའི་མཚམས་<line/>
སྦྱོར་བ་ལ་མཁས་པའི་རྒྱལ་པོ་ཞེས་བྱ་བ་དང༌། ཆོས་ཀྱི་རྔ་བོ་ཆེ་དུག་གནོན་པའི་སྨན་གྱི་རྒྱལ་པོ་ཞེས་བྱ་བ་དང༌། ཤིན་ཏུ་མཛེས་པས་སྟོན་པ་སྟོབས་དང་ལྡན་པར་བྱེད་པ་ཞེས་བྱ་བ་དང༌། མུན་པ་དང་<line/>
</page>
<page index="153" id="256A">༄༅། །ཆབ་རོམ་ལྟ་བུའི་ཉོན་མོངས་པའི་རྩ་བ་རྣམ་པར་སྒྲོག་པ་ལ་རྣམ་པར་འཕྲུལ་པའི་རྒྱལ་པོ་ཞེས་བྱ་བ་སྟེ། བཅུ་པོ་དེ་དག་ནི། སྤྲིན་ཆེན་པོའི་གློག་འགྱུར་བ་དང་ལྡན་པ་<line/>
ལ་འཇུག་པའི་རྣམ་པར་འཕྲུལ་པ་ཞེས་བྱ་བའི་ཆོས་ཀྱི་སྒོ་ཡིན་ནོ། །དེ་ནས་དེའི་ཚེ་ལྷ་མོ་ཤུགས་ལྡན་མ་ཞེས་བྱ་བས་བཅོམ་ལྡན་འདས་ལ་མཆོད་པ་བྱས་ནས་ཚིགས་སུ་བཅད་པ་འདི་དག་<line/>
སྨྲས་སོ༑ ༑ང་རྒྱལ་མི་མངའ་བསྙེངས་མི་མངའ། །ཐུགས་རྗེར་ལྡན་ཞིང་སྐྱོན་མི་མངའ། །དཔའ་བོ་ཐབས་ལ་མཁས་པ་སྟེ། །འཇིག་རྟེན་ཀུན་དང་མཐུན་པར་འཇུག །དེ་རིང་ཁྱོད་ཀྱི་གཟི་བརྗིད་<line/>
ཀྱིས༑ ༑འཇིག་རྟེན་མཐུན་པ་བདག་གིས་བརླབས། །བསམ་གྱིས་མི་ཁྱབ་བསམ་ཡས་ལྷ། །དེ་བཞིན་གཤེགས་པ་མཚུངས་མེད་མཚུངས། །སེམས་ཅན་རྣམས་ལ་སྨན་སླད་དུ། །<line/>
ཆོས་རྣམས་སྣ་ཚོགས་སྟོན་པ་མཛད། །སྤྲིན་ཆེན་པོའི་གློག་འགྱུར་བ་དང་ལྡན་ཞིང་མུན་པ་འཇོམས་པའི་གླེང་གཞིའི་ལེའུ་ཞེས་བྱ་སྟེ། བཅུ་གསུམ་པའོ།། །།སྤྲིན་ཆེན་སྙིང་པོས་<line/>
གསོལ་པ། སྤྲིན་ཆེན་པོའི་གློག་གི་སྒྱུ་འཕྲུལ་ཞེས་བགྱི་བའི་ཆོས་ཀྱི་སྒོ་བཅུ་བཅོམ་ལྡན་འདས་ཀྱིས་བཤད་དུ་གསོལ། །བཅོམ་ལྡན་འདས་ཀྱིས་བཀའ་སྩལ་པ། རྟག་ཏུ་བརྗོད་པ་ཞེས་བྱ་<line/>
བ་དང༌། སྤྲིན་ཆེན་པོའི་གློག་གི་སྒྱུ་འཕྲུལ་རྟག་ཏུ་མངོན་པར་སྲུང་བ་ཞེས་བྱ་བ་དང༌། རྟག་ཏུ་མངོན་པར་དགའ་བ་ཞེས་བྱ་བ་དང༌། རྟག་ཏུ་མངོན་པར་འདོད་པ་ཞེས་བྱ་བ་དང༌། མེ་ལ་མངོན་པར་རྩེ་བ་<line/>
</page>
<page index="154" id="256B">ཞེས་བྱ་བ་དང༌། སྐྱེ་གནས་ཐམས་ཅད་དུ་མངོན་པར་འཇུག་པ་ལ་དགའ་བཞེས་བྱ་བ་དང༌། རྙེད་པ་དང་བཅས་པའི་འགྲོ་བ་ལ་རབ་ཏུ་མགུ་བ་ཞེས་བྱ་བ་དང༌། ཆུ་འབྱེད་དཀར་མོ་ཞེས་བྱ་བ་དང༌། འོད་<line/>
འཕྲོ་བའི་རྒྱལ་པོ་མངོན་དུ་བྱེད་པ་ཞེས་བྱ་བ་དང༌། རྟག་ཏུ་མངོན་པར་འཕགས་པ་མངོན་པར་རྒྱས་པའི་ཕྲེང་བརྒྱུས་པ་ཞེས་བྱ་བ་སྟེ། བཅུ་པོ་དེ་དག་ནི། སྤྲིན་ཆེན་པོའི་གློག་གི་སྒྱུ་འཕྲུལ་ཞེས་བྱ་བའི་<line/>
ཆོས་ཀྱི་སྒོ་ཡིན་ནོ། །དེ་ནས་དེའི་ཚེ་ལྷ་མོ་སྤྲིན་གྱི་ཆུང་མ་ཞེས་བྱ་བས་བཅོམ་ལྡན་འདས་ལ་མཆོད་པ་ཆེན་པོ་བྱས་ནས་ཚིགས་སུ་བཅད་པ་འདི་སྨྲས་སོ། །ཀྱེ་མ་བཅོམ་ལྡན་སངས་རྒྱས་ཀྱི། །ཡུལ་ནི་<line/>
བསམ་གྱིས་མི་ཁྱབ་སྟེ། །སྒྱུ་འཕྲུལ་རྒྱལ་པོ་དེ་བཞིན་གཤེགས། །སེམས་ཅན་རྣམས་ལ་སྨན་སླད་དུ། །སྒྱུ་འཕྲུལ་སྣ་ཚོགས་སྟོན་པ་མཛད། །སྤྲིན་ཆེན་པོའི་གློག་གི་སྒྱུ་འཕྲུལ་གྱི་གླེང་གཞིའི་<line/>
ལེའུ་ཞེས་བྱ་སྟེ། བཅུ་བཞི་པའོ།། །།སྤྲིན་ཆེན་སྙིང་པོས་གསོལ་པ། ཆོ་འཕྲུལ་ཆེན་པོའི་སྒྲོན་མ་སྟོན་པ་ཞེས་བགྱི་བའི་ཆོས་ཀྱི་སྒོ་བཅུ་བཅོམ་ལྡན་འདས་ཀྱིས་བཤད་དུ་གསོལ། བཅོམ་<line/>
ལྡན་འདས་ཀྱིས་བཀའ་སྩལ་པ། གཏེར་མི་ཟད་པ་ལ་འཇུག་པའི་ཆོ་འཕྲུལ་སྟོན་པ་ཞེས་བྱ་བ་དང༌། རིན་པོ་ཆེའི་མཛོད་སྡུད་པ་ཞེས་བྱ་བ་དང༌། རྣམ་པར་ཐར་པ་བསམ་གྱིས་མི་ཁྱབ་པ་ལ་གནས་<line/>
པའི་མཛོད་ཅེས་བྱ་བ་དང༌། རི་མོ་ལ་མཐའ་ཡས་པ་ཞེས་བྱ་བ་དང༌། དགེ་བ་འབྱོར་བ་ཞེས་བྱ་བ་དང༌། དགའ་བ་ཕུན་སུམ་ཚོགས་པ་ཞེས་བྱ་བ་དང༌། ཚུལ་གྱི་རྣམ་པ་ལ་འཇུག་པ་ཞེས་བྱ་བ་དང༌། མེ་<line/>
</page>
<page index="155" id="257A">༄༅། །ལོང་གི་དཀྱིལ་འཁོར་མ་བསྒྲིབས་པ་ཞེས་བྱ་བ་དང༌། དྲན་པའི་ཕྱོགས་མི་ཟད་པ་ཞེས་བྱ་བ་དང༌། སེམས་ཅན་ཐམས་ཅད་ངེས་པར་སྒྲོལ་བ་ཡིད་དུ་འོང་བ་ལ་འཇུག་<line/>
པ་ཞེས་བྱ་བ་སྟེ། བཅུ་པོ་དེ་དག་ནི། ཆོ་འཕྲུལ་ཆེན་པོའི་སྒྲོན་མ་སྟོན་པ་ཞེས་བྱ་བའི་ཆོས་ཀྱི་སྒོ་ཡིན་ནོ། །དེ་ནས་དེའི་ཚེ་ལྷ་མོ་རབ་ཏུ་དགའ་བ་ཞེས་བྱ་བས་བཅོམ་ལྡན་འདས་ལ་མཆོད་པ་<line/>
ཆེན་པོ་བྱས་ནས་ཚིགས་སུ་བཅད་པ་འདི་སྨྲས་སོ། །ཀྱེ་མ་བཅོམ་ལྡན་སངས་རྒྱས་མི་བསྐྱོད་པ། །ཆོ་འཕྲུལ་ཆེན་པོའི་རྒྱལ་པོ་དེ་བཞིན་གཤེགས། སེམས་ཅན་རྣམས་ཀྱི་ཤེས་པ་<line/>
བསྐྱེད་དོན་དུ། །དེ་རིང་ཆོས་རྣམས་སྣ་ཚོགས་སྟོན་པ་མཛད། །ཆོ་འཕྲུལ་ཆེན་པོའི་གླེང་གཞིའི་ལེའུ་ཞེས་བྱ་སྟེ། བཅོ་ལྔ་པའོ།། །།སྤྲིན་ཆེན་སྙིང་པོས་གསོལ་པ། ཆོས་ཀྱི་<line/>
ཐོག་ཏོག་གི་འཕེལ་པའི་གཏམ་ལ་འཇུག་པའི་རྣམ་པར་འཕྲུལ་པའི་རྒྱལ་པོ་ཞེས་བགྱི་བའི་ཆོས་ཀྱི་སྒོ་བཅུ་བཅོམ་ལྡན་འདས་ཀྱིས་བཤད་དོ་གསོལ། བཅོམ་ལྡན་འདས་ཀྱིས་བཀའ་<line/>
སྩལ་པ༑ ཐོག་ཏོག་གི་རིན་པོ་ཆེའི་འབྱུང་གནས་ཞེས་བྱ་བ་དང༌། ཐོག་ཏོག་གི་རྒྱ་མཚོ་ཞེས་བྱ་བ་དང༌། ཐོག་ཏོག་གི་སྦྱོང་བའི་རྒྱལ་པོ་ཞེས་བྱ་བ་དང༌། ཐོག་ཏོག་གི་སྨན་ཆེན་པོའི་མཛོད་<line/>
བསྟན་པ་ཞེས་བྱ་བ་དང༌། ཐོག་ཏོག་གི་སྤྱིའི་རྒྱལ་པོ་ཞེས་བྱ་བ་དང༌། ཐོག་ཏོག་གི་བློ་གྲོས་མི་ཟད་པའི་རྒྱལ་པོ་ཞེས་བྱ་བ་དང༌། ཐོག་ཏོག་གི་སྙིང་པོ་མཆོག་ཅེས་བྱ་བ་དང༌། ཐོག་ཏོག་གི་སྒྲོན་<line/>
</page>
<page index="156" id="257B">མའི་དེད་དཔོན་ཐོབ་པའི་རྒྱལ་པོ་ཞེས་བྱ་བ་དང༌། ཆོས་ཀྱི་ཕྱོགས་ཀྱི་མཚོན་ཆའི་མཆོག་ཅེས་བྱ་བ་དང༌། ཐོག་ཏོག་ཟབ་མོའི་དུས་ཞེས་བྱ་བ་སྟེ། བཅུ་པོ་དེ་དག་ནི། ཆོས་ཀྱི་ཐོག་ཏོག་གི་འབེལ་བའི་<line/>
གཏམ་ལ་འཇུག་པའི་རྣམ་པར་འཕྲུལ་པའི་རྒྱལ་པོ་ཞེས་བྱ་བའི་ཆོས་ཀྱི་སྒོ་ཡིན་ནོ། །དེ་ནས་དེའི་ཚེ་ལྷ་མོ་མངོན་པར་སྒྲེག་མ་ཞེས་བྱ་བས་བཅོམ་ལྡན་འདས་ལ་མཆོད་པ་བྱས་ནས་ཚིགས་སུ་བཅད་པ་<line/>
འདི་སྨྲས་སོ། །ལྷ་ཆེན་ཆོས་ཀྱི་སྤྲིན་ལགས་ཏེ། །ཐོག་ཏོག་རྒྱལ་པོ་དེ་བཞིན་གཤེགས། དེ་བཞིན་གཤེགས་པས་ཉོན་མོངས་རྣམས། །སྣ་ཚོགས་པར་ནི་ཚར་ཡང་བཅད། །སེམས་ཅན་རྣམས་ལ་<line/>
སྨན་སླད་དུ། །ཉོན་མོངས་ཐིབས་པོར་རོལ་པར་མཛད། །ཆོས་ཀྱི་ཐོག་ཏོག་གི་འབེལ་བའི་གཏམ་གྱི་གླེང་གཞིའི་ལེའུ་ཞེས་བྱ་སྟེ། བཅུ་དྲུག་པའོ།། །།སྤྲིན་ཆེན་སྙིང་པོས་གསོལ་པ། ཡེ་ཤེས་<line/>
རྡོ་རྗེའི་རྣམ་པ་ལ་འཇུག་པའི་མཛོད་སྲུང་བ་ཞེས་བགྱི་བའི་ཆོས་ཀྱི་སྒོ་བཅུ་བཅོམ་ལྡན་འདས་ཀྱིས་བཤད་དུ་གསོལ། བཅོམ་ལྡན་འདས་ཀྱིས་བཀའ་སྩལ་པ། རྩེ་བའི་རིན་པོ་ཆེའི་མཛོད་ཅེས་བྱ་བའི་<line/>
ཆོས་ཀྱི་སྒོ་དང༌། ཚུལ་རབ་ཏུ་དགའ་བའི་རྒྱལ་པོ་ཞེས་བྱ་བའི་ཆོས་ཀྱི་སྒོ་དང༌། ཚུལ་གྱི་རྫུ་འཕྲུལ་གྱི་རྣམ་པར་འཕྲུལ་པའི་རྒྱལ་པོ་ཞེས་བྱ་བའི་ཆོས་ཀྱི་སྒོ་དང༌། དད་པ་འཕྱོགས་པའི་གནས་ཀྱི་རྣམ་པ་ཞེས་<line/>
བྱ་བའི་ཆོས་ཀྱི་སྒོ་དང༌། ནམ་མཁའ་ལེགས་པར་བརྒྱན་པའི་རྒྱལ་པོ་ཞེས་བྱ་བའི་ཆོས་ཀྱི་སྒོ་དང༌། བུམ་པ་ཤིང་གི་མགོ་ཐོག་ཅན་གྱི་སྨན་གྱི་རྒྱལ་པོ་ཞེས་བྱ་བའི་ཆོས་ཀྱི་སྒོ་དང༌། རྒྱ་མཚོ་ཟབ་མོ་མི་<line/>
</page>
<page index="157" id="258A">༄༅། །འཁྲུགས་པ་ལྟ་བུའི་བློ་གྲོས་ལ་འཇུག་པའི་རྒྱལ་པོ་ཞེས་བྱ་བའི་ཆོས་ཀྱི་སྒོ་དང༌། རབ་ཏུ་དུལ་བའི་གཟི་བརྗིད་སྟོབས་ཅན་གྱི་དུས་ཚོད་ཀྱི་རྒྱལ་པོ་ཞེས་བྱ་བའི་ཆོས་ཀྱི་<line/>
སྒོ་དང༌། བསམ་གྱིས་མི་ཁྱབ་པའི་གནས་ཀྱི་མཐའ་ལ་མི་རྟོགས་པ་ཞེས་བྱ་བའི་ཆོས་ཀྱི་སྒོ་དང༌། བསྐལ་པ་ལ་ཁྱབ་བ་ཞེས་བྱ་བའི་ཆོས་ཀྱི་སྒོ་སྟེ། བཅུ་པོ་དེ་དག་ནི། ཡེ་ཤེས་རྡོ་རྗེའི་རྣམ་<line/>
པ་ལ་འཇུག་པའི་མཛོད་སྲུང་བ་ཞེས་བྱ་བའི་ཆོས་ཀྱི་སྒོ་ཡིན་ནོ། །དེ་ནས་དེའི་ཚེ་ལྷ་མོ་ཡེ་ཤེས་ཕྲ་བ་ལ་དགའ་བ་ཞེས་བྱ་བས་བཅོམ་ལྡན་འདས་ལ་མཆོད་པ་བྱས་ནས་ཚིགས་སུ་བཅད་<line/>
པ་འདི་དག་སྨྲས་སོ། །སངས་རྒྱས་མཛད་བྲལ་ཆ་དང་བྲལ། །དེ་བཞིན་གཤེགས་པ་མ་སྐྱེས་ཀྱང༌། །སྐྱེས་པ་ལྟ་བུར་སྟོན་མཛད་དེ། །ཡེ་ཤེས་རྡོ་རྗེ་རྣམ་མང་མངའ། །ཡེ་ཤེས་རྡོ་རྗེའི་རྣམ་<line/>
པ་ལ་འཇུག་པའི་གླེང་གཞིའི་ལེའུ་ཞེས་བྱ་སྟེ། བཅུ་བདུན་པའོ།། །།སྤྲིན་ཆེན་སྙིང་པོས་གསོལ་པ། ལོངས་སྤྱོད་མི་ཟད་པའི་རྣམ་པ་ལ་འཇུག་པའི་རྣམ་པར་འཕྲུལ་པའི་རྒྱལ་པོ་<line/>
ཞེས་བགྱི་བའི་ཆོས་ཀྱི་སྒོ་བཅུ་བཅོམ་ལྡན་འདས་ཀྱིས་བཤད་དུ་གསོལ། བཅོམ་ལྡན་འདས་ཀྱིས་བཀའ་སྩལ་པ། བདུད་རྩིའི་བློ་གྲོས་ལ་འཇུག་པ་ཞེས་བྱ་བའི་ཆོས་ཀྱི་སྒོ་དང༌། བདེ་བས་<line/>
ཚིམ་པ་ལ་འཇུག་པ་ཞེས་བྱ་བའི་ཆོས་ཀྱི་སྒོ་དང༌། དགའ་བ་ལ་མཁས་པ་ཞེས་བྱ་བའི་ཆོས་ཀྱི་སྒོ་དང༌། སྡུག་ཅིང་རབ་ཏུ་དགའ་བ་ལ་མཁས་པ་ཞེས་བྱ་བའི་ཆོས་ཀྱི་སྒོ་དང༌། ཟབ་ཅིང་བརྟན་པའི་<line/>
</page>
<page index="158" id="258B">ཆུའི་རོ་ལ་འཇུག་པ་ཞེས་བྱ་བའི་ཆོས་ཀྱི་སྒོ་དང༌། སེམས་ཀྱི་བློ་གྲོས་ཀྱི་སྤྱོད་ཡུལ་གྱི་བདེ་བ་འདོད་པའི་རྒྱལ་པོ་ཞེས་བྱ་བའི་ཆོས་ཀྱི་སྒོ་དང༌། བདེ་བ་མི་ཟད་ཅིང་གདོད་མ་ནས་དྲི་མ་མེད་པའི་རྒྱལ་པོ་ཞེས་<line/>
བྱ་བའི་ཆོས་ཀྱི་སྒོ་དང༌། ཐམས་ཅད་རབ་ཏུ་མགུ་ཞིང་རབ་ཏུ་དགའ་བའི་རྒྱལ་པོ་ཞེས་བྱ་བའི་ཆོས་ཀྱི་སྒོ་སྟེ། བཅུ་པོ་དེ་དག་ནི། ལོངས་སྤྱོད་མི་ཟད་པའི་རྣམ་པ་ལ་འཇུག་པའི་རྣམ་པར་འཕྲུལ་པའི་<line/>
རྒྱལ་པོ་ཞེས་བྱ་བའི་ཆོས་ཀྱི་སྒོ་ཡིན་ནོ། །དེ་ནས་དེའི་ཚེ་ལྷ་མོ་ལག་ན་སྦྲང་ཆར་ཐོགས་པ་ཞེས་བྱ་བས་བཅོམ་ལྡན་འདས་ལ་མཆོད་པ་བྱས་ནས་ཚིགས་སུ་བཅད་པ་འདི་སྨྲས་སོ། །མཚན་མ་མི་<line/>
མངའ་དེ་བཞིན་གཤེགས། །གཟུང་དུ་མེད་ཅིང་རེག་ཏུ་མེད། །སེམས་ཅན་རྣམས་ལ་སྨན་སླད་དུ། །གསང་བ་སྣ་ཚོགས་སྟོན་པ་མཛད། །ལོངས་སྤྱོད་མི་ཟད་པའི་རྣམ་པ་ལ་འཇུག་པ་རྣམ་པར་<line/>
འཕྲུལ་བའི་རྒྱལ་པོའི་ཆོས་ཀྱི་སྒོའི་གླེང་གཞིའི་ལེའུ་ཞེས་བྱ་སྟེ། བཅོ་བརྒྱད་པའོ།། །།སྤྲིན་ཆེན་སྙིང་པོས་གསོལ་པ། ཡང་དག་པའི་ལམ་གྱི་རྣམ་པ་མངོན་པར་མཚོན་པ་ལ་<line/>
འཇུག་པ་ཞེས་བྱ་བའི་ཆོས་ཀྱི་སྒོ་བཅུ་བཅོམ་ལྡན་འདས་ཡང་དག་པར་རྫོགས་པའི་སངས་རྒྱས་ཀྱིས་བཤད་དུ་གསོལ། བཅོམ་ལྡན་འདས་ཀྱིས་བཀའ་སྩལ་པ། ཕྲ་བ་རྒྱས་པའི་རྣམ་པ་ཞེས་བྱ་<line/>
བའི་ཆོས་ཀྱི་སྒོ་དང༌། བརྟན་པའི་རྣམ་པའི་མཛོད་ཅེས་བྱ་བའི་ཆོས་ཀྱི་སྒོ་དང༌། དཔའ་བའི་སྟོབས་ཀྱིས་རྣམ་པར་རྒྱལ་བའི་རིན་པོ་ཆེའི་མཛོད་ཅེས་བྱ་བའི་ཆོས་ཀྱི་སྒོ་དང༌། ལྷ་ཐམས་ཅད་ཀྱི་<line/>
</page>
<page index="159" id="259A">༄༅། །གནས་ཤར་ཕྱོགས་སུ་བལྟས་པ་ལ་འཇུག་པ་ཞེས་བྱ་བའི་ཆོས་ཀྱི་སྒོ་དང༌། གཞུང་ལུགས་ཐམས་ཅད་རྫོགས་པར་བྱེད་པ་ཞེས་བྱ་བའི་ཆོས་ཀྱི་སྒོ་དང༌། གཞུང་<line/>
ལུགས་ཐམས་ཅད་ཀྱིས་མ་གོས་པ་ཞེས་བྱ་བའི་ཆོས་ཀྱི་སྒོ་དང༌། ལམ་ཐམས་ཅད་ལ་རབ་ཏུ་མགུ་ཞིང་རབ་ཏུ་དགའ་བ་ཞེས་བྱ་བའི་ཆོས་ཀྱི་སྒོ་དང༌། ལམ་ངན་པར་ཞུགས་པ་ཐམས་ཅད་སྤངས་<line/>
པའི་རྣམ་པ་ཞེས་བྱ་བའི་ཆོས་ཀྱི་སྒོ་དང༌། རྒྱ་མཚོའི་རྣམ་པ་རྟག་པའི་དུས་ཚོད་ཀྱི་རྒྱལ་པོ་ཞེས་བྱ་བའི་ཆོས་ཀྱི་སྒོ་དང༌། རྒྱ་མཚོའི་དུས་ངེས་པ་ལ་མངོན་པར་རྩེ་བའི་རིན་པོ་ཆེའི་མཛོད་ཅེས་བྱ་<line/>
པའི་ཆོས་ཀྱི་སྒོ་སྟེ། བཅུ་པོ་དེ་དག་ནི། ཡང་དག་པའི་ལམ་གྱི་རྣམ་པ་མངོན་པར་མཚོན་པ་ལ་འཇུག་པ་ཞེས་བྱ་བའི་ཆོས་ཀྱི་སྒོ་ཡིན་ནོ། །དེ་ནས་དེའི་ཚེ་ལྷ་མོ་རབ་ཏུ་དུལ་བ་ཞེས་བྱ་བས་<line/>
བཅོམ་ལྡན་འདས་ལ་མཆོད་པ་ཆེན་པོ་བྱས་ནས་ཚིགས་སུ་བཅད་པ་འདི་སྨྲས་སོ། །དམ་པའི་ཡང་དག་ལམ་བསྲུངས་བ། །སེར་སྣ་ལས་འདས་རྣམ་པར་དག །སེམས་ཅན་རྣམས་ལ་སྨན་སླད་<line/>
དུ༑ ༑ཆོས་རྣམས་སྣ་ཚོགས་ཡང་དག་སྟོན། །ཡང་དག་པའི་ལམ་གྱི་རྣམ་པ་མངོན་པར་མཚོན་པ་ལ་འཇུག་པའི་ཆོས་ཀྱི་སྒོའི་གླེང་གཞིའི་ལེའུ་ཞེས་བྱ་སྟེ། བཅུ་དགུ་པའོ།། །།<line/>
སྤྲིན་ཆེན་སྙིང་པོས་གསོལ་པ། ཕྲ་ཞིང་ཟབ་མོ་གླེང་གཞིའི་རྣམ་པ་ལ་འཇུག་པ་ཞེས་བགྱི་བའི་ཆོས་ཀྱི་སྒོ་བཅུ་བཅོམ་ལྡན་འདས་ཀྱིས་བཤད་དུ་གསོལ། བཅོམ་ལྡན་འདས་ཀྱིས་བཀའ་སྩལ་<line/>
</page>
<page index="160" id="259B">པ༑ མཉམ་པ་དང་གྱ་གྱུ་ཅན་ཐམས་ཅད་ཀྱི་གླེང་གཞི་ཞེས་བྱ་བའི་ཆོས་ཀྱི་སྒོ་དང༌། རོ་བྲོ་བ་ཐམས་ཅད་ལ་རབ་ཏུ་དགའ་བ་ཞེས་བྱ་བའི་ཆོས་ཀྱི་སྒོ་དང༌། གཞུང་ལུགས་ལ་རྣམ་པར་རྩེ་བའི་རྒྱལ་པོ་<line/>
ཞེས་བྱ་བའི་ཆོས་ཀྱི་སྒོ་དང༌། རྒྱས་པར་འདོད་པའི་རྒྱལ་པོ་ཞེས་བྱ་བའི་ཆོས་ཀྱི་སྒོ་དང༌། རྒྱས་པ་ལ་དགའ་བའི་རྒྱལ་པོ་ཞེས་བྱ་བའི་ཆོས་ཀྱི་སྒོ་དང༌། ལུས་ལ་རབ་ཏུ་དགའ་བའི་རྒྱལ་པོ་ཞེས་བྱ་བའི་<line/>
ཆོས་ཀྱི་སྒོ་དང༌། སྡུག་ཅིང་དང་བའི་སྤྱོད་ལམ་ལ་དགའ་བའི་རྒྱལ་པོ་ཞེས་བྱ་བའི་ཆོས་ཀྱི་སྒོ་དང༌། འཕགས་པས་རབ་ཏུ་བརྒྱན་པའི་དུས་ཚོད་ཀྱི་རྒྱལ་པོ་ཞེས་བྱ་བའི་ཆོས་ཀྱི་སྒོ་དང༌། དྲ་མི་<line/>
སྙིང་པོ་དྲི་མ་མེད་པར་བྱེད་པའི་རྒྱལ་པོ་ཞེས་བྱ་བའི་ཆོས་ཀྱི་སྒོ་དང༌། དམིགས་པའི་རྣལ་འབྱོར་གྱི་དགེ་བས་མངོན་པར་ཚིམ་པ་ཞེས་བྱ་བའི་ཆོས་ཀྱི་སྒོ་སྟེ། བཅུ་པོ་དེ་དག་ནི། ཕྲ་ཞིང་ཟབ་པའི་གླེང་<line/>
གཞིའི་རྣམ་པ་ལ་འཇུག་པ་ཞེས་བྱ་བའི་ཆོས་ཀྱི་སྒོ་ཡིན་ནོ། །དེ་ནས་དེའི་ཚེ་ལྷ་མོ་མགྲིན་དབྱངས་སྙན་པ་ཞེས་བྱ་བ་བཅོམ་ལྡན་འདས་ལ་མཆོད་པ་བྱས་ནས་ཚིགས་སུ་བཅད་པ་འདི་སྨྲས་<line/>
སོ༑ ༑དཔལ་ཆེན་སེངྒེའི་སྒྲ་སྒྲོག་པ། །དེ་བཞིན་གཤེགས་སྒྲ་བསམ་མི་ཁྱབ། །སེམས་ཅན་རྣམས་ལ་སྨན་སླད་དུ། །སེངྒེའི་སྒྲ་ནི་མངོན་པར་སྒྲོག །ཕྲ་ཞིང་ཟབ་པའི་གླེང་གཞིའི་རྣམ་པ་<line/>
ལ་འཇུག་པའི་ལེའུ་ཞེས་བྱ་སྟེ། ཉི་ཤུ་པའོ།། །།སྤྲིན་ཆེན་སྙིང་པོས་གསོལ་པ། སེངྒེའི་རྣམ་པར་རྩེ་བ་ལ་དམིགས་པ་ཞེས་བྱ་བའི་ཆོས་ཀྱི་སྒོ་བཅུ་བཅོམ་ལྡན་འདས་ཀྱིས་<line/>
</page>
<page index="161" id="260A">༄༅། །བཤད་དུ་གསོལ། བཅོམ་ལྡན་འདས་ཀྱིས་བཀའ་སྩལ་པ། རྗེས་སུ་བྱ་བར་དཀའ་བ་དྲི་མ་མེད་པ་ཞེས་པའི་ཆོས་ཀྱི་སྒོ་དང༌། སྦྲང་མ་དང་བུང་བའི་མེ་ཏོག་གི་དྲི་ཞེས་བྱ་<line/>
བའི་ཆོས་ཀྱི་སྒོ་དང༌། རིན་པོ་ཆེ་རྣམ་པར་བསྒྱིངས་པའི་བློ་གྲོས་ཀྱིས་རྣམ་པར་རྩེ་ཞིང་གཉིད་ཀྱིས་ནོན་པ་ཞེས་བྱ་བའི་ཆོས་ཀྱི་སྒོ་དང༌། རིན་པོ་ཆེའི་ལྷུན་པོ་མངོན་པར་རབ་ཏུ་གཡོ་བའི་མཆོག་<line/>
ཐོབ་པར་དགའ་བ་ཞེས་བྱ་བའི་ཆོས་ཀྱི་སྒོ་དང༌། ཆུ་འབབ་པ་ལྟ་བུར་རྩེ་བའི་རྒྱལ་པོ་ཞེས་བྱ་བའི་ཆོས་ཀྱི་སྒོ་དང༌། ས་ཀུན་ཏུ་རབ་ཏུ་གཡོ་བ་རྒྱ་ཆེར་རྩེ་བ་ལ་དམིགས་པ་ཞེས་བྱ་བའི་ཆོས་<line/>
ཀྱི་སྒོ་དང༌། ལག་པ་གཡས་གཡོན་གྱི་མཐིལ་གསལ་བར་གཅོད་པ་ལྟ་བུར་མངོན་པར་རྩེ་བ་ཞེས་བྱ་བའི་ཆོས་ཀྱི་སྒོ་དང༌། ཉ་བོ་ཆེ་དག་གི་མཇུག་མ་མངོན་པར་རྩེ་བའི་རྒྱལ་པོ་ཞེས་བྱ་<line/>
བའི་ཆོས་ཀྱི་སྒོ་དང༌། ཐོབ་པར་དཀའ་བ་དང༌། རྟོགས་པར་དཀའ་བ་རབ་ཏུ་སྟོན་པ་ལ་མངོན་པར་རྩེ་བ་ཞེས་བྱ་བའི་ཆོས་ཀྱི་སྒོ་དང༌། རྒྱན་ཐམས་ཅད་ཀྱི་རྣམ་པ་ལ་རབ་ཏུ་དགའ་ཞིང་<line/>
མངོན་པར་རྩེ་བ་ལ་དམིགས་པ་ཞེས་བྱ་བའི་ཆོས་ཀྱི་སྒོ་སྟེ། བཅུ་པོ་དེ་དག་ནི། སེངྒེའི་རྣམ་པར་རྩེ་བ་ལ་དམིགས་པ་ཞེས་བྱ་བའི་ཆོས་ཀྱི་སྒོ་ཡིན་ནོ། །དེ་ནས་དེའི་ཚེ་ལྷའི་བུ་སེངྒེ་དཔའ་<line/>
བོ་ཞེས་བྱ་བས་བཅོམ་ལྡན་འདས་ལ་མཆོད་པའི་ལས་བྱས་ནས་ཚིགས་སུ་བཅད་པ་འདི་སྨྲས་སོ། །ཀྱེ་མ་བཅོམ་ལྡན་སངས་རྒྱས་དཔེ་མེད་པ། །ཡེ་ཤེས་དཔེ་མེད་དག་ལ་རབ་ཏུ་གནས། །<line/>
</page>
<page index="162" id="260B">སེམས་ཅན་རྣམས་ལ་བདེ་མང་མཛད་སླད་དུ། །ཐབས་ཀྱིས་སེངྒེའི་རྣམ་པར་རོལ་པ་མཛད། །སེངྒེ་རྣམ་པར་རྩེ་བ་ལ་དམིགས་པའི་གླེང་གཞིའི་ལེའུ་ཞེས་བྱ་སྟེ། ཉི་ཤུ་གཅིག་པའོ།། །།སྤྲིན་<line/>
ཆེན་སྙིང་པོས་གསོལ་པ། མཚམས་སྦྱར་བ་ལ་ཚོགས་པའི་རྣམ་པ་འཇིག་རྟེན་དང་མཐུན་པར་འཇུག་པར་བྱ་བ་ལ་འཇུག་པའི་མདོ་ཞེས་བགྱི་བའི་ཆོས་ཀྱི་སྒོ་བཅུ་བཅོམ་ལྡན་འདས་ཀྱིས་མངོན་<line/>
པར་མཚམས་སྦྱར་བར་བཤད་དུ་གསོལ། བཅོམ་ལྡན་འདས་ཀྱིས་བཀའ་སྩལ་པ། མཚམས་རྟག་པར་བྱ་བའི་རྒྱལ་པོ་ལ་འཇུག་པ་ཞེས་བྱ་བའི་ཆོས་ཀྱི་སྒོ་དང༌། ཐབས་ཀྱིས་ཤིན་ཏུ་རབ་<line/>
ཏུ་ཞི་བར་བྱ་བ་ལ་འཇུག་པ་ཞེས་བྱ་བའི་ཆོས་ཀྱི་སྒོ་དང༌། དད་པའི་སྦྲང་རྩི་འཇམ་པ་ཡང་དག་པར་རབ་ཏུ་གཟུང་བ་འཇུག་པ་ཞེས་བྱ་བའི་ཆོས་ཀྱི་སྒོ་དང༌། སེངྒེ་རྣམ་པར་རྩེ་བ་མངོན་པར་འཕགས་པ་<line/>
ལ་འཇུག་པ་ཞེས་བྱ་བའི་ཆོས་ཀྱི་སྒོ་དང༌། རིམ་པ་སྟོན་པའི་དུས་དང་ཚོད་ལ་འཇུག་པ་ཞེས་བྱ་བའི་ཆོས་ཀྱི་སྒོ་དང༌། རིམ་པ་དང༌། རིམ་པ་མེད་པ་དང༌། ཡུལ་དང༌། ཡུལ་མ་ཡིན་པར་འཇུག་པ་ལ་<line/>
མཁས་པའི་རྒྱལ་པོ་ཞེས་བྱ་བའི་ཆོས་ཀྱི་སྒོ་དང༌། གདུལ་དཀའ་བ་དང༌། དམུ་རྒོད་ཐབས་ཀྱིས་གཟུད་པ་ཞེས་བྱ་བའི་ཆོས་ཀྱི་སྒོ་དང༌། མདའ་ལྟར་མགྱོགས་པར་ལུས་ལ་དཔལ་འཇུག་པ་ཞེས་བྱ་<line/>
བའི་ཆོས་ཀྱི་སྒོ་དང༌། མཆོད་པ་འདོད་པ་ཐམས་ཅད་འཐོབ་པ་ལ་འཇུག་པ་ཞེས་བྱ་བའི་ཆོས་ཀྱི་སྒོ་དང༌། གནས་འོག་མའི་ལས་བྱེད་པའི་ཐབས་ལ་འཇུག་པ་ཞེས་བྱ་བའི་ཆོས་ཀྱི་སྒོ་སྟེ། བཅུ་པོ་དེ་<line/>
</page>
<page index="163" id="261A">༄༅། །དག་ནི༑ མཚམས་སྦྱར་བ་ཚོགས་པའི་རྣམ་པ་འཇིག་རྟེན་དང་མཐུན་པར་འཇུག་པར་བྱ་བ་ལ་འཇུག་པའི་མདོ་ཞེས་བྱ་བའི་ཆོས་ཀྱི་སྒོ་ཡིན་ནོ། །དེ་ནས་དེའི་<line/>
ཚེ་ལྷའི་བུ་སྤྲིན་ཅེས་བྱ་བས་བཅོམ་ལྡན་འདས་ལ་མཆོད་པ་བྱས་ནས་ཚིགས་སུ་བཅད་པ་འདི་སྨྲས་སོ། །ཀྱེ་མ་འོག་མའི་གནས་གཤེགས་པ། །བཅོམ་ལྡན་དཀའ་བ་མཛད་པ་ལགས། །<line/>
ཉིད་ཀྱི་སྲས་ལ་སྨན་སླད་དུ། །ཐབས་ཀྱིས་སྐུ་ལ་གནས་ནས་ཀྱང༌། །ཡོངས་སུ་མྱ་ངན་འདའ་བར་མཛད། །མཚམས་སྦྱར་བ་ཚོགས་པའི་རྣམ་པ་འཇིག་རྟེན་དང་མཐུན་པར་འཇུག་<line/>
པར་བྱ་བ་ལ་འཇུག་པའི་མདོའི་གླེང་གཞིའི་ལེའུ་ཞེས་བྱ་སྟེ། ཉི་ཤུ་གཉིས་པའོ།། །།འཕགས་པའི་སྤྲིན་ཆེན་པོའི་མདོ། བམ་པོ་དྲུག་པ། སྤྲིན་ཆེན་སྙིང་པོས་གསོལ་<line/>
པ༑ མངོན་པར་རྩེ་བའི་རིན་པོ་ཆེའི་མཛོད་ལ་འཇུག་པ་ཞེས་བགྱི་བའི་ཆོས་ཀྱི་སྒོ་བཅུ་བཅོམ་ལྡན་འདས་ཀྱིས་བཤད་དུ་གསོལ། བཅོམ་ལྡན་འདས་ཀྱིས་བཀའ་སྩལ་པ། ཉི་མ་འཆར་<line/>
ཀའི་གཙུག་ཕུད་ཅེས་བྱ་བའི་ཆོས་ཀྱི་སྒོ་དང༌། སྙིང་པོ་ལྔ་བ་ལ་རྒྱ་ཆེར་རྩེ་བར་མངོན་པར་རྒྱགས་པ་ཞེས་བྱ་བའི་ཆོས་ཀྱི་སྒོ་དང༌། ཡོན་ཏན་རིན་པོ་ཆེའི་མཛོད་མངོན་དུ་འབྱུང་བ་ཞེས་བྱ་བའི་<line/>
ཆོས་ཀྱི་སྒོ་དང༌། ཚུལ་གྱི་མཚམས་བཟང་པོས་མངོན་པར་རྩེ་བ་ལ་འཇུག་པ་ཞེས་བྱ་བའི་ཆོས་ཀྱི་སྒོ་དང༌། ཆུའི་དུས་ལ་ཞུགས་པའི་སྟོབས་མི་འཇིག་པར་བྱ་བ་ལ་འཇུག་པ་ཞེས་བྱ་བའི་ཆོས་ཀྱི་<line/>
</page>
<page index="164" id="261B">སྒོ་དང༌། ཅནྡན་སྟབས་ཀྱིས་བདེ་བསིལ་ལ་མངོན་པར་རྩེ་བ་ལ་འཇུག་པ་ཞེས་བྱ་བའི་ཆོས་ཀྱི་སྒོ་དང༌། མིག་མི་འཛུམ་པར་སྨྲ་བ་ཞེས་བྱ་བའི་ཆོས་ཀྱི་སྒོ་དང༌། ཀུ་མུ་ད་དང༌། ཟླ་བ་ལྟ་བུའི་ཆུ་<line/>
དང་ལྡན་པ་ལ་མངོན་པར་རྩེ་བ་ཞེས་བྱ་བའི་ཆོས་ཀྱི་སྒོ་དང༌། སྤྲུལ་པོ་ཆེ་ལ་སོགས་པའི་ལུས་ལ་མངོན་པར་འདོད་པ་ལ་འཇུག་པ་ཞེས་བྱ་བའི་ཆོས་ཀྱི་སྒོ་དང༌། བསྔགས་པར་བྱ་བ་ཤིན་ཏུ་<line/>
མང་བ་ལ་མངོན་པར་འཇུག་པ་ཞེས་བྱ་བའི་ཆོས་ཀྱི་སྒོ་སྟེ། བཅུ་པོ་དེ་དག་ནི། མངོན་པར་རྩེ་བའི་རིན་པོ་ཆེའི་མཛོད་ལ་འཇུག་པ་ཞེས་བྱ་བའི་ཆོས་ཀྱི་སྒོ་ཡིན་ནོ། །དེ་ནས་དེའི་ཚེ་ལྷའི་བུ་<line/>
རིགས་བཙུན་པ་རྣམ་པར་དག་པ་ཞེས་བྱ་བས་བཅོམ་ལྡན་འདས་ལ་མཆོད་པ་བྱས་ནས་ཚིགས་སུ་བཅད་པ་འདི་སྨྲས་སོ། །འཇིག་རྟེན་གསུམ་གྱི་ཆོས་ཀྱི་དབང་ཕྱུག་པོ། །དེ་བཞིན་གཤེགས་<line/>
པ་ཆོས་སྐུ་རྟག་གྱུར་པ། །སེམས་ཅན་རྣམས་ལ་ཕན་པ་མཛད་སླད་དུ། །ལམ་རྣམས་རྣམ་པ་སྣ་ཚོགས་སྟོན་པ་མཛད། །མངོན་པར་རྩེ་བ་རིན་པོ་ཆེའི་མཛོད་ལ་འཇུག་པའི་གླེང་གཞིའི་<line/>
ལེའུ་ཞེས་བྱ་སྟེ། ཉི་ཤུ་གསུམ་པའོ།། །།སྤྲིན་ཆེན་སྙིང་པོས་གསོལ་པ། ནམ་མཁའ་ལྡིང་གི་རྩལ་ཆེན་པོའི་སྟོབས་ལ་མངོན་པར་འཇུག་པ་ཞེས་བགྱི་བའི་ཆོས་ཀྱི་སྒོ་བཅུ་<line/>
བཅོམ་ལྡན་འདས་ཀྱིས་བཤད་དུ་གསོལ། བཅོམ་ལྡན་འདས་ཀྱིས་བཀའ་སྩལ་པ། ནོར་རྒྱས་ཀྱི་བུའི་སྟོབས་རབ་ཏུ་འཇོམས་པའི་རྣམ་པར་འཕྲུལ་བའི་རྒྱལ་པོ་ཞེས་བྱ་བའི་ཆོས་ཀྱི་སྒོ་<line/>
</page>
<page index="165" id="262A">༄༅། །དང༌། རང་གི་སྟོབས་མངོན་པར་སྟོན་པ་ལ་འཇུག་པ་ཞེས་བྱ་བའི་ཆོས་ཀྱི་སྒོ་དང༌། སྒྲ་ལ་མངོན་པར་རབ་ཏུ་དགའ་བ་ལ་འཇུག་པ་ཞེས་བྱ་བའི་ཆོས་ཀྱི་སྒོ་དང༌། ཆུའི་<line/>
རླབས་ལ་འཇུག་པ་ཞེས་བྱ་བའི་ཆོས་ཀྱི་སྒོ་དང༌། རྒྱ་མཚོའི་དུས་ཀྱི་ང་རྒྱལ་གྱི་རྒྱགས་པ་མེད་པར་བྱེད་པ་ཞེས་བྱ་བའི་ཆོས་ཀྱི་སྒོ་དང༌། རི་བོའི་རྒྱལ་པོའི་ཕུག་ཏུ་མངོན་པར་སྒྲོག་པའི་<line/>
དུས་ལ་འཇུག་པ་ཞེས་བྱ་བའི་ཆོས་ཀྱི་སྒོ་དང༌། རླུང་གིས་མཆོག་གི་དུས་ཀྱི་ཕྱོགས་ལ་འཇུག་པ་ཞེས་བྱ་བའི་ཆོས་ཀྱི་སྒོ་དང༌། མིག་རྒྱང་རིང་བར་སྟོན་པ་ངེས་པར་སེམས་པ་ལ།<line/>
འཇུག་པ་ཞེས་བྱ་བའི་ཆོས་ཀྱི་སྒོ་དང༌། མྱུར་དུ་གདུག་པའི་སྦྲུལ་ལ་རྩེ་བ་ཞེས་བྱ་བའི་ཆོས་ཀྱི་སྒོ་དང༌། རིན་པོ་ཆེའི་འོད་ཟེར་བཟང་པོའི་སྟོབས་ཐོབ་པ་ལ་འཇུག་པ་ཞེས་བྱ་བའི་ཆོས་<line/>
ཀྱི་སྒོ་སྟེ༑ བཅུ་པོ་དེ་དག་ནི། ནམ་མཁའ་ལྡིང་གི་རྩལ་ཆེན་པོའི་སྟོབས་ལ་འཇུག་པ་ཞེས་བྱ་བའི་ཆོས་ཀྱི་སྒོ་ཡིན་ནོ། །དེ་ནས་དེའི་ཚེ་ལྷའི་བུ་དྲི་མ་མེད་པ་ཟབ་མོ་ལ་འཇུག་པ་ཞེས་<line/>
བྱ་བས་བཅོམ་ལྡན་འདས་ལ་མཆོད་པ་བྱས་ནས་ཚིགས་སུ་བཅད་པ་འདི་སྨྲས་སོ། །ཏིང་ངེ་འཛིན་དང་ཤེས་རབ་དབང་པོའི་རྡོ་རྗེ་ཕྱག་ན་བསྣམས། །ཆོས་ཀྱི་དབང་ཕྱུག་ཡེ་ཤེས་<line/>
སྟོང་གཟིགས་པ་ལ་ཕྱག་འཚལ་ལོ། །ཉོན་མོངས་ལྷ་མ་ཡིན་རྣམས་གཡུལ་དུ་ངེས་པར་རབ་བཅོམ་ནས། །ཆོས་ཀྱི་དབང་པོ་ཆེན་པོའི་ཏོག་ནི་ཁྱོད་ཀྱིས་ལེགས་པར་བཙུགས། །ནམ་<line/>
</page>
<page index="166" id="262B">མཁའ་ལྡིང་གི་རྩལ་ཆེན་པོའི་སྟོབས་ལ་འཇུག་པའི་གླེང་གཞིའི་ལེའུ་ཞེས་བྱ་སྟེ། ཉི་ཤུ་བཞི་པའོ།། །།སྤྲིན་ཆེན་སྙིང་པོས་གསོལ་པ། སྒྲ་ཆེན་པོའི་དུས་རྣམ་པར་བསྒྲགས་པ་བཀོད་<line/>
པའི་རྒྱལ་པོ་ཞེས་བགྱི་བའི་ཆོས་ཀྱི་སྒོ་བཅུ་བཅོམ་ལྡན་འདས་ཀྱིས་བཤད་དུ་གསོལ། བཅོམ་ལྡན་འདས་ཀྱིས་བཀའ་སྩལ་པ། ཟླ་མེད་པའི་སྟོབས་ཟབ་མོའི་ཚུལ་བཀོད་པ་ཞེས་བྱ་བའི་ཆོས་<line/>
ཀྱི་སྒོ་དང༌། ཚུལ་ཁྲིམས་བརྟན་པ་བཀོད་པ་ཞེས་བྱ་བའི་ཆོས་ཀྱི་སྒོ་དང༌། ཚུལ་ཁྲིམས་ཀྱི་སྟོབས་ཀྱི་འོད་འཕྲོ་བའི་རྒྱལ་པོ་ཞེས་བྱ་བའི་ཆོས་ཀྱི་སྒོ་དང༌། ཚུལ་ཁྲིམས་ཀྱི་མཚམས་བཟང་པོ་བཀོད་པ་<line/>
ཞེས་བྱ་བའི་ཆོས་ཀྱི་སྒོ་དང༌། རིན་པོ་ཆེའི་འོ་མ་འཛག་པ་བཀོད་པ་ཞེས་བྱ་བའི་ཆོས་ཀྱི་སྒོ་དང༌། བསོད་ནམས་ཀྱི་རྒྱུན་འཛག་པ་བཀོད་པ་ཞེས་བྱ་བའི་ཆོས་ཀྱི་སྒོ་དང༌། བྱམས་པའི་སྟོབས་འཛག་<line/>
པ་བཀོད་པ་ཞེས་བྱ་བའི་ཆོས་ཀྱི་སྒོ་དང༌། སྙིང་རྗེའི་སྟོབས་འཛག་པ་བཀོད་པ་ཞེས་བྱ་བའི་ཆོས་ཀྱི་སྒོ་དང༌། དགའ་བའི་སྟོབས་འཛག་པ་བཀོད་པ་ཞེས་བྱ་བའི་ཆོས་ཀྱི་སྒོ་དང༌། བཏང་སྙོམས་<line/>
ཀྱི་སྟོབས་འཛག་པ་བཀོད་པ་ཞེས་བྱ་བའི་ཆོས་ཀྱི་སྒོ་སྟེ། བཅུ་པོ་དེ་དག་ནི། སྒྲ་ཆེན་པོའི་དུས་རྣམ་པར་བསྒྲགས་པ་བཀོད་པའི་རྒྱལ་པོ་ཞེས་བྱ་བའི་ཆོས་ཀྱི་སྒོ་ཡིན་ནོ། །དེ་ནས་དེའི་ཚེ་ལྷའི་བུ་<line/>
རིན་ཆེན་དཔལ་ཞེས་བྱ་བས་བཅོམ་ལྡན་འདས་ལ་མཆོད་པ་བྱས་ནས་ཚིགས་སུ་བཅད་པ་འདི་སྨྲས་སོ། །དེ་བཞིན་གཤེགས་རྒྱལ་མི་བྱེད་སྐུ་མངའ་བ། །མཐའ་ཡས་སྟོབས་ལྡན་ཁྱོད་ལ་རྟག་<line/>
</page>
<page index="167" id="263A">༄༅། །ཕྱག་འཚལ། །སེམས་ཅན་རྣམས་ལ་ཕན་པ་མཛད་སླད་དུ། །བཀོད་པ་རྣམ་པ་སྣ་ཚོགས་སྟོན་པ་མཛད། །སྒྲ་ཆེན་པོའི་དུས་རྣམ་པར་བསྒྲགས་པ་བཀོད་པའི་རྒྱལ་<line/>
པོའི་གླེང་གཞིའི་ལེའུ་ཞེས་བྱ་སྟེ། ཉི་ཤུ་ལྔ་པའོ།། །།སྤྲིན་ཆེན་སྙིང་པོས་གསོལ་པ། མི་འཇིགས་པ་ཆེན་པོའི་སྟོབས་ཀྱིས་རྣམ་པར་འཕྲུལ་པ་ལ་འཇུག་པ་ཞེས་བགྱི་བའི་<line/>
ཆོས་ཀྱི་སྒོ་བཅུ་བཅོམ་ལྡན་འདས་ཀྱིས་བཤད་དུ་གསོལ། བཅོམ་ལྡན་འདས་ཀྱིས་བཀའ་སྩལ་པ། རྒྱ་མཚོའི་སྟོབས་ཀྱི་དུས་ལ་མི་འཇིགས་པའི་སྟོབས་ཀྱི་རྣམ་པར་འཕྲུལ་པ་<line/>
ལ་འཇུག་པ་ཞེས་བྱ་བའི་ཆོས་ཀྱི་སྒོ་དང༌། འཇིགས་པ་མེད་པའི་རྣམ་པའི་རྩ་བ་ལ་དགའ་བ་ཞེས་བྱ་བའི་ཆོས་ཀྱི་སྒོ་དང༌། མཁས་པའི་རིན་པོ་ཆེའི་མཛོད་ཅེས་བྱ་བའི་ཆོས་ཀྱི་སྒོ་དང༌། མཁས་<line/>
པའི་དཔལ་གྱི་ལུས་ཞེས་བྱ་བའི་ཆོས་ཀྱི་སྒོ་དང༌། མཁས་པ་གཙང་སྦྲ་ལ་དགའ་བ་ཞེས་བྱ་བའི་ཆོས་ཀྱི་སྒོ་དང༌། མཁས་པའི་གཟི་བརྗིད་ཀྱི་རྒྱན་གྱིས་བརྒྱན་པ་ལ་འཇུག་པའི་སྟོབས་ཞེས་<line/>
བྱ་བའི་ཆོས་ཀྱི་སྒོ་དང༌། རིན་པོ་ཆེ་ཐམས་ཅད་ལ་མཁས་པའི་དུས་ཚོད་ཀྱི་རྒྱལ་པོ་ཞེས་བྱ་བའི་ཆོས་ཀྱི་སྒོ་དང༌། མཁས་པའི་རབ་ཏུ་དགའ་བ་ལ་འཇུག་པར་དགའ་བ་ཞེས་བྱ་བའི་<line/>
ཆོས་ཀྱི་སྒོ་དང༌། མཁས་པའི་འོད་འཕྲོ་དང་ལྡན་པ་ཞེས་བྱ་བའི་ཆོས་ཀྱི་སྒོ་དང༌། མཁས་པའི་གློག་གི་འོད་ཀྱི་རྣམ་པའི་རྒྱལ་པོ་ཞེས་བྱ་བའི་ཆོས་ཀྱི་སྒོ་སྟེ། བཅུ་པོ་དེ་དག་ནི། མི་འཇིགས་<line/>
</page>
<page index="168" id="263B">པ་ཆེན་པོའི་སྟོབས་ཀྱི་རྣམ་པར་འཕྲུལ་པ་ལ་འཇུག་པ་ཞེས་བྱ་བའི་ཆོས་ཀྱི་སྒོ་ཡིན་ནོ། །དེ་ནས་དེའི་ཚེ་ལྷའི་བུ་རིན་ཆེན་མེ་ཏོག་ཅེས་བྱ་བས་བཅོམ་ལྡན་འདས་ལ་མཆོད་པ་བྱས་ནས་ཚིགས་<line/>
སུ་བཅད་པ་འདི་སྨྲས་སོ། །དུས་ཚོད་རྣམ་དག་ཡོན་ཏན་གྱི། །འབྱུང་གནས་ཟབ་མོ་གསང་བའི་མཚོ། །སེམས་ཅན་རྣམས་ལ་སྨན་སླད་དུ། །ཆོས་རྣམས་སྣ་ཚོགས་སྟོན་པ་མཛད། །མི་<line/>
འཇིགས་པ་ཆེན་པོའི་སྟོབས་ཀྱི་རྣམ་པར་འཕྲུལ་བ་ལ་འཇུག་པའི་གླེང་གཞིའི་ལེའུ་ཞེས་བྱ་སྟེ། ཉི་ཤུ་དྲུག་པའོ།། །།སྤྲིན་ཆེན་སྙིང་པོས་གསོལ་པ། གནས་ཀྱི་རྣམ་པ་དང་བཅས་པ་<line/>
ཡངས་པ་ཞེས་བགྱི་བའི་ཆོས་ཀྱི་སྒོ་བཅུ་བཅོམ་ལྡན་འདས་ཀྱིས་བཤད་དུ་གསོལ། བཅོམ་ལྡན་འདས་ཀྱིས་བཀའ་སྩལ་པ། གནས་སྲུང་བ་ཞི་བའི་དུས་ཚོད་ཅེས་བྱ་བའི་ཆོས་ཀྱི་སྒོ་དང༌།<line/>
ཡང་དག་པའི་སྙིང་པོའི་གནས་ཀྱི་ལམ་ཞེས་བྱ་བའི་ཆོས་ཀྱི་སྒོ་དང༌། ཆུའི་གྲགས་པའི་དེ་ཁོ་ནའི་སྙིང་པོའི་གནས་ཞེས་བྱ་བའི་ཆོས་ཀྱི་སྒོ་དང༌། གྲུབ་པ་བསྔགས་པའི་གནས་ཞེས་བྱ་བའི་ཆོས་<line/>
ཀྱི་སྒོ་དང༌། གྲགས་པ་སྙིང་པོའི་རྣམ་པའི་མཚམས་བཟང་པོའི་གནས་ཞེས་བྱ་བའི་ཆོས་ཀྱི་སྒོ་དང༌། རྟག་ཏུ་དགའ་བ་རྒྱས་པའི་གནས་ཞེས་བྱ་བའི་ཆོས་ཀྱི་སྒོ་དང༌། གཞི་ནས་སྐྱེས་པའི་<line/>
སྟོབས་ཀྱི་གནས་ཞེས་བྱ་བའི་ཆོས་ཀྱི་སྒོ་དང༌། སྙིང་རྗེའི་སྟོབས་ཀྱི་གནས་ཞེས་བྱ་བའི་ཆོས་ཀྱི་སྒོ་དང༌། བཟོད་པ་ལ་ངེས་པར་གནས་པ་ཞེས་བྱ་བའི་ཆོས་ཀྱི་སྒོ་དང༌། རྟག་ཏུ་གཙང་བའི་<line/>
</page>
<page index="169" id="264A">༄༅། །གནས་ཞེས་བྱ་བའི་ཆོས་ཀྱི་སྒོ་སྟེ། བཅུ་པོ་དེ་དག་ནི། གནས་ཀྱི་རྣམ་པ་དང་བཅས་པ་ཡངས་པ་ཞེས་བྱ་བའི་ཆོས་ཀྱི་སྒོ་ཡིན་ནོ། །དེ་ནས་དེའི་ཚེ་ལྷ་མོ་རིན་པོ་ཆེའི་<line/>
རིགས་ཀྱི་འོད་ཅེས་བཅོམ་ལྡན་འདས་ལ་མཆོད་པ་བྱས་ནས་ཚིགས་སུ་བཅད་པ་འདི་སྨྲས་སོ། །དེ་བཞིན་གཤེགས་པ་ཡེ་ཤེས་སྐུ། །ཡེ་ཤེས་ཡོན་ཏན་འབྱུང་གནས་མཛེས། །སེམས་<line/>
ཅན་རྣམས་ལ་སྨན་སླད་དུ། །ཆོས་རྣམས་སྣ་ཚོགས་སྟོན་པ་མཛད། །གནས་ཀྱི་རྣམ་པ་དང་བཅས་པ་ཡངས་པའི་ཚོད་ཀྱི་སྒོའི་གླེང་གཞིའི་ལེའུ་ཞེས་བྱ་སྟེ། ཉི་ཤུ་བདུན་པའོ།། །།<line/>
སྤྲིན་ཆེན་སྙིང་པོས་གསོལ་པ། ལྷག་པའི་བསམ་པའི་ཆོ་ག་ལ་འཇུག་པ་ཞེས་བགྱི་བའི་ཆོས་ཀྱི་སྒོ་བཅུ་བཅོམ་ལྡན་འདས་ཀྱིས་བཤད་དུ་གསོལ། བཅོམ་ལྡན་འདས་ཀྱི་བཀའ་<line/>
སྩལ་པ༑ མཚམས་བཟང་པོ་ལ་གནས་པ་ཞེས་བྱ་བའི་ཆོས་ཀྱི་སྒོ་དང༌། ལྷག་པའི་བསམ་པའི་ཆོ་ག་ཤེས་པའི་རྒྱ་མཚོའི་ཕྱག་རྒྱ་ཞེས་བྱ་བའི་ཆོས་ཀྱི་སྒོ་དང༌། ཡེ་ཤེས་ཀྱི་དུས་<line/>
ཚོད་ཅེས་བྱ་བའི་ཆོས་ཀྱི་སྒོ་དང༌། འགྲོ་བའི་དུས་ཚོད་ཀྱི་ཆོ་འཕྲུལ་གྱི་ལྷག་པའི་བསམ་པའི་ཆོ་ག་ལ་འཇུག་པ་ཞེས་བྱ་བའི་ཆོས་ཀྱི་སྒོ་དང༌། ནམ་མཁའ་དང་མཉམ་པར་མངོན་པར་རྩེ་བ་ཞེས་<line/>
བྱ་བའི་ཆོས་ཀྱི་སྒོ་དང༌། མི་གནས་པ་ཞེས་བྱ་བའི་ཆོས་ཀྱི་སྒོ་དང༌། མངོན་པར་རྒྱུ་བ་བསགས་པ་ཞེས་བྱ་བའི་ཆོས་ཀྱི་སྒོ་དང༌། བསྙེན་པར་འོས་པའི་རྒྱལ་པོ་ཞེས་བྱ་བའི་ཆོས་ཀྱི་སྒོ་དང༌། སྦྱིན་<line/>
</page>
<page index="170" id="264B">པར་དགའ་བ་ལ་མངོན་པར་མོས་པ་ཞེས་བྱ་བའི་ཆོས་ཀྱི་སྒོ་དང༌། སེམས་དགེ་ཞིང་ལྷག་པའི་བསམ་པ་ལ་འཇུག་པ་ཞེས་བྱ་བའི་ཆོས་ཀྱི་སྒོ་སྟེ། བཅུ་པོ་དེ་དག་ནི། ལྷག་པའི་བསམ་པའི་ཆོ་ག་<line/>
ལ་འཇུག་པ་ཞེས་བྱ་བའི་ཆོས་ཀྱི་སྒོ་ཡིན་ནོ། །དེ་ནས་དེའི་ཚེ་ལྷའི་བུ་ཤེས་པས་རྒྱས་པ་ཞེས་བྱ་བས་བཅོམ་ལྡན་འདས་ལ་མཆོད་པ་བྱས་ནས་ཚིགས་སུ་བཅད་པ་འདི་སྨྲས་སོ། །བཅོམ་ལྡན་<line/>
སངས་རྒྱས་བལྟར་མི་གདའ། །ནམ་མཁའ་མཚུངས་ཤིང་འདྲ་བ་ལགས། །སེམས་ཅན་རྣམས་ལ་སྨན་སླད་དུ། །སྣང་བ་སྣ་ཚོགས་སྟོན་པ་མཛད། །ལྷག་པའི་བསམ་པའི་ཆོ་ག་ལ་འཇུག་<line/>
པའི་གླེང་གཞིའི་ལེའུ་ཞེས་བྱ་སྟེ། ཉི་ཤུ་བརྒྱད་པའོ།། །།སྤྲིན་ཆེན་སྙིང་པོས་གསོལ་པ། དམིག་ཆེན་པོ་དཔའ་བའི་རྒྱལ་པོའི་སྟོབས་བཀོད་པ་ཞེས་བགྱི་བའི་ཆོས་ཀྱི་སྒོ་བཅུ་བཅོམ་<line/>
ལྡན་འདས་ཀྱིས་བཤད་དུ་གསོལ། བཅོམ་ལྡན་འདས་ཀྱིས་བཀའ་སྩལ་པ། དཔའ་བོ་རྣམ་པར་རྒྱལ་བའི་ཞིང་གི་རྣམ་པ་ཞེས་བྱ་བའི་ཆོས་ཀྱི་སྒོ་དང༌། དཔའ་བར་འགྲོ་བ་ཕུན་སུམ་ཚོགས་<line/>
པའི་རྗེས་ལས་སྐྱེས་པ་ཞེས་བྱ་བའི་ཆོས་ཀྱི་སྒོ་དང༌། དཔའ་བོ་རྣམ་པར་རྩེ་བའི་དམིགས་པ་ལ་མཁས་པའི་རྒྱལ་པོ་ཞེས་བྱ་བའི་ཆོས་ཀྱི་སྒོ་དང༌། དཔའ་བོའི་ཚུལ་ལ་འཇུག་པའི་སྟོབས་<line/>
ཕུན་སུམ་ཚོགས་པ་ལ་བྱ་བ་བྱེད་པ་ཞེས་བྱ་བའི་ཆོས་ཀྱི་སྒོ་དང༌། གཡུལ་ངོར་དཔའ་བའི་རྣམ་པ་ཞེས་བྱ་བའི་ཆོས་ཀྱི་སྒོ་དང༌། སྙིང་སྟོབས་ཕུན་སུམ་ཚོགས་པའི་རྣམ་པ་ཞེས་བྱ་བའི་ཆོས་<line/>
</page>
<page index="171" id="265A">༄༅། །ཀྱི་སྒོ་དང༌། ཡེ་ཤེས་བརྟན་པ་དཔའ་བོའི་རྣམ་པ་ཞེས་བྱ་བའི་ཆོས་ཀྱི་སྒོ་དང༌། ལེ་ལོའི་དུས་སུ་དཔའ་བོའི་རྣམ་པ་ཞེས་བྱ་བའི་ཆོས་ཀྱི་སྒོ་དང༌། གཟི་བརྗིད་<line/>
ཀྱི་སྟོབས་ཀྱི་རྣམ་པ་ཞེས་བྱ་བའི་ཆོས་ཀྱི་སྒོ་དང༌། དཔའ་བོའི་གྲོག་གི་འོད་ཀྱི་རྣམ་པ་ཞེས་བྱ་བའི་ཆོས་ཀྱི་སྒོ་དང༌། དཔའ་བོའི་ཐོག་ཏོག་གི་དམག་གི་ལག་པའི་རྣམ་པ་ཞེས་བྱ་བའི་<line/>
ཆོས་ཀྱི་སྒོ་སྟེ། བཅུ་པོ་དེ་དག་ནི། དམག་ཆེན་པོར་དཔའ་བའི་རྒྱལ་པོའི་སྟོབས་བཀོད་པ་ཞེས་བྱ་བའི་ཆོས་ཀྱི་སྒོ་ཡིན་ནོ། །དེ་ནས་དེའི་ཚེ་ལྷའི་བུ་དཔའ་བརྟན་བརྟུལ་ཞུགས་ངེས་པ་ལ་<line/>
ཉེ་བར་གནས་པ་ཞེས་བྱ་བས་བཅོམ་ལྡན་འདས་ལ་མཆོད་པ་བྱས་ནས་ཚིགས་སུ་བཅད་པ་འདི་སྨྲས་སོ། །དཔའ་ཆེན་མི་ཕྱེད་འཁོར་དང་ལྡན། །ཆོས་ཀྱི་དམག་གི་འདྲེན་པའོ། །སེམས་<line/>
ཅན་རྣམས་ལ་སྨན་སླད་དུ། །བདུད་གཞོམ་པ་ཡང་སྟོན་པ་མཛད། །དམག་ཆེན་པོ་དཔའ་བའི་རྒྱལ་པོ་སྟོབས་བཀོད་པའི་གླེང་གཞིའི་ལེའུ་ཞེས་བྱ་སྟེ། ཉི་ཤུ་དགུ་པའོ།། །།སྤྲིན་ཆེན་<line/>
སྙིང་པོས་གསོལ་པ། བཟང་པོའི་རྣམ་པའི་རྣམ་པར་འཕྲུལ་པའི་རྒྱལ་པོ་ལ་འཇུག་པ་ཞེས་བགྱི་བའི་ཆོས་ཀྱི་སྒོ་བཅུ་བཅོམ་ལྡན་འདས་ཀྱིས་བཤད་དུ་གསོལ། བཅོམ་ལྡན་འདས་ཀྱིས་<line/>
བཀའ་སྩལ་པ། བཟང་པོ་རིན་པོ་ཆེའི་རྣམ་པའི་དུས་ཚོད་ཅེས་བྱ་བའི་ཆོས་ཀྱི་སྒོ་དང༌། བཟང་པོ་དང་པའི་རྣམ་པ་ཞེས་བྱ་བའི་ཆོས་ཀྱི་སྒོ་དང༌། བཟང་པོའི་རྣམ་པའི་སྟོབས་ཀྱིས་མངོན་<line/>
</page>
<page index="172" id="265B">པར་རྩེ་བ་ཞེས་བྱ་བའི་ཆོས་ཀྱི་སྒོ་དང༌། བཟང་པོའི་ནོར་གྱི་གནས་ཞེས་བྱ་བའི་ཆོས་ཀྱི་སྒོ་དང༌། བཟང་པོ་ཕུན་སུམ་ཚོགས་པའི་ལུས་ཞེས་བྱ་བའི་ཆོས་ཀྱི་སྒོ་དང༌། བཟང་པོའི་གཙང་སྦྲ་ལ་ངེས་<line/>
བའི་རྣམ་པ་ཞེས་བྱ་བའི་ཆོས་ཀྱི་སྒོ་དང༌། བཟང་པོའི་གློག་གི་འོད་འཕྲོ་བའི་རྒྱལ་པོའི་མཛོད་ཀྱི་རྣམ་པ་ཞེས་བྱ་བའི་ཆོས་ཀྱི་སྒོ་དང༌། བཟང་པོའི་རྣམ་པས་ལེགས་པར་བརྒྱན་པའི་བློ་གྲོས་ཞེས་<line/>
བྱ་བའི་ཆོས་ཀྱི་སྒོ་སྟེ། བཅུ་པོ་དེ་དག་ནི། བཟང་པོའི་རྣམ་པའི་རྣམ་པར་འཕྲུལ་པའི་རྒྱལ་པོ་ལ་འཇུག་པ་ཞེས་བྱ་བའི་ཆོས་ཀྱི་སྒོ་ཡིན་ནོ། །དེ་ནས་དེའི་ཚེ་ལྷའི་བུ་བཟང་སྐྱོང་ཞེས་བྱ་བས་<line/>
བཅོམ་ལྡན་འདས་ལ་མཆོད་པ་བྱས་ནས་ཚིགས་སུ་བཅད་པ་འདི་སྨྲས་སོ། །བཟང་པོའི་མཚན་རྣམས་ཕུན་སུམ་ཚོགས། །བཟང་པོའི་གདན་ལ་རབ་ཏུ་ཞུགས། །སེམས་ཅན་རྣམས་<line/>
ལ་སྨན་སླད་དུ། །ཆོས་རྣམས་སྣ་ཚོགས་སྟོན་པ་མཛད། །བཟང་པོའི་རྣམ་པའི་རྣམ་པར་འཕྲུལ་པའི་རྒྱལ་པོ་ལ་འཇུག་པ་ཞེས་བྱ་བའི་ཆོས་ཀྱི་སྒོའི་གླེང་གཞིའི་ལེའུ་ཞེས་བྱ་སྟེ། སུམ་ཅུ་<line/>
པའོ།། །།སྤྲིན་ཆེན་སྙིང་པོས་གསོལ་པ། རྩེ་བ་དང་བཅས་པ་ཡང་དག་པར་སྦས་པ་སྟོན་པའི་དཔུང་བསྐྱེད་པ་ལ་འཇུག་པ་ཞེས་བྱ་བགྱི་བའི་ཆོས་ཀྱི་སྒོ་བཅུ་བཅོམ་ལྡན་འདས་ཀྱིས་<line/>
བཤད་དུ་གསོལ། བཅོམ་ལྡན་འདས་ཀྱིས་བཀའ་སྩལ་པ། དགའ་བས་རྩེ་བ་དང་བཅས་པ་ཡང་དག་པར་སྦས་པ་ཞེས་བྱ་བའི་ཆོས་ཀྱི་སྒོ་དང༌། མགུ་བས་རྩེ་བ་དང་བཅས་པ་ཡང་དག་པར་<line/>
</page>
<page index="173" id="266A">༄༅། །སྦས་པ་ཞེས་བྱ་བའི་ཆོས་ཀྱི་སྒོ་དང༌། མཆོག་ཏུ་དགའ་བས་རྩེ་བ་དང་བཅས་པ་ཡང་དག་པར་སྦས་པ་ཞེས་བྱ་བའི་ཆོས་ཀྱི་སྒོ་དང༌། མངོན་པར་ཞུགས་པའི་རྣམ་པས་རྩེ་བ་<line/>
དང་བཅས་པ་ཡང་དག་པར་སྦས་པ་ཞེས་བྱ་བའི་ཆོས་ཀྱི་སྒོ་དང༌། སེངྒེའི་སྒྲས་རྩེ་བ་དང་བཅས་པ་ཡང་དག་པར་སྦས་པ་ཞེས་བྱ་བའི་ཆོས་ཀྱི་སྒོ་དང༌། ཚུལ་གྱིས་རྩེ་བ་དང་བཅས་པ་ཡང་དག་པར་<line/>
སྦས་པ་སྟོན་པའི་དཔུང་བསྐྱེད་པ་ཞེས་བྱ་བའི་ཆོས་ཀྱི་སྒོ་དང༌། བྱམས་པས་རྩེ་བ་དང་བཅས་པ་ཡང་དག་པར་སྦས་པ་སྟོན་པའི་སྟོབས་ལ་འཇུག་པ་ཞེས་བྱ་བའི་ཆོས་ཀྱི་སྒོ་དང༌། སྙིང་རྗེས་རྩེ་བ་<line/>
དང་བཅས་པ་ཡང་དག་པར་སྦས་པ་སྟོན་པའི་སྟོབས་ལ་འཇུག་པ་ཞེས་བྱ་བའི་ཆོས་ཀྱི་སྒོ་དང༌། དགའ་བས་རྩེ་བ་དང་བཅས་པ་ཡང་དག་པར་སྦས་པ་སྟོན་པའི་སྟོབས་ལ་འཇུག་པ་ཞེས་བྱ་<line/>
བའི་ཆོས་ཀྱི་སྒོ་དང༌། བཏང་སྙོམས་ཀྱིས་རྩེ་བ་དང་བཅས་པ་ཡང་དག་པར་སྦས་པའི་སྟོན་པའི་སྟོབས་ལ་འཇུག་པ་ཞེས་བྱ་བའི་ཆོས་ཀྱི་སྒོ་སྟེ། བཅུ་པོ་དེ་དག་ནི། རྩེ་བ་དང་བཅས་པ་ཡང་<line/>
དག་པར་སྦས་པ་སྟོན་པའི་དཔུང་བསྐྱེད་པ་ལ་འཇུག་པ་ཞེས་བྱ་བའི་ཆོས་ཀྱི་སྒོ་ཡིན་ནོ། །དེ་ནས་དེའི་ཚེ་ལྷའི་བུ་བློ་གྲོས་རྒྱ་མཚོ་ཞེས་བྱ་བས་བཅོམ་ལྡན་འདས་ལ་མཆོད་པ་བྱས་ནས་ཚིགས་<line/>
སུ་བཅད་པ་འདི་སྨྲས་སོ། །རྟག་པའི་ལྗོན་པ་སློབ་མའི་ས་ཡིས་ནི་བསྟེན་གྱུར་ཅིང༌། །བྱང་ཆུབ་ཡན་ལག་མེ་ཏོག་རྟག་ཏུ་ཞི་བའི་རྩ། །བསམ་གཏན་མྱུ་གུ་ཡལ་ག་འབྲས་བུར་ལྡན་པ་པོ། །རྫུ་<line/>
</page>
<page index="174" id="266B">འཕྲུལ་ལོ་མ་ཤིང་རྟ་ཁྱོད་ལ་མགོ་བོས་གཏུགས། །རྩེ་བ་དང་བཅས་པ་ཡང་དག་པར་སྦས་པ་སྟོན་པའི་དཔུང་བསྐྱེད་པ་ལ་འཇུག་པའི་གླེང་གཞིའི་ལེའུ་ཞེས་བྱ་སྟེ། སུམ་ཅུ་གཅིག་པའོ།། །།<line/>
སྤྲིན་ཆེན་སྙིང་པོས་གསོལ་པ། ཡེ་ཤེས་རྩོམ་པའི་ཆོ་ག་ལ་ཞུགས་པའི་རྣམ་པ་ཞེས་བགྱི་བའི་ཆོས་ཀྱི་སྒོ་བཅུ་བཅོམ་ལྡན་འདས་ཀྱིས་བཤད་དུ་གསོལ། བཅོམ་ལྡན་འདས་ཀྱིས་བཀའ་སྩལ་<line/>
པ༑ དམིགས་པ་ལ་མངོན་པར་བརྐམ་པ་ཞེས་བྱ་བའི་ཆོས་ཀྱི་སྒོ་དང༌། རྒྱན་གྱི་རྒྱལ་པོ་ཞེས་བྱ་བའི་ཆོས་ཀྱི་སྒོ་དང༌། སྟོབས་འབྲི་བར་བྱ་བ་ལ་མངོན་པར་དགའ་བ་ཞེས་བྱ་བའི་ཆོས་ཀྱི་སྒོ་དང༌།<line/>
མཁས་པའི་ལུས་མི་ཟད་པ་ཞེས་བྱ་བའི་ཆོས་ཀྱི་སྒོ་དང༌། རྩེ་བ་ལ་མངོན་པར་ཆགས་པ་ཞེས་བྱ་བའི་ཆོས་ཀྱི་སྒོ་དང༌། སྦྱིན་པ་དང་རིམ་གྲོའི་བྱ་བ་བྱེད་པ་ཞེས་བྱ་བའི་ཆོས་ཀྱི་སྒོ་དང༌། ཐང་ལ་མངོན་པར་<line/>
དགའ་པའི་སྦྱོར་བ་ཞེས་བྱ་བའི་ཆོས་ཀྱི་སྒོ་དང༌། སྦྱོར་བའི་མཚམས་ལ་མངོན་པར་འཇུག་པ་ཞེས་བྱ་བའི་ཆོས་ཀྱི་སྒོ་དང༌། དགའ་བའི་དུས་ཚོད་ཀྱི་སྦྱོར་བ་ལ་གནས་པ་ཞེས་བྱ་བའི་ཆོས་ཀྱི་སྒོ་དང༌།<line/>
གཞུང་ལུགས་མངོན་པའི་གནས་ལ་གནས་པ་ཞེས་བྱ་བའི་ཆོས་ཀྱི་སྒོ་སྟེ། བཅུ་པོ་དེ་དག་ནི། ཡེ་ཤེས་རྩོམ་པའི་ཆོ་ག་ལ་ཞུགས་པའི་རྣམ་པ་ཞེས་བྱ་བའི་ཆོས་ཀྱི་སྒོ་ཡིན་ནོ། །དེ་ནས་དེའི་ཚེ་ལྷ་<line/>
མོ་སྣ་མའི་མེ་ཏོག་ལ་མངོན་པར་དགའ་བ་ཞེས་བྱ་བས་བཅོམ་ལྡན་འདས་ལ་མཆོད་པ་བྱས་ནས་ཚིགས་སུ་བཅད་པ་འདི་སྨྲས་སོ། །དཔའ་ཆེན་ཡེ་ཤེས་རྩོམ་པ་པོ། །ཡང་དག་རྩོམ་ལ་རབ་སྦྱོར་<line/>
</page>
<page index="175" id="267A">༄༅། །བ༑ ༑སེམས་ཅན་རྣམས་ལ་ཕན་བཞེད་པ། །ཆོས་རྣམས་སྣ་ཚོགས་སྟོན་པ་མཛད། །ཡེ་ཤེས་རྩོམ་པའི་ཆོ་ག་ལ་ཞུགས་པའི་རྣམ་པའི་གླེང་གཞིའི་ལེའུ་ཞེས་<line/>
བྱ་སྟེ། སུམ་ཅུ་གཉིས་པའོ།། །།སྤྲིན་ཆེན་སྙིང་པོས་གསོལ་པ། ཡེ་ཤེས་ཀྱི་ནོར་བསྒྲིམས་ཏེ་སྒྲུབ་པའི་མཛོད་ཅེས་བགྱི་བའི་ཆོས་ཀྱི་སྒོ་བཅུ་བཅོམ་ལྡན་འདས་ཀྱིས་བཤད་<line/>
དུ་གསོལ། བཅོམ་ལྡན་འདས་ཀྱིས་བཀའ་སྩལ་པ། ལེགས་པའི་ནན་ཏན་གྱི་སྦྱོར་བ་ལ་མཁས་པའི་རིན་པོ་ཆེ་སྒྲུབ་པ་ཞེས་བྱ་བའི་ཆོས་ཀྱི་སྒོ་དང༌། དམ་པའི་ཆོས་ལ་ཤིན་ཏུ་གུས་<line/>
པར་སྒྲིམ་པའི་སེམས་ལ་གནས་པར་སྦྱོར་བ་ཞེས་བྱ་བའི་ཆོས་ཀྱི་སྒོ་དང༌། བདེན་པའི་དུས་ཚོད་ཀྱི་རྒྱལ་པོ་ཞེས་བྱ་བའི་ཆོས་ཀྱི་སྒོ་དང༌། ཡང་དག་པར་ཟབ་ཅིང་བརྟན་པ་ལ་རྩེ་བ་དང་བཅས་<line/>
པའི་རྒྱ་མཚོའི་རིན་པོ་ཆེའི་རྫས་སྒྲུབ་པ་ཞེས་བྱ་བའི་ཆོས་ཀྱི་སྒོ་དང༌། མངོན་པར་དགའ་བ་སྒྲུབ་པ་ཞེས་བྱ་བའི་ཆོས་ཀྱི་སྒོ་དང༌། ཡེ་ཤེས་ཀྱི་སྟོབས་རབ་ཏུ་སྒྲུབ་པ་ཞེས་བྱ་བའི་ཆོས་ཀྱི་སྒོ་<line/>
དང༌། མངོན་པར་རྒྱུ་བ་སྒྲུབ་པ་ཞེས་བྱ་བའི་ཆོས་ཀྱི་སྒོ་དང༌། མངོན་པར་འདོད་པར་བྱ་བའི་ཡོན་ཏན་སྒྲུབ་པ་ཞེས་བྱ་བའི་ཆོས་ཀྱི་སྒོ་དང༌། ལུས་ལ་སྦྱོར་བ་ཞེས་བྱ་བའི་ཆོས་ཀྱི་སྒོ་དང༌།<line/>
མཁས་པ་དང༌། གཙང་སྤྲ་དང༌། ངེས་པ་དང༌། བརྟུལ་ཞུགས་དང༌། ཉེ་བར་གནས་པ་ལ་བསྒྲིམས་ཏེ་སྒྲུབ་པ་ཞེས་བྱ་བའི་ཆོས་ཀྱི་སྒོ་སྟེ། བཅུ་པོ་དེ་དག་ནི། ཡེ་ཤེས་ཀྱི་ནོར་བསྒྲིམས་<line/>
</page>
<page index="176" id="267B">ཏེ་སྒྲུབ་པའི་མཛོད་ཅེས་བྱ་བའི་ཆོས་ཀྱི་སྒོ་ཡིན་ནོ། །དེ་ནས་དེའི་ཚེ་ལྷ་མོ་ཕྲེང་བ་སྣ་ཚོགས་ཅན་ཞེས་བྱ་བས་བཅོམ་ལྡན་འདས་ལ་མཆོད་པ་བྱས་ནས་ཚིགས་སུ་བཅད་པ་འདི་སྨྲས་སོ། །གསང་<line/>
བའི་འབྱུང་གནས་བསམ་གཏན་ཞི་བའི་ཡན་ལག་གི །ཅོད་པན་རྣམ་གྲོལ་ཆུ་དང་དྲན་པ་བསིལ་བའི་རླབས། །བདག་ཉིད་རྟག་ཟབ་ཞི་བའི་བདག་ཉིད་ཆེ་བ་སྟེ། །རྒྱ་མཚོའི་ཚུལ་འདྲ་ཁྱོད་ལ་<line/>
མགོ་བོས་གཏུགས་པར་བགྱི། །ཡེ་ཤེས་ཀྱི་ནོར་བསྒྲིམས་སྟེ་སྒྲུབ་པའི་མཛོད་ཀྱི་གླེང་གཞིའི་ལེའུ་ཞེས་བྱ་སྟེ། སུམ་ཅུ་གསུམ་པའོ།། །།སྤྲིན་ཆེན་སྙིང་པོས་གསོལ་པ། ཡང་དག་<line/>
པའི་མཆོད་སྦྱིན་ལ་ཕན་པའི་ཆོག་བཀོད་པ་ཞེས་བགྱི་བའི་ཆོས་ཀྱི་སྒོ་བཅུ་བཅོམ་ལྡན་འདས་ཀྱིས་བཤད་དུ་གསོལ། བཅོམ་ལྡན་འདས་ཀྱིས་བཀའ་སྩལ་པ། ངེས་པར་བསྡམས་པའི་<line/>
ཆོག་བརྟག་པ་ཞེས་བྱ་བའི་ཆོས་ཀྱི་སྒོ་དང༌། མཆོད་སྦྱིན་ལ་ཕན་པའི་རིན་པོ་ཆེའི་ཚོགས་བསྲུངས་པ་ཞེས་བྱ་བའི་ཆོས་ཀྱི་སྒོ་དང༌། གཙང་སྦྲ་སྲུང་བའི་དུས་ཚོད་ཅེས་བྱ་བའི་ཆོས་ཀྱི་སྒོ་དང༌།<line/>
གཙང་སྦྲ་ལ་མངོན་པར་དགའ་བ་ཞེས་བྱ་བའི་ཆོས་ཀྱི་སྒོ་དང༌། སྦྱིན་པའི་ལོངས་སྤྱོད་སྦྱིན་པ་ཞེས་བྱ་བའི་ཆོས་ཀྱི་སྒོ་དང༌། མིག་རབ་ཏུ་སྦྱིན་པ་ཞེས་བྱ་བའི་ཆོས་ཀྱི་སྒོ་དང༌། ཟབ་མོ་གསང་<line/>
བ་སྟོན་ཅིང་འཆད་པ་ཞེས་བྱ་བའི་ཆོས་ཀྱི་སྒོ་དང༌། ཟབ་མོའི་ཆོས་ལ་གཅེས་པ་ཞེས་བྱ་བའི་ཆོས་ཀྱི་སྒོ་དང༌། དེ་ཁོ་ནའི་སྙིང་པོ་ལ་གནས་པ་ཞེས་བྱ་བའི་ཆོས་ཀྱི་སྒོ་དང༌། གཞུང་ལུགས་<line/>
</page>
<page index="177" id="268A">༄༅། །ཐམས་ཅད་སྟོན་པ་ཞེས་བྱ་བའི་ཆོས་ཀྱི་སྒོ་སྟེ། བཅུ་པོ་དེ་དག་ནི། ཡང་དག་པའི་མཆོད་སྦྱིན་ལ་ཕན་པའི་ཆོ་ག་བཀོད་པ་ཞེས་བྱ་བའི་ཆོས་ཀྱི་སྒོ་ཡིན་ནོ། །དེ་ནས་དེའི་<line/>
ཚེ་ལྷ་མོ་ཆོས་ལ་མངོན་པར་དགའ་བ་ཞེས་བྱ་བས་བཅོམ་ལྡན་འདས་ལ་མཆོད་པ་བྱས་ནས་ཚིགས་སུ་བཅད་པ་འདི་སྨྲས་སོ། །དཔའ་ཆེན་ཆོས་ཀྱི་མཆོད་སྦྱིན་ཅན། །སྦྱིན་པའི་ཚོགས་<line/>
ལྡན་དེ་བཞིན་གཤེགས། །སེམས་ཅན་རྣམས་ལ་སྨན་སླད་དུ། །མཆོད་སྦྱིན་སྣ་ཚོགས་སྟོན་པ་མཛད། །ཡང་དག་པའི་མཆོད་སྦྱིན་ལ་ཕན་པའི་ཆོ་ག་བཀོད་པའི་གླེང་གཞིའི་<line/>
ལེའུ་ཞེས་བྱ་སྟེ། སུམ་ཅུ་བཞི་པའོ།། །།སྤྲིན་ཆེན་སྙིང་པོས་གསོལ་པ། སངས་རྒྱས་ཀྱི་ཞིང་གི་ཡང་དག་པའི་ས་བོན་རབ་ཏུ་སྐྱེད་པ་ཞེས་བགྱི་བའི་ཆོས་ཀྱི་སྒོ་བཅུ་<line/>
བཅོམ་ལྡན་འདས་ཀྱིས་བཤད་དུ་གསོལ། བཅོམ་ལྡན་འདས་ཀྱིས་བཀའ་སྩལ་པ། རིན་པོ་ཆེའི་འབྱུང་གནས་ཀྱིས་རྣམ་པར་རྒྱལ་བ་ཞེས་བྱ་བའི་ཆོས་ཀྱི་སྒོ་དང༌། རིན་པོ་ཆེའི་<line/>
འབྱུང་གནས་ཀྱི་ནོར་གྱི་ཆར་འབེབས་པ་ཞེས་བྱ་བའི་ཆོས་ཀྱི་སྒོ་དང༌། རིན་པོ་ཆེའི་འབྱུང་གནས་ཀྱི་བསོད་ནམས་ཀྱི་མཛོད་ཅེས་བྱ་བའི་ཆོས་ཀྱི་སྒོ་དང༌། རིན་པོ་ཆེའི་འབྱུང་གནས་ཀྱི་ཡང་དག་<line/>
པའི་སྙིང་པོའི་བློ་གྲོས་ཞེས་བྱ་བའི་ཆོས་ཀྱི་སྒོ་དང༌། རིན་པོ་ཆེའི་འབྱུང་གནས་ཀྱི་ལུས་ཞེས་བྱ་བའི་ཆོས་ཀྱི་སྒོ་དང༌། རིན་པོ་ཆེའི་འབྱུང་གནས་ཀྱི་འོད་འཕྲོ་བཟང་པོ་ཞེས་བྱ་བའི་ཆོས་ཀྱི་སྒོ་<line/>
</page>
<page index="178" id="268B">དང༌། རིན་པོ་ཆེའི་འབྱུང་གནས་ཀྱི་སྒྲོན་མའི་འོད་འཕྲོ་ཞེས་བྱ་བའི་ཆོས་ཀྱི་སྒོ་དང༌། རིན་པོ་ཆེའི་འབྱུང་གནས་ཀྱི་གློག་གི་འོད་ཀྱི་བློ་གྲོས་མི་ཟད་པའི་ཅོད་པན་གྱི་རྒྱལ་པོ་ཞེས་བྱ་བའི་ཆོས་ཀྱི་སྒོ་<line/>
དང༌། རིན་པོ་ཆེའི་འབྱུང་གནས་ལ་གནས་པའི་གཙང་སྦྲ་ཞེས་བྱ་བའི་ཆོས་ཀྱི་སྒོ་དང༌། རིན་པོ་ཆེའི་ཐམས་ཅད་ཀྱི་ཞིང་གི་འབྲས་བུའི་རོའི་ཕུང་པོ་ཞེས་བྱ་བའི་ཆོས་ཀྱི་སྒོ་སྟེ། བཅུ་པོ་དེ་དག་ནི།<line/>
སངས་རྒྱས་ཀྱི་ཞིང་གི་ཡང་དག་པའི་ས་བོན་རབ་ཏུ་སྐྱེད་པ་ཞེས་བྱ་བའི་ཆོས་ཀྱི་སྒོ་ཡིན་ནོ། །དེ་ནས་དེའི་ཚེ་ལྷ་མོ་རིན་ཆེན་ཆར་འབེབས་ཞེས་བྱ་བས་བཅོམ་ལྡན་འདས་ལ་མཆོད་པ་བྱས་ནས་ཚིགས་<line/>
སུ་བཅད་པ་འདི་སྨྲས་སོ། །བཅོམ་ལྡན་སངས་རྒྱས་བསོད་ནམས་ཞིང༌། །འཇིག་རྟེན་ཀུན་ལ་ཐུགས་བརྩེ་ཞིང༌། །སེམས་ཅན་རྣམས་ལ་སྨན་སླད་དུ། །ཞིང་རྣམས་སྣ་ཚོགས་སྟོན་པ་མཛད། །<line/>
སངས་རྒྱས་ཀྱི་ཞིང་གི་ཡང་དག་པའི་ས་བོན་རབ་ཏུ་སྐྱེད་པའི་གླེང་གཞིའི་ལེའུ་ཞེས་བྱ་སྟེ། སུམ་ཅུ་ལྔ་པའོ།། །།སྤྲིན་ཆེན་སྙིང་པོས་གསོལ་པ། དེ་ཁོ་ནའི་སྙིང་པོའི་ཚུལ་གྱིས་མངོན་<line/>
པར་རྩེ་བ་ལ་དགའ་བའི་རྒྱལ་པོའི་རྣམ་པར་འཕྲུལ་པ་ལ་འཇུག་པ་ཞེས་བགྱི་བའི་ཆོས་ཀྱི་སྒོ་བཅུ་བཅོམ་ལྡན་འདས་ཀྱིས་བཤད་དུ་གསོལ། བཅོམ་ལྡན་འདས་ཀྱིས་བཀའ་སྩལ་པ། མི་<line/>
གཡོ་བར་དགའ་བ་ལ་འཇུག་པ་ཞེས་བྱ་བའི་ཆོས་ཀྱི་སྒོ་དང༌། རྩ་བ་བརྟན་པ་ལ་གནས་པ་ཞེས་བྱ་བའི་ཆོས་ཀྱི་སྒོ་དང༌། མི་བསྐྱོད་པ་ཞེས་བྱ་བའི་ཆོས་ཀྱི་སྒོ་དང༌། ཟབ་མོ་ལ་རབ་ཏུ་གནས་པ་<line/>
</page>
<page index="179" id="269A">༄༅། །ཞེས་བྱ་བའི་ཆོས་ཀྱི་སྒོ་དང༌། བསམ་གྱིས་མི་ཁྱབ་པའི་མཛོད་ཀྱི་རྣམ་པར་ཐར་པ་ཞེས་བྱ་བའི་ཆོས་ཀྱི་སྒོ་དང༌། ཡིད་དུ་འོང་བའི་རྒྱས་པའི་བློ་གྲོས་ཀྱི་རྒྱལ་པོ་ཞེས་<line/>
བྱ་བའི་ཆོས་ཀྱི་སྒོ་དང༌། མི་གནས་མི་ཟད་པའི་བློ་གྲོས་ཀྱི་སྟོབས་ཞེས་བྱ་བའི་ཆོས་ཀྱི་སྒོ་དང༌། བསམ་གྱིས་མི་ཁྱབ་པའི་ཚུལ་གྱིས་མཐའ་ཞེས་བྱ་བའི་ཆོས་ཀྱི་སྒོ་དང༌། ཡེ་ཤེས་ཀྱི་ཕྱག་རྒྱའི་<line/>
མཐའ་ཞེས་བྱ་བའི་ཆོས་ཀྱི་སྒོ་དང༌། རྒྱ་མཚོ་མ་ཟད་པ་ཐམས་ཅད་ཀྱི་བློ་གྲོས་རྒྱལ་པོ་ཞེས་བྱ་བའི་ཆོས་ཀྱི་སྒོ་སྟེ། སྤྲིན་ཆེན་སྙིང་པོ། བཅུ་པོ་དེ་དག་ནི། དེ་བཞིན་གཤེགས་པ་རྣམས་དང༌།<line/>
བྱང་ཆུབ་སེམས་དཔའ་རྣམས་ཀྱི་དེ་ཁོ་ནའི་སྙིང་པོའི་ཚུལ་གྱིས་མངོན་པར་རྩེ་བ་ལ་དགའ་བའི་རྒྱལ་པོའི་རྣམ་པར་འཕྲུལ་པ་ལ་འཇུག་པ་ཞེས་བྱ་བའི་ཆོས་ཀྱི་སྒོ་ཡིན་ནོ། །དེ་ནས་དེའི་<line/>
ཚེ་ལྷའི་བུ་སྐར་འོད་ཅེས་བྱ་བས་བཅོམ་ལྡན་འདས་ལ་མཆོད་པ་ཆེན་པོའི་ལས་བྱས་ནས་ཚིགས་སུ་བཅད་པ་འདི་སྨྲས་སོ། །ཀྱེ་མ་བཅོམ་ལྡན་འདས་སངས་རྒྱས་བསམ་མི་ཁྱབ། །དེ་བཞིན་<line/>
གཤེགས་པ་བསམ་གྱིས་མི་ཁྱབ་སྐུ། །སེམས་ཅན་རྣམས་ལ་ཕན་པ་མཛད་སླད་དུ། །བསམ་གྱིས་མི་ཁྱབ་བསམ་ཡས་མདོ་ཡང་སྟོན། །དེ་ཁོ་ནའི་སྙིང་པོའི་ཚུལ་གྱིས་མངོན་པར་རྩེ་བ་<line/>
ལ་དགའ་བའི་རྒྱལ་པོའི་རྣམ་པར་འཕྲུལ་པ་ལ་འཇུག་པའི་གླེང་གཞིའི་ལེའུ་ཞེས་བྱ་སྟེ་སུམ་ཅུ་དྲུག་པའོ།། །།དེ་ནས་དེའི་ཚེ་ལྷའི་བུ་བློ་གྲོས་མྱུར་ལྡན་ཞེས་བྱ་བས་བཅོམ་ལྡན་<line/>
</page>
<page index="180" id="269B">འདས་ལ་མཆོད་པ་ཆེན་པོའི་ལས་བྱས་ནས་བཅོམ་ལྡན་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་དེ་ཏ་ལ་བདུན་སྲིད་ཙམ་དུ་བར་སྣང་ལ་འདུག་ནས་བཅོམ་ལྡན་འདས་ལ་འདི་སྐད་ཅེས་གསོལ་<line/>
ཏོ༑ ༑བཅོམ་ལྡན་འདས། མདོ་སྡེ་དག་ལ་དུ་ཞིག་མཆིས། །ཏིང་འཛིན་རྣམས་ཀྱང་དུ་ཞིག་མཆིས། །གཟུངས་ཀྱི་ལམ་དག་དུ་ཞིག་མཆིས། །གསང་ལ་འཇུག་པ་དུ་ཞིག་མཆིས། །བཅོམ་ལྡན་འདས།<line/>
ད་ལྟར་བཞུགས་པའི་སངས་རྒྱས་དུ། །མ་བྱོན་པ་ནི་དུ་ཞིག་བཞུགས། །འདས་པའི་སངས་རྒྱས་དུ་ཙམ་ཞིག །སངས་རྒྱས་སྤྱོད་ཡུལ་ཇི་སྙེད་མཆིས། །འཇིག་རྟེན་ཁམས་ནི་དུ་ཞིག་མཆིས། །གསུང་<line/>
བར་འཚལ་ལོ་གཽ་ཏ་མ། །སེམས་ཅན་ཀུན་གྱི་མཆོག་ཏུ་གྱུར་པ། །གཽ་ཏ་མ་ལ་བདག་ཞུ་ན། །སེམས་ཅན་ཀུན་ལ་སྨན་སླད་དུ། །རྐང་གཉིས་གཙོ་བོས་བཤད་དུ་གསོལ། །དེ་ནས་སངས་རྒྱས་ཀྱི་མཐུས་<line/>
ལྷའི་བུ་བློ་གྲོས་མི་ཟད་པའི་སྙིང་པོ་ཞེས་བྱ་བས་བློ་གྲོས་མྱུར་ལྡན་ཞེས་བྱ་བ་ལ་ཚིགས་སུ་བཅད་དེ་སླར་སྨྲས་པ། ཚངས་པ་ཆེན་པོ་ལེགས་སོ་ལེགས། །སེམས་ཅན་ཀུན་ལ་ཕན་པའི་ཕྱིར། །ཞུ་བའི་<line/>
རྒྱལ་པོ་ལེགས་པར་ཞུས། །འཇིགས་མེད་འདི་ནི་རིགས་པ་ཡིན། །དྲིས་པའི་དོན་ནི་རིམ་བཞིན་དུ། །མིག་ཡངས་རབ་ཏུ་བཤད་པར་བྱའི། །གཡེང་བ་མེད་པའི་སེམས་ཀྱིས་སུ། །ཚངས་ཆེན་<line/>
ཁྱོད་ཀྱིས་མཉན་པར་གྱིས། །མདོ་སྡེ་རྣམས་ནི་རེ་རེ་ལ། །གངྒཱའི་ཀླུང་གི་བྱེ་སྙེད་ཀྱི། །བསྒྱུར་བའི་དོན་ནི་མང་ཡོད་ཅེས། །ཆོས་གསུང་བས་ནི་ངེས་པར་བསྟན། །གཟུངས་ཀྱི་འབབ་ཆུའི་མིང་<line/>
</page>
<page index="181" id="270A">༄༅། །རྣམས་ཀྱང༌། །རེ་རེ་ནས་ནི་རབ་དབྱེ་ན། །དོན་མང་དྲི་བ་མང་ཡོད་ཅེས། །ཆོས་གསུང་བས་ནི་ངེས་པར་བསྟན། །ཏིང་འཛིན་འབབ་ཆུའི་མིང་རྣམས་ཀྱང༌། །རེ་རེ་ནས་ནི་<line/>
རབ་དབྱེ་ན། །དོན་མང་དྲི་བ་མང་ཡོད་ཅེས། །ཆོས་གསུང་བས་ནི་ངེས་པར་བསྟན། །ཀུན་དགའ་བོ་དང་འདྲ་བའི་མི། །དཀྲིགས་ཕྲག་བྱེ་བ་སྙེད་ཡོད་ལ། །མདོ་ལས་གཅིག་གི་ཚད་གཟུང་ཕྱིར།།<line/>
སྐྱེས་བུ་དམ་པ་བྱུང་གྱུར་ཏེ། །སྐྱེས་བུ་དམ་པ་དེ་ཀུན་ལས། །སྐྱེས་བུ་སྐྱེས་མཆོག་རེ་རེ་ཡང༌། །ལྷ་ཡི་ལོ་མང་བྱེ་བརྒྱད་ཐུབ། །སྐྱེས་བུ་བརྟན་པོ་རེ་རེ་ཡང༌། །གངྒཱའི་བྱེ་མ་ཇི་ཙམ་པར། །<line/>
རང་རང་གི་ནི་ལྕེ་ཚོགས་རྣམས། །མདོ་སྡེ་དག་གི་མིང་གི་ཕྱིར། །བྱིན་གྱིས་བརླབས་པར་བྱས་པ་དང༌། །དེ་དག་གི་ནི་ཐབས་ཚུལ་གྱིས། །སྐྱེས་བུ་སྐྱེས་མཆོག་དེ་དག་གིས། །མདོ་སྡེ་<line/>
རྣམས་ནི་རེ་རེ་ཡི། །མིང་ཙམ་དག་ཀྱང་བསླབ་པའི་ཕྱིར། །ལོ་མང་བྱེ་བ་བརྒྱ་པ་ཡི། །སྐྱེས་བུ་དེ་འདྲ་དེ་ཀུན་གྱིས། །འབབ་ཆུ་འདྲ་བའི་མིང་བཟུང་ཡང༌། །ཐ་མར་ཕྱིན་པར་མི་ནུས་ཏེ། །<line/>
བཅོམ་ལྡན་མདོ་ནི་བསམ་མི་ཁྱབ། །ཏིང་འཛིན་གྲངས་ཀྱང་དེ་བཞིན་ཏེ། །གསང་བ་བཤད་པ་བསམ་མི་ཁྱབ། །སངས་རྒྱས་བསམ་ཡས་བསམ་མི་ཁྱབ། །དེ་བཞིན་གཤེགས་པ་དཔག་<line/>
ཏུ་མེད༑ ༑སངས་རྒྱས་སྤྱོད་ཡུལ་བསམ་མི་ཁྱབ། །མཚུངས་པ་མེད་ཅིང་ཤིན་ཏུ་འདས། །འདས་པ་དག་ཀྱང་དཔག་ཏུ་མེད། །ད་ལྟར་བྱུང་བའང་བསམ་མི་ཁྱབ། །མ་འོངས་པ་ཡང་བསམ་<line/>
</page>
<page index="182" id="270B">དུ་མེད༑ ༑འཇིག་རྟེན་ཁམས་ནའང་བསམ་མི་ཁྱབ། །དཔེར་ན། སྨན་པ་བྱུང་གྱུར་ཅིང༌། །མཁས་པ་ཞིག་གིས་ནད་རྟོགས་ནས། །ནད་པའི་ཉམས་ལས་དཔག་བྱས་ཏེ། །ཆོ་ག་རིམ་བཞིན་སྟོན་པ་དང༌། །<line/>
དཔེར་ན་བུད་མེད་མཁས་མ་ཡིན། །རང་གི་བུ་ཡི་ཉམས་རིག་ནས། །སོར་མོའི་རྩེ་མོར་མར་བྱུགས་ཏེ། །ཇི་རན་ལྡག་ཏུ་བདག་པ་ལྟར། །དེ་བཞིན་བཅོམ་ལྡན་སངས་རྒྱས་ཀྱང༌། །འདུལ་བའི་<line/>
ཉམས་དྲོད་མཁྱེན་ནས་ནི། །སེམས་ཅན་རྣམས་ཀྱིས་བཟོད་པ་ཡི། །མདོ་སྡེའི་ཚིག་དོན་སྟོན་པར་མཛད། །དེ་ནས་དེའི་ཚེ་བྱང་ཆུབ་སེམས་དཔའ་སེམས་དཔའ་ཆེན་པོ་སྤྲིན་ཆེན་སྙིང་པོས་<line/>
བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། དེ་བཞིན་གཤེགས་པ་རྣམས་ཀྱི་བསམ་གྱིས་མི་ཁྱབ་པའི་ཡང་བསམ་གྱིས་མི་ཁྱབ་པའི་ཡུལ་སྤྲིན་ཆེན་པོའི་མདོ།<line/>
སེམས་ཅན་ཐམས་ཅད་ལ་སྙིང་བརྩེ་བར་བགྱིད་པ་ལེགས་པར་གཟིགས་ནས་དེ་བཞིན་གཤེགས་པས་བཤད་པ་ནི། ཨ་ལ་ལ་ངོ་མཚར་ཏོ། །བཅོམ་ལྡན་འདས། ཏིང་ངེ་འཛིན་གྱི་སྒོ་བཞི་<line/>
བརྒྱའང་བཅོམ་ལྡན་འདས་དེ་བཞིན་གཤེགས་པས་རྒྱས་པར་བཤད་དུ་གསོལ། བཅོམ་ལྡན་འདས་ཀྱིས་བཀའ་སྩལ་པ། སྤྲིན་ཆེན་སྙིང་པོ། ལེགས་སོ་ལེགས་སོ། །སྤྲིན་ཆེན་སྙིང་པོ། ཁྱོད་<line/>
ལེགས་ཀྱི། གནོད་སེམས་ཀྱི་སེམས་དང་ལྡན་པ་རྣམས་བཟོད་པ་ཐོབ་པར་བྱ་བའི་དོན་དང༌། ལེ་ལོ་ཅན་དང་དྲན་པ་ཉམས་པ་རྣམས་བརྩོན་འགྲུས་དང༌། བསམ་གཏན་ཐོབ་པར་བྱ་བའི་དོན་དང༌། མ་<line/>
</page>
<page index="183" id="271A">༄༅། །འོངས་པའི་སེམས་ཅན་བསོད་ནམས་ཆུང་དུ་རྣམས་ཀྱི་ཕྱིར་དེ་བཞིན་གཤེགས་པའི་ཡུལ་དེ་བཞིན་གཤེགས་པ་ལ་ལེགས་པར་ཞུས་པའི་སྤྲིན་ཆེན་པོའི་མདོའི་<line/>
ཆར་རྟག་ཏུ་རབ་ཏུ་ཕོབས་ཤིག །སྤྲིན་ཆེན་སྙིང་པོ། སྤྲིན་ཆེན་པོའི་མདོའི་ཡུལ་ལ་ལྟོས། གྲོང་དང༌། གྲོང་ཁྱེར་དང༌། ཡུལ་འཁོར་དང༌། རྒྱལ་པོའི་ཕོ་བྲང་གང་དག་ཏུ་སྤྲིན་ཆེན་པོའི་མདོ་འདི་<line/>
དགེ་སློང་ངམ། དགེ་སློང་མའམ། དགེ་བསྙེན་ནམ། དགེ་བསྙེན་མས་རྒྱས་པར་རབ་ཏུ་སྤྱོད་དམ། འཆང་ངམ། སྟོན་པར་བྱེད་པ་དེ་དང་དེར་སྤྲིན་ཆེན་པོའི་ཚོགས་རྣམས་ནམ་མཁའ་ལ་འབྲུག་<line/>
སྒྲ་འབྱིན་ཅིང་དི་རི་རི་སྒྲོག་ལ། དུས་མ་ཡིན་པར་ཡང་ཆར་འབེབས་པར་འགྱུར་རོ། །ས་ཕྱོགས་ཀྱང་རྡོ་རྗེའི་རང་བཞིན་དུ་འགྱུར་རོ། །སེམས་ཅན་དེ་དག་རྡོ་རྗེའི་རང་བཞིན་དུ་འགྱུར་རོ། །སྤྲིན་<line/>
ཆེན་པོའི་མདོ་འདི་ལས་ཡི་གེའི་ཚིག་གསུམ་མམ། བདུན་ཐོས་པར་གྱུར་པ་གང་ཡིན་པའི་སེམས་ཅན་དེ་དག་ལ་སངས་རྒྱས་ཐམས་ཅད་རྗེས་སུ་ཡི་རང་བར་འགྱུར་ན། རྒྱས་པར་རྣམ་<line/>
པར་འབྱེད་པ་ལྟ་ཅི་སྨོས། སྤྲིན་ཆེན་སྙིང་པོ། སྤྲིན་ཆེན་པོའི་མདོ་ལ་ཟབ་མོ་བརྟན་པའི་ཆུའི་རྒྱ་མཚོའི་དུས་ཚོད་ཅེས་བྱ་བའི་ཏིང་ངེ་འཛིན་ཡོད་དེ། ཏིང་ངེ་འཛིན་དེ་རྟོགས་པའི་བྱང་ཆུབ་<line/>
སེམས་དཔའ་སེམས་དཔའ་ཆེན་པོ་རྣམས་ནི། རྟག་ཏུ་དེ་བཞིན་གཤེགས་པའི་ཡོན་ཏན་ཐོབ་པར་འགྱུར་རོ། །ཐོས་པ་གསོག་པར་ཡང་འགྱུར་རོ། །དེ་བཞིན་གཤེགས་པའི་ཆོས་<line/>
</page>
<page index="184" id="271B">རྣམས་ལས་ཀྱང་རྟག་ཏུ་ཡོངས་སུ་ཉམས་པར་མི་འགྱུར་རོ། །ཤེས་རབ་ཀྱང་ཡོངས་སུ་ཉམས་པར་མི་འགྱུར་རོ། །ཡེ་ཤེས་ཀྱང་ཡོངས་སུ་ཉམས་པར་མི་འགྱུར་རོ། །དེ་བཞིན་གཤེགས་<line/>
པའི་རྟག་པ་དང༌། བརྟན་པ་དང༌། ཐེར་ཟུག་པ་དང༌། ཞི་བའི་རང་བཞིན་དང༌། ཡོན་ཏན་གྱི་ཚོགས་ངེས་པར་འབྱེད་པའི་བློ་གྲོས་ཅན་དུའང་འགྱུར་རོ། །ཆོས་མཉན་པ་དང༌། དགེ་འདུན་ལ་<line/>
བསྙེན་བཀུར་བྱ་བ་དང་ཡང་འབྲལ་བར་མི་འགྱུར་རོ། །བསྡུ་བའི་དངོས་པོ་བཞི་ལ་ཡང་བརྩོན་པར་འགྱུར་རོ། །སྔར་སྨོས་པའི་ཡོན་ཏན་ཐམས་ཅད་དང་ཡང་ལྡན་ཞིང་མཁས་པར་འགྱུར་<line/>
གྱི༑ སྤྲིན་ཆེན་སྙིང་པོ། ཟབ་མོ་བརྟན་པའི་ཆུའི་རྒྱ་མཚོའི་དུས་ཚོད་ཅེས་བྱ་བའི་ཏིང་ངེ་འཛིན་ཟུངས་ཤིག །སྤྲིན་ཆེན་སྙིང་པོ། གཞན་ཡང་ཟབ་མོ་བརྟན་པའི་ཆུའི་རྒྱ་མཚོའི་དུས་ཚོད་ཀྱི་<line/>
ཡུལ་ལ་འཇུག་པ་ཟབ་མོ་བརྟན་པའི་ཆུའི་རྒྱ་མཚོའི་དུས་ཚོད་ཀྱི་ཏིང་ངེ་འཛིན་ཐོབ་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི། ལྷའི་གནས་ཐམས་ཅད་ནའང་བྱ་བ་ལ་སྣང་<line/>
སྟེ༑ ཚངས་པ་ལ་དད་པའི་སེམས་ཅན་རྣམས་ཀྱི་མཆོད་པའི་འོས་སོ་སྙམ་པའི་ལྟ་བ་གཅད་པའི་ཕྱིར་ཚངས་པའི་གནས་རྣམས་སུ་ནི། ཚངས་པའི་གཟུགས་ལྟ་བུར་སྣང་སྟེ། ལྟ་བ་ལ་གནས་<line/>
པར་ཡང་མི་འགྱུར་རོ། །དབང་ཕྱུག་ཆེན་པོ་ལ་དད་པའི་སེམས་ཅན་རྣམས་ཀྱི་ལྟ་བ་གཅད་པའི་ཕྱིར་དབང་ཕྱུག་ཆེན་པོའི་གནས་རྣམས་སུ་ནི། དབང་ཕྱུག་ཆེན་པོའི་གཟུགས་ལྟ་བུར་སྣང་སྟེ། ལྟ་<line/>
</page>
<page index="185" id="272A">༄༅། །བ་ལ་གནས་པར་ཡང་མི་འགྱུར་རོ། །གཞོན་ནུ་ལ་དད་པའི་སེམས་ཅན་རྣམས་ཀྱི་ལྟ་བ་གཅད་པའི་ཕྱིར་གཞོན་ནུའི་གནས་རྣམས་སུ་ནི། གཞོན་ནུའི་གཟུགས་<line/>
ལྟ་བུར་སྣང་སྟེ། ལྟ་བ་ལ་གནས་པར་ཡང་མི་འགྱུར་རོ། །ཀ་ཏྱཱའི་བུའི་སྡིག་པ་དང༌། འཚེ་བ་མི་ཟད་པ་ལ་དད་པའི་སེམས་ཅན་རྣམས་ཀྱི་ལྟ་བ་གཅོད་པ་དང༌། སྲོག་གཅོད་པ་བཟློག་<line/>
པའི་ཕྱིར་ཀ་ཏྱཱའི་བུའི་གནས་རྣམས་སུ་ནི། ཀ་ཏྱཱའི་གཟུགས་ལྟ་བུར་སྣང་སྟེ། ལྟ་བ་ལ་གནས་པར་ཡང་མི་འགྱུར་རོ། །སེམས་ཅན་རྣམས་སྡིག་པ་ལས་བཟློག་པའི་ཕྱིར་འབྱུང་པོའི་<line/>
གནས་རྣམས་སུ་ནི། འབྱུང་པོའི་གཟུགས་ལྟ་བུར་སྣང་ཞིང་ལྟ་བ་ཅན་ཐམས་ཅད་ཀྱི་ལྷའི་གནས་དང༌། ལྟད་མོ་ཅན་དང༌། དགེ་མཚན་ལྟ་བུའི་གནས་རྣམས་སུ་ལྟ་བ་ཅན་གྱི་གཟུགས་ལྟ་<line/>
བུར་སྣང་སྟེ། ལྟ་བ་ལ་གནས་པར་ཡང་མི་འགྱུར་རོ། །ཤ་ཟ་བ་དང་གསོད་པ་ལས་བཟློག་པའི་ཕྱིར་ཕག་ཚོང་པའི་གནས་སུ་བགེགས་ཀྱི་མཚན་མའི་ཚུལ་སྟོན་ཅིང་ཤ་ཚོང་པ་ལྟ་བུར་ཡང་<line/>
སྣང་ངོ༌། །སེམས་ཅན་ཡོངས་སུ་སྨིན་པར་བྱ་བའི་ཕྱིར་རིགས་ཀྱིས་ཆང་ཚོང་པའི་ནང་དུ་ཆང་འཐུང་བ་ལྟ་བུར་ཡང་སྣང་ཞིང་ཆང་གི་ཉེས་དམིགས་ཡང་དག་པར་བསྟན་པའི་ཕྱིར་རིགས་<line/>
ཀྱི་གཙོ་བོར་ལྟ་བུར་འགྱུར་ཞིང་སེམས་ཅན་རྣམས་ལ་ཆང་གི་སྦྱིན་པ་བྱེད་དེ། ཆང་ལ་ཆགས་པར་ཡང་མི་འགྱུར་རོ། །དེ་བཞིན་དུ་ལས་ཆེན་པོ་བཅུ་དྲུག་གི་ཉེས་དམིགས་ཡང་དག་པར་<line/>
</page>
<page index="186" id="272B">བསྟན་པའི་ཕྱིར་ལས་ཆེན་པོ་བཅུ་དྲུག་བྱེད་པའི་རིགས་རྣམས་སུ་སྐྱེས་ནས་ལས་ཆེན་པོ་བཅུ་དྲུག་བྱེད་པ་ལྟ་བུར་ཡང་སྣང་སྟེ། ལས་ལ་ཆགས་པར་ཡང་མི་འགྱུར་རོ། །སེམས་ཅན་ཡོངས་སུ་<line/>
སྨིན་པར་བྱ་བའི་ཕྱིར་རྒྱན་པོ་དང་རྩེད་མོ་ལ་ཡང་མཁས་སོ། །སེམས་ཅན་དབུལ་པོ་ལོངས་སྤྱོད་མི་ཟད་པས་བསྡུ་བ་དང༌། ཚུལ་ཁྲིམས་ཡོངས་སུ་དག་པར་བྱ་བའི་ཕྱིར་ཁྱིམ་ན་གནས་པའི་<line/>
རྒྱལ་པོར་ཡང་འགྱུར་རོ། །ཆུང་མ་དང༌། བུ་དང་འདྲ་བའང་མེད་པར་བུ་སྨད་ཀྱང་སྟོན་པ་ལ་རྟག་ཏུ་ཚངས་པར་སྤྱོད་པ་དང་ཡང་ལྡན་ཞིང་རྟག་ཏུ་དབེན་པ་ནའང་གནས་ཏེ་རྒྱན་གྱིས་ཀླུབས་ལ་མཚོན་<line/>
ཀྱང་ཡོངས་སུ་གཅོད་དོ། །དེ་ནས་ཁ་ཟས་ཀྱང་ཟ་ལ་རྟག་ཏུ་བསམ་གཏན་གྱི་ཟས་ཀྱིས་ཀྱང་འཚོའི། །ཡ་མཚན་ཅན་དེ་དག་གི་ང་རྒྱལ་དང༌། རྒྱགས་པ་དང༌། དྲེགས་པ་གཞོམ་པའི་ཕྱིར་ཡ་<line/>
མཚན་ཅན་ཐམས་ཅད་ཀྱི་ནང་དུའང་རབ་ཏུ་འབྱུང་སྟེ། ཐམས་ཅད་དུ་མཁན་པོའི་ཐབས་སུ་བཀུར་ཞིང་ལྟས་སུ་ལྟ་བ་ཐམས་ཅད་ངེས་པར་བསྒྲལ་བའི་ཕྱིར་བསམ་པ་ཚུལ་གྱིས་རྟོགས་པར་འགྱུར་<line/>
ལ༑ ལྟ་བ་ལ་གནས་པར་ཡང་མི་འགྱུར་རོ། །དུད་འགྲོ་རྣམས་ངེས་པར་བསྒྲལ་བའི་ཕྱིར་དུད་འགྲོའི་སྐྱེ་གནས་ཐམས་ཅད་དུའང་སྐྱེ་བར་འགྱུར་ཏེ། ཐམས་ཅད་དུའང་མཆོག་ཏུ་བཀུར་བར་འགྱུར་<line/>
རོ༑ ༑སྨད་ཚོང་མའི་གནས་ཀུན་དུའང་སྣང་སྟེ། ཐམས་ཅད་དུའང་བཀུར་ལ། སྨད་ཚོང་མའི་གནས་ཐམས་ཅད་དུ་གཡོན་ཅན་གྱི་མཆོག་ཏུ་འགྱུར་རོ། །འདུལ་བའི་སེམས་ཅན་ལ་ཕན་པར་<line/>
</page>
<page index="187" id="273A">༄༅། །བྱ་བའི་ཕྱིར་བཞི་མདོ་དང༌། སུམ་མདོ་ཐམས་ཅད་དུའང་སྣང་ངོ༌། །འདོད་པའི་ཉེས་པ་བསྟན་པའི་ཕྱིར་སྨད་ཚོང་མའི་གནས་ཐམས་ཅད་དུའང་འཇུག་གོ །<line/>
དྲན་པ་ལ་ཡང་དག་པར་དགོད་པའི་ཕྱིར་མི་གསལ་བ་དང༌། གླེན་པའི་གནས་ཐམས་ཅད་དུའང་འཇུག་པར་བྱེད་དོ། །སེམས་ཅན་ཡན་ལག་མ་ཚང་བ་ཐམས་ཅད་སྐྱོ་བ་ལ་<line/>
དགོད་པའི་ཕྱིར་ཡན་ལག་ཐམས་ཅད་མ་ཚང་བར་ཡང་སྟོན་པར་བྱེད་དོ། །འཁོར་བ་ལ་སྐྱོ་བ་བསྐྱེད་པའི་ཕྱིར་ཁམས་བཞི་དང་ལྡན་པར་ཡང་བྱེད་དོ། །ལེ་ལོ་ཅན་དང༌། དྲན་<line/>
པ་ཉམས་པ་རྣམས་དང༌། རྒྱགས་པ་དང༌། མྱོས་པ་རྣམས་དང༌། བརྩོན་འགྲུས་དང༌། བསམ་གཏན་དང༌། སྐྱོ་བ་ལ་དགོད་པའི་ཕྱིར་ནད་བཞི་བརྒྱ་རྩ་བཞི་དང་ལྡན་པར་ཡང་<line/>
སྟོན་ཏོ༑ ༑བཟོད་པ་ལ་དགོད་པའི་ཕྱིར་གནོད་སེམས་ཅན་ལྟ་བུར་ཡང་འགྱུར་རོ། །རྟག་པའི་འདུ་ཤེས་ཅན་གྱི་སེམས་ཅན་རྣམས་ལ་རྟག་པའི་ཉེས་པ་ཡང་དག་པར་བསྟན་པའི་<line/>
ཕྱིར་བསྐལ་པ་ཐམས་ཅད་དུའང་འབྱུང་ངོ༌། །ཁྱེའུ་དག་ཡོངས་སུ་སྨིན་པར་བྱ་བའི་ཕྱིར་ཡི་གེ་སློབ་པའི་གྲྭ་ཁང་ཐམས་ཅད་དུ་འགྲོ་བར་བྱེད་དོ། །བུ་མོ་དག་ཡོངས་སུ་སྨིན་པར་བྱ་བའི་<line/>
ཕྱིར་གླུ་དབྱངས་ཀྱི་ཁང་པ་ཐམས་ཅད་དུའང་འགྲོ་བར་བྱེད་དོ། །འཇིག་རྟེན་དང་མཐུན་པར་བྱ་བའི་ཕྱིར་རྒན་པོ་དང༌། ཐོར་བུ་དང༌། བར་མ་རྣམས་ཀྱི་གྲོགས་ཀྱང་བྱེད་དོ། །སེམས་ཅན་ཡོངས་<line/>
</page>
<page index="188" id="273B">སུ་སྨིན་པར་བྱ་བའི་ཕྱིར་བྲན་ཕོ་དང༌། བྲན་མོ་དང༌། གཞན་གྱིས་བཀོལ་བར་ཡང་འགྲོའོ། །སེམས་ཅན་ཡོངས་སུ་སྨིན་པར་བྱ་བའི་ཕྱིར་ནད་པ་དང༌། རྒས་པ་དང༌། ཤི་བ་ལྟ་བུར་བདག་ཉིད་སྣ་<line/>
ཚོགས་སུའང་སྟོན་ཏོ། །སེམས་ཅན་ཡོངས་སུ་སྨིན་པར་བྱ་བའི་ཕྱིར་རིན་པོ་ཆེ་དང༌། ནོར་བུ་ཐམས་ཅད་ཀྱི་སྣོད་ལྟ་བུར་ཡང་འགྱུར་རོ། །རིག་བྱེད་ཀྱིས་ཚོགས་པར་འཛིན་པའི་སེམས་ཅན་<line/>
རྣམས་ལ་སྐྱོན་ཡང་དག་པར་བསྟན་པར་བྱ་བའི་ཕྱིར་གསང་ཚིག་དང་རིག་བྱེད་ཐམས་ཅད་ལ་མཁས་པར་ཡང་བྱེད་དོ། །བྱ་སྐད་ཀྱི་བརྡ་ཐམས་ཅད་ལ་ཞེན་པའི་སེམས་ཅན་རྣམས་ཀྱི་ལྟ་<line/>
བ་གཅད་པའི་ཕྱིར་བྱ་སྐད་ཀྱི་བརྡ་ཐམས་ཅད་ཀྱང་སྟོན་པར་བྱེད་དོ། །སྨན་གྱི་སྡེ་ཚན་དང༌། རྩི་དང་ལྡན་པར་རྣམ་པར་འཕྲུལ་པའི་ཕྱིར་ཤིང་ལྗོན་པ་དང༌། འཁྲི་ཤིང་དང༌། འབྲས་བུ་དང༌།<line/>
མེ་ཏོག་དང༌། སྨན་ནོ་ཅོག་ལྟ་བུར་ཡང་བདག་ཉིད་བྱིན་གྱིས་རློབ་པར་བྱེད་དོ། །འཆོན་མ་ཐམས་ཅད་ལའང་བརྩོན་ལ་ཆགས་པ་དང་ལོངས་སྤྱོད་ལ་མངོན་པར་ཞེན་པའང་མེད་དོ། །ཐེག་<line/>
པ་དམན་པ་རྣམ་པར་གཅད་པའི་ཕྱིར་བསྒྲགས་པའི་ཆོས་ཀྱི་འབེལ་བའི་གཏམ་ཐམས་ཅད་ཀྱང་ལེགས་པར་སྟོན་པར་བྱེད་དོ། །སེམས་ཅན་ཐམས་ཅད་བསྲུང་བ་དང༌། ཡོངས་སུ་བསྐྱང་<line/>
བའི་ཕྱིར་རྒྱལ་པོའི་བྱ་བ་ལའང་འཇུག་པར་བྱེད་དོ། །ཚོང་དཔོན་གྱི་ཆོས་ལུགས་ཀྱིས་དགའ་བར་བྱ་བའི་ཕྱིར་ཚོང་དཔོན་གྱི་ནང་དུའང་ཚོང་དཔོན་དུ་བཀུར་བར་འགྱུར་རོ། །ཁྱིམ་གྱི་སྐྱོན་ཐམས་ཅད་<line/>
</page>
<page index="189" id="274A">༄༅། །ཡོངས་སུ་གཅད་པའི་ཕྱིར་ཁྱིམ་གྱི་ནང་དུའང་ཁྱིམ་བདག་ཏུ་བཀུར་བར་འགྱུར་རོ། །རྒྱལ་རིགས་ཀྱི་ཆོས་ལུགས་རབ་ཏུ་གནས་པར་བྱ་བའི་ཕྱིར་རྒྱལ་རིགས་<line/>
ཀྱི་ནང་དུའང་རྒྱལ་རིགས་སུ་བཀུར་བར་འགྱུར་རོ། །ང་རྒྱལ་དང༌། རྒྱགས་པ་དང༌། དྲེགས་པ་གཞོམ་པའི་ཕྱིར་བྲམ་ཟེའི་ནང་དུའང་བྲམ་ཟེར་བཀུར་བར་འགྱུར་རོ། །བྱ་བ་ཐམས་ཅད་<line/>
དང༌། ཆོས་ལུགས་ཐམས་ཅད་ལ་གཟུད་པར་བྱ་བའི་ཕྱིར་བློན་པོ་ཆེན་པོའི་ནང་དུའང་བློན་པོ་ཆེན་པོར་བཀུར་བར་འགྱུར་རོ། །རྒྱལ་སྲིད་དང༌། ལོངས་སྤྱོད་དང༌། དབང་ཕྱུག་ལས་<line/>
རྣམ་པར་བཟློག་པའི་ཕྱིར་གཞོན་ནུའི་ནང་དུའང་གཞོན་ནུར་བཀུར་བར་འགྱུར་རོ། །བུད་མེད་ཡོངས་སུ་སྨིན་པར་བྱ་བའི་ཕྱིར་བཙུན་མོའི་འཁོར་དག་ཏུའང་སྲུང་མ་ཉུང་རུམ་དུ་བཀུར་<line/>
བར་འགྱུར་རོ། །བསོད་ནམས་ཀྱི་ཁྱད་པར་ལ་ལྷག་པར་དམིགས་པར་བྱ་བའི་ཕྱིར་སྐྱེ་བོ་ཕལ་པ་རྣམས་དང་ཡང་མཐུན་པར་འཇུག་གོ །དབང་ཕྱུག་གི་ཉེས་དམིགས་བསྟན་པའི་ཕྱིར་<line/>
བརྒྱ་བྱིན་གྱི་ནང་དུའང་བརྒྱ་བྱིན་དུ་བཀུར་བར་འགྱུར་རོ། །ཡེ་ཤེས་ཀྱི་ཁྱད་པར་བསྟན་པའི་ཕྱིར་ཚངས་པའི་ནང་དུའང་ཚངས་པར་བཀུར་བར་འགྱུར་རོ། །སེམས་ཅན་ཐམས་ཅད་ཀྱི་ཡིད་དུ་<line/>
འོང་བར་བྱ་བའི་ཕྱིར་ཟླ་བར་ཡང་འགྱུར་རོ། །སེམས་ཅན་གྱི་སྡིག་པའི་ཉེས་པའི་ཁ་བ་མང་པ་བཞུ་བའི་ཕྱིར་ཉི་མར་ཡང་འགྱུར་རོ། །སེམས་ཅན་ཐམས་ཅད་ཚུལ་སྲུང་དུ་གཞུག་པའི་<line/>
</page>
<page index="190" id="274B">ཕྱིར་འཇིག་རྟེན་སྐྱོང་གི་ནང་དུའང་འཇིག་རྟེན་སྐྱོང་དུ་བཀུར་བར་འགྱུར་རོ། །སངས་རྒྱས་ཀྱི་བཀོད་པ་ཐམས་ཅད་སྟོན་ཀྱང་གཏན་དུ་ཡོངས་སུ་མྱ་ངན་ལས་འདས་པར་ཡང་ཡོངས་སུ་མྱ་ངན་<line/>
ལས་འདའ་བར་མི་བྱེད་དོ། །གཟུགས་ཐམས་ཅད་སྣང་བར་སྟོན་ཀྱང་གཟུགས་ཀྱང་དེ་བཞིན་གཤེགས་པའི་ཆོས་ཉིད་རྣམ་པར་འཁྲུགས་པར་ཡང་མི་བྱེད་དོ། །སངས་རྒྱས་ཀྱི་ཞིང་ཐམས་<line/>
ཅད་དུ་འགྲོ་ཡང་ཞིང་ཐ་དད་པར་འབྱེད་པར་ཡང་མི་བྱེད་དོ། །སངས་རྒྱས་ཐམས་ཅད་ཀྱི་ཡང་དག་པར་བླང་བ་རྗེས་སུ་ཐོབ་ཀྱང་ཆོས་ཀྱི་དབྱིངས་ལའང་འབྱེད་པར་མི་བྱེད་དོ། །ལྷ་དང་མིའི་བདག་<line/>
པོ་ཐམས་ཅད་ཡོངས་སུ་འཛིན་ཀྱང་དེ་ལ་རྒྱགས་པར་ཡང་མི་འགྱུར་ལ། མོས་པ་སྐྱེད་པར་ཡང་མི་འགྱུར་རོ། །སེམས་ཅན་རྣམས་སྐྱོ་བ་ལ་དགོད་པའི་ཕྱིར་གཉིད་ལོག་པའི་བྱ་བ་ཐམས་ཅད་<line/>
ཀྱང་ཡང་དག་པར་སྟོན་ཏོ། །བདུད་ཀྱི་གཡུལ་ཐམས་ཅད་ཡང་དག་པར་སྟོན་ཀྱང་བདུད་ཀྱི་ལས་ལ་གནས་པར་ཡང་མི་འགྱུར་རོ། །འཇིག་རྟེན་པ་དང་འཇིག་རྟེན་ལས་འདས་པའི་བྱ་བ་ཐམས་<line/>
ཅད་ལ་ཡང་སྣང་ལ། རྟག་ཏུའང་ཆོས་ཀྱི་ཀུན་དགའ་ལ་དགའ་བས་དགའ་བར་བྱེད་དེ། པདྨ་བཞིན་དུ་གོས་པ་མེད་པར་འགྱུར་རོ། །སྤྲིན་ཆེན་སྙིང་པོ། ཟབ་མོ་བརྟན་པའི་ཆུའི་རྒྱ་མཚོའི་དུས་ཚོད་ཀྱི་<line/>
ཏིང་ངེ་འཛིན་གྱི་ཡུལ་ལ་ལྟོས། འཕགས་པ་སྤྲིན་ཆེན་པོའི་མདོ། བམ་པོ་བདུན་པ། དེ་ནས་དེའི་ཚེ་འཁོར་ཆེན་པོའི་ནང་ནས་སློབ་དཔོན་ལུང་སྟོན་པ་བྲམ་ཟེ་ཀཽཎྚི་ནྱ་ཞེས་བྱ་བས་བཅོམ་ལྡན་འདས་<line/>
</page>
<page index="191" id="275A">༄༅། །ལ་འདི་སྐད་ཅེས་གསོལ་ཏོ། །བཅོམ་ལྡན་འདས། ཀྱེ་མ་ལྷ་སྦྱིན་དྲུག་སྡེ་དང་བཅས་པ་ནི། ཚིག་གི་དོན་ཕྲ་ཞིང་ཟབ་ལ་སེམས་ཅན་ཐམས་ཅད་ལ་ཕན་པར་སྤྱོད་པ་<line/>
འདི་ལྟ་བུ་ལ་རྒྱབ་ཀྱིས་ཕྱོགས་པ་ལགས་སོ། །ཀྱེ་མ་ལྷ་སྦྱིན་ནི། བྱས་པ་མི་གཟོ་བ་ལགས་སོ། །ཀྱེ་མ་ལྷ་སྦྱིན་ནི། སྡིག་པ་འདོད་པ་ལགས་སོ། །ལྷ་སྦྱིན་ནི། དེ་བཞིན་གཤེགས་པ་<line/>
ལ་ཁྲག་འབྱིན་པ་ལགས་སོ། །ཀྱེ་མ་ལྷ་སྦྱིན་དྲུག་སྡེ་དང་བཅས་པ་ནི། དགེ་འདུན་གྱི་དབྱེན་བགྱིད་པ་ལགས་སོ། །ཀྱེ་མ་ལྷ་སྦྱིན་དྲུག་སྡེ་དང་བཅས་པ་ནི། ཤཱཀྱའི་རིགས་ཀྱིས་དྲེགས་པ་<line/>
ལགས་སོ། །ཀྱེ་མ་མི་ལེགས་པར་འགྱུར་བར་འོས་པ་དང༌། དུད་འགྲོའི་སྐྱེ་གནས་དང་ཕྲད་པར་འགྱུར་བ་ཡོངས་སུ་སྤྱོད་པ་ལགས་སོ། །ཀྱེ་མ་ལྷ་སྦྱིན་ནི། རྟག་ཏུ་བཅོམ་ལྡན་<line/>
འདས་དགྲོངས་པར་སེམས་པ་དང༌། སྐྱེས་པའི་རབས་བརྒྱ་སྟོང་ཕྲག་བགྲངས་པར་ལས་དྲག་པོ་བགྱིད་པ་ལགས་སོ། །ལྷ་སྦྱིན་ནི། སེམས་ཅན་དམྱལ་བར་མཆི་བ་ལགས་སོ། །ཀྱེ་<line/>
མ་ལྷ་སྦྱིན་ནི། སྩལ་པ་དང༌། བགྱིས་པ་མ་མཆིས་པ་ལགས་སོ། །བཅོམ་ལྡན་འདས་ཀྱིས་བཀའ་དྲིན་གྱིས་འཚོལ། བཅོམ་ལྡན་འདས་ཀྱི་རྩ་བ་ལ་རྐོ་བ་ལགས་སོ། །ཀྱེ་མ་ལྷ་སྦྱིན་ནི།<line/>
སྡིག་པ་ལ་ངེས་པ་ལགས་སོ། །ལྷ་སྦྱིན་གྱི་འཁོར་ནི། བདུད་ཀྱི་ཕྱོགས་ལགས་ན། བཅོམ་ལྡན་འདས་ཀྱི་ཐད་དུ་རབ་ཏུ་བྱུང་ཞེས་གདའ་སྟེ། བཅོམ་ལྡན་འདས་དགྲོངས་པར་སེམས་<line/>
</page>
<page index="192" id="275B">སོ༑ ༑ལྷ་སྦྱིན་གྱི་འཁོར་ནི། ཐམས་ཅད་དུར་སྨྲིག་འཆང་བ་ཙམ་དུ་བས་སོ། །ལྷ་སྦྱིན་གྱི་འཁོར་ནི། འཚོ་བ་ངན་པས་འཚོ་ཞིང་མུ་གེའི་མགོ་བྱི་ལགས་སོ། །བཅོམ་ལྡན་འདས། ཁྱོད་ནི། ཐམས་<line/>
ཅད་མཁྱེན་པ་ལགས་ཞེས་གདའ། ཁྱོད་ནི། འབྲས་བུ་མཆིས་པའི་ཆོས་སྟོན་པ་ལགས་ཞེས་གདའ། ཁྱོད་ནི། རིགས་རྣམ་པར་དག་པར་གྲགས་པ་ལགས་ཞེས་གདའ་ན། ལྷ་སྦྱིན་མ་<line/>
རུངས་པ་འདི་ལྟ་བུའང་རབ་ཏུ་བྱུང་ལགས་སམ། བཅོམ་ལྡན་འདས། སེམས་ཅན་ཐམས་ཅད་ལ་ཐུགས་བརྩེ་བ་ཅན་གྱིས་སེམས་ཅན་ཐམས་ཅད་ཀྱི་ཡིད་གཉིས་དང༌། ཐེ་ཚོམ་རྣམ་པར་<line/>
བསལ་བའི་སླད་དུ་དགོངས་པ་བཤད་དུ་གསོལ། ཁྱོད་ནི། རིགས་དྲི་མ་མ་མཆིས་ཤིང་རྣམ་པར་དག་པ་ལགས་ན། བཅོམ་ལྡན་འདས། དེ་བཞིན་གཤེགས་པས་བདག་ཉིད་ཆེན་པོ་<line/>
བཤད་དུ་གསོལ། དེ་ནས་དེའི་ཚེ་སངས་རྒྱས་ཀྱི་མཐུས་སྤྲིན་ཆེན་སྙིང་པོས་སློབ་དཔོན་ལུང་སྟོན་པ་བྲམ་ཟེ་ཀཽཎྚི་ནྱ་ལ་འདི་སྐད་ཅེས་སྨྲས་སོ། །བྲམ་ཟེ་ཆེན་པོ། ལེགས་སོ་ལེགས་<line/>
སོ༑ ༑བྲམ་ཟེ་ཆེན་པོ། ཁྱོད་ཀྱིས་སེམས་ཅན་ཐམས་ཅད་ལ་ཕན་པའི་ཕྱིར་དེ་བཞིན་གཤེགས་པ་ལ་ཉན་ཐོས་དང༌། རང་སངས་རྒྱས་ཐམས་ཅད་ཀྱི་ཡུལ་གྱི་ཞུ་བའི་རྒྱལ་པོ་ལེགས་པར་<line/>
ཞུས་པ་ནི། ལེགས་སོ། །བྲམ་ཟེ་ཆེན་པོ། ཁོ་བོ་ལས་ཉོན་ཅིག་དང༌། དེ་བཞིན་གཤེགས་པའི་མཐུ་དང༌། ཁོ་བོ་ཅག་གི་ཡུལ་ལ་འཇུག་པའི་ཚུལ་གྱིས་ཁོ་བོས་བཤད་པར་བྱའོ། །བྲམ་<line/>
</page>
<page index="193" id="276A">༄༅། །ཟེ༑ ད་ཕྱིན་ཆད་དེ་སྐད་མ་ཟེར་བར་གཞན་མ་ཡིན་པར་ཡིད་ལ་སོམས་ཤིག །ལྷ་སྦྱིན་དྲུག་སྡེའི་འཁོར་དང་བཅས་པ་ནི། དེ་བཞིན་གཤེགས་པ་ལ་ཤིན་<line/>
ཏུ་བྱས་པ་གཟོ་བ་ཡིན་ནོ། །ལྷ་སྦྱིན་ནི། མཆོག་ཏུ་དགའ་བ་བྱེད་པ་ཡིན་ནོ། །ལྷ་སྦྱིན་ནི། དེ་བཞིན་གཤེགས་པའི་རིགས་ལ་སྙིང་བརྩེ་བ་ཅན་ཡིན་ནོ། །ལྷ་སྦྱིན་ནི། དེ་བཞིན་གཤེགས་<line/>
པའི་འཕྲིན་ལས་ཀྱི་མཐའ་ཡིན་ནོ། །ལྷ་སྦྱིན་ནི། དེ་བཞིན་གཤེགས་པའི་ཡོན་ཏན་གྱི་བདག་ཉིད་ཆེན་པོ་སྟོན་པ་ཡིན་ནོ། །ལྷ་སྦྱིན་དྲུག་སྡེའི་འཁོར་དང་བཅས་པ་ནི། སེམས་ཅན་<line/>
བྱེ་བ་ཕྲག་མང་པོ་བསོད་ནམས་ལ་རབ་ཏུ་འགོད་པ་ཡིན་ནོ། །བྲམ་ཟེ་ཆེན་པོ། སེམས་ཅན་ཐམས་ཅད་ཀྱིས་ནི། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་<line/>
སངས་རྒྱས་རྣམས་ལ་ཁྲག་འབྱིན་མི་ནུས་སོ། །དེ་བཞིན་གཤེགས་པའི་སྐུ་ནི། ཤིང་གི་གྲིབ་མ་ལྟ་བུར་བལྟ་སྟེ། འདི་ནི། ཐབས་ཡིན་པར་བལྟ་བར་བྱའོ། །བྲམ་ཟེ་ཆེན་པོ། ཤཱཀྱ་<line/>
རིགས་འདི་ནི། དག་ཅིང་རྣམ་པར་དག་ལ་བསམ་གྱིས་མི་ཁྱབ་བོ། །ཤཱཀྱའི་རིགས་ཀྱི་ནང་ན་ནི། ཚུལ་ཁྲིམས་འཆལ་པ་འགའ་ཙམ་ཡང་མེད་དེ། མི་སྲིད་དོ། །དེ་བཞིན་གཤེགས་<line/>
པ་ནི༑ འབྲས་བུ་ཡོད་པའི་ཆོས་སྟོན་པ་ཡིན་ནོ། །དེ་བཞིན་གཤེགས་པ་ནི། ཙནྡན་དང༌། བཻ་ཌཱུཪྻ་ལྟ་བུའི་འཁོར་དང་ལྡན་པ་ཡིན་ནོ། །དེ་བཞིན་གཤེགས་པ་ནི། མི་ཕྱེད་པའི་འཁོར་<line/>
</page>
<page index="194" id="276B">དང་ལྡན་པ་ཡིན་ནོ། །དེ་བཞིན་གཤེགས་པ་ནི། སེངྒེའི་རིགས་ཀྱི་རྒྱལ་པོ་ཆེན་པོ་དང༌། སྟག་ལྟ་བུའི་འཁོར་དང་ལྡན་པ་ཡིན་ནོ། །དེ་བཞིན་གཤེགས་པ་ནི། ཉན་ཐོས་དང༌། རང་སངས་<line/>
རྒྱས་ཐམས་ཅད་ཀྱི་ཡུལ་བསམ་གྱིས་མི་ཁྱབ་པའི་འཁོར་དང་ལྡན་པ་ཡིན་ནོ། །དེ་བཞིན་གཤེགས་པའི་འཁོར་ནི། མེ་མ་དག་ཐལ་བས་གཡོགས་པ་ལྟ་བུར་བལྟའོ། །དེ་བཞིན་གཤེགས་<line/>
པ་ནི༑ བླ་ན་མེད་པའོ། །དེ་བཞིན་གཤེགས་པ་ནི། ཐམས་ཅད་མཁྱེན་པའོ། །དེ་བཞིན་གཤེགས་པ་ནི། ཐམས་ཅད་མཁྱེན་པ་ཉིད་དོ། །དེ་བཞིན་གཤེགས་པ་ལས་རབ་ཏུ་བྱུང་བའི་<line/>
སེམས་ཅན་རྣམས་ལ་ནི༑ ཚུལ་ཁྲིམས་འཆལ་པ་མི་སྲིད་དེ། དེ་དག་ཐམས་ཅད་ནི། ཡུལ་ཟབ་མོ་ཤེས་པ་ཐམས་ཅད་ལ་རབ་ཏུ་འགོད་པ་ཤ་སྟག་སྟེ། དེའི་ཕྱིར་ཡང་དེ་བཞིན་གཤེགས་<line/>
པ་ནི༑ ཐམས་ཅད་མཁྱེན་པ་ཉིད་དོ། །བྲམ་ཟེ་ཆེན་པོ། དགེ་འདུན་ནི། བདུད་བྱེ་བ་ཕྲག་བརྒྱ་སྟོང་གིས་ཀྱང་དབྱེ་བར་མི་ནུས་ཏེ། འདི་ནི། ཐབས་ཡིན་པར་བལྟ་བར་བྱའོ། །ལྷ་སྦྱིན་དྲུག་སྡེ་དང་<line/>
བཅས་པ་ནི། དགེ་འདུན་གྱི་དབྱེན་བྱེད་པའང་མ་ཡིན་ནོ། །ལྷ་སྦྱིན་དྲུག་སྡེ་དང་བཅས་པ་ནི། ཤཱཀྱའི་རིགས་སྟོན་པ་ཡིན་ནོ། །སྐྱེ་བོ་ཕལ་པ་ཡང་དུད་འགྲོར་སྐྱེ་བར་འགྱུར་བ་ཡོངས་སུ་མི་<line/>
སྤྱོད་ན། ཤཱཀྱའི་རིགས་སུ་སྐྱེས་ལ། དེ་བཞིན་གཤེགས་པའི་ཞབས་ཀྱི་དྲུང་ནས་རབ་ཏུ་བྱུང་བ་འདི་ལྟ་བུའི་ལས་ལ་སྦྱོར་བ་ལྟ་ཅི་སྨོས་ཏེ། དེ་ནི། གནས་མེད་དོ། །ལྷ་སྦྱིན་དྲུག་སྡེ་དང་<line/>
</page>
<page index="195" id="277A">༄༅། །བཅས་པས་ནི། ཤིན་ཏུ་བྱམས་པར་བྱས་པ་ཡིན་ནོ། །ལྷ་སྦྱིན་ནི། དུར་སྨྲིག་འཆང་བ་ཙམ་དུ་ཟད་པ་ཡང་མ་ཡིན་ནོ། །ལྷ་སྦྱིན་ནི། མུ་གེའི་མགོ་བྱིའང་མ་<line/>
ཡིན་ནོ༑ ༑ལྷ་སྦྱིན་དྲུག་སྡེ་དང་བཅས་པ་ནི། སོ་སོར་ཐར་པའི་སྡོམ་པས་བསྡམས་པ་ཡིན་ནོ། །ལྷ་སྦྱིན་ནི། སྡིག་པ་ལ་ངེས་པའང་མ་ཡིན་ནོ། །ལྷ་སྦྱིན་ནི། སྡིག་པ་འདོད་པའང་མ་ཡིན་<line/>
ནོ༑ ༑ལྷ་སྦྱིན་དྲུག་སྡེ་དང་བཅས་པ་ནི། དེ་བཞིན་གཤེགས་པའི་ཐབས་ཀྱི་དགེ་སློང་ཡིན་པར་རིག་པར་བྱའོ། །བྱང་ཆུབ་སེམས་དཔའ་ཐམས་ཅད་ནི། རྟག་ཏུའང་མངོན་པར་ཤེས་པ་རྣམས་<line/>
ཀྱིས་སེམས་ཅན་དམྱལ་བ་ན་རྩེ་བར་བྱེད་དེ། འདི་ནི། བྱང་ཆུབ་སེམས་དཔའི་སྤྱོད་ཡུལ་ཡིན་པར་བདག་ལྟའོ། །ལྷ་སྦྱིན་ནི། སེམས་ཅན་དམྱལ་བར་འགྲོ་བ་ཡང་མ་ཡིན་ནོ། །བྲམ་ཟེ་<line/>
ཆེན་པོ༑ གཞན་ཡང་ལྟོས་དང༌། དཔེར་ན། ཡུལ་གཞན་གྱི་འགྲོན་པ་མི་གཉིས་ཤིག་གྲོང་ཁྱེར་གཞན་ཞིག་ན་འདུག་པ་ལས་ཕྱིར་རང་རང་གི་ཡུལ་དུ་འགྲོ་བར་ཆས་ཏེ། གཅིག་ནི། ནུབ་<line/>
ཕྱོགས་སུ་སོང༌། གཅིག་ནི། ཤར་ཕྱོགས་སུ་སོང་ན། ཇི་ཙམ་དུ་སོང་བ་དེ་ཙམ་དུ་གྲོང་ཁྱེར་དང་ཤིན་ཏུ་རིང་བར་འགྱུར་རོ། །ཇི་ཙམ་དུ་སོང་བ་དེ་ཙམ་དུ་མི་དེ་གཉིས་ཕྱིར་ཕྲད་པར་འགྱུར་<line/>
བ་དེ་ནི༑ གནས་མེད་དོ། །བྲམ་ཟེ་ཆེན་པོ། དེ་བཞིན་དུ་དེ་བཞིན་གཤེགས་པ་དང༌། ལྷ་སྦྱིན་གཉིས་ཀྱང་གལ་ཏེ་ཐབས་ཅིག་མ་ཡིན་དུ་ཟིན་ན་ཁྱད་ཆེ་བར་མངོན་ནོ། །བྲམ་ཟེ་ཆེན་པོ།<line/>
</page>
<page index="196" id="277B">གཞན་ཡང་འདིར་མི་ལ་ལ་ཞིག་གིས་སྲོག་གཅོད་པ་བྱས་ནས་ལོ་བརྒྱ་ཕྲག་མང་པོར་སེམས་ཅན་དམྱལ་བར་སྲེག་པར་འགྱུར་ལ། བསོད་ནམས་བྱས་ན་ལོ་བྱེ་བ་སྙེད་དུ་མཐོ་རིས་སུ་མངོན་པར་<line/>
རྩེ་བར་འགྱུར་བས་ན། བྲམ་ཟེ་ཆེན་པོ། དེ་བཞིན་གཤེགས་པ་ནི། ཡོན་ཏན་བསམ་གྱིས་མི་ཁྱབ་པ་དང་ལྡན་ཞིང་བག་ཆགས་ཀྱི་ཚོགས་ཀྱིས་བསྒོས་པ་ཡིན་པས། གལ་ཏེ་དེ་བཞིན་གཤེགས་<line/>
པ་ལ་ལྷ་སྦྱིན་གྱིས་དགྲོངས་པར་བསམ་དུ་ཟིན་ན། དེ་ལྟར་སེམས་གཅིག་བསྐྱེད་པ་ཙམ་གྱི་ལས་ཀྱི་འབྲས་བུ་དེས་ལོ་བྱེ་བ་ཕྲག་གྲངས་མེད། དཔག་ཏུ་མེད་པ། བགྲང་པ་ལས་ཤིན་ཏུ་འདས་པ་<line/>
སྲིད་དུ་སེམས་ཅན་དམྱལ་བར་ཤིན་ཏུ་སྲེག་པར་འགྱུར་བའི་རིགས་ན། བགྲམ་ཟེ་ཆེན་པོ། དེ་བཞིན་གཤེགས་པ་ནི། བསྐལ་པ་བརྒྱ་སྟོང་ཕྲག་བྱེ་བ་གྲངས་མེད་པ་མང་པོ་ཡུན་རིང་པོ་ནས་དགྲ་<line/>
ལས་འདས་པ་ཡིན་ལ། དེ་བཞིན་གཤེགས་པ་དང༌། ལྷ་སྦྱིན་སེམས་ཅན་དམྱལ་བ་ན་བསྲེགས་པ་གཉིས་ཀྱང་ཕྲད་པར་ག་ལ་འགྱུར་ཏེ། དེ་ནི། གནས་མེད་དོ། །བྲམ་ཟེ་ཆེན་པོ། གཞན་ཡང་གལ་<line/>
ཏེ་ལྷ་སྦྱིན་སྡིག་པས་འཚོ་བ་ཞིག་ཡིན་དུ་ཟིན་ན། སྐྱེས་པའི་རབས་བརྒྱ་སྟོང་དུ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དང༌། ལྷ་སྦྱིན་ལྷན་ཅིག་ཏུ་ཕྲད་ཅིང་འགྲོགས་<line/>
པར་ཡང་ཇི་ལྟར་འགྱུར་ཏེ། དེ་ནི། གནས་མེད་དོ། །དེ་ཅིའི་ཕྱིར་ཞེ་ན། ཇི་ཙམ་དུ་ལྷ་སྦྱིན་བཅོམ་ལྡན་འདས་དགྲོངས་པར་སེམས་པ་དེ་ཙམ་དུ་སེམས་ཅན་དམྱལ་བར་ངེས་པར་སྲེག་པར་འགྱུར་བས་<line/>
</page>
<page index="197" id="278A">༄༅། །ན༑ ཇི་ལྟར་སེམས་ཅན་དམྱལ་བའང་མཉམས་སུ་མྱོང་ལ་དེ་བཞིན་གཤེགས་པ་དགྲོངས་པར་ཇི་ལྟར་སེམས་པར་རུང་སྟེ། མི་དེ་གཉིས་ཇི་ལྟར་ནམ་ཡང་ཕྲད་<line/>
པར་མི་འགྱུར་བ་དེ་བཞིན་དུ་བྲམ་ཟེ་ཆེན་པོ། ལྷ་སྦྱིན་དེ་ལྟ་བུ་དང༌། དེ་བཞིན་གཤེགས་པའང་བརྒྱ་ལམ་ནའང་ཕྲད་པར་འགྱུར་བ་དེ་ནི། གནས་མེད་དོ། །བྲམ་ཟེ་ཆེན་པོ། གཞན་ཡང་<line/>
གལ་ཏེ་ལྷ་སྦྱིན་སྡིག་ཅན་ཞིག་ཏུ་ཟིན་ན། ཤར་ཕྱོགས་སུ་འགྲོ་བ་བཞིན་དུ་ལྷ་སྦྱིན་དེ་སེམས་ཅན་དམྱལ་བར་འགྲོ་བར་འགྱུར་བར་རིག་པར་བྱའོ། །གང་ནུབ་ཕྱོགས་སུ་འགྲོ་བ་ལྟ་བུ་<line/>
དེ་ནི༑ དེ་བཞིན་གཤེགས་པ་ཡིན་པར་རིག་པར་བྱའོ། །དེ་ལ་གྲོང་ཁྱེར་གང་ཡིན་པ་དེ་ནི། རྟག་ཏུ་འཇིགས་པ་མེད་པའི་གྲོང་ཁྱེར་ཡིན་པར་རིག་པར་བྱ་སྟེ། འདི་ནི། ཐབས་ཡིན་པར་<line/>
བལྟ་བར་བྱའོ། །སངས་རྒྱས་ཀྱི་ཡུལ་འདི་ནི། ཁོ་བོ་ཅག་གིས་ཀྱང་བསམ་པར་མི་ནུས་པར་རིག་པར་བྱའོ། །ལྷ་སྦྱིན་ནི། དེ་བཞིན་གཤེགས་པའི་ཡུལ་ཡིན་གྱི། ཉན་ཐོས་དང༌། རང་<line/>
སངས་རྒྱས་ཀྱི་ཡུལ་མ་ཡིན་ནོ། །བྲམ་ཟེ་ཆེན་པོ། བྱང་ཆུབ་སེམས་དཔའ་སེམས་དཔའ་ཆེན་པོ་སེར་པོ་ཆེན་པོ་ཞེས་བྱ་བས་གདམས་ངག་བསྟན་ནས་བྱང་ཆུབ་སེམས་དཔའ་དྲུག་སྡེ་<line/>
རྣམས་ཀྱི་འཁོར་གྱིས་བསྐོར་བ་ལ་རྗེས་སུ་ཡི་རང་བར་གྱིས་ཤིག །བྲམ་ཟེ་ཆེན་པོ། དཔེར་ན། གླང་པོ་ཆེ་མཆོག་ལ་བརྡེག་པ་བྱ་བ་གང་ཡིན་པ་དེ་ནི། བོང་བུས་ཤིན་ཏུ་མི་བཟོད་དོ།<line/>
</page>
<page index="198" id="278B">གླང་པོ་ཆེ་མཆོག་ལ་བརྡེག་པར་བྱ་བ་ནི། གླང་པོ་མཆོག་གིས་བཟོད་པར་ཟད་དོ། །བྲམ་ཟེ་ཆེན་པོ། དེ་བཞིན་དུ་དེ་བཞིན་གཤེགས་པའི་ལྡེམ་པོ་ངག་གི་རྭས་བརྡུང་པ་ནི། ཉན་ཐོས་དང༌། རང་<line/>
སངས་རྒྱས་ཐམས་ཅད་ཀྱི་བོང་བུས་མི་བཟོད་དེ། དེ་བཞིན་གཤེགས་པའི་ལྡེམ་པོ་ངག་གི་རྭས་བརྡུང་བ་ནི། དེ་བཞིན་གཤེགས་པ་དང་འདྲ་བས་བཟོད་པར་ཟད་དོ། །བྲམ་ཟེ་ཆེན་པོ། དེ་བཞིན་<line/>
གཤེགས་པའི་ཡོན་ཏན་གྱི་ཆེ་བ་ཉིད་ལ་ལྟོས། བྲམ་ཟེ་ཆེན་པོ། བྱང་ཆུབ་སེམས་དཔའ་སེམས་དཔའ་ཆེན་པོ་སེར་པོ་ཆེན་པོ་བྱང་ཆུབ་སེམས་དཔའི་འཁོར་གྱིས་བསྐོར་བ་ལ་བཟོད་པ་གང་<line/>
ཅིག །བྲམ་ཟེ་ཆེན་པོ། དགེ་སློང་ངམ། དགེ་སློང་མའམ། དགེ་བསྙེན་ནམ། དགེ་བསྙེན་མ་གང་ལ་ལྷ་ལྷ་སྦྱིན་གྱི་ཡོན་ཏན་གྱི་ཆེ་བ་ཉིད་མི་ཤེས་པ་དེ་དག་ནི། སངས་རྒྱས་བྱུང་བའི་ཕྱེད་<line/>
ཐོབ་ཙམ་དུ་ཟད་པ་ཡིན་པར་རིག་པར་བྱའོ། །མིག་ཡ་གཅིག་པར་རིག་པར་བྱའོ། །མི་ལུས་ཀྱི་ཕྱེད་ཐོབ་པ་ཡིན་པར་རིག་པར་བྱའོ། །བྲམ་ཟེ་ཆེན་པོ། གཞན་ཡང་ལྷ་སྦྱིན་གྱི་ཡོན་ཏན་<line/>
ཆེ་བ་ཉིད་ལ་ལྟོས། སེམས་ཅན་ཐམས་ཅད་ཀྱིས་ནི། དེ་བཞིན་གཤེགས་པའི་གནོད་པ་བཟོད་པར་ཡང་མི་ནུས། དེ་བཞིན་གཤེགས་པའི་ཡོན་ཏན་གྱི་ཆེ་བ་ཉིད་ཤེས་པར་ཡང་མི་ནུས།<line/>
སེམས་ཅན་ཐམས་ཅད་ཀྱིས་ནི། དེ་བཞིན་གཤེགས་པའི་ཡུལ་མཐོང་བར་ཡང་མི་ནུས། དེ་བཞིན་གཤེགས་པ་ལ་བལྟ་བར་ཡང་མི་ནུས་སོ། །བྲམ་ཟེ་ཆེན་པོ། ལྷ་སྦྱིན་གྱིས་དེ་བཞིན་གཤེགས་<line/>
</page>
<page index="199" id="279A">༄༅། །པའི་གནོད་པ་བཟོད་པར་ཡང་ནུས་སོ། །དེ་བཞིན་གཤེགས་པའི་ཡོན་ཏན་གྱི་ཆེ་བ་ཉིད་ཀྱང་རྟོགས་སོ། །ཉན་ཐོས་དང༌། རང་སངས་རྒྱས་ཐམས་ཅད་ཀྱི་ཡུལ་<line/>
དེ་བཞིན་གཤེགས་པ་ཐམས་ཅད་ཀྱི་རྣམ་པར་འཕྲུལ་པ་ལའང་རྣམ་པར་འཕྲུལ་པར་བྱེད་དེ། །དེ་བཞིན་གཤེགས་པ་ཐམས་ཅད་ཀྱི་འཕྲིན་ལས་ཡང་དག་པར་སྟོན་པར་<line/>
ཡང་ནུས་སོ། །དེ་བཞིན་གཤེགས་པའི་ཡུལ་དང་འདྲ་བའི་སྐྱེས་བུ་ཆེན་པོ་ཡིན་པར་ཡང་བལྟ་བར་བྱའོ། །འདུལ་བའི་དབང་གིས་དེ་བཞིན་གཤེགས་པ་གང་དང་གང་<line/>
དུ་སྣང་བར་འགྱུར་བ་དེ་དང་དེར་སྐྱེས་བུ་ཆེན་པོ་དེའང་དེ་བཞིན་གཤེགས་པའི་ཕྱི་བཞིན་དུ་འབྲང་ཞིང་སྣང་བར་འགྱུར་རོ། །བྲམ་ཟེ་ཆེན་པོ། །དེ་བཞིན་གཤེགས་པའི་<line/>
ཡུལ་ནི་ཁོ་བོ་ཅག་གིས་ཀྱང་བསྟན་པར་མི་ནུས་ཏེ། དེ་བཞིན་གཤེགས་པའི་ཐབས་ཡིན་པར་བལྟ་བར་བྱའོ། །དེ་བཞིན་གཤེགས་པའི་ལྡེམ་པོ་ངག་གི་སྒོའི་<line/>
ཡུལ་གྱི་ཆོས་བསྟན་པ་ལ་ལྟོས། དེ་ནས་དེའི་ཚེ་འཁོར་ཐམས་ཅད་ཀྱིས་བཅོམ་ལྡན་འདས་ལ་མཆོད་པ་ཆེན་པོའི་ལས་བྱས་ནས་ཁ་མཐུན་པར་ཚིགས་སུ་བཅད་པ་འདི་<line/>
སྨྲས་སོ། །བདུད་རྣམས་བྱེ་བ་ཕྲག་བརྒྱས་ཀྱང༌། །དགེ་འདུན་དབྱེ་བར་མི་ནུས་ཏེ། །སེམས་ཅན་རྣམས་ལ་སྨན་སླད་དུ། །ལས་ཀྱི་རྒྱུ་བའང་སྟོན་པར་མཛད། །དེ་ནས་<line/>
</page>
<page index="200" id="279B">བཅོམ་ལྡན་འདས་ཀྱིས་བྱང་ཆུབ་སེམས་དཔའ་སྤྲིན་ཆེན་སྙིང་པོ་ལ་འདི་སྐད་ཅེས་བཀའ་སྩལ་ཏོ། །སྤྲིན་ཆེན་སྙིང་པོ། ལེགས་སོ་ལེགས་སོ། །དེ་དེ་བཞིན་ཏེ། སྤྲིན་ཆེན་སྙིང་པོ།<line/>
དེ་བཞིན་གཤེགས་པའི་ཡུལ་ཉན་ཐོས་དང༌། རང་སངས་རྒྱས་ཐམས་ཅད་དང་མི་མཚུངས་པ་དང༌། ལྷ་སྦྱིན་གྱི་ཡོན་ཏན་གྱི་ཆེ་བ་ཉིད་དེ་བཞིན་གཤེགས་པའི་ལྡེམ་པོ་ངག་གི་<line/>
གཞི་གཞག་པའི་ཕྱི་རོལ་གྱི་སེམས་ཅན་ཐམས་ཅད་ཀྱི་ཐེ་ཚོམ་གཅད་པའི་ཕྱིར་ཤིན་ཏུ་ལེགས་པར་བཤད་པ་ལེགས་སོ་ལེགས་སོ། །སྤྲིན་ཆེན་སྙིང་པོ། གཞན་ཡང་ཟབ་<line/>
མོ་བརྟན་པའི་ཆུའི་རྒྱ་མཚོའི་དུས་ཚོད་ཀྱི་ཏིང་ངེ་འཛིན་གྱི་ཡུལ་ལ་གནས་པའི་བྱང་ཆུབ་སེམས་དཔའ་སེམས་དཔའ་ཆེན་པོས་ནི་རིའི་རྒྱལ་པོ་རི་རབ་དེ་ཙམ་དུ་མཐོ་ཞིང༌། དེ་ཙམ་<line/>
དུ་རྒྱ་ཆེ་ལ། དེ་ཙམ་དུ་ཡུལ་དུ་བྱས་པ། དེ་ཙམ་དུ་བཙན་པ་ཡུངས་འབྲུའི་ནང་དུ་ཆུང་པར་བྱེད་དེ། འོན་ཀྱང་ཡུངས་འབྲུའི་ནང་ཡང་སྐྱེ་བར་མི་འགྱུར་ཞིང༌། བྱ་བ་བྱེད་པ་དེ་<line/>
དག་ཀྱང་སྣང་ལ། རྒྱལ་ཆེན་བཞི་པ་དང༌། སུམ་ཅུ་རྩ་གསུམ་པ་རྣམས་ཀྱིས་ཀྱང་བདག་ཅག་གང་དུ་བཅུག་པ་དང༌། བདག་ཅག་གང་ན་འཁོད་པའང་མི་ཚོར་རོ། །སེམས་<line/>
ཅན་གཞན་དག་གིས་ནི་རིའི་རྒྱལ་པོ་རི་རབ་ཡུངས་འབྲུའི་ནང་དུ་བཅུག་པར་ཡང་ཤེས་ཤིང་མཐོང་ངོ༌། །སྤྲིན་ཆེན་སྙིང་པོ། ཟབ་མོ་བསྟན་པའི་ཆུའི་རྒྱ་མཚོའི་དུས་ཚོད་ཀྱི་ཏིང་<line/>
</page>
<page index="201" id="280A">༄༅། །ངེ་འཛིན་གྱི་རྣམ་པར་ཐར་པའི་ཡུལ་ལ་འཇུག་པ་ལ་ལྟོས། སྤྲིན་ཆེན་སྙིང་པོ། གཞན་ཡང་ཟབ་མོ་བརྟན་པའི་ཆུའི་རྒྱ་མཚོའི་དུས་ཚོད་ཀྱི་ཏིང་ངེ་<line/>
འཛིན་གྱི་ཡུལ་ལ་གནས་པའི་བྱང་ཆུབ་སེམས་དཔའ་ནི་རྒྱ་མཚོ་ཆེན་པོ་བཞིའི་ཆུའི་ཕུང་པོ་འདི་བ་སྤུ་གཅིག་གི་ཁོང་དུ་ཆུད་པར་བྱེད་དེ། འོན་ཀྱང་ཉ་དང༌། རུས་སྦལ་<line/>
དང༌། སྦལ་པ་དང༌། ཆུ་སྲིན་བྱིས་པ་གསོད་དང༌། ཆུ་སྲིན་དང༌། ཆུ་སྲིན་ས་ལ་པ་དང༌། ཨོ་ད་ཀ་དང༌། ཆུ་སྤྲུལ་དང༌། ཏི་རི་ཀ་ར་ལ་སོགས་པ་དང༌། དེ་<line/>
བཞིན་དུ་ཆུའི་སྲོག་ཆགས་གཞན་དག་ལའང་གནོད་པར་འགྱུར་བ་མེད་དོ། །ཀླུ་དང༌། དྲི་ཟ་དང༌། ལྷ་མ་ཡིན་རྣམས་ཀྱང་བདག་ཅག་གར་བཅུག །བདག་<line/>
ཅག་གང་ན་འཁོར་སྙམ་དུ་སེམས་པ་མེད་ལ། བྱ་བ་དེའང་སྣང་སྟེ། སེམས་ཅན་སུ་ལའང་འཚེ་བའམ་མཐོ་བཙམ་པ་མེད་དོ། །སྟོང་གསུམ་གྱི་སྟོང་ཆེན་པོའི་འཇིག་<line/>
རྟེན་གྱི་ཁམས་འདིའང་བཅད་དེ། ཕུ་བཟླུམ་བཞིན་དུ་ལག་པ་གཡས་པས་བསྐོར་ནས་འཇིག་རྟེན་གྱི་ཁམས་གངྒཱའི་ཀླུང་གི་བྱེ་མ་སྙེད་ཟློ་བར་བྱེད་དེ། འོན་ཀྱང་སེམས་ཅན་རྣམས་<line/>
ཀྱིས་བདག་ཅག་སུས་ཁྱེར་བ་དང༌། བདག་ཅག་གང་ན་འཁོད་པའང་མི་ཚོར་རོ། །ཕྱིར་ཡང་ཁྱེར་ཏེ་འོངས་ནས་སྔ་མའི་གནས་སུ་འཇོག་པར་བྱེད་དེ། འོན་ཀྱང་འགྲོ་བ་དང༌། འོང་བར་ཡང་<line/>
</page>
<page index="202" id="280B">མི་མངོན་ལ་བྱ་བ་དེ་དག་ཀྱང་སྣང་ངོ༌། །དེ་ནས་དེའི་ཚེ་སློབ་དཔོན་ལུང་སྟོན་པ་བྲམ་ཟེ་ཀཽཎྜི་ནྱ་དང༌། བྲམ་ཟེ་གཞོན་ནུ་བརྒྱ་སྟོང་དུ་མ་དག་གིས་བཅོམ་ལྡན་འདས་ལ་མཆོད་པ་བྱས་ཏེ་བཅོམ་<line/>
ལྡན་འདས་ལ་འདི་སྐད་ཅེས་གསོལ་ཏོ། །གལ་ཏེ་བཅོམ་ལྡན་འདས་སེམས་ཅན་ཐམས་ཅད་ལ་ཐུགས་བརྩེ་ཞིང༌། གལ་ཏེ་ཁྱོད་སེམས་ཅན་ཐམས་ཅད་ལ་སྒྲ་གཅན་ཟིན་བཞིན་དུ་གཟིགས་ན།<line/>
བདག་ལ་དམ་པ་གཅིག་སྩལ་དུ་གསོལ། བཅོམ་ལྡན་འདས་ཅང་མི་གསུང་བར་གྱུར་ནས་སངས་རྒྱས་ཀྱི་མཐུས་འཁོར་ཆེན་པོའི་ནང་ནས་ལི་ཙ་བཱི་གཞོན་ནུ་འཇིག་རྟེན་ཐམས་ཅད་ཀྱིས་<line/>
མཐོང་ན་དགའ་བ་ཞེས་བྱ་བས་སློབ་དཔོན་ལུང་སྟོན་པ་བྲམ་ཟེ་ཀཽཎྜ་ནྱི་ལ་འདི་སྐད་ཅེས་སྨྲས་སོ། །བྲམ་ཟེ་ཆེན་པོ། ཁྱོད་བཅོམ་ལྡན་འདས་ལ་དམ་པ་ཞིག་གསོལ་ལམ། བདག་གིས་<line/>
ཁྱོད་ལ་དམ་པ་སྦྱིན། བྲམ་ཟེས་སྨྲས་པ། །ཀྱེ་ལི་ཙ་བཱི་གཞོན་ནུ། བདག་ནི་བཅོམ་ལྡན་འདས་ཀྱིས་རིང་བ་སྲེལ་མཆོད་པའི་ཕྱིར་བཅོམ་ལྡན་འདས་ལ་རིང་བསྲེལ་ཡུངས་འབྲུ་ཙམ་ཞིག་<line/>
གསོལ་བ་དེ་ཁྱོད་ཀྱིས་བྱིན་ཅིག །རིང་བསྲེལ་ཡུངས་འབྲུ་ཙམ་དེ་མངོན་པར་མཆོད་ན་སུམ་ཅུ་རྩ་གསུམ་པའི་བདག་པོར་འགྱུར་རོ། །ཞེས་གྲགས་པས་ན། རིང་བསྲེལ་གྱི་ཕྱེ་མ་ཀ་རུ་ནི་ཤིན་<line/>
ཏུ་གཅེས་སོ། །ཀྱེ་ལི་ཙ་བཱི་གཞོན་ནུ། སྤྲིན་ཆེན་པོའི་མདོ་ཉན་ཐོས་དང༌། རང་སངས་རྒྱས་ཐམས་ཅད་ཀྱིས་ཤེས་པར་དཀའ་བ། ཁོང་དུ་ཆུད་པར་དཀའ་བ། མཚན་ཉིད་དེ་ལྟ་བུ་དང་ལྡན་<line/>
</page>
<page index="203" id="281A">༄༅། །པའང་སྤྲིན་ཆེན་པོའི་མདོ་ལས་ཕྱི་རོལ་ཏུ་གྱུར་ཅེས་གྲགས་པ་ཉོན་ཅིག །ཀྱེ་ལི་ཙ་བཱི་གཞོན་ནུ། སྤྲིན་ཆེན་པོའི་མདོ་ནི། དེ་ལྟར་ཤེས་པར་དཀའ་ཞིང་རྟོགས་<line/>
པར་དཀའ་བས་ན། ཁོ་བོ་ཅག་མཐའ་འཁོབ་ཀྱི་གླིང་གི་བྲམ་ཟེ་རྣམས་ནི། གང་བཅངས་ན་སེམས་ཅན་རྣམས་མྱུར་དུ་སུམ་ཅུ་རྩ་གསུམ་པའི་བདག་པོ་ཐོབ་པར་འགྱུར་བའི་རིང་བསྲེལ་<line/>
ཡུངས་འབྲུ་ཙམ་ཟ་མ་ཏོག་གི་ནང་དུ་བཅུག་ལ་བཅངས་ཀྱང་རུང་ངོ༌། །ཀྱེ་ལི་ཙ་བཱི་གཞོན་ནུ། ཁྱོད་ཅི་དེ་བཞིན་གཤེགས་པ་ལས་རིང་བསྲེལ་ཡུངས་འབྲུ་ཙམ་གསོལ་ཏེ་མནོས་ལ་<line/>
ཟ་མ་ཏོག་གི་ནང་དུ་བཅུག་སྟེ་བཅངས་པས་སུམ་ཅུ་རྩ་གསུམ་པའི་བདག་པོར་འགྱུར་བ་མི་འདོད་དམ། ཀྱེ་མ་ལི་ཙ་བཱི་གཞོན་ནུ། ཁོ་བོས་ནི། དམ་པ་འདི་ལྟ་བུ་གསོལ་ཏོ། །ལི་ཙ་བཱི་<line/>
གཞོན་ནུ་འཇིག་རྟེན་ཐམས་ཅད་ཀྱིས་མཐོང་ན་དགའ་བས་སློབ་དཔོན་ལུང་སྟོན་པ་བྲམ་ཟེ་ཀཽཎྜི་ནྱ་ལ་ཚིགས་སུ་བཅད་པ་དག་གིས་སླར་སྨྲས་པ། གང་ཚེ་གངྒཱར་ཀུ་མུད་སྐྱེས། །བྱི་<line/>
བ་གླང་ཆེན་ཙམ་གྱུར་དང༌། །ཁུ་བྱུག་དུང་མདོག་འདྲར་གྱུར་དང༌། །ཛམྦུར་ཏ་ལའི་འབྲུ་ཆགས་པ། །དེ་ཚེ་རིང་བསྲེལ་ཡོད་པར་འགྱུར། །ནམ་ཞིག་རུས་སྦལ་སྤུ་རྣམས་ལས། །གོས་<line/>
སུ་ལེགས་པར་བཏགས་གྱུར་ཏེ། །དགུན་ཆད་དག་ཏུ་གྱོན་གྱུར་པ། །དེ་ཚེ་རིང་བསྲེལ་ཡོད་པར་འགྱུར། །དེར་ནི་གྲོང་ཁྱེར་སྦས་པའི་ཕྱིར། །ནམ་ཞིག་སྦྲང་བུའི་རྐང་ལག་ལས། །ཡང་<line/>
</page>
<page index="204" id="281B">ཐོག་ལེགས་པར་བྱས་གྱུར་ཏེ། །བརྟན་ཞིང་།ཡོ་བ་མེད་པ་དང༌། །སྲིན་བུ་པདྨའི་རྭ་སོགས་ལ། །ཁྱོད་ནི་དབང་བཀུར་སྦྱོར་བྱེད་དེ། །དེར་ནི་འབྱོར་ཅིང་རྒྱས་གྱུར་ན། །དེ་ཚེ་རིང་བསྲེལ་<line/>
ཡོད་པར་འགྱུར། །མཐོ་རིས་སུ་ནི་འཛེག་པའི་ཕྱིར། །ནམ་ཞིག་རི་བོང་རྭ་རྣམས་ལས། །སྐས་ནི་ལེགས་པར་བྱས་གྱུར་པ། །དེ་ཚེ་རིང་བསྲེལ་ཡོད་པར་འགྱུར། །ནམ་ཞིག་སྐས་ནི་དར་<line/>
འཛེགས་ཏེ། །བྱི་བས་ཟླ་བ་བཟའ་བ་དང༌། །སྒྲ་གཅན་ལ་ཡང་གནོད་བྱེད་པ། །དེ་ཚེ་རིང་བསྲེལ་ཡོད་པར་འགྱུར། །ཚོགས་ཀྱིས་རྒྱུ་བའི་སྦྲང་བུ་ཡིས། །ནམ་ཞིག་རྫ་མའི་ཆང་འཐུང་<line/>
སྟེ༑ ༑ཁྱིམ་ན་གནས་པར་བྱེད་གྱུར་པ། །དེ་ཚེ་རིང་བསྲེལ་ཡོད་པར་འགྱུར། །ནམ་ཞིག་བོང་བུ་བདེར་གྱུར་ལ། །མཆུ་དམར་བིམ་པ་འདྲར་གྱུར་ཅིང༌། །གླུ་གར་རྣམས་ལ་མཁས་<line/>
གྱུར་པ༑ ༑དེ་ཚེ་རིང་བསྲེལ་ཡོད་པར་འགྱུར། །ནམ་ཞིག་ཁྲ་དང་འུག་པ་དག །དབེན་པར་དོང་ནས་སྨྲ་བྱེད་ཅིང༌། །ཕན་ཚུན་གནོད་པ་མི་བྱེད་པར། །དུས་རྣམས་ཀུན་ཏུ་གནས་དེར་<line/>
ནི༑ ༑རྟག་ཏུ་གནས་པར་བྱེད་གྱུར་པ། །དེ་ཚེ་རིང་བསྲེལ་ཡོད་པར་འགྱུར། །པ་ལ་ཤ་ཡི་ལོ་མ་རྣམས། །རིན་ཆེན་སྣ་གསུམ་གདུགས་གྱུར་ཏེ། །ཆར་འབབ་སྐྱབས་སུ་ནམ་གྱུར་པ། །<line/>
དེ་ཚེ་རིང་བསྲེལ་ཡོད་པར་འགྱུར། །ནམ་ཞིག་རྒྱ་མཚོའི་གྲུ་བོ་ཆེ། །འཁྲུལ་འཁོར་དང་ནི་གཡོར་མོར་བཅས། །མི་ངན་པོས་ནི་ཁྱེར་འགྲོ་བ། །དེ་ཚེ་རིང་བསྲེལ་ཡོད་པར་འགྱུར། །ནམ་<line/>
</page>
<page index="205" id="282A">༄༅། །ཞིག་བྱ་ནི་ཀུ་ལངྐས། །རི་བོ་སྤོས་ཀྱི་ངད་ལྡང་པོ། །མཆུ་ལ་ཐོགས་ཏེ་འགྲོ་གྱུར་པ། །དེ་ཚེ་རིང་བསྲེལ་ཡོད་པར་འགྱུར། །སློབ་དཔོན་ལུང་སྟོན་པ་བྲམ་ཟེ་<line/>
ཀཽཎྜི་ནྱས་ལི་ཙ་བཱི་གཞོན་ནུ་འཇིག་རྟེན་ཐམས་ཅད་ཀྱིས་མཐོང་ན་དགའ་བ་ལ་ཚིགས་སུ་བཅད་པ་འདི་དག་གིས་སླར་སྨྲས་པ། གཞོན་ནུ་ཆེན་པོ་ལེགས་སོ་ལེགས། །དེ་<line/>
བཞིན་གཤེགས་སྲས་དཔའ་བོ་ཆེ། །དཔའ་ཞིང་ཐབས་ལ་མཁས་ལྡན་པ། །ཆེ་བ་ཉིད་ལྡན་ལུང་བསྟན་ཐོབ། །དེ་བཞིན་གཤེགས་པའི་ཆེ་བ་ཉིད། །གཞོན་ནུ་ཆེན་པོས་རིམ་<line/>
བཞིན་ཉོན། །སངས་རྒྱས་ཡུལ་ནི་བསམ་མི་ཁྱབ། །བསམ་པ་ཡས་ཡེ་ཤེས་མི་མཉམ་མཉམ། །དེ་བཞིན་གཤེགས་རྣམས་མཚུངས་པ་མེད། །སངས་རྒྱས་ཐམས་ཅད་རྟག་<line/>
ཏུ་ཞི༑ ༑སངས་རྒྱས་ཐམས་ཅད་ཡང་དག་འབྱུང༌། །སངས་རྒྱས་ཐབས་ཅད་ཁ་དོག་མཚུངས། །འདི་ནི་སངས་རྒྱས་ཆོས་ཉིད་ཡིན། །སངས་རྒྱས་བཅོམ་ལྡན་འདས་མ་ཡིན། །དེ་<line/>
བཞིན་གཤེགས་རྣམས་མ་སྐྱེས་ཏེ། །རྡོ་རྗེ་ལྟ་བུར་མཁྲེགས་པའི་སྐུ། །སྤྲུལ་པའི་སྐུ་ཡང་སྟོན་པར་མཛད། །ཡུངས་འབྲུ་ཙམ་གྱི་རིང་བསྲེལ་ཡང༌། །འབྱུང་བར་འགྱུར་བ་ཡོད་མེད་<line/>
དེ༑ ༑རུས་པ་ཁྲག་དང་ཤ་མེད་ལ། །རིང་བསྲེལ་ཡོད་པར་ག་ལ་འགྱུར། །སེམས་ཅན་རྣམས་ལ་ཕན་པའི་ཕྱིར། །ཐབས་ཀྱིས་རིང་བསྲེལ་གཞག་པ་མཛད། །བཅོམ་ལྡན་སངས་རྒྱས་<line/>
</page>
<page index="206" id="282B">ཆོས་ཀྱི་སྐུ། །དེ་བཞིན་གཤེགས་པ་ཆོས་ཀྱི་དབྱིངས། །བཅོམ་ལྡན་སྐུ་ནི་དེ་འདྲ་ལ། །ཆོས་བསྟན་པ་ཡང་དེ་འདྲ་སྟེ། །དེ་ལྟར་བདག་གིས་ཐོས་རིག་ནས། །ཆོས་གསུངས་པ་ནི་དམ་པ་གསོལ།།<line/>
ཁྱོད་ནི་སྨྲ་བར་གཞུག་པའི་ཕྱིར། །གཏམ་གྱི་གླེང་ནི་བདག་གིས་བསླང༌། །དེ་ནས་དེའི་ཚེ་ལྷ་མོ་དྲི་མ་མེད་པའི་འོད་ཀྱིས་བཅོམ་ལྡན་འདས་ལ་མཆོད་པའི་ལས་བྱས་ནས་འདི་སྐད་ཅེས་གསོལ་<line/>
ཏོ༑ ༑བཅོམ་ལྡན་འདས། ཀྱེ་མ་ཐབས་ཀྱི་སྐྱས་བུ་འདི་གཉིས་ནི། མཁས་ཤིང་ཞི་བ་ལ་ཤེས་པ་ཟབ་མོ་དང་ལྡན་ཏེ། དེ་བཞིན་གཤེགས་པའི་ཡོན་ཏན་གྱི་ཆེ་བ་ཉིད་ཤིན་ཏུ་གསལ་<line/>
པར་འཚལ་ལགས་ན། བཅོམ་ལྡན་འདས། སྐྱེས་བུ་དམ་པ་འདི་གཉིས་སུ་ལགས་པ་དང༌། གང་ནས་མཆིས་པ་སེམས་ཅན་ཐམས་ཅད་ལ་སྨན་པའི་སླད་དུ་བཅོམ་ལྡན་འདས་ཀྱིས་<line/>
བཤད་དུ་གསོལ། བཅོམ་ལྡན་འདས་ཀྱིས་བཀའ་སྩལ་པ། ལྷ་མོ། ལེགས་སོ་ལེགས་སོ། །ལྷ་མོ། ཁྱོད་ཀྱིས་སེམས་ཅན་ཐམས་ཅད་ལ་ཕན་པའི་ཕྱིར་དེ་བཞིན་གཤེགས་པ་ལ་<line/>
ཞུས་པ་ལེགས་སོ། །ལྷ་མོ། ཉོན་ཅིག། གཙོ་བོ་ཆེན་པོ་འདི་གཉིས་ནི། དེ་བཞིན་གཤེགས་པའི་སྲས་ཡིན་ཏེ། ལྷ་མོ། གཙོ་བོ་ཆེན་པོ་འདི་གཉིས་ནི། སྐྱེས་བུ་དམ་པ་རྣམས་ཀྱི་བདག་པོ།།<line/>
འཁོར་བ་ལ་དགའ་བའི་སྨོན་ལམ་བཏབ་པའི་སྐྱེས་བུ། ང་ལ་བྱས་པ་གཟོ་བ། ངའི་བུ་སྡུག་པ། ཤཱཀྱའི་རུས་དང་རིགས་འཛིན་པ། ངའི་བསྟན་པའི་ཁུར་ཁྱེར་བ། ངའི་བསྟན་པའི་སྒྲོན་<line/>
</page>
<page index="207" id="283A">༄༅། །མེ་རབ་ཏུ་འབར་བར་བྱེད་པ་ཡིན་གྱི། རྗེས་སུ་ཡི་རང་བར་གྱིས་ཤིག །ལྷ་མོ། སྔོན་བྱུང་བ་འདས་པའི་དུས་ན་བསྐལ་པ་གྲངས་མེད་པ་བས་ཀྱང་ཆེས་གྲངས་<line/>
མེད་པ༑ བསྐྲལ་པ་མང་བས་ཀྱང་ཆེས་མང་བ་འདས་པའི་ཚེ་དེའི་ཚེ་དེའི་དུས་ན་དེ་བཞིན་གཤེགས་པ་རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ།<line/>
སྐྱེས་བུ་འདུལ་བའི་ཁ་ལོ་སྒྱུར་བ་བླ་ན་མེད་པ། ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་ཀླུ་རིགས་སྒྲོན་མ་ཞེས་བྱ་བ་འཇིག་རྟེན་དུ་བྱུང་ངོ༌། །ལྷ་མོ། དེའི་ཚེ་ཛམྦུའི་<line/>
གླིང་འདི་འབྱོར་བ་དང༌། རྒྱས་པ་དང༌། ལོ་ལེགས་པ་དང༌། ཉམས་དགའ་བར་གྱུར་ཏེ། སྐྱེ་བོ་དང་མི་མང་པོས་གང་ཞིང་བདེ་བ་དང༌། ཡིད་བདེ་བ་དང་ལྡན་པར་གྱུར་ཏོ། །དེའི་ཚེ་ཛམྦུའི་<line/>
གླིང་འདི་ཡངས་ཤིང་རྒྱ་ཆེ་ལ་ཆུ་ཞེང་དང་ཐ་གྲུ་ཆེ་བར་གྱུར་ཏེ། ངོས་གཅིག་ལ་དཔག་ཚད་འབུམ་ཕྲག་དྲུག་ཅུ་རྩ་བརྒྱད་ཡོད་པར་གྱུར་ཏོ། །དེའི་ཚེ་ཛམྦུའི་གླིང་འདི་ན་གྲོང་ཁྱེར་དཔག་<line/>
ཚད་བཅུ་གཉིས་དང༌། མི་བྱེ་བ་ཕྲག་དགུ་བཅུ་དགུ་བཅུ་གནས་པ་བདུན་ཁྲི་བརྒྱད་སྟོང་ཡོད་དེ། གྲོང་ཁྱེར་དེ་དག་ཐམས་ཅད་ཀྱང་རིན་པོ་ཆེ་སྣ་བདུན་ལས་བྱས་པ་ཤ་སྟག་གོ། ལྷ་མོ།<line/>
དེའི་ཚེ་རྒྱལ་པོའི་ཁབ་འདིར་གྲོང་ཁྱེར་རིན་ཆེན་འབྱུང་ནས་ཞེས་བྱ་བ་ཞིག་བྱུང་སྟེ། གྲོང་ཁྱེར་ཆེན་པོ་གང་དུ་དེ་བཞིན་གཤེགས་པ་དེ་བྱུང་བ་དེར་མི་བྱེ་བ་བརྒྱ་སྟོང་ཕྲག་བརྒྱད་ཅུ་གནས་<line/>
</page>
<page index="208" id="283B">པར་གྱུར་ཏོ། །གྲོང་ཁྱེར་ཆེན་པོ་རིན་ཆེན་འབྱུང་གནས་ཀྱི་ནང་ན་སེམས་ཅན་གནས་པ་ཐམས་ཅད་ཀྱང་ཐེག་པ་ཆེན་པོ་ལ་མངོན་པར་རྩེ་བའི་བྱང་ཆུབ་སེམས་དཔའ་མི་མཆོག་ཤ་སྟག་གོ། ལྷ་མོ་<line/>
དེའི་ཚེ་གྲོང་ཁྱེར་རིན་ཆེན་འབྱུང་གནས་ཀྱི་ནང་ནས་དེ་བཞིན་གཤེགས་པ་ཀླུ་རིགས་སྒྲོན་མ་བྱང་ཆུབ་སེམས་དཔའ་མི་མཆོག་རྣམས་ཀྱི་ནང་ན་སྤྲིན་ཆེན་པོའི་མདོ་འདི་སེངྒེའི་སྒྲ་ཆེན་པོས་མངོན་<line/>
པར་སྟོན་པར་མཛད་དོ། །ལྷ་མོ། དེའི་ཚེ་གྲོང་ཁྱེར་རིན་ཆེན་འབྱུང་གནས་སུ་ཆོས་ཀྱི་རྒྱལ་པོ་བརྩོན་འགྲུས་ཆེན་པོའི་ཀླུ་ཞེས་བྱ་བ་ཞིག་བྱུང་ངོ༌། །ལྷ་མོ། ཆོས་ཀྱི་རྒྱལ་པོ་བརྩོན་འགྲུས་ཆེན་པོའི་<line/>
ཀླུ་དེའི་བཙུན་མོ་དམ་པ་ལྷ་མོ་ཐེག་པ་ཆེན་པོ་ལ་རབ་ཏུ་དགའ་བར་སེམས་པ་བསྟན་པ་འཛིན་པ་ཞེས་བྱ་བ་ཞེག་བྱུང་ངོ༌། །ཆོས་ཀྱི་རྒྱལ་པོ་དེའི་བློན་པོ་ཆེན་པོ་དམ་པའི་ཆོས་ཀྱི་དཀྱིལ་འཁོར་གྱི་<line/>
མཛོད་ཅེས་བྱ་བ་ཞིག་ཀྱང་བྱུང་ངོ༌། །ལྷ་མོ། དེའི་ཚེ་རྒྱལ་པོ་བརྩོན་འགྲུས་ཆེན་པོའི་ཀླུ་དེ་ལ་བློན་པོ་ཆེན་པོས་ཡོངས་སུ་བསྐོར་ཏེ་བཙུན་མོ་དམ་པ་དེས་མདུན་དུ་བདར་ཅིང་བསྐོར་ནས་དེ་བཞིན་གཤེགས་<line/>
པ་ཀླུ་རིགས་སྒྲོན་མ་དེ་ལ་མཆོད་པ་ཆེན་པོ་བྱས་ཏེ། དེ་བཞིན་གཤེགས་པ་ཀླུ་རིགས་སྒྲོན་མ་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་ནས་ཕྱོགས་གཅིག་ཏུ་འཁོད་དོ། །དེ་ནས་བཅོམ་ལྡན་<line/>
འདས་དེ་བཞིན་གཤེགས་པ་ཀླུ་རིགས་སྒྲོན་མ་དེས་རྒྱལ་པོ་བརྩོན་འགྲུས་ཆེན་པོའི་ཀླུའི་ལྷག་པའི་བསམ་པ་ཐུགས་སུ་ཆུད་ནས་མི་འཇིགས་འཇིགས་མེད་རྣམ་པ་ཞེས་བྱ་བའི་འོད་ཟེར་བཏང་<line/>
</page>
<page index="209" id="284A">༄༅། །ནས་འོད་ཟེར་བཏང་བ་དེས་དེ་བཞིན་གཤེགས་པའི་མཐུས་བློན་པོ་ཆེན་པོ་དམ་པའི་ཆོས་ཀྱི་དཀྱིལ་འཁོར་གྱི་མཛོད་ཀྱིས་དེ་བཞིན་གཤེགས་པའི་རིང་བསྲོལ་<line/>
གྱི་གཏམ་གྱི་གླེང་བསླངས་ཏེ་ཞུ་བ་ཞུས་ནས་དེའི་ཚེ་བཅོམ་ལྡན་འདས་དེ་ཅང་མི་གསུང་བར་འགྱུར་ཏོ། །དེའི་ཚེ་རྒྱལ་པོ་བརྩོན་འགྲུས་ཆེན་པོའི་ཀླུས་རང་གི་བློན་པོ་ཆེན་པོ་དམ་པའི་<line/>
ཆོས་ཀྱི་དཀྱིལ་འཁོར་གྱི་མཛོད་ལ་ཕྱིར་དྲི་བར་བསམ་མོ། །དེ་ལྟར་སྐྱེས་བུ་དེ་གཉིས་ཀྱིས་སེམས་ཅན་ཐམས་ཅད་ལ་ཕན་པ་བྱ་བའི་ཕྱིར་རིང་བསྲེལ་གྱི་གཏམ་གྱི་ཐབས་འདི་<line/>
དག་གཅིག་པུ་འདྲི་བ་ལ་མངོན་པར་རྩེ་བར་གྱུར་ཏོ། །དེ་ནས་དེ་བཞིན་གཤེགས་པ་ཀླུ་རིགས་སྒྲོན་མའི་ཉན་ཐོས་མིང་ཆེན་ཞེས་བྱ་བས་རིང་བསྲེལ་གྱི་གཏམ་གྱི་ཐབས་འདི་ཐོས་<line/>
ནས་འདི་སྙམ་དུ་སེམས་བསྐྱེད་དེ། ཀྱེ་མ་བརྩོན་འགྲུས་ཆེན་པོའི་ཀླུ་ནི། ཆོས་ཅན་ཆོས་ཀྱི་རྒྱལ་པོ་མཁས་པ་ཡིན་ཏེ། དེ་བཞིན་གཤེགས་པའི་ཡོན་ཏན་གྱི་ཆེ་བ་ཉིད་ཤིན་ཏུ་<line/>
གསལ་བར་རབ་ཏུ་ཤེས་སོ་སྙམ་ནས་བརྩོན་འགྲུས་ཆེན་པོའི་ཀླུའི་ཆེ་བ་ཉིད་དེ་བཞིན་གཤེགས་པ་ལ་ཞུས་སོ། །དེ་ནས་དེ་བཞིན་གཤེགས་པ་ཀླུ་རིགས་སྒྲོན་མས་འཁོར་ཐམས་<line/>
ཅད་ལ་ཕན་པའི་ཕྱིར་སྤྲིན་ཆེན་པོའི་མདོའི་ཡུལ་དང༌། བརྩོན་འགྲུས་ཆེན་པོའི་ཀླུའི་ཆེ་བ་ཉིད་རྒྱས་པར་བསྟན་ཏོ། །དེ་ནས་འཁོར་ཆེན་པོ་བརྩོན་འགྲུས་ཆེན་པོས་ཀླུའི་ཆེ་བ་ཉིད་བསྟན་<line/>
</page>
<page index="210" id="284B">པ་བཤད་པ་འདི་ཐོས་ནས་ངོ་མཚར་རྨད་དུ་བྱུང་བར་འཛིན་པར་གྱུར་ཏོ། །ལྷ་མོ། དེའི་ཚེ་རྒྱལ་པོ་བརྩོན་འགྲུས་ཆེན་པོའི་ཀླུས་བདག་ཉིད་ཀྱི་ཡོན་ཏན་བཤད་པ་ཐོས་ནས་བློན་པོ་ཆེན་པོ་<line/>
དང༌། བཙུན་མོའི་འཁོར་དང་བཅས་པས་དེ་བཞིན་གཤེགས་པ་དེའི་ཞབས་ལ་ལན་བརྒྱ་སྟོང་དུ་མར་མགོ་བོས་ཕྱག་འཚལ་ཏེ། དེ་བཞིན་གཤེགས་པ་ཀླུ་རིགས་སྒྲོན་མ་ལ་རིན་པོ་<line/>
ཆེ་སྦར་གང་གིས་གཏོར་ནས་འདི་སྙམ་དུ་སེམས་བསྐྱེད་དེ། བཅོམ་ལྡན་འདས། མ་འོངས་པའི་དུས་ན་བཅོམ་ལྡན་འདས་ཤཱཀྱ་ཐུབ་པའི་བསྟན་པའི་ཐབས་ནུབ་པའི་ཚེ་བདག་རབ་<line/>
ཏུ་བྱུང་སྟེ་ཆོས་ཀྱི་མཇུག་ལ་བབ་ན་སྒྲ་ཆེན་པོ་ལན་གསུམ་བསྒྲགས་ལ་ཆོས་གོས་ཙམ་འཆང་བ་མུ་སྟེགས་མགོ་བྱི་བ་རྣམས་ཡུལ་ནས་བསྐྲད་ལ་དམ་པའི་ཆོས་ཕྱུང་སྟེ། དམ་པའི་<line/>
ཆོས་ཀྱི་ཕྱིར་བདག་གི་སྲོག་འདོར་བར་གྱུར་ཅིག་ཅེས་བྱས་སོ། །དེའི་ཚེ་བློན་པོ་ཆེན་པོ་དམ་པའི་ཆོས་ཀྱི་དཀྱིལ་འཁོར་གྱི་མཛོད་ཀྱིས་འདི་སྙམ་དུ་སེམས་བསྐྱེད་དེ། བཅོམ་ལྡན་འདས།<line/>
མ་འོངས་པའི་དུས་ན་བདག་གིས་བཅོམ་ལྡན་འདས་ཤཱཀྱ་ཐུབ་པའི་བསྟན་པའི་ཁུར་བཀུར་ཞིང་བཅོམ་ལྡན་འདས་ཐབས་ཀྱིས་ཡོངས་སུ་མྱ་ངན་ལས་འདས་པས་ཡོངས་སུ་མྱ་ངན་ལས་<line/>
འདས་པ་ན་མིའི་བདག་པོ་ཁྱད་པར་དུ་འཕགས་པའི་ཕུན་སུམ་ཚོགས་པའི་རྒྱལ་སྲིད་ཡོངས་སུ་སྤྱད་དེ། དམ་པའི་ཆོས་ཀྱི་སྒྲ་ཆེན་པོ་མངོན་པར་སྒྲོག་པར་གྱུར་ཅིག་ཅེས་བྱས་སོ། །དེ་ནས་<line/>
</page>
<page index="211" id="285A">༄༅། །དེའི་ཚེ་རྒྱལ་པོ་བ་རྩོན་འགྲུས་ཆེན་པོའི་ཀླུའི་བཙུན་མོ་དམ་པ་ལྷ་མོས་འདི་སྙམ་དུ་སེམས་བསྐྱེད་དེ། བཅོམ་ལྡན་འདས་ཤཱཀྱ་ཐུབ་པའི་བསྟན་པ་གནས་པའི་ཆེ་བདག་<line/>
གིས་མུ་སྟེགས་ཅན་ངན་པའི་ཚོགས་ཐམས་ཅད་བུད་མེད་ཀྱི་གཟུགས་ཀྱིས་བཏུལ་ནས་རྒྱལ་པོའི་ཆོས་ལུགས་སྤྱད་དེ་རྒྱལ་སྲིད་མངོན་པར་རྒྱན་པ་ཆོས་ཀྱི་སྒྲ་ཆེན་པོ་མངོན་པར་སྒྲོག་པར་<line/>
གྱུར་ཅིག་ཅེས་བྱས་སོ། །དེ་ནས་དེའི་ཚེ་མིང་ཆེན་གྱིས་འདི་སྙམ་དུ་སེམས་བསྐྱེད་དེ། བཅོམ་ལྡན་འདས། མ་འོངས་པའི་དུས་ན་བདག་བཅོམ་ལྡན་འདས་ཤཱཀྱ་ཐུབ་པའི་བསྟན་པ་ལ་<line/>
ཉན་ཐོས་ཀྱི་མཆོག་ཏུ་གྱུར་ཏེ། དེ་བཞིན་གཤེགས་པའི་མཐུས་དེ་བཞིན་གཤེགས་པའི་བསམ་གྱིས་མི་ཁྱབ་པའི་ཡུལ་ལ་རྣམ་པར་འཕྲུལ་པའི་སེངྒེའི་སྒྲ་ཆེན་པོ་མཆོག་གིས་འབྲས་བུ་<line/>
ཡོད་པར་ཆོས་སྟོན་པའི་ཆོ་ག་དེ་ལྟ་བུའི་བསམ་གྱིས་མི་ཁྱབ་པའི་ཡུལ་གཙོ་བོར་གྱུར་པའི་ཡོན་ཏན་དང་ལྡན་པར་གྱུར་ནས་བདག་གིས་སེངྒེའི་སྒྲ་མངོན་པར་བསྒྲགས་ལ། དེ་བཞིན་<line/>
གཤེགས་པའི་བསྟན་པའི་ཁུར་ལྕི་བ་ཡུན་རིང་པོར་འཁྱེར་བར་གྱུར་ཅིག་ཅེས་བྱས་སོ། །ལྷ་མོ། དགེ་བའི་རྩ་བ་དེས་ན་ཁྱོད་གཏོགས་པ་བཞི་ངའི་བསྟན་པ་ལ་དགའ་བ་མང་པོ་བྱེད་<line/>
ཅིང་སྐྱེ་བོ་ཕལ་པ་དང་མཐུན་པར་བྱེད་པ་ཡིན་ཏེ། ལྷ་མོ། ཁྱེད་བཞིན་ནི། ད་ལྟ་འབའ་ཞིག་ཀྱང་མ་ཡིན་གྱི། འདས་པའི་དུས་ནའང་ང་ལ་རྣམ་པ་མང་པོར་བྱ་བ་བྱས་ཤིང་ངའི་བསྟན་པའི་ཁུར་<line/>
</page>
<page index="212" id="285B">གྱི་བཀོད་པ་ལ་སྨན་ལམ་བཏབ་པ་ཡིན་གྱི། ལྷ་མོ། སེམས་མངོན་པར་དད་པར་གྱིས་ལ་སངས་རྒྱས་མང་པོས་བསྙེན་བཀུར་བྱས་པར་ཤེས་པར་གྱིས་ཤིག། དེ་ནས་ལྷ་མོས་བཅོམ་ལྡན་<line/>
འདས་ལ་འདི་སྐད་ཅེས་གསོལ་ཏོ། །བདག་གིས་བསམ་པ་དད་པར་འགྱུར་བ་དང༌། སྐྱེ་བོ་མང་པོ་ལ་སྨན་པར་འགྱུར་བའི་སླད་དུ་བདག་ཅག་བཞི་གང་ལགས་པ་བཅོམ་ལྡན་འདས་ཀྱིས་<line/>
བཤད་དུ་གསོལ། བཅོམ་ལྡན་འདས་ཀྱིས་བཀའ་སྩལ་པ། ལྷ་མོ། ལེགས་སོ་ལེགས་སོ། །ལྷ་མོ། ཁྱོད་ལེགས་ཀྱི། ཁྱོད་གཏོགས་པ་བཞི་ལུང་བསྟན་པའི་ཆོ་གའི་རིམ་པ་ལྷ་མོ་ཁྱོད་ཀྱིས་<line/>
ཉོན་ཅིག །ལྷ་མོ། ཁྱོད་གཏོགས་པ་བཞིའི་ཡོན་ཏན་གྱི་ཆེ་བ་ཉིད་ལ་ལྟོས། བློན་པོ་ཆེན་པོ་དམ་པའི་ཆོས་ཀྱི་དཀྱིལ་འཁོར་གྱི་མཛོད་དེ་ནི། སློབ་དཔོན་ལུང་སྟོན་པ་བྲམ་ཟེ་ཀཽཎྜི་ནྱ་ཡིན་པར་<line/>
རིག་པར་བྱའོ། །ལྷ་མོ། སློབ་དཔོན་ལུང་སྟོན་པ་བྲམ་ཟེ་ཀྲཽཎྜི་ནྱའང་ང་འདས་པའི་འོག་ལོ་བརྒྱ་ཉི་ཤུ་ལོན་པ་ན་མོའུ་ཪྻའི་རིགས་ཞེས་བྱ་བ་ཕྱེད་ཀྱི་འཁོར་ལོས་བསྒྱུར་བའི་རིགས་སུ་སྐྱེ་བར་<line/>
འགྱུར་ཏེ། ལྷ་མོ། མོའུཪྻའི་རིགས་སུ་སྐྱེས་ནས་ཀྱང་ཕྱེད་ཀྱི་འཁོར་ལོས་བསྒྱུར་བའི་རྒྱལ་པོར་འགྱུར་ཏེ། ལྷ་མོ། མོའུ་ཪྻའི་རིགས་ཀྱི་རྒྱལ་པོའི་མཆོག་ཏུ་འགྱུར་ལ་ཆོས་ཀྱི་ལུགས་ཇི་ལྟ་བ་<line/>
བཞིན་དུ་རྒྱལ་པོ་བྱེད་པར་འགྱུར་རོ། །དེ་ནས་ལྷ་མོས་འདི་སྐད་ཅེས་གསོལ་ཏོ། །བཅོམ་ལྡན་འདས། དེའི་མིང་ཅི་དེ་སྐད་ཅེས་བགྱི་བར་གཟུང་བར་བགྱི། བཀའ་སྩལ་པ། ལྷ་མོ། དགེ་བསྙེན་<line/>
</page>
<page index="213" id="286A">༄༅། །གྱི་རྒྱལ་པོ་མྱ་ངན་མེད་ཅེས་བྱ་བར་འགྱུར་ཏེ། ལྷ་མོ། ཕྱེད་ཀྱི་འཁོར་ལོས་བསྒྱུར་བའི་རྒྱལ་པོ་མྱ་ངན་མེད་ཅེས་བྱ་བ་དེས་ཆོས་ཀྱི་བསྟན་བཅོས་པའི་སེངྒེའི་<line/>
སྒྲ་ཆེན་པོ་ཐོག་མར་སྒྲོག་པར་བྱེད་ཅིང་མངོན་པར་མཆོད་པར་བྱེད་དོ། །དེ་ནས་ལྷ་མོས་འདི་སྐད་ཅེས་གསོལ་ཏོ། །སེམས་ཅན་ཐམས་ཅད་ལ་སྨན་པའི་སླད་དུ་རྒྱལ་པོ་བརྩོན་<line/>
འགྲུས་ཆེན་པོའི་ཀླུ་ལུང་བསྟན་པ་བཅོམ་ལྡན་འདས་ཀྱིས་བཤད་དུ་གསོལ། བཅོམ་ལྡན་འདས་ཀྱིས་བཀའ་སྩལ་པ། ལྷ་མོ། ཁྱོད་ཉིད་ཐོག་མར་ཅི་ལུང་བསྟན་གྱི་ཉོན་ཅིག །<line/>
དེ་ནས་ལྷ་མོ་ངོ་ཚ་ནས་མགོ་སྨད་དོ། །བཅོམ་ལྡན་འདས་ཀྱིས་བཀའ་སྩལ་པ། ལྷ་མོ། ལེགས་སོ་ལེགས་སོ། །ངོ་ཚ་བ་ནི། ཆོས་ཐམས་ཅད་ཀྱི་མཆོག་ཡིན་གྱི། ལྷ་མོ། ཁྱོད་<line/>
ལེགས་སོ། ལྷ་མོ། ཁྱོད་ནི། རྒྱལ་པོ་བརྩོན་འགྲུས་ཆེན་པོའི་ཀླུའི་བཙུན་མོ་དམ་པར་གྱུར་ཏོ། །སྤྲིན་ཆེན་པོའི་མདོ་ལས་འབྱུང་བ་ཟབ་མོ་བསྟན་པའི་ཆུའི་རྒྱ་མཚོའི་དུས་ཚོད་ཀྱི་<line/>
ཏིང་ངེ་འཛིན་གྱི་ཡུལ་ལ་ལྟོས། ལྷ་མོ། ང་འདས་པའི་འོག་ཏུ་ཁྱོད་དགེ་བའི་རྩ་བ་དང་སྨོན་ལམ་གྱི་ཁྱད་པར་དེས་བེ་ཡི་ཞེས་བྱ་བ་དེའི་གྲོང་ན་གནས་པའི་རྗེའུའི་རིགས་སུ་སྐྱེ་བར་འགྱུར་<line/>
ཏེ༑ འཁོར་ལོས་བསྒྱུར་བའི་རྒྱལ་པོའི་བཙུན་མོའི་གཟུགས་ཐོབ་ནས་དེས་པ་དང༌། ཉེ་བར་གནས་པ་དང༌། བསླབ་པའི་གཞི་བཅས་པ་བླངས་ནས་གྲོང་ཁྱེར་དང༌། གྲོང་རྡལ་དང་བཅས་<line/>
</page>
<page index="214" id="286B">པར་འབྱོར་ཅིང་རྒྱས་ལ། བུད་མེད་ཀྱི་གཟུགས་ཀྱིས་རྒྱལ་སྲིད་མངོན་པར་སྤྱོད་དེ། མུ་སྟེགས་ཅན་དམ་པའི་ཚོགས་ཐམས་ཅད་མངོན་པར་འདུལ་ཞིང་དམ་པའི་ཆོས་ཀྱི་སྒྲོན་མ་རབ་ཏུ་འབར་བར་<line/>
བྱེད་ལ་བཅོམ་ལྡན་འདས་ཀྱི་བསྟན་པ་ལ་མཆོད་པ་བྱེད་དོ། ཆོས་ཀྱི་སྒྲ་ཆེན་པོས་བསྒྲགས་ནས་བྱང་ཆུབ་སེམས་དཔའི་སྤྱོད་པས་རང་གི་རྒྱལ་སྲིད་ཡང་དག་པར་སྲུང་ཞིང་ཡོངས་སུ་སྐྱོང་བར་བྱེད་<line/>
ལ་འཇིག་རྟེན་དང་མཐུན་པར་བྱ་བ་སྤྱོད་པར་འགྱུར་ཏེ། ལྷ་མོ། རྒྱལ་པོ་བརྩོན་འགྲུས་ཆེན་པོའི་ཀླུའི་གཟི་བརྗིད་ཀྱི་མཐུས་ཁྱོད་བསམ་གྱིས་མི་ཁྱབ་པ་ལ་མངོན་པར་རྩེ་བར་གྱུར་པ་ཡིན་གྱི། ལྷ་<line/>
མོ༑ ཆོས་ཀྱི་རྒྱལ་པོ་བརྩོན་འགྲུས་ཆེན་པོའི་ཀླུ་ལ་རྗེས་སུ་ཡི་རང་བར་གྱིས་ཤིག །རྒྱལ་པོ་བརྩོན་འགྲུས་ཆེན་པོའི་ཀླུ་དེ་ནི། ངའི་ཉན་ཐོས་ཀྱི་མཆོག་ལི་ཙ་བཱི་གཞོན་ནུ་འཇིག་རྟེན་ཐམས་<line/>
ཅད་ཀྱིས་མཐོང་ན་དགའ་བ་འདི་ཡིན་ནོ། །ལྷ་མོས་གསོལ་པ། སེམས་ཅན་ཐམས་ཅད་ལ་སྨན་པའི་སླད་དུ་སྐྱེས་བུ་ཆེན་པོ་མིང་ཆེན་ལུང་བསྟན་པ་བཅོམ་ལྡན་འདས་ཀྱིས་བཤད་དུ་<line/>
གསོལ། །བཅོམ་ལྡན་འདས་ཀྱིས་བཀའ་སྩལ་པ། ལྷ་མོ། མིང་ཆེན་ལུང་བསྟན་པ་ཉོན་ལ་ཇི་སྲིད་འཚོའི་བར་དུ་བསྙེན་བཀུར་གྱིས་ཤིག་དང༌། ཁྱོད་ཀྱིས་མིང་ཆེན་གྱི་ཆོ་འཕྲུལ་དང༌། ཡོན་<line/>
ཏན་ཆེན་པོ་མངོན་དུ་འཐོབ་པར་འགྱུར་རོ། །ལྷ་མོ། མིང་ཆེན་ནི། སངས་རྒྱས་དང་འདྲའོ། །ལྷ་མོ། མིང་ཆེན་ནི། སངས་རྒྱས་ཀྱི་སྐུའི་ཕྱེད་དང་འདྲའོ། །ལྷ་མོས་གསོལ་པ། བཅོམ་ལྡན་<line/>
</page>
<page index="215" id="287A">༄༅། །འདས༑ མིང་ཆེན་འདི་ལྟ་བུ་ལ་ཇི་སྲིད་འཚོའི་བར་དུ་ཇི་ལྟར་བསྙན་བཀུར་བགྱི། བཅོམ་ལྡན་འདས་ཀྱིས་བཀའ་སྩལ་པ། མིང་ཆེན་འདི་ནི། དེ་བཞིན་གཤེགས་<line/>
པ་ཀླུ་རིགས་སྒྲོན་མའི་ཉན་ཐོས་ཡིན་ཏེ། ངའི་ཉན་ཐོས། ངའི་ལུས་ཀྱི་ཕྱེད་དང་འདྲ་བ། ང་ལ་བྱས་པ་གཟོ་བ་སྟེ། ད་ལྟར་གྱི་འོད་སྲུང་ཆེན་པོ་འདི་ཡིན་གྱི། ལྷ་མོ། ཇི་སྲིད་འཚོའི་བར་དུ་<line/>
བསྙེན་བཀུར་གྱིས་ཤིག །དེ་ནས་དེའི་ཚེ་འཁོར་ཆེན་པོའི་ནང་ནས་ལྷའི་བུ་དབྱུག་མཆོག་ཅེས་བྱ་བ་འཁོར་སྟོང་དང་ལྡན་པས་བཅོམ་ལྡན་འདས་ལ་མཆོད་པའི་ལས་བྱས་ནས་<line/>
ཚིགས་སུ་བཅད་པ་འདི་སྨྲས་སོ། །སྐྲ་རྩེ་ཙམ་གྱིས་རྒྱ་མཚོ་ཀུན། །བས་པར་གཏུགས་སུ་ནུས་ལགས་ཀྱི། །གཟུགས་མེད་མངའ་བའི་ཡོན་ཏན་མཚོ། །ཚིག་ཙམ་གྱིས་ནི་བརྗོད་མི་ནུས་<line/>
བསྟན་པ་འདི་བཤད་པ་ན་ལྷའི་བུ་བརྒྱ་སྟོང་ཕྲག་མང་པོ་དག་གིས་ཐོས་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་དོ། །དེ་ནས་དེའི་ཚེ་བཅོམ་ལྡན་འདས་<line/>
ཀྱིས་སློབ་དཔོན་ལུང་སྟོན་པ་བྲམ་ཟེ་ཀཽཎྜི་ནྱ་ལ་འདི་སྐད་ཅེས་བཀའ་སྩལ་ཏོ། །སློབ་དཔོན་ལུང་སྟོན་པ་ཀཽ་ཎྜི་ནྱ། ཁྱོད་ཀྱིས་རྙེད་པ་ལེགས་པར་རྙེད་ཀྱི། མངོན་པར་དད་པར་གྱིས་ཤིག། མ་<line/>
འོངས་པའི་དུས་ན་སེམས་ཅན་རྣམས་བསྲུང་པའི་ཕྱིར་ཁྱོད་ལས་གླེགས་ཏེ་སྲུང་པའི་མཚན་ཉིད་བཤད་དོ། །སློབ་དཔོན་ལུང་སྟོན་པ་ཀཽཎྜི་ནྱ། སངས་རྒྱས་ཀྱི་ཞིང་འདི་ནས་ལྷོ་ཕྱོགས་སུ་<line/>
</page>
<page index="216" id="287B">འཇིག་རྟེན་གྱི་ཁམས་གངྒཱའི་ཀླུང་བཅུའི་བྱེ་མ་སྙེད་འདས་པ་ན་འཇིག་རྟེན་གྱི་ཁམས་མངོན་པར་དང་བ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་<line/>
རྒྱས་བློ་གྲོས་མི་ཟད་པ་ཞེས་བྱ་བ་ད་ལྟར་འཚེ་ཞིང་གཞེས་ཏེ་ཆོས་ཀྱང་སྟོན་ཏོ། །སློབ་དཔོན་ལུང་སྟོན་པ་ཀཽཎྜི་ནྱ། སངས་རྒྱས་ཀྱི་ཞིང་འདི་ནས་ལྷོ་ཕྱོགས་སུ་འཇིག་རྟེན་གྱི་ཁམས་གངྒཱའི་ཀླུང་ཉི་<line/>
ཤུའི་བྱེ་མ་སྙེད་འདས་པ་ན་འཇིག་རྟེན་གྱི་ཁམས་ཐམས་ཅད་མཉམ་པ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིན་ཆེན་རྒྱལ་མཚན་<line/>
ཞེས་བྱ་བ་ད་ལྟར་འཚོ་ཞིང་གཞེས་ཏེ་ཆོས་ཀྱང་སྟོན་ཏོ། །སློབ་དཔོན་ལུང་སྟོན་པ་ཀཽཎྜི་ནྱ། སངས་རྒྱས་ཀྱི་ཞིང་འདི་ནས་ལྷོ་ཕྱོགས་སུ་འཇིག་རྟེན་གྱི་ཁམས་གངྒཱའི་ཀླུང་སུམ་ཅུའི་བྱེ་མ་སྙེད་<line/>
འདས་པ་ན་འཇིག་རྟེན་གྱི་ཁམས་ཡིད་བདེ་བ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འོད་དྲི་མ་མེད་པའི་སྙིང་པོ་ཞེས་བྱ་བ་ད་<line/>
ལྟར་འཚོ་ཞིང་གཞེས་ཏེ་ཆོས་ཀྱང་སྟོན་ཏོ། །སློབ་དཔོན་ལུང་སྟོན་པ་ཀཽཎྜི་ནྱ། སངས་རྒྱས་ཀྱི་ཞིང་འདི་ནས་ལྷོ་ཕྱོགས་སུ་འཇིག་རྟེན་གྱི་ཁམས་གངྒཱའི་ཀླུང་བཞི་བཅུའི་བྱེ་མ་སྙེད་འདས་པ་ན་<line/>
འཇིག་རྟེན་གྱི་ཁམས་རབ་ཏུ་དགའ་བ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམ་པར་འཕྲུལ་པས་དང་བར་བྱེད་པའི་གྲག་<line/>
</page>
<page index="217" id="288A">༄༅། །བ་ཞེས་བྱ་བ་ད་ལྟར་འཚོ་ཞིང་གཞེས་ཏེ་ཆོས་ཀྱང་སྟོན་ཏོ། །སློབ་དཔོན་ལུང་སྟོན་པ་ཀཽཎྜི་ནྱ། སངས་རྒྱས་ཀྱི་ཞིང་འདི་ནས་ལྷོ་ཕྱོགས་སུ་འཇིག་རྟེན་གྱི་ཁམས་གངྒཱའི་<line/>
ཀླུང་ལྔ་བཅུའི་བྱེ་མ་སྙེད་འདས་པ་ན་འཇིག་རྟེན་གྱི་ཁམས་དམ་པའི་ཆོས་ལ་དགའ་མོས་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་<line/>
རྒྱས་སྤྲིན་གྱི་བསྲུངས་ཞེས་བྱ་བ་ད་ལྟར་འཚོ་ཞིང་གཞེས་ཏེ་ཆོས་ཀྱང་སྟོན་ཏོ། །སློབ་དཔོན་ལུང་སྟོན་པ་ཀཽཎྜི་ནྱ། སངས་རྒྱས་ཀྱི་ཞིང་འདི་ནས་ལྷོ་ཕྱོགས་སུ་འཇིག་རྟེན་གྱི་ཁམས་<line/>
གངྒཱའི་ཀླུང་དྲུག་ཅུའི་བྱེ་མ་སྙེད་འདས་པ་ན་འཇིག་རྟེན་གྱི་ཁམས་མུ་སྟེགས་ཐམས་ཅད་ཀྱི་གནས་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་<line/>
པའི་སངས་རྒྱས་སེངྒེ་རྣམ་པར་རོལ་པའི་རྒྱལ་པོ་ཞེས་བྱ་བ་ད་ལྟར་འཚོ་ཞིང་གཞེས་ཏེ་ཆོས་ཀྱང་སྟོན་ཏོ། །སློབ་དཔོན་ལུང་སྟོན་པ་ཀཽཎྜི་ནྱ། སངས་རྒྱས་ཀྱི་ཞིང་འདི་ནས་ལྷོ་ཕྱོགས་སུ་<line/>
འཇིག་རྟེན་གྱི་ཁམས་གངྒཱའི་ཀླུང་བདུན་ཅུའི་བྱེ་མ་སྙེད་འདས་པ་ན་འཇིག་རྟེན་གྱི་ཁམས་མེ་ཏོག་གི་རྒྱལ་མཚན་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་དགྲ་བཅོམ་པ་ཡང་<line/>
དག་པར་རྫོགས་པའི་སངས་རྒྱས་ལྷུན་པོའི་རྒྱལ་པོ་མངོན་པར་འཕགས་ཞེས་བྱ་བ་ད་ལྟར་འཚོ་ཞིང་གཞེས་ཏེ་ཆོས་ཀྱང་སྟོན་ཏོ། །སློབ་དཔོན་ལུང་སྟོན་པ་ཀཽཎྜི་ནྱ། སངས་རྒྱས་ཀྱི་ཞིང་<line/>
</page>
<page index="218" id="288B">འདི་ནས་ལྷོ་ཕྱོགས་སུ་འཇིག་རྟེན་གྱི་ཁམས་གངྒཱའི་ཀླུང་བརྒྱད་བཅུའི་བྱེ་མ་སྙེད་འདས་པ་ན་འཇིག་རྟེན་གྱི་ཁམས་རིན་ཆེན་སྐྱོང་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་དགྲ་བཅོམ་<line/>
པ་ཡང་དག་པར་རྫོགས་པའི་སངས་རྒྱས་དམ་པའི་ཆོས་ཀུན་ཏུ་སྲུང་བའི་ཏོག་ཏུ་གྱུར་པ་ཞེས་བྱ་བ་ད་ལྟར་འཚོ་ཞིང་གཞེས་ཏེ་ཆོས་ཀྱང་སྟོན་ཏོ། །སློབ་དཔོན་ལུང་སྟོན་པ་ཀཽཎྜི་ནྱ། དེ་<line/>
བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དེ་དག་གིས་སངས་རྒྱས་ཀྱི་ཞིང་རྣམས་ནི། ཡོངས་སུ་དག་པ་སྟེ། ལག་མཐིལ་ལྟར་མཉམ་ལ། རི་དང་རྡོ་མེད་<line/>
ཅིང༌། གསེག་མ་དང༌། བོང་བ་དང༌། སྡོང་དུམ་དང༌། ཚེར་མ་མེད་དེ། འཇམ་ཞིང་ཀ་ཙེ་ལིནྡིའི་གོས་ལྟར་རེག་ན་འཇམ་ལ། སྙིགས་མ་ལྔ་དང་བྲལ་ཞིང་བུད་མེད་མེད་ལ། ཉན་ཐོས་དང༌།<line/>
རང་སངས་རྒྱས་རྣམས་མེད་ཅིང་དེ་དག་གི་མིང་ཡང་མེད་པ་ཡིན་ནོ། །སེམས་ཅན་དེ་དག་ཀྱང་ཐེག་པ་ཆེན་པོ་ལ་རབ་ཏུ་དགའ་བ་དང༌། ཐེག་པ་ཆེན་པོས་མངོན་པར་རྩེ་བ་དང༌། ཐེག་པ་ཆེན་པོ་ལ་དད་པའི་<line/>
སེམས་ཐོབ་པ་ཤ་སྟག་གོ། སློབ་དཔོན་ལུང་སྟོན་པ་ཀཽཎྜི་ནྱ། ཐེག་པ་ཆེན་པོ་ལ་ཡང་དག་པར་ཞུགས་པའི་རིགས་ཀྱི་བུའམ་རིགས་ཀྱི་བུ་མོ་གང་ལ་ལ་དེ་བཞིན་གཤེགས་པ་དགྲ་བཅོམ་པ་ཡང་དག་<line/>
པར་རྫོགས་པའི་སངས་རྒྱས་དེ་དག་གི་མཚན་རྣམས་ཐོས་ནས་འཛིན་ཏམ། ཀུན་ཆུབ་པར་བྱེད་དམ། འཆང་ངམ། ཀློག་གམ། གཞན་དག་ལའང་རྒྱས་པར་ཡང་དག་པར་སྟོན་ན། སློབ་དཔོན་ལུང་སྟོན་<line/>
</page>
<page index="219" id="289A">༄༅། །པ་ཀཽཎྜི་ནྱ། རིགས་ཀྱི་བུའམ། རིགས་ཀྱི་བུ་མོ་དེ་དག་ནི། སེམས་ཅན་དམྱལ་བར་འགྲོ་བའམ། དུད་འགྲོའི་སྐྱེ་གནས་དང༌། ལྷ་མ་ཡིན་གྱི་རིགས་སུ་སྐྱེ་བར་འགྱུར་བ་<line/>
ནི༑ སྐབས་མ་ཡིན་ཞིང་མི་སྲིད་དེ། དེ་ནི། གནས་མེད་དོ། །སློབ་དཔོན་ལུང་སྟོན་པ་ཀཽཎྜི་ནྱ། བྱང་ཆུབ་སེམས་དཔའ་སེམས་དཔའ་ཆེན་པོ་གང་གིས་ད་ལྟར་ང་ལས་ཏིང་ངེ་འཛིན་གྱི་སྒོ་<line/>
འདི་ཐོས་ལ། ཕྱི་མའི་ཚེའང་ཏིང་ངེ་འཛིན་འདི་ཐོས་ན་སྨོད་པར་འགྱུར་བ་ནི། སྐབས་མ་ཡིན་ཞིང་མི་སྲིད་དེ། དེ་ནི། གནས་མེད་དོ། །སློབ་དཔོན་ལུང་སྟོན་པ་ཀཽཎྜི་ནྱ། དེ་བཞིན་གཤེགས་<line/>
པ་དེ་དག་གི་མཚན་རྣམས་འཆང་བའི་བྱང་ཆུབ་སེམས་དཔའ་སེམས་དཔའ་ཆེན་པོ་དེ་ལ་དུག་གིས་ཚུགས་པའམ། མཚོན་འབབ་པའམ། ཆུར་འཆི་བའམ། མེས་ཚིག་པར་འགྱུར་<line/>
པའམ༑ དེ་ལ་རྒྱལ་པོའམ། ཆོམ་རྐུན་ནམ། མིའམ། མི་མ་ཡིན་པའམ། ཀླུའམ། གནོད་སྦྱིན་ནམ། སེངྒེའམ། སྲོག་ཆགས་གདུག་པའམ། སྟག་གམ། ཁྱིའམ། སྦྱང་ཀིའམ། སྤྲུལ་<line/>
ལམ༑ སྡིག་པ་རྣམས་ཀྱིས་བར་ཆད་བྱ་བའམ། ཚངས་པར་སྤྱད་པ་སྤྱོད་པ་དང༌། ཁ་ཏེན་བྱེད་པ་དང༌། ལྷུང་བཟེད་དང༌། ཆོས་གོས་ལ་བར་ཆད་བྱེད་པར་འགྱུར་བ་ནི། སྐབས་མ་ཡིན་<line/>
ཞིང་གོ་སྐབས་མེད་ལ། དེ་ནི། གནས་མེད་དེ། ལས་ཀྱི་རྣམ་པར་སྨིན་པ་ནི། མ་གཏོགས་སོ། །སློབ་དཔོན་ལུང་སྟོན་པ་ཀཽཎྜི་ནྱ། གཞན་ཡང་དགེ་སློང་ངམ། དགེ་སློང་མའམ། དགེ་བསྙེན་<line/>
</page>
<page index="220" id="289B">ནམ། དགེ་བསྙེན་མ་གང་ལ་ལ་གཞན་མུ་སྟེགས་ཅན་སྤྱོད་པའམ། ཀུན་ཏུ་རྒྱུ་བ་རྣམས་ལ་དཔྱས་པའམ། བསྟིང་པའམ། བགད་པའམ། གཞན་དང་མཐུན་པར་བྱ་བའམ། རྙེད་པ་དང༌།<line/>
བཀུར་སྟི་དང༌། ཚིགས་སུ་བཅད་པ་འདོད་པའི་ཕྱིར་ཡང་རུང་སྟེ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དེ་དག་གི་མཚན་རྣམས་ཐོས་ནའང་ངམ་<line/>
སོང་ངན་འགྲོར་སྐྱེ་བར་འགྱུར་བ་དེ་ནི། གནས་མེད་དོ། །འཕགས་པ་སྤྲིན་ཆེན་པོའི་མདོ། བམ་པོ་བརྒྱད་པ། དེ་ནས་སློབ་དཔོན་ལུང་སྟོན་པ་ཀཽཎྜི་ནྱ་ས་བཅོམ་ལྡན་འདས་ཀྱི་ཞབས་<line/>
ལ་མགོ་བོས་ཕྱག་བཙལ་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །ཆོས་ཀྱི་རྣམ་གྲངས་འདི་གང་དག་གི་རྣ་ལམ་དུ་གྲགས་པ་དེ་དག་ཀྱང་རྙེད་པ་ལེགས་པར་རྙེད་པ་ལགས་<line/>
ན༑ ཐོས་ནས་མོས་པ་དང༌། མོས་ནས་ལུང་འབོག་པ་དང༌། རྗོད་པར་བགྱིད་པ་དང༌། འཆད་པར་བགྱིད་པ་དག་ལྟ་སྨོས་ཀྱང་ཅི་འཚལ་ཏེ། སེམས་ཅན་དེ་དག་ནི། ཆོས་ཀྱི་དགའ་བའི་<line/>
གཏེར་རྙེད་པ་ལགས་སོ། །གང་དག་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འདི་དག་གི་མཚན་རྣམས་ལག་ན་འཆང་བར་བགྱིད་པ་དེ་དག་གི་ཁྱིམ་ན་<line/>
ནི༑ དེ་བཞིན་གཤེགས་པ་རྣམས་བཞུགས་ལགས་སོ། །བཅོམ་ལྡན་འདས། གང་དུ་དེ་བཞིན་གཤེགས་པ་འདི་དག་གི་མཚན་ཐོས་ནས་ཡིད་ཆེས་པར་བགྱིད་པའི་ས་ཕྱོགས་དེ་དག་<line/>
</page>
<page index="221" id="290A">༄༅། །ནི༑ རྡོ་རྗེའི་རང་བཞིན་དུ་འགྱུར་རོ། །བཅོམ་ལྡན་འདས། གང་དག་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འདི་དག་<line/>
གི་མཚན་རྣམས་ཐོས་ནས་ཡིད་ཆེས་པར་བགྱིད་པ་དེ་དག་ཀྱང་རྡོ་རྗེ་ལྟ་བུར་འགྱུར་ཞིང་མི་ཕྱེད་པའི་བཟོད་པའང་ཐོབ་པར་འགྱུར་རོ། །བཅོམ་ལྡན་འདས། གང་དག་ཡིད་ཆེས་<line/>
པར་དཀའ་བའི་མཚན་འདི་དག་ལ་དད་པར་བགྱིད་པའི་སེམས་ཅན་དེ་དག་ལ་ནི། བདག་གིས་ཀྱང་བསྙེན་བཀུར་དང༌། གཡོག་བགྱིའོ། །བཅོམ་ལྡན་འདས་ཀྱིས་བཀའ་སྩལ་པ།<line/>
སློབ་དཔོན་ལུང་སྟོན་པ་ཀཽཎྜི་ནྱ། ལེགས་སོ་ལེགས་སོ། །ཁྱོད་ཀྱིས་རིགས་ཀྱི་བུ་དང༌། རིགས་ཀྱི་བུ་མོ་དེ་དག་གི་ཕྱིར་ཡང་དག་པའི་སྒྲུབ་པ་དམ་བཅས་པ་ལེགས་སོ། །སློབ་དཔོན་<line/>
ལུང་སྟོན་པ་ཀཽཎྜི་ནྱ། གཞན་ཡང་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འདི་དག་གི་མཚན་རྣམས་འཆང་བ་ལ་ནི། གང་དང་གང་ལས་<line/>
འཇིགས་པ་བྱུང་བ་ཐམས་ཅད་དེ་དང་དེ་ཉིད་དུ་རབ་ཏུ་ཞི་བར་འགྱུར་ཏེ། དེ་དག་འཆང་བ་ལ་ནི། ལྷ་རྣམས་ཀྱང་སྲུང་ངོ༌། །ཀླུ་རྣམས་ཀྱང་སྲུང་ངོ༌། །གནོད་སྦྱིན་རྣམས་ཀྱང་སྲུང་ངོ༌། །དེ་<line/>
བཞིན་གཤེགས་པའི་བར་དུའང་སྲུང་བར་མཛད་དོ། །དེ་ནས་འཁོར་ཆེན་པོའི་ནང་ནས་ལྷའི་བུ་མཐོང་ན་དགའ་བ་དྲི་ཟའི་རྒྱལ་པོ་ཞེས་བྱ་བས་བཅོམ་ལྡན་འདས་ཀྱི་ཞབས་ལ་མགོ་བོས་<line/>
</page>
<page index="222" id="290B">ཕྱག་འཚལ་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །ཀྱེ་མ་བཅོམ་ལྡན་འདས། ཚུལ་འདི་འདྲ་བའི་དེ་བཞིན་གཤེགས་པ་དེ་དག་དང༌། ཚུལ་འདི་འདྲ་བའི་མདོ་རྣམས་དེ་བཞིན་<line/>
གཤེགས་པ་འདས་པའི་འོག་ཏུ་སུ་དག་འཆང་བར་འགྱུར། སེམས་ཅན་ཇི་ལྟ་བུ་དག་འཆང་བར་འགྱུར། སེམས་ཅན་ཇི་ལྟ་བུ་དག་གིས་ནི། ནུབ་པར་བགྱིད་པར་འགྱུར། དེ་ནས་སངས་<line/>
རྒྱས་ཀྱི་མཐུས་ཚེ་དང་ལྡན་པར་འོད་སྲུང་ཆེན་པོས་ལྷའི་བུ་མཐོང་ན་དགའ་བ་དྲི་ཟའི་རྒྱལ་པོ་ལ་འདི་སྐད་ཅེས་སྨྲས་སོ། །རིགས་ཀྱི་བུ། དེ་བཞིན་གཤེགས་པ་དགྲ་བཅོམ་པ་ཡང་དག་པར་<line/>
རྫོགས་པའི་སངས་རྒྱས་རྣམས་ནི། ཡོངས་སུ་མྱ་ངན་ལས་འདའ་བ་མེད་དོ། །ཆོས་ཀྱང་ནུབ་པར་མི་འགྱུར་རོ། །དེ་ནས་ལྷའི་བུ་མཐོང་ན་དགའ་བ་དྲི་ཟའི་རྒྱལ་པོས་གནས་བརྟན་འོད་སྲུང་<line/>
ཆེན་པོ་ལ་འདི་སྐད་ཅེས་སྨྲས་སོ། །བཙུན་པ་འོད་སྲུང་ཆེན་པོ། སེམས་ཅན་སེམས་འཁྲུལ་བ་རྣམས་ལ་ཕན་གདགས་པའི་ཕྱིར་ཤོད་ཅིག །བཙུན་པ་འོད་སྲུང་ཆེན་པོ། སེམས་ཅན་ཐེ་ཚོམ་<line/>
དུ་གྱུར་པ་རྣམས་ལ་ཤེས་པའི་སྒྲོན་མ་འབར་བར་གྱིས་ཤིག །བཙུན་པ་འོད་སྲུང༌། བདག་གིས་ཀྱང་མ་འོངས་པའི་དུས་ན་དེ་བཞིན་གཤེགས་པའི་ཡོན་ཏན་གྱི་ཆེ་བ་ཉིད་རྒྱས་པར་<line/>
བགྱིའོ༑ ༑དེ་སྐད་ཅེས་སྨྲས་ནས་གནས་བརྟན་འོད་སྲུང་ཆེན་པོས་ལྷའི་བུ་མཐོང་ན་དགའ་བ་དྲི་ཟའི་རྒྱལ་པོ་ལ་འདི་སྐད་ཅེས་སྨྲས་སོ། །གྲོགས་པོ། དེ་བཞིན་གཤེགས་པ་རྣམས་ཀྱི་<line/>
</page>
<page index="223" id="291A">༄༅། །སྐུ་ནི༑ ཆོས་ཀྱི་སྐུ་ཡིན་ནོ། །དེ་བཞིན་གཤེགས་པ་རྣམས་ཀྱི་སྐུ་ནི། རྡོ་རྗེ་མཁྲེགས་པ་ཡིན་ནོ། །དེ་བཞིན་གཤེགས་པ་རྣམས་ཀྱི་སྐུ་ནི། དགེ་བ་ཐམས་<line/>
ཅད་དང་ལྡན་པ་ཡིན་ནོ། །གྲོགས་པོ། དེ་བཞིན་གཤེགས་པ་རྣམས་ཀྱི་སྐུ་ནི། ཐབས་ཀྱི་སྐུ་ཡིན་གྱི། ཤའི་སྐུ་མ་ཡིན་ནོ། །རིགས་ཀྱི་བུ། དེ་བཞིན་གཤེགས་པའི་སྐུ་དེ་འདྲ་བ་<line/>
ལ་ཡོངས་སུ་མྱ་ངན་ལས་འདའ་བ་ག་ལ་ཡོད། མི་རྟག་པར་ཡང་ག་ལ་ཞིག་འགྱུར། སྨྲས་པ། བཙུན་པ་འོད་སྲུང་ཆེན་པོ། ཇི་ལྟར་ན། ཐབས་ཀྱིས་ཡོངས་སུ་མྱ་ངན་ལས་<line/>
འདས་པར་བརྗོད་ཀྱི། གཏན་དུ་མྱ་ངན་ལས་འདས་པ་ནི། མ་ཡིན། སྨྲས་པ། མཐོང་ན་དགའ་བ་དྲི་ཟའི་རྒྱལ་པོ། ལེགས་སོ་ལེགས་སོ། །ཁྱོད་ཀྱིས་ཐབས་ཀྱིས་ཡོངས་སུ་མྱ་ངན་<line/>
ལས་འདས་པར་བརྗོད་ཀྱི། གཏན་དུ་ཡོངས་སུ་མྱ་ངན་ལས་འདས་པ་ནི། མ་ཡིན་ཞེས་ཚིག་འདི་ལེགས་པར་སྨྲས་པ་ནི། མཐོང་ན་དགའ་བ་དྲི་ཟའི་རྒྱལ་པོ། ཁྱོད་ལེགས་སོ། །<line/>
མཐོང་ན་དགའ་བ་དྲི་ཟའི་རྒྱལ་པོ། གཞན་ཡང་ཐམས་ཅད་དང་ཐུན་མོང་པའི་ཚད་ནི། རྟོགས་པར་ནུས་ཀྱི། སངས་རྒྱས་ཀྱི་ཡོན་ཏན་གྱི་ཆེ་བ་ཉིད་ནི། གཅིག་གི་ཚད་ཀྱང་རྟོགས་<line/>
པར་མི་ནུས་སོ། །སྨྲས་པ། བཙུན་པ་འོད་སྲུང་ཆེན་པོ། ཡུན་ཇི་སྲིད་ཅིག་ན་དེ་བཞིན་གཤེགས་པ་གཏན་དུ་ཡོངས་སུ་མྱ་ངན་ལས་འདས་པས་ཡོངས་སུ་མྱ་ངན་ལས་འདའ་བར་<line/>
</page>
<page index="224" id="291B">འགྱུར༑ སྨྲས་པ། གང་གི་ཚེ་སེམས་ཅན་ཐམས་ཅད་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་འགྱུར་ཞིང༌། མངོན་པར་རྫོགས་པར་སངས་རྒྱས་<line/>
ནས་ཀྱང་ཡོངས་སུ་མྱ་ངན་ལས་འདས་པར་འགྱུར་བ་དེའི་ཚེ་དེ་བཞིན་གཤེགས་པ་ཡོངས་སུ་མྱ་ངན་ལས་འདའ་བར་འགྱུར་རོ། །སྨྲས་པ། བཙུན་པ་འོད་སྲུང་ཆེན་པོ། དེ་བཞིན་གཤེགས་<line/>
པའི་ཡོན་ཏན་གྱི་ཆེ་བ་ཉིད་ནི། ངོ་མཚར་ཆེ་སྟེ། འདི་ལྟ་བུ་ཐོས་ན་སུ་ཞིག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་པར་མི་བྱེད། སྨྲས་པ། བཙུན་པ། བཅོམ་ལྡན་<line/>
འདས་དེ་བཞིན་གཤེགས་པ་རྟག་པ་དང༌། ཐེར་ཟུག་པ་དང༌། བརྟན་པ་དང༌། མི་བསྐྱོད་པ་དང༌། དཔེ་མེད་པ་དང༌། བསམ་གྱིས་མི་ཁྱབ་པ་ནི། ཉན་ཐོས་དང༌། རང་སངས་རྒྱས་རྣམས་ཀྱི་<line/>
ཡུལ་མ་ཡིན་ཏེ། དེ་བཞིན་གཤེགས་པ་དག་ནི། དེ་བཞིན་གཤེགས་པ་ཉིད་ཀྱིས་མཁྱེན་པར་ཟད་དེ། རིགས་ཀྱི་བུ། བྱང་ཆུབ་སེམས་དཔའི་སྤྱོད་པ་ལ་བཏང་སྙོམས་སུ་གྱིས་ཤིག །འོད་<line/>
སྲུང་ཆེན་པོས་བསྟན་པ་འདི་བཤད་པ་ན་ལྷའི་བུ་ས་ཡ་དང་ཉིས་འབུམ་གྱིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་དོ། །སེམས་རབ་ཏུ་དགའ་ནས་དེའི་ཚེ་ཁ་མཐུན་<line/>
པར་ཚིགས་སུ་བཅད་པ་འདི་དག་སྨྲས་སོ། །སངས་རྒྱས་མྱ་ངན་ཡོངས་མི་འདའ། །ཆོས་ཀྱང་ནུབ་པར་མི་འགྱུར་ཏེ། །སེམས་ཅན་རྣམས་ནི་སྨིན་མཛད་ཕྱིར། །ཡོངས་སུ་མྱ་ངན་འདའ་བ་<line/>
</page>
<page index="225" id="292A">༄༅། །སྟོན༑ ༑བཅོམ་ལྡན་སངས་རྒྱས་བསམ་མི་ཁྱབ། །དེ་བཞིན་གཤེགས་པ་རྟག་པའི་སྐུ། །སེམས་ཅན་རྣམས་ལ་ཕན་པའི་ཕྱིར། །ཆོས་རྣམས་སྣ་ཚོགས་སྟོན་<line/>
པ་མཛད། །མདོ་དང༌། ཏིང་ངེ་འཛིན་དང༌། ཆོས་ཀྱི་སྒོ་དང༌། གསང་བ་ཞུ་བ་དང༌། ཡོངས་སུ་མྱ་ངན་ལས་འདས་པ་གཏན་ལ་དབབ་པར་བསྟན་པ་ལས། དམ་པའི་ཆོས་ཀྱི་དཀྱིལ་འཁོར་གྱི་<line/>
ཕུང་པོའི་ལེའུ་ཞེས་བྱ་སྟེ་སུམ་ཅུ་བདུན་པའོ།། །།དེ་ནས་དེའི་ཚེ་ལྷོ་ཕྱོགས་ཀྱི་ཡུལ་འདབས་སྟང་ཟིལ་གྱི་རི་ལས་འོད་སྲུང་ཆེན་པོ་དང་ཐབས་ཅིག་ཏུ་འོངས་པའི་ལྷའི་བུ་རྣམས་<line/>
སྟེང་གི་བར་སྣང་ལ་ཏ་ལ་བདུན་སྲིད་ཙམ་དུ་འདོང་ནས་དེ་བཞིན་གཤེགས་པ་ལ་མེ་ཏོག་གི་སིལ་མའི་རིམ་པ་རི་རབ་ཙམ་དག་གཏོར་ནས་མིག་མཆི་མས་གང་སྟེ་དུ་བཞིན་དུ་ཚིག་འདི་སྐད་ཅེས་<line/>
གསོལ་ཏོ། །ཀྱེ་མ་བཅོམ་ལྡན་འདས། དེ་བཞིན་གཤེགས་པ་ཐབས་ཀྱིས་ཡོངས་སུ་མྱ་ངན་ལས་འདས་པ་ཡོངས་སུ་མྱ་ངན་ལས་འདས་པ་ན་དེ་བཞིན་གཤེགས་པས་གསུངས་བའི་མདོ་<line/>
འདི་ལྟ་བུ་འདི་དག་འཆང་བར་བགྱིད་པའི་སེམས་ཅན་དེ་དག་ཅི་འདྲ་བ་དག་ཅིག་འབྱུང་བར་འགྱུར། བཅོམ་ལྡན་འདས་ཀྱིས་བཀའ་སྩལ་པ། ལྷའི་བུ་དག །ང་འདས་པའི་འོག་ཏུ་དགེ་བའི་རྩ་<line/>
བ་བྱས་པ་རྣམས་དང༌། སངས་རྒྱས་མང་པོ་ལ་བསྙེན་བཀུར་བྱས་པ་དེ་དག་མདོ་སྡེ་འདི་ལྟ་བུ་འདི་དག་འཆང་བར་འགྱུར་ཏེ། གཞན་དག་ལའང་རྒྱས་པར་སྟོན་པར་འགྱུར་རོ། །སྤྲིན་ཆེན་<line/>
</page>
<page index="226" id="292B">པོའི་མདོ་འདིའང་ལོ་བཞི་བཅུའི་བར་དུ་ཛམྦུའི་གླིང་ན་སྤྱོད་པར་འགྱུར་ཏེ། རྒྱས་པར་ཡང་འགྱུར་རོ། །དེའི་འོག་ཏུ་ཕྱི་མའི་དུས་ན་དམ་པའི་ཆོས་སྤོང་བ་དང༌། རྒྱལ་པོའི་འཁྲུག་པ་དང༌། དམ་པའི་ཆོས་<line/>
ནུབ་པར་འགྱུར་བ་མ་འོངས་པའི་དུས་དེ་ན་དག་སློང་མ་དང༌། དགེ་སློང་མ་དང༌། དགེ་བསྙེན་དང༌། དགེ་བསྙེན་མ་ལུས་ཡོངས་སུ་མ་སྦྱངས་པ་དང༌། ཚུལ་ཁྲིམས་ཡོངས་སུ་མ་སྦྱངས་པ་དང༌།<line/>
སེམས་ཡོངས་སུ་མ་སྦྱངས་པ་དང༌། ཤེས་རབ་ཡོངས་སུ་མ་སྦྱངས་པ་དང༌། ཤེས་རབ་འཆལ་པ་དང༌། ལུག་ལྟར་ལྐུག་པ་དང༌། ཤེས་རབ་ཡོངས་སུ་ཉམས་པ་རྣམས་ཀྱིས་མདོ་འདི་ལྟ་བུ་<line/>
འཆད་པ་ཐོས་ན། ཡིད་མི་ཆེས་ཤིང་བགད་པར་བྱེད། སྟིང་པར་བྱེད། འཕྱ་བར་བྱེད་ལ། ལྐོག་ཏུ་སོང་ནས་ཕན་ཚུན་སློབ་ཅིང་སྨོད་པར་བྱེད་དེ་འཕྱ་བའི་བསམ་པས་དེ་དག་ཚིག་འདི་སྐད་<line/>
བུ་ངོ་མཚར་ཏོ། །དགེ་སློང་འདི་དག་ནི། བླུན་ཞིང་མུ་ཅོར་སྨྲ་བ་སྟེ། འདི་དག་ནི། གང་ཡང་རུང་སྟེ། སངས་རྒྱས་ཀྱིས་གསུངས་པ་མ་ཡིན་གྱི། སྙན་ངག་མཁན་དག་གིས་རང་བཟོར་ཚིག་<line/>
དང༌། ཡི་གེའི་འབྲུ་སྣ་ཚོགས་སྦྱར་ཏེ་འཁོར་གྱི་ནང་དུ་སོང་ནས་སྨྲ་བར་བྱེད་པར་ཟད་དེ། མདོ་འདི་དག་ནི། སངས་རྒྱས་ཀྱིས་གསུངས་པ་མ་ཡིན་ནོ། །ཞེས་ཟེར་རོ། །དེ་ལྟར་གཏི་མུག་ཅན་<line/>
གྱི་མི་བསོད་ནམས་ཆུང་བ། ཤེས་རབ་འཆལ་བ། ལུག་ལྟར་ལྐུག་པ། ཤེས་རབ་ཡོངས་སུ་ཉམས་པ། དམ་པའི་ཆོས་ལ་སུན་འབྱིན་པ་དེ་དག་འབྱུང་བར་འགྱུར་རོ། །ལྷའི་བུ་དག་<line/>
</page>
<page index="227" id="293A">༄༅། །གཞན་ཡང་དགེ་སློང་དང༌། དགེ་སློང་མ་དང༌། དགེ་བསྙེན་དང༌། དགེ་བསྙེན་མ་བསོད་ནམས་ཆུང་བ། ཤེས་རབ་ཞན་པ། ཤེས་རབ་འཆལ་པ། ཤེས་<line/>
རབ་རྟུལ་བ། ཤེས་རབ་ཆུང་བ། ཤེས་རབ་ཡོངས་སུ་ཉམས་པ། སྔོན་གྱི་རྒྱལ་བ་རྣམས་ལ་བྱ་བ་མ་བྱས་པ། བླ་ན་མེད་པའི་ཆོས་རིན་པོ་ཆེ་ལས་ཡོངས་སུ་ཉམས་པ། ཆོས་<line/>
རིན་པོ་ཆེ་ལས་ཡེ་ཕྱི་རོལ་ཏུ་གྱུར་པ། ཆོས་རིན་པོ་ཆེ་ཡོངས་སུ་སྤངས་པ། དགེ་བའི་རྩ་བ་ཆུང་བ། མུ་གེའི་མགོ་བྱི། གདུལ་དཀའ་བ། དམུ་རྒོད་དག་འབྱུང་བར་འགྱུར་རོ། །བྲན་<line/>
ཕོ་དང༌། བྲན་མོ་ཡོངས་སུ་འཛིན་པ་དག་འབྱུང་བར་འགྱུར་རོ། །དབྱིག་དང༌། གསེར་ཡོངས་སུ་འཛིན་པ་དག་འབྱུང་བར་འགྱུར་རོ། །དུང་དང༌། མན་ཤེལ་དང༌། བྱུ་རུ་ཡོངས་སུ་<line/>
འཛིན་པ་དག་འབྱུང་བར་འགྱུར་རོ། །བ་ལང་དང༌། མ་ཧེ་ཡོངས་སུ་འཛིན་པ་དག་འབྱུང་བར་འགྱུར་རོ། །ཞིང་གི་དངོས་པོ་ཡོངས་སུ་འཛིན་པ་དག་འབྱུང་བར་འགྱུར་རོ། །ངང་པ་དང༌།<line/>
བྱ་གག་དང༌། ཕག་ལ་སོགས་པའི་གནས་ཀྱི་རྫས་དུ་མ་ཡོངས་སུ་འཛིན་པ་དག་འབྱུང་བར་འགྱུར་རོ། །ལས་ཆེན་པོ་རྣམ་པ་བཅུ་དྲུག་བྱེད་དུ་འཇུག་པ་དག་ཀྱང་འབྱུང་བར་འགྱུར་རོ། །<line/>
རྒྱལ་པོ་ལ་བརྟེན་པ་དག་ཀྱང་འབྱུང་བར་འགྱུར་རོ། །ཕོ་ཉ་བྱེད་པ་དག་ཀྱང་འབྱུང་བར་འགྱུར་རོ། །དུག་སྦྱོར་དུ་འཇུག་པ་དག་ཀྱང་འབྱུང་བར་འགྱུར་རོ། །དགེ་སློང་གི་ལས་མ་ཡིན་པར་<line/>
</page>
<page index="228" id="293B">མ་བྱེད་པ་དང༌། བྱེད་དུ་འཇུག་པ་དག་ཀྱང་འབྱུང་བར་འགྱུར་རོ། །དེ་ལྟར་མི་གཏི་མུག་ཅན་དེ་དག་ཡོངས་སུ་འཕེལ་བའི་དུས་དང༌། དམ་པའི་ཆོས་ཡོངས་སུ་ཉམས་པའི་དུས་ན་འོད་སྲུང་ཆེན་པོ་དང་<line/>
འདྲ་བའི་དགེ་སློང་ཛམྦུའི་གླིང་དུ་སྐྱེ་བར་འགྱུར་ཏེ། ངའི་ཉན་ཐོས་ཀྱི་ནང་དུ་བྱུང་ནས་རིམ་གྱིས་མུ་གེའི་མ་གོ་བྱི་གདུལ་དཀའ་བ། དམུ་རྒོད་རྣམས་ཀྱི་ནང་དུ་དེ་བཞིན་གཤེགས་པས་གསུངས་<line/>
པའི་མདོ་རྣམས་ཀྱི་བསྔགས་པ་བརྗོད་ཅིང༌། སོ་སོར་ཐར་པའི་སྡོམ་པས་བསྡམས་ཏེ་མཇུག་ཏུ་རང་གི་སྲོག་དང་བསྡོས་ནས་བསླབ་པའི་བཞི་བཅས་པའི་བར་བསྔགས་པ་བརྗོད་པར་འགྱུར་<line/>
རོ༑ ༑དེའི་འོག་ཏུ་ཤིང་དྲུང་གི་བསྔགས་པ་བརྗོད་པར་འགྱུར་རོ། །དེ་བཞིན་དུ་ཕྱག་དར་ཁྲོད་དང༌། དགོན་པ་ན་གནས་པ་དང༌། འདུལ་བའི་བསྔགས་པ་བརྗོད་ཅིང་མ་དུལ་བ་རྣམས་ཚར་གཅོད་པར་<line/>
འགྱུར་རོ། །ལྷའི་བུ་དག །ཁྱོད་ཀྱིས་ངའི་ཉན་ཐོས་ཐེག་པ་ཆེན་པོ་ལ་དད་པ་རྙེད་པ་དང༌། དགེ་སློང་འདོད་ཅིང་བྱམས་པ་ལ་གནས་པ་དེ་ལ་ཀུན་ཏུ་སྲུང་བགྱིས་ཤིག །ལྷའི་བུ་རྣམས་ཀྱིས་གསོལ་<line/>
པ༑ བཅོམ་ལྡན་འདས། བདག་ཅག་གིས་ཀྱང་དགེ་སློང་འདོད་ཅིང་བྱམས་པ་ལ་གནས་པ་དེ་ལ་བསྙེན་བཀུར་དང༌། གཡོག་བགྱིས་ཏེ་ཀུན་ཏུ་བསྲུང་བར་ཡང་བགྱིའོ། །བཅོམ་ལྡན་འདས། བདག་<line/>
ཅག་གིས་ཀྱང་སངས་རྒྱས་ཀྱི་མཐུས་བདུད་སྡིག་ཅན་ཚད་གཅད་པར་བགྱིའོ། །ཆོས་མ་ལགས་པའི་ཕྱོགས་མུ་གེའི་མགོ་བྱི་གདུལ་དཀའ་བ་དམུ་རྒོད་རྣམས་ཡུལ་ནས་བསྐྲད་པར་བགྱིའོ། །<line/>
</page>
<page index="229" id="294A">༄༅། །བཅོམ་ལྡན་འདས་ཀྱིས་བཀའ་སྩལ་པ། ལྷའི་བུ་དག། ལེགས་སོ་ལེགས་སོ། །ཁྱོད་ཀྱིས་རྐྱེན་དུ་བབ་པར་དམ་བཅས་ཤིང་སྨོན་ལམ་བཏབ་སྟེ། དགེ་<line/>
སློང་འདོད་པའི་སྐྱེས་བུ་དམ་པ་དེ་ལ་ནི། ལྷ་རྣམས་ཀྱང་སྲུང་ངོ༌། །ལྷ་རྣམས་ཀྱང་དེའི་བསྔགས་པ་བརྗོད་དོ། །དེ་བཞིན་གཤེགས་པའང་ངའི་ཉན་ཐོས་དཀའ་བ་བྱེད་པ་ཡིན་ནོ་སྙམ་དུ་<line/>
དགོངས་ནས་བསྔགས་པ་བརྗོད་པར་མཛད་དོ། །བཅོམ་ལྡན་འདས་ཀྱིས་ཡང་ལྷའི་བུ་རྣམས་ལ་འདི་སྐད་ཅེས་བཀའ་སྩལ་ཏོ། །ལྷའི་བུ་དག། སེམས་ཅན་གྱི་དོན་འདོད་པའི་རིགས་ཀྱི་<line/>
བུས་ནི། དམ་པའི་ཆོས་ཀུན་ཏུ་བསྲུང་བར་བྱའོ། །དེ་ནས་ལྷའི་བུ་མང་པོ་དག་གིས་བཅོམ་ལྡན་འདས་ལ་རིན་པོ་ཆེའི་གདུགས་ཀྱིས་མངོན་པར་བཀབ་ནས་འདི་སྐད་ཅེས་གསོལ་ཏོ། །<line/>
བཅོམ་ལྡན་འདས། ཡུན་ཇི་སྲིད་ཅིག་ན་དེ་བཞིན་གཤེགས་པའི་སྲས་འོད་སྲུང་ཆེན་པོ་དང་འདྲ་བའི་དགེ་སློང་འབྱུང་བར་འགྱུར་རོ། །གང་དུ་ནི། སྐྱེ་བར་འགྱུར། དེའི་མིང་ནི། ཇི་སྐད་<line/>
ཅེས་བགྱི་བར་གཟུང་བར་འཚལ། བཅོམ་ལྡན་འདས་ཀྱིས་བཀའ་སྩལ་པ། ལྷའི་བུ་དག། ང་འདས་པའི་འོག་ལོ་བརྒྱ་ཕྲག་མང་པོ་འདས་པ་ན་ལྷོ་ཕྱོགས་ཀྱི་རྒྱུད་དུ་མཁར་གྱི་རྒྱལ་པོ་བརྒྱུད་<line/>
པ་གསོ་བ་ཞེས་བྱ་བ་འབྱུང་བར་འགྱུར་ཏེ། དེའི་ཚེ་ལོ་བརྒྱད་ཅུ་ན་དམ་པའི་ཆོས་ནུབ་པར་འགྱུར་བའི་ལྷག་མ་ཙམ་དུ་ལུས་པའི་དུས་ལ་བབ་པ་དེའི་ཚེ་ངའི་ཉན་ཐོས་འབྱུང་བར་འགྱུར་<line/>
</page>
<page index="230" id="294B">ཏེ༑ དམ་པའི་ཆོས་ཀྱང་འབྱིན་པར་འགྱུར། ཆོས་ཀྱི་འཁོར་ལོའང་བསྐོར་བར་འགྱུར། ཐེག་པ་ཆེན་པོའང་གཞན་དག་ལ་རྒྱས་པར་འཆད་པར་འགྱུར་རོ། །མདོ་སྡེ་འདི་ལྟ་བུ་དག་བཤད་པ་<line/>
ཐོས་ནས་སྔོན་གྱི་ཡང་དག་པར་རྫོགས་པའི་སངས་རྒྱས་རྣམས་ལས་གང་དག་ཐོས་པ་དེ་དག་ཀྱང་ཕྱི་མའི་དུས་ཀྱི་ཚེ་འཛིན་པར་འགྱུར། ཀུན་ཆུབ་པར་བྱེད་པར་འགྱུར། འཆང་བར་འགྱུར། ཀློག་<line/>
པར་འགྱུར། ཡིད་ཆེས་པར་འགྱུར་རོ། །སེམས་ཅན་གང་དག་དེ་བཞིན་གཤེགས་པའི་མཚན་འདི་དག་ཐོས་ན་ཡིད་མི་ཆེས་པ་དང༌། མ་དད་པ་དང༌། ཁ་ཏོན་མི་བྱེད་པ་དང༌། མི་ཀློག་པ་དང༌། མི་<line/>
འདྲི་བ་དེ་དག་ནི། བདུད་ཀྱིས་བྱིན་གྱིས་བརླབས་པ་ཡིན་ནོ། །སེམས་ཅན་གང་དག་དེ་བཞིན་གཤེགས་པའི་མཚན་འདི་དག་ཐོས་ན། ཡིད་ཆེས་པར་བྱེད་ཅིང་དད་པར་འགྱུར་བ་དང༌། ཁ་ཏོན་བྱེད་པ་<line/>
དང༌། ཀློག་པ་དང༌། འདྲི་བ་དེ་དག་ནི། སངས་རྒྱས་མང་པོས་ཡོངས་སུ་བཟུང་བ་ཡིན་ནོ། །དེ་ནས་དེའི་ཚེ་ལྷའི་བུ་མཐོང་ན་དགའ་བ་དྲི་ཟའི་རྒྱལ་པོས་བཅོམ་ལྡན་འདས་ལ་བསྐོར་བ་བྱས་ཏེ་ལན་ས་<line/>
ཡར་ཞབས་ལ་མགོ་བོས་ཕྱག་བཙལ་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། འོད་སྲུང་ཆེན་པོ་དང་འདྲ་བ་དེ་བཞིན་གཤེགས་པ་དང་མིང་མཐུན་པ། བྱམས་པ་<line/>
ཆེན་པོ་ལ་གནས་པ། ཚུལ་ཁྲིམས་ཆེན་པོ་ལ་དྲག་ཏུ་བརྩོན་པ། ཤིན་ཏུ་མཆོག་ཏུ་མཛེས་པ། རིགས་ཆེན་པོར་སྐྱེས་པ། ཚུལ་ཁྲིམས་དང་ལྡན་པ་ཆེན་པོ་དགེ་སློང་གིས་ཡོངས་སུ་བསྐོར་བ། དུས་<line/>
</page>
<page index="231" id="295A">༄༅། །དང་བཅས། གྲོང་དང་བཅས་པ་དང༌། རྣམ་པ་ཅི་འདྲ་བའང་བཅོམ་ལྡན་འདས་ཀྱིས་རྒྱས་པར་བཤད་དུ་གསོལ། བཅོམ་ལྡན་འདས། དགེ་སློང་དེ་བདག་གིས་ཇི་<line/>
སྲིད་འཚོ་བའི་བར་དུ་བསྲུང་བར་བགྱིའོ། །བཅོམ་ལྡན་འདས་ཀྱིས་བཀའ་སྩལ་པ། མཐོང་ན་དགའ་བ་དྲི་ཟའི་རྒྱལ་པོ། དགེ་སློང་དེ་ལུང་བསྟན་པ་ཉོན་ཅིག །དེ་ནི། ང་ལ་དབེན་པ་དང༌།<line/>
ངའི་བསྟན་པ་འབྱུང་བར་བྱེད་ཅིང་ཁུར་ཆེན་པོ་འཁྱེར་བ་དང༌། ངའི་ཤཱཀྱ་གཞོན་ནུ་ཡིན་ཏེ། མཐོང་ན་དགའ་བ་དྲི་ཟའི་རྒྱལ་པོ། ང་འདས་པའི་འོག་ཏུ་ལྷོ་ཕྱོགས་ཀྱི་རྒྱུད་དུ་དྲང་སྲོང་<line/>
བྱི་བོ་ཞེས་བྱ་བའི་ཡུལ་འཁོར་དུ་བསོད་ནམས་དང་ལྡན་གྱི་གྲོང་བྱེ་མ་ཆེན་པོ་ཞེས་བྱ་བ་འབྱུང་སྟེ། གྲོང་དེའི་འབབ་ཆུ་མཛེས་འབྱོར་ཅེས་བྱ་བ་དེའི་བྱང་ཕྱོགས་ཀྱི་འགྲམ་དུ་འབྱུང་བར་འགྱུར་<line/>
རོ༑ ༑དེར་རྗེའུ་རིགས་ཆེན་པོ་རྣམ་པར་དག་པ་འབྲ་གོ་ཅན་ཞེས་བྱ་བའི་སའི་ཕྱོགས་སུ་འབྱུང་བར་འགྱུར་ཏེ། ཤཱཀྱའི་རིགས་གཞོན་ནུ་ལི་ཙ་བཱིའི་བུ་གཞོན་ནུ་འཇིག་རྟེན་ཐམས་ཅད་<line/>
ཀྱིས་མཐོང་ན་དགའ་བ་དེ་ངའི་ཆོས་དབྱུང་བར་བྱ་བའི་ཕྱིར་ལོ་ཙ་བཱིའི་བུ་འཇིག་རྟེན་ཐམས་ཅད་ཀྱིས་མཐོང་ན་དགའ་བ་བྱང་ཆུབ་སེམས་དཔའ་མི་མཆོག་དེ་དེར་རིགས་ཆེན་པོར་<line/>
སྐྱེ་བར་འགྱུར་ཏེ། དེའི་ཕ་མ་དང་གཉེན་སྡེ་རྣམས་ཀྱིས་ངའི་མིང་དེའི་མིང་དུ་འདོགས་པར་འགྱུར་རོ། །འབྲ་གོ་ཅན་གྱི་རྗེའུ་རིགས་ཆེན་པོའི་རིགས་ཀྱང་དེ་བཞིན་གཤེགས་པའི་རིགས་<line/>
</page>
<page index="232" id="295B">ཡིན་པར་བལྟའོ། །དེའི་ཚེ་དྲང་སྲོང་བྱི་བའི་ཡུལ་འཁོར་ཡང་འབྱོར་ཅིང་རྒྱས་ལ་སྐྱེ་བོ་མང་པོས་གང་བར་འགྱུར་རོ། །དེ་བཞིན་གཤེགས་པ་དང་མིང་མཐུན་པའི་ཁྱེའུ་དེའང་སྐྱེ་བོ་ཐམས་ཅད་ཀྱི་<line/>
སྙིང་དུ་སྡུག་པར་འགྱུར་ཞིང་སྐྱེ་བོ་མང་པོ་ཐམས་ཅད་ཀྱིས་བཀུར་བར་འགྱུར་རོ། །གང་གི་ཚེ་ཁྱེའུ་དེ་རབ་ཏུ་བྱུང་བ་ན་ཚངས་པ་མཚུངས་པར་སྤྱོད་པའི་འཁོར་དང༌། དགེ་སློང་གི་ཚོགས་རྣམས་<line/>
ཁྲིད་དེ་རང་གི་སྲོག་དང་བསྡོས་ནས་དམ་པའི་ཆོས་སྟོན་ཅིང༌། དེ་བཞིན་གཤེགས་པའི་སྤྱོད་པ་འབྱུང་བར་བྱེད་དེ། མཆོག་ཏུ་དཀའ་བ་སྤྱོད་པར་འགྱུར་རོ། །དགེ་སློང་དམ་པའི་<line/>
ཆོས་འདོད་པ་དེའི་འཁོར་གང་ཡིན་པ་རྣམས་ཀྱང་རང་གི་སྲོག་གི་བསམ་པ་ཡོངས་སུ་བཏང་ནས་དམ་པའི་ཆོས་སྲུང་བར་འགྱུར་ཏེ། དགེ་སློང་གི་ཚོགས་དེ་དག་ཀྱང་མཆོག་ཏུ་<line/>
དཀའ་བ་བྱེད་པ་དང༌། དེ་ལ་དབེན་པ་དང༌། ཚུལ་ཁྲིམས་ཡོངས་སུ་དག་པར་འགྱུར་ཞིང་སོ་སོར་ཐར་པའི་སྡོམ་པས་བསྡམས་པ་ལ། སྤྱོད་པ་དང༌། སྤྱོད་ཡུལ་ཕུན་སུམ་ཚོགས་<line/>
པ་དང༌། ཁ་ན་མ་ཐོ་བ་ཕྲ་རབ་ཙམ་ལའང་འཇིགས་པར་ལྟ་བར་འགྱུར་རོ། །དགེ་སློང་ངམ། དགེ་སློང་ངམ། དགེ་བསྙེན་ནམ། དགེ་བསྙེན་མ་གང་དག་ངའི་ཉན་ཐོས་ནི། མཆོག་ཏུ་དཀའ་བ་བྱེད་<line/>
པའི་ཆོ་ག་ལ་ཡིད་ཆེས་པ་དེ་དག་ཐམས་ཅད་ཀྱང་སྤྲིན་ཆེན་སྙིང་པོ་དང་འདྲ་བར་བལྟའོ། །མཐོང་ན་དགའ་བ་དྲི་ཟའི་རྒྱལ་པོ། གཞན་ཡང་སྐྱེ་བོ་དགེ་བསྙེན་གང་དག་གིས་ངའི་ཉན་ཐོས་ཀྱི་<line/>
</page>
<page index="233" id="296A">༄༅། །ཚིག་ཐོས་ནས་དམ་པའི་ཆོས་ཀྱི་ཕྱོགས་འཛུགས་པར་བྱེད་པའི་སེམས་ཅན་དེ་དག་ཀྱང་ང་ལ་བྱས་པ་གཟོ་བ་དང༌། ང་ལ་དབེན་པ་ཡིན་ཏེ། དམ་པའི་ཆོས་ཀྱི་ཕྱིར་རང་<line/>
གི་སྲོག་གི་བསམ་པའང་བཏང༌། ནོར་དང་བཅས་པ་དང༌། བུ་དང་བཅས་པ་དང༌། ཆུང་མ་དང་བཅས་པ་དང༌། བུ་མོ་དང་བཅས་པའི་སྡེ་ཕྱོགས་རྣམས་ཀྱི་སྲོག་གི་བསམ་པའང་བཏང་ནས་དམག་གི་<line/>
དཔུང་ཆེན་པོའི་གཡུལ་དུ་འཇུག་ཅིང༌། དམག་གི་དཔུང་ཆེན་པོའི་གཡུལ་ཟད་པར་བྱེད་དེ། །བདུད་ཀྱི་ཕྱོགས་ཀྱི་སྟོབས་འཇོམས་པར་བྱེད་དོ། །བདུད་ཀྱི་སྟོབས་རྣམ་པར་འཇིགས་པར་བྱེད་<line/>
དོ༑ ༑ཇི་ལྟ་བུའི་ཐབས་ཀྱིས་ཀྱང་དམ་པའི་ཆོས་འཛུགས་པར་བྱེད་དེ། ངའི་དམ་པའི་ཆོས་ཀྱི་མཐུའང་སྐྱེད་པར་འགྱུར་རོ། །སེམས་ཅན་ཆེན་པོ་དེ་དག་གིས་ནི། རྙེད་པ་ལེགས་པར་རྙེད་<line/>
པར་འགྱུར་ཏེ། དེ་དག་ནི། བྱང་ཆུབ་སེམས་དཔའ་མི་མཆོག་ཡིན་པར་བལྟ་བར་བྱའོ། །དགེ་སློང་ངམ། དགེ་སློང་མ་དེ་དག་ནི། སྦྱིན་གནས་ཡོངས་སུ་དག་པར་འགྱུར་རོ། །དགེ་འདུན་<line/>
ཡོངས་སུ་དག་པར་ཡང་འགྱུར་རོ། །དགེ་བསྙེན་གྱི་སྡེ་ཚན་དང༌། དགེ་བསྙེན་མའི་སྡེ་ཚན་དེ་དག་ནི། སངས་རྒྱས་འབྱུང་བ་དང་ཕྲད་པར་འགྱུར། དམ་པའི་ཆོས་ལའང་ནན་ཏན་དུ་སྒྲུབ་པར་<line/>
འགྱུར་མོད་ཀྱི། འོན་ཀྱང་མཐོང་ན་དགའ་བ་དྲི་ཟའི་རྒྱལ་པོ། ངའི་ཉན་ཐོས་ཀྱི་ཚིག་ལ་ཡིད་ཆེས་པའི་སེམས་ཅན་དེ་དག་ནི། ཉུང་སྟེ། ཤིན་ཏུ་ཕལ་ཆེར་ནི། མོས་པར་མི་འགྱུར་རོ། །<line/>
</page>
<page index="234" id="296B">མཐོང་ན་དགའ་བ་དྲི་ཟའི་རྒྱལ་པོ། རྣམ་པ་བཞི་དང་ལྡན་ན། ངའི་ཉན་ཐོས་དེ་བཞིན་གཤེགས་པ་དང་མིང་མཐུན་པའི་དགེ་སློང་གི་ཚིག་ལ་ཡིད་ཆེས་པར་འགྱུར་ཏེ། བཞི་གང་ཞེ་ན། སྔོན་གྱི་མཐར་<line/>
ཡང་ཡང་དག་པར་རྫོགས་པའི་སངས་རྒྱས་སྔ་མ་རྣམས་ལས་ཟབ་མོ་བསྟན་པའི་ཆུའི་རྒྱ་མཚོའི་དུས་ཚོད་ཀྱི་ཏིང་ངེ་འཛིན་འདི་ཐོས་པ་དང༌། དགེ་བའི་བཤེས་གཉེན་གྱིས་ཡོངས་སུ་བཟུང་<line/>
བ་དང༌། ལྷག་པའི་བསམ་པ་ལ་ཞུགས་ཤིང་དགེ་བའི་རྩ་བ་ཉེ་བར་བརྟན་པ་དང༌། རྒྱ་ཆེན་པོ་ལ་མོས་པ་ལུས་ཀྱིས་མངོན་སུམ་དུ་བྱས་པ་སྟེ། མཐོང་ན་དགའ་བ་དྲི་ཟའི་རྒྱལ་པོ། རྣམ་པ་བཞི་<line/>
པོ་དེ་དག་གིས་ནི། ངའི་ཉན་ཐོས་ཀྱི་ཚིག་ལ་ཡིད་ཆེས་པར་འགྱུར་རོ། །གང་དག་ཡིད་མི་ཆེས་པ་དེ་དག་ཐམས་ཅད་ནི། བདུད་ཀྱིས་བྱིན་གྱིས་བརླབས་པའི་མི་གཏི་མུག་ཅན་ཡིན་པར་རིག་པར་<line/>
བྱའོ༑ ༑སེམས་ཅན་གང་དག་མོས་པར་འགྱུར་བ་དེ་དག་ནི། སངས་རྒྱས་མང་པོས་ཡོངས་སུ་བཟུང་བ་ཡིན་པར་རིག་པར་བྱའོ། །ཀྱེ་མ་མ་འོངས་པའི་སེམས་ཅན་རྣམས་ནི། སངས་རྒྱས་<line/>
འབྱུང་བ་ཐམས་ཅད་དང་ཕྲད་པར་འགྱུར་རོ། །དེ་ཅིའི་ཕྱིར་ཞེ་ན། དེ་བཞིན་གཤེགས་པ་དང་མིང་མཐུན་པའི་དགེ་སློང་སངས་རྒྱས་མང་པོས་ཡོངས་སུ་བཟུང་བ་ནི། འཁོར་ཤིན་ཏུ་རྣམ་<line/>
པར་དག་པ་དང༌། དགེ་སློང་གི་ཚོགས་དང༌། དགེ་སློང་མའི་ཚོགས་དང་ལྡན་པའི་ཕྱིར་རོ། །གང་དག་ངའི་ཚིག་ལ་མངོན་པར་ཡིད་ཆེས་པ་དེ་དག་ནི། རྡོ་རྗེའི་རང་བཞིན་ཡིན་པར་རིག་པར་<line/>
</page>
<page index="235" id="297A">༄༅། །བྱའོ༑ ༑མཐོང་ན་དགའ་བ་དྲི་ཟའི་རྒྱལ་པོ། གཞན་ཡང་དེ་བཞིན་གཤེགས་པ་དང་མིང་མཐུན་པའི་དགེ་སློང་གི་ཆེ་བ་ཉིད་ལ་ལྟོས། གང་གི་ཕྱིར་དགེ་སློང་དེ་<line/>
ནི༑ དེ་བཞིན་གཤེགས་པ་ཀླུ་རིགས་སྒྲོན་མའི་ཐད་དུ་དམ་བཅས་ཤིང་སྨོན་ལམ་བཏབ་ལ། བཅོམ་ལྡན་འདས་ཤཱཀྱ་ཐུབ་པའི་བསྟན་པ་ལའང་དམ་པའི་ཆོས་བསྲུང་བའི་ཕྱིར་<line/>
བདག་གི་སྲོག་ཡོངས་སུ་གཏང་ངོ༌། །ཞེས་བྱས་ནས་དམ་པའི་ཆོས་ཀྱི་སྒྲ་ལན་གསུམ་དུ་མངོན་པར་བསྒྲགས་པས་ན། འདས་པའི་དུས་ནའང་ངའི་ཉན་ཐོས་དཀའ་བ་བྱེད་བྱེད་པ་ཡིན་ལ།<line/>
ད་ལྟར་ཡང་དཀའ་བ་བྱེད་པ་ཡིན་ནོ། །རྒྱལ་པོ་བརྩོན་འགྲུས་ཆེན་པོའི་ཀླུ་དེ་ནི། ད་ལྟར་ལི་ཙ་བཱི་གཞོན་ནུ་འཇིག་རྟེན་ཐམས་ཅད་ཀྱིས་མཐོང་ན་དགའ་བ་འདི་ཡིན་ནོ། །ལི་ཙ་བཱིའི་བུ་འདི་ནི།<line/>
དེ་བཞིན་གཤེགས་པ་དང་མིང་མཐུན་པའི་དགེ་སློང་དུ་འགྱུར་བར་རིག་པར་བྱའོ། །མཐོང་ན་དགའ་བ་དྲི་ཟའི་རྒྱལ་པོ། གཞན་ཡང་དེ་བཞིན་གཤེགས་པ་དང་མིང་མཐུན་པའི་དགེ་སློང་གི་ཆེ་བ་<line/>
ཉིད་རྣམ་པར་དག་པ་ལ་ལྟོས། དགེ་སློང་དེ་ལ་སེམས་ཅན་གང་དག་གིས་བསྙེན་བཀུར་བྱས་པ་དེ་དག་གིས་ནི། འདས་པ་དང༌། མ་བྱོན་པ་དང༌། ད་ལྟར་བྱུང་བའི་དེ་བཞིན་གཤེགས་པ་ཐམས་<line/>
ཅད་ལ་བསྐལ་བ་གྲངས་མེད་པར་བསྙེན་བཀུར་བྱས་པ་ཡིན་ནོ། །སེམས་ཅན་གང་དག་གིས་དགེ་སློང་འདོད་པ་དེ་ལ་བཀུར་སྟིར་བྱ་བ་དང༌། བླ་མ་ལ་རིམ་འགྲོ་བ་བྱ་བས་རྟག་ཏུ་མཆོད་པ་བྱེད་པ་<line/>
</page>
<page index="236" id="297B">དེ་དག་གིས་ནི། དེ་བཞིན་གཤེགས་པ་ཐམས་ཅད་ལ་མཆོད་པ་བྱས་པ་ཡིན་ནོ། །དགེ་སློང་ངམ། དགེ་སློང་མའམ། །དགེ་བསྙེན་ནམ། དགེ་བསྙེན་མ་གང་དག་གིས་རང་གི་སྲོག་གི་བསམ་པ་ཡོངས་<line/>
སུ་བཏང་སྟེ་དགེ་སློང་འདོད་པ་དེའི་ཐད་དུ་ངན་དོན་གྱིས་ཆོག་པར་འཛིན་ཅིང་གནས་པར་བྱེད་པ་དེ་དག་གིས་ནི། དེ་བཞིན་གཤེགས་པ་ཐམས་ཅད་ལ་བླ་མ་ལ་ཤིན་ཏུ་རིམ་གྲོར་བྱ་བ་ཕུལ་བ་ཡིན་ནོ། །<line/>
དགེ་སློང་ངམ། དགེ་སློང་མའམ། དགེ་བསྙེན་ནམ། དགེ་བསྙེན་མ་གང་དག་དགེ་སློང་འདོད་པ་དེས་བསྒོ་བ་བཞིན་བྱེད་པ་དེ་དག་གིས་ནི། དེ་བཞིན་གཤེགས་པ་ཐམས་ཅད་ཀྱི་བཀའ་བཞིན་དུ་བྱས་པ་ཡིན་<line/>
ནོ༑ ༑དགེ་སློང་ངམ། དགེ་སློང་མའམ། དགེ་བསྙེན་ནམ། དགེ་བསྙེན་མ་གང་དག་གིས་སྡང་བ་མེད་པའི་སེམས་ཀྱིས་དགེ་སློང་དེ་ལས་དམ་པའི་ཆོས་བཤད་པ་དང༌། མཉན་པ་དང༌། འབྲེལ་བའི་གཏམ་གྱི་<line/>
ཁུར་བླངས་ནས་སྟོན་པར་བྱེད་པ་དེ་ནི། ཐབས་ཀྱི་སྲས་བསླབ་པ་ལ་གུས་པ་སྒྲ་གཅན་ཟིན་དང་འདྲ་བར་བལྟའོ། །དགེ་སློང་གིས་ལུང་བསྟན་པ་འདི་ཐོས་ནས་སེམས་ཅན་བསོད་ནམས་ཆུང་བ་དགེ་སློང་དང༌།<line/>
དགེ་སློང་མ་དང༌། དགེ་བསྙེན་དང༌། དགེ་བསྙེན་མ་རྣམས་འདི་སྙམ་དུ་སེམས་བསྐྱེད་པར་འགྱུར་ཏེ། ཀྱེ་མ་དགེ་སློང་ལྟར་བཅོས་པ་དེ་བཞིན་གཤེགས་པ་དང་མིང་མཐུན་པའི་དགེ་སློང་འདིས་ནི། སྤྲིན་<line/>
ཆེན་པོའི་མདོ་སངས་རྒྱས་ཀྱིས་མ་གསུངས་པར་བདག་ཉིད་ཀྱིས་བྱས་ནས་བདག་ཉིད་ལུང་བསྟན་པའང་བཅུག་སྟེ། སངས་རྒྱས་ཀྱིས་མ་གསུངས་པར་རང་གཟོའི་བསླབ་པའི་གཞི་ཐ་དད་པ་བདག་ཉིད་<line/>
</page>
<page index="237" id="298A">༄༅། །ཀྱིས་བསྟན་པ་འཆད་པར་བྱེད་དོ། །ཚེ་དང་ལྡན་པ་དག །ད་དགེ་སློང་འདི་ཕྱིན་ཅི་ལོག་ཏུ་གྱུར་ཏེ། ཚེ་དང་ལྡན་པ་དག། འུ་བུ་ཅག་ནི། བྲན་ཕོ་དང༌། བྲན་མོ་དང༌། བ་ལང་<line/>
དང༌། མ་ཧེ་ལ་སོགས་པ་ཡོངས་སུ་འཛིན་པ་ཡིན་ཞེའོ། །དེས་ནི། ཁྱེད་དང་བདག་ཅག་སྤངས་པ་ཡིན་ནོ། །དགེ་སློང་ཕྱིན་ཅི་ལོག་ཏུ་གྱུར་པ་འདིའི་ཚིག་གིས་ན་འུ་བུ་ཅག་གིས་སྲོག་དང་བསྔོས་<line/>
ཏེ་འདིའི་ཕྱོགས་བླངས་ནས་ཁྱེད་དང་བདག་ཅག་གིས་ཀྱང་མཆོག་ཏུ་དཀའ་བ་བྱེད་པར་འགྱུར་སྐད་དོ། །འདི་ལ་ཅི་བྱས་པ་དང༌། ཅི་བྱིན་པ་རྣམས་ནི། ཚེ་འདི་དང༌། ཚེ་ཕྱི་མ་ལ་བདག་<line/>
ཅག་གིས་ཉམས་སུ་མྱོང་བར་འགྱུར་བ་ཙམ་ཚོད་ན་ཇི་ལྟར་བྱ་ཞེས་སྟིང་ཞིང་ལྐོག་དག་ཏུ་སོང་ནས་ཕན་ཚུན་དབྱེན་བྱེད་པར་འགྱུར་ཏེ། སེམས་ཅན་དེ་དག་ནི། མུན་པའི་དབང་དུ་གྱུར་ཅིང་<line/>
བསོད་ནམས་ཆུང་བ་ཡིན་པར་རིག་པར་བྱའོ། །མཐོང་ན་དགའ་བ་དྲི་ཟའི་རྒྱལ་པོ། སྤྲིན་ཆེན་པོའི་མདོ་རྟོགས་པར་དཀའ་བ་ལ་ལྟོས། སེམས་ཅན་གང་དག་དགེ་པའི་རྩ་བ་བྱས་པ་དང༌།<line/>
བྱང་ཆུབ་སེམས་དཔའི་ཐབས་ལ་བརྟན་པའི་དགེ་སློང་ངམ། དགེ་སློང་མའམ། དགེ་བསྙེན་ནམ། དགེ་བསྙེན་མ་དག་ངའི་ཉན་ཐོས་ཀྱི་ལུང་བསྟན་པ་ཐོས་ན་འདི་ལྟར་སེམས་བསྐྱེད་དེ། ཀྱེ་<line/>
མ་དགེ་སློང་མཁས་པ་འདི་གལ་ཏེ་བྱང་ཆུབ་སེམས་དཔའ་མ་ཡིན་དུ་ཟིན་ན། སྐྱེ་བོ་ཕལ་པས་རྒྱ་མཚོ་ཆེན་པོ་འདི་ལྟ་བུ་དཀྲུག་པར་ག་ལ་ནུས། ཚེ་དང་ལྡན་པ་དག། ཁྱེད་དང་བདག་ཅག་དེའི་<line/>
</page>
<page index="238" id="298B">གཏམ་ཟླར་གྱུར་ན་ནི། བདག་ཅག་གིས་སྐྱེས་པ་དར། འཚོ་བ་དང༌། རབ་ཏུ་བྱུང་བའི་འབྲས་བུ་རྙེད་པ་ལེགས་པར་རྙེད་དོ། །དེ་ནི། སའི་སྟེང་དུ་གྲགས་པའི་དེ་བཞིན་གཤེགས་པའི་ཞབས་ཀྱི་དྲུང་ནས་<line/>
ལུང་བསྟན་པ་ཐོབ་ཅིང༌། ལྷའི་མིག་གིས་ལེགས་པར་མཐོང་བའི་ཆོས་ཐོབ་པ་ཡིན་ནོ། །ཞེས་གྲགས་པས་བདག་ཅིག་གིས་སྲོག་གི་བསམ་པ་ཡོངས་སུ་བཏང་ལ། འདི་བདག་ཅག་ལ་སྟོན་པའི་<line/>
སློབ་དཔོན་དུ་བྱས་ཆོས་བསྟན་པ་གཟུང་བའི་རིགས་སོ། །བདག་ཅག་བཞིའང་རུང༌། གསུམ་འང་རུང་སྟེ་སློབ་དཔོན་གྱི་གྲོགས་བྱའོ། །ཚེ་དང་ལྡན་པ་དག། དམ་པའི་ཆོས་འབྱུང་བའི་ཕྱིར་ནི། སྲོད་<line/>
ཡོངས་སུ་གཏང་ཡང་བླའོ། །ཞེས་ཟེར་རོ། །མཐོང་ན་དགའ་བ་དྲི་ཟའི་རྒྱལ་པོ། དེའི་ཚེ་དམ་པའི་ཆོས་ལ་དགའ་བའི་རིགས་ཀྱི་བུ་དེ་དག་ལ་ཀུན་ཏུ་སྲུང་བར་གྱིས་ཤིག །རིགས་ཀྱི་བུ་གང་དག་<line/>
ཆོས་འདོད་པ་དང༌། དགེ་སློང་ངམ། དགེ་སློང་མའམ། དགེ་བསྙེན་ནམ། དགེ་བསྙེན་མ་མང་པོའང་རུང༌། གཉིས་ཀྱང་རུང༌། གཅིག་ཀྱང་རུང་སྟེ། ངའི་ཉན་ཐོས་ལུང་བསྟན་པ་ཐོས་ནས་ངའི་ཉན་<line/>
ཐོས་ཆོས་སྟོན་པའི་ཕྱོགས་བྱ་བའི་ཕྱིར་འཁོད་པའི་སེམས་ཅན་དེ་དག་ནི། དེ་བཞིན་གཤེགས་པ་ཐམས་ཅད་ཀྱི་སྤྱོད་པ་ཐམས་ཅད་ཀྱི་ཕྱོགས་དང༌། དམ་པའི་ཆོས་འཛུགས་པ་ཡིན་ནོ། །སེམས་<line/>
ཅན་དེ་དག་ནི། ལྷ་མ་ཡིན་གྱི་དབང་པོའི་ཡུལ་མ་ཡིན་པའི་ལུས་དང༌། བསམ་གྱིས་མི་ཁྱབ་པའི་ལུས་དང་ལྡན་ཞིང་གཟུགས་ཐམས་ཅད་ཡང་དག་པར་མཐོང་བ་ཡིན་ནོ། །མཐོང་ན་དགའ་བ་དྲི་ཟའི་<line/>
</page>
<page index="239" id="299A">༄༅། །རྒྱལ་པོ༑ གཞན་ཡང་ངའི་ཉན་ཐོས་དེ་བཞིན་གཤེགས་པ་དང་མིང་མཐུན་པའི་དགེ་སློང་ཆོས་ཀྱི་སྒྲ་ཆེན་པོ་ལན་གསུམ་མངོན་པར་བསྒྲགས་ནས་འཆི་བའི་<line/>
དུས་བྱེད་པར་འགྱུར་བའི་ཆེ་བ་ཉིད་ལ་ལྟོས། མཐོང་ན་དགའ་བ་དྲི་ཟའི་རྒྱལ་པོ། དེའི་ཚེ་ངའི་དམ་པའི་ཆོས་ཀྱི་ཚོགས་ནུབ་པར་འགྱུར་རོ། །དེ་ནི། མཐའ་མར་འབྱུང་བར་འགྱུར་ལ། དེ་<line/>
དང་འདྲ་བའི་སེམས་ཅན་གཞན་མེད་དེ། མི་སྲིད་དོ། གསོལ་པ། བཅོམ་ལྡན་འདས། དགེ་སློང་དེ་འདི་ནས་ཤི་འཕོས་ནས་གང་དུ་སྐྱེ་བར་འགྱུར། བཅོམ་ལྡན་འདས་ཀྱིས་བཀའ་སྩལ་<line/>
པ༑ མཐོང་ན་དགའ་བ་དྲི་ཟའི་རྒྱལ་པོ། ངའི་ཉན་ཐོས་དེ་ནི། འདི་ནས་ཤི་འཕོས་ནས་སངས་རྒྱས་སུ་འགྱུར་རོ། །གསོལ་པ། བཅོམ་ལྡན་འདས། སེམས་ཅན་ཐམས་ཅད་ལ་སྨན་པའི་<line/>
སླད་དུ་བཤད་དུ་གསོལ། བཀའ་སྩལ་པ། རིགས་ཀྱི་བུ། ལེགས་སོ། །ལེགས་སོ། །རིགས་ཀྱི་བུ། ཁྱོད་ལེགས་ཀྱི། རིགས་ཀྱི་བུ། ངའི་ཉན་ཐོས་ཀྱི་ཆེ་བ་ཉིད་ཉོན་ཅིག །རིགས་ཀྱི་བུ། བསྐལ་<line/>
པ་བཟང་པོ་འདི་འདས་ཏེ་སངས་རྒྱས་སྟོང་ཡོངས་སུ་མྱ་ངན་ལས་འདས་པའི་འོག་ཏུ་བསྐལ་པ་དྲུག་ཅུ་རྩ་གཉིས་སུ་སངས་རྒྱས་འབྱུང་བར་མི་འགྱུར་ཏེ། རང་སངས་རྒྱས་བྱེ་བ་ཕྲག་<line/>
འབུམ་འབྱུང་བར་འགྱུར་རོ། །རིགས་ཀྱི་བུ། བསྐལ་པ་དྲུག་ཅུ་རྩ་གཉིས་པོ་དེ་དག་འདས་ནས་སངས་རྒྱས་གཞན་བདུན་འབྱུང་བར་འགྱུར་རོ། །དེ་ནས་བདུན་པ་ཡོངས་སུ་མྱ་ངན་ལས་འདས་<line/>
</page>
<page index="240" id="299B">པ་དེའི་ཚེ་དེའི་དུས་ན་འཇིག་རྟེན་གྱི་ཁམས་འདི་འཇིག་རྟེན་གྱི་ཁམས་མངོན་པར་དང་བ་ཞེས་བྱ་བར་འགྱུར་ཏེ། འཇིག་རྟེན་གྱི་ཁམས་མངོན་པར་དང་བར་འདི་བཅོམ་ལྡན་འདས་དེ་བཞིན་<line/>
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཡེ་ཤེས་འབྱུང་གནས་འོད་ཅེས་བྱ་བར་འགྱུར་རོ། །དེ་བཞིན་གཤེགས་པ་དེའི་སངས་རྒྱས་ཀྱི་ཞིང་ན་སེམས་ཅན་<line/>
འཁོད་པ་དེ་དག་ཐམས་ཅད་མཛེས་པར་འགྱུར་ཞིང་དང་བ་ཐོབ་པར་འགྱུར་རོ། །གང་དག་དམ་པའི་ཆོས་ཀྱི་ཕྱོགས་བྱེད་པ་དང༌། དམ་པའི་ཆོས་འབྱུང་བར་བྱེད་པ་དེ་དག་ཐམས་ཅད་ཀྱང་<line/>
དེའི་ཚེ་འཇིག་རྟེན་གྱི་ཁམས་མངོན་པར་དང་བ་དེར་སྐྱེ་བར་འགྱུར་རོ། །དེར་སྐྱེས་ནས་ཀྱང་བཅོམ་ལྡན་འདས་དེ་བཞིན་གཤེགས་པ་ཡེ་ཤེས་འབྱུང་གནས་འདི་ངའི་ཉན་ཐོས་ཀྱི་མཆོག་<line/>
ཏུ་འགྱུར་ཏེ། དེ་དག་ཐམས་ཅད་ཀྱང་བྱང་ཆུབ་སེམས་དཔའ་མི་མཆོག་ཏུ་འགྱུར་རོ། །དེ་ནས་སེམས་ཅན་སུ་ལའང་འདོད་ཆགས་ཀྱི་སེམས་ཀུན་ནས་ལྡང་བར་འབྱུང་བར་མི་འགྱུར་རོ། །ཞེ་<line/>
སྡང་གི་སེམས་ཀུན་ནས་ལྡང་བ་འབྱུང་བར་མི་འགྱུར་རོ། །གཏི་མུག་གི་སེམས་ཀུན་ནས་ལྡང་བར་འབྱུང་བར་མི་འགྱུར་རོ། །སེམས་ཅན་དེ་དག་ཐམས་ཅད་ཀྱང་ཆོས་ལ་དད་པ་ཐོབ་ཅིང་ཆོས་<line/>
སྤྱོད་པར་འགྱུར་རོ། །དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཡེ་ཤེས་འབྱུང་གནས་འོད་ཀྱི་ཚེའི་ཚད་ནི། བར་གྱི་བསྐལ་པ་བཅོ་ལྔར་འགྱུར་རོ། །སེམས་<line/>
</page>
<page index="241" id="300A">༄༅། །ཅན་རྣམས་ཀྱང་ཐེག་པ་གསུམ་གྱིས་ངེས་པར་འབྱུང་བར་འགྱུར་རོ། །དེ་ན་བྱང་ཆུབ་སེམས་དཔའ་རྣམས་ཀྱང་ཚད་མེད་དོ། །རིགས་ཀྱི་བུ། དེའི་ཚེ་དེའི་དུས་ན་བདུད་དང༌།<line/>
བདུད་ཀྱི་རིས་ཀྱི་ལྷ་འབྱུང་བ་གང་ཡིན་པ་དེ་དག་ཐམས་ཅད་ཀྱང་ཐེག་པ་ཆེན་པོ་ལ་ཞུགས་པར་འགྱུར་ཏེ། སེམས་ཅན་ལ་སྙིང་བརྩེ་བར་གནས་སོ། །སངས་རྒྱས་ཀྱི་ཞིང་དེ་ན་ངན་སོང་<line/>
གསུམ་ཡང་མེད་དོ། །མི་ཁོམ་པ་བརྒྱད་ཀྱང་མེད་དེ། རྟག་ཏུ་བརྒྱན་པར་འགྱུར་ལ། བྱང་གི་སྒྲ་མི་སྙན་དང་འདྲའོ། །སངས་རྒྱས་ཀྱི་ཞིང་དེར་བདུད་དང༌། ཕྱིར་རྒོལ་བའང་བཅོམ་པར་<line/>
འགྱུར་རོ། །ལྟ་བ་ཐམས་ཅད་ཀྱང་མེད་དོ། །བཅོམ་ལྡན་འདས་ཡོངས་སུ་མྱ་ངན་ལས་འདས་ནས་ཀྱང་བདེ་བར་གཤེགས་པས་གསུངས་པའི་དམ་པའི་ཆོས་ལོ་བྱེ་བ་ཕྲག་སྟོང་དུ་<line/>
གནས་པར་འགྱུར་རོ། །དེ་ནས་དེའི་ཚེ་འཁོར་ཆེན་པོའི་ནང་ནས་ལྷ་མ་ཡིན་དང༌། ནམ་མཁའ་ལྡིང་དང༌། མིའམ་ཅི་དང༌། ལྟོ་འཕྱེ་ཆེན་པོ་དུ་མས་དེ་བཞིན་གཤེགས་པ་ལ་མེ་ཏོག་སིལ་<line/>
མས་གཏོར་ཏོ། །སིལ་སྙན་ཀྱང་དཀྲོལ་ཏོ། །ཙནྡན་གྱི་ཕྱེ་མ་དང༌། བྱུག་པ་དག་གིས་ཀྱང་གཏོར་ཏོ། །ཉན་ཐོས་ཆེན་པོ་དེ་དག་གིས་རང་རང་གི་བླ་གོས་དེ་བཞིན་གཤེགས་པའི་སྐུ་ལ་གསོལ་<line/>
ཏོ༑ ༑བྱང་ཆུབ་སེམས་དཔའ་དེ་དག་གིས་ཀྱང་མེ་ཏོག་གི་རིམ་པ་རི་རབ་ཙམ་དང༌། མེ་ཏོག་དང༌། ཕྲེང་བ་དང༌། ཕྱེ་མ་དང༌། སྤོས་དང༌། བྱུག་པ་དག་གིས་བཅོམ་ལྡན་འདས་ལ་བསམ་གྱིས་<line/>
</page>
<page index="242" id="300B">མི་ཁྱབ་པའི་མཆོད་པའི་ལས་བྱས་ནས་དེ་བཞིན་གཤེགས་པ་ཡེ་ཤེས་འབྱུང་གནས་འོད་དེའི་བྱང་ཆུབ་སེམས་དཔའི་སྤྱོད་པ་ལ་སེམས་བསྐྱེད་དོ། །དེ་ནས་བཅོམ་ལྡན་འདས་ལ་བྱང་ཆུབ་<line/>
སེམས་དཔའ་སྤྲིན་ཆེན་སྙིང་པོས་འདི་སྐད་ཅེས་གསོལ་ཏོ། །ཀྱེ་མ་བཅོམ་ལྡན་འདས། ཟབ་མོ་བརྟན་པའི་ཆུའི་རྒྱ་མཚོའི་དུས་ཚོད་ཀྱི་ཏིང་ངེ་འཛིན་གྱི་ཡུལ་འདི་མ་འོངས་པའི་སེམས་ཅན་<line/>
བསོད་ནམས་ཆུང་དུ་རྣམས་ལ་སངས་རྒྱས་མང་པོ་འབྱུང་བར་བགྱིད་ཅིང༌། དགེ་བའི་རྩ་བ་ཚུལ་བཞིན་དུ་བགྱིས་པའི་སེམས་ཅན་རྣམས་ལུང་སྟན་པས་ལུང་སྟོན་པར་བགྱིད་པ་ནི། ངོ་<line/>
མཚར་ཏོ། །བཅོམ་ལྡན་འདས་ཀྱིས་བཀའ་སྩལ་པ། སྤྲིན་ཆེན་སྙིང་པོ། མ་འོངས་པའི་སེམས་ཅན་རྣམས་བསོད་ནམས་ཆུང་ཞེས་དེ་སྐད་མ་ཟེར་ཅིག །དེ་ཅིའི་ཕྱིར་ཞེ་ན། སྤྲིན་ཆེན་སྙིང་<line/>
པོ༑ སངས་རྒྱས་འབྱུང་བ་ནི། དཀོན་ནོ། །སྤྲིན་ཆེན་སྙིང་པོའི་མདོ་འདི་ནི། དེ་བས་ཀྱང་ཆེས་དཀོན་ནོ། །སྤྲིན་ཆེན་པོའི་མདོ་འདི་ལས་ཏིང་ངེ་འཛིན་ནམ། གཟུངས་སམ། ཚིགས་སུ་བཅད་པ་<line/>
གང་ཡང་རུང་བའི་ཚིག་གི་ཕྱེད་ཐོས་ནས་ཡིད་ཆེས་པར་བྱེད་པ་གང་ཡིན་པའི་སེམས་ཅན་དེ་དག་ཀྱང་ཆེས་དཀོན་པ་ཡིན་ནོ། །ཞེས་ང་སྨྲ་སྟེ། དེ་བས་ན། མ་འོངས་པའི་སེམས་ཅན་རྣམས་ནི།<line/>
བསོད་ནམས་ཆུང་བ་མ་ཡིན་ནོ། །ཞེས་པ་སྨྲའོ། །སྤྲིན་ཆེན་སྙིང་པོ། གཞན་ཡང་མ་འོངས་པའི་སེམས་ཅན་གང་དག་སྤྲིན་ཆེན་པོའི་མདོ་འདི་ལས་ཚིགས་སུ་བཅད་པའམ། ཚིག་གི་ཕྱེད་ཐོས་<line/>
</page>
<page index="243" id="301A">༄༅། །ན་ཡིད་ཆེས་པར་བྱེད་པའི་སེམས་ཅན་དེ་དག་ལས་གུད་ན་ཆེས་དཀོན་པ་མེད་དོ། །ཞེས་པ་སྨྲའོ། །གསོལ་པ། བཅོམ་ལྡན་འདས། དེ་བཞིན་གཤེགས་པས་<line/>
ཅི་ལ་དགོངས་ཏེ་དེ་སྐད་བཀའ་སྩལ། བཀའ་སྩལ་པ། དེ་བཞིན་གཤེགས་པའི་གསུངས་པའི་མདོ་ལས་ཚིག་གམ། ཚིག་གི་ཕྱེད་ལའང་ཡིད་ཆེས་པར་བྱེད་པ་གང་<line/>
ཡིན་པ་དེ་དག་ལས་གུད་ན་ཆེས་དཀོན་པ་མེད་དོ། །ཞེས་ང་སྨྲ་བ་དེ་ལ་ཐེ་ཚོམ་མེད་དོ། །དེ་ཅིའི་ཕྱིར་ཞེ་ན། སྤྲིན་ཆེན་པོའི་མདོ་འདིའི་ཏིང་ངེ་འཛིན་ནམ། གཟུངས་སམ། ཆོས་ཀྱི་<line/>
སྒོ་གང་ཡང་རུང་བ་ལ་བྱས་པ་གཟོ་བ་རྣམས་ལ་ཡང་དག་པའི་དོན་ལུང་བསྟན་པ་ལུང་བསྟན་ཏེ། དེ་བཞིན་གཤེགས་པས་ལུང་བསྟན་པ་ཐོབ་པའི་སེམས་ཅན་རྣམས་ནི། ཀྱེ་མ་<line/>
དགེ་བའི་རྩ་བ་བྱས་པ་ཡིན་ནོ་སྙམ་དུ་འཛིན་ཅིང་ཡིད་ཆེས་པར་བྱེད་པ་མ་འོངས་པའི་སེམས་ཅན་དེ་དག་ནི། ཤིན་ཏུ་ཆེས་དཀོན་པ་ཡིན་པར་ང་སྨྲ་སྟེ། སྤྲིན་ཆེན་སྙིང་པོ། དེ་ལས་<line/>
དགོངས་ནས་མ་འོངས་པའི་སེམས་ཅན་རྣམས་བསོད་ནམས་ཆུང་བ་མ་ཡིན་ནོ། །ཞེས་ང་སྨྲའོ། །གསོལ་པ། བཅོམ་ལྡན་འདས། ཟབ་མོ་བརྟན་པའི་ཆུའི་རྒྱ་མཚོའི་དུས་ཚོད་<line/>
ཀྱི་ཏིང་ངེ་འཛིན་འདི་ལ་གནས་པའི་བྱང་ཆུབ་སེམས་དཔའི་བསོད་ནམས་མི་ཟད་བ་ཉན་ཐོས་དང་རང་སངས་རྒྱས་ཐམས་ཅད་ཀྱིས་གཏིང་དཔག་པར་མི་ནུས་པ་ནི། ཀྱེ་མ་ངོ་མཚར་<line/>
</page>
<page index="244" id="301B">ཏོ༑ ༑བཀའ་སྩལ་པ། སྤྲིན་ཆེན་སྙིང་པོ། དེ་དེ་བཞིན་གཤེགས་ཏེ། ཏིང་ངེ་འཛིན་འདི་ལ་གནས་པའི་བྱང་ཆུབ་སེམས་དཔའི་བསོད་ནམས་མི་ཟད་པ་ཤེས་པའམ་ཚད་གཟུང་བར་མི་ནུས་སོ། །དེ་ཅིའི་<line/>
ཕྱིར་ཞེ་ན། སྤྲིན་ཆེན་སྙིང་པོ། དཔེར་ན། རྒྱ་མཚོ་ཆེན་པོའི་ཆུའི་ནང་དུ་ཆུ་བབ་པ་ཟད་པར་མི་འགྱུར་བའི་གཏིང་དཔག་པར་ནུས་སམ། གསོལ་པ། བཅོམ་ལྡན་འདས། དེ་ནི། དེ་ལྟ་<line/>
མ་ལགས་ཏེ། ནུས་པར་མི་འགྱུར་རོ། །སྤྲིན་ཆེན་སྙིང་པོ། སྤྲིན་ཆེན་པོའི་མདོའི་ཆུ་འབབ་པ་དེའི་གཏིང་ཡང་དཔག་པར་མི་ནུས་ལ། ཏིང་ངེ་འཛིན་འདི་ལ་གནས་པའི་བྱང་ཆུབ་སེམས་<line/>
དཔའི་བསོད་ནམས་མི་ཟད་པའི་གཏིང་ཡང་དཔག་པར་མི་ནུས་སོ། །སྤྲིན་ཆེན་སྙིང་པོ། གཞན་ཡང་ཏིང་ངེ་འཛིན་འདི་ལ་གནས་པའི་བྱང་ཆུབ་སེམས་དཔའི་སེམས་དཔའ་ཆེན་པོ་ནི།<line/>
རྐང་པའི་མཐེ་བོའི་བ་སྤུ་གཅིག་གིས་འཇིག་རྟེན་གྱི་ཁམས་གངྒཱའི་ཀླུང་གི་བྱེ་མ་སྙེད་དཀྲིས་ཏེ། འཇིག་རྟེན་གྱི་ཁམས་དཀྲིགས་ཕྲག་མཐའ་ཡས་པ་བཟླས་ནས་འཕེན་པར་བྱེད་དེ།<line/>
དེ་ལྟ་བུའི་བྱ་བ་ཀུན་ཏུ་སྟོན་ཀྱང་སེམས་ཅན་སུ་ལའང་གནོད་པར་མི་འགྱུར་ལ། སེམས་ཅན་དེ་དག་གིས་ཀྱང་མི་ཤེས་མི་མཐོང་ངོ༌། །སེམས་ཅན་གཞན་དག་གིས་ནི། བྱ་བ་དེ་ལྟ་བུ་<line/>
བསྟན་པར་ཤེས་ཤིང་མཐོང་ངོ༌། །སྤྲིན་ཆེན་སྙིང་པོ། གཞན་ཡང་ཏིང་ངེ་འཛིན་འདི་ལ་གནས་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི། འཇིག་རྟེན་གྱི་ཁམས་གངྒཱའི་ཀླུང་<line/>
</page>
<page index="245" id="302A">༄༅། །གི་བྱེ་མ་སྙེད་དག་ཁབ་ཀྱི་རྩེ་མོས་རྒྱ་ཤུག་གི་ལོ་མ་སྟེང་གི་ཕྱོགས་སུ་འདོར་བ་བཞིན་དུ་སྟེང་གི་ཕྱོགས་ཀྱི་འཇིག་རྟེན་གྱི་ཁམས་དཀྲིས་ཕྲག་མཐའ་ཡས་<line/>
པ་བཟླས་ནས་གྱེན་དུ་འདོར་བར་བྱེད་དེ། འོན་ཀྱང་སེམས་ཅན་སུ་ལའང་གནོད་པར་མི་འགྱུར་ཏེ། སེམས་ཅན་དེ་དག་གིས་ཀྱང་བདག་ཅག་གར་ཁྱེར་བ་དང༌། བདག་ཅག་གར་<line/>
སོང་བའང་མི་ཤེས་མི་མཐོང་ངོ༌། །ཕྱིར་ཡང་ཁྱེར་ཏེ་འོངས་ནས་སྔ་མའི་གནས་སུ་བཞག་ཀྱང་འགྲོ་བ་དང་འོང་བར་ཡང་མི་མངོན་ལ། སེམས་ཅན་གཞན་དག་གིས་ནི། འདི་ནི།<line/>
བྱང་ཆུབ་སེམས་དཔའི་རྣམ་པར་འཕྲུལ་པ་ཡིན་ནོ། །ཞེས་ཤེས་ཤིང་མཐོང་ངོ༌། །སྤྲིན་ཆེན་སྙིང་པོ། གཞན་ཡང་ཏིང་ངེ་འཛིན་འདི་ལ་གནས་པའི་བྱང་ཆུབ་སེམས་དཔའ་སེམས་<line/>
དཔའ་ཆེན་པོ་ནི། ཁབ་ཀྱི་རྩེ་མོས་རྒྱ་ཤུག་གི་ལོ་མ་ལ་བྱ་བ་བཞིན་དུ་ཕྱོགས་དགུར་འཇིག་རྟེན་གྱི་ཁམས་དེ་ལྟར་གྱེན་དུ་བོར་ནས་འཇིག་རྟེན་གྱི་ཁམས་ལྷག་མ་གཅིག་གི་ནང་དུ་<line/>
འཇིག་རྟེན་གྱི་ཁམས་ཐམས་ཅད་ཆུད་པར་བྱེད་ཀྱང་སེམས་ཅན་སུ་ལའང་གནོད་པར་མི་འགྱུར་ལ་སེམས་ཅན་དེ་དག་གིས་ཀྱང་བདག་ཅག་གར་ཁྱེར་བ་དང༌། བདག་ཅག་གར་<line/>
སོང་བའང་མི་ཤེས་མི་མཐོང་ངོ༌། །ཕྱིར་ཡང་ཁྱེར་ཏེ་འོངས་ནས་སྔ་མའི་གནས་སུ་བཞག་ཀྱང་འགྲོ་བ་དང༌། འོང་བར་ཡང་མི་མངོན་ལ། སེམས་ཅན་གཞན་དག་གིས་ནི། བྱ་བ་དེ་ལྟ་<line/>
</page>
<page index="246" id="302B">བུ་བསྟན་པར་ཤེས་ཤིང་མཐོང་ངོ༌། །སྤྲིན་ཆེན་སྙིང་པོ། གཞན་ཡང་ཏིང་ངེ་འཛིན་འདི་ལ་གནས་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི། ཕྱོགས་བཅུའི་འཇིག་རྟེན་གྱི་ཁམས་ཐམས་ཅད་<line/>
འཇིག་རྟེན་གྱི་ཁམས་གཅིག་གི་ནང་དུ་བརྟུལ་ནས་སྲན་ཆུང་གི་འབྲུ་གཅིག་གི་ནང་དུ་ཆུད་པར་བྱེད་དེ། འོན་ཀྱང་སེམས་ཅན་སུ་ལའང་གནོད་པར་མི་འགྱུར་ལ། སེམས་ཅན་དེ་དག་གིས་ཀྱང་བདག་<line/>
ཅག་གང་དུ་ཁྱེར་བ་དང༌། གང་དུ་སོང་བ་དང༌། གང་དུ་བཅུག་པ་མི་ཤེས་མི་མཐོང་ངོ༌། །སེམས་ཅན་གཞན་དག་གིས་ནི། ཤེས་ཤིང་མཐོང་སྟེ། ཏིང་ངེ་འཛིན་འདི་ལ་གནས་པའི་བྱང་ཆུབ་<line/>
སེམས་དཔའ་སེམས་དཔའ་ཆེན་པོ་ནི། འདུལ་བའི་དབང་གིས་བྱ་བ་དེ་ལྟ་བུ་དག་སྟོན་པར་བྱེད་དོ། །བྱང་ཆུབ་སེམས་དཔའ་སྤྲིན་ཆེན་སྙིང་པོས་གསོལ་པ། ཏིང་ངེ་འཛིན་འདི་ལ་གནས་པའི་བྱང་<line/>
ཆུབ་སེམས་དཔའ་སེམས་དཔའ་ཆེན་པོའི་བཀོད་པའི་གཙོ་བོ་ནི། བཅོམ་ལྡན་འདས་ཀྱིས་བཀའ་སྩལ་པ། ཏིང་ངེ་འཛིན་འདི་བསོད་ནམས་བགྱི་བའི་དངོས་པོའི་ཆེ་བ་ཉིད་ཀྱི་བསོད་ནམས་ཀྱི་<line/>
ཕུང་པོ་ཇི་ཙམ་མཆི་བའང་སེམས་ཅན་རྣམས་ལ་བཤད་དུ་གསོལ། བཅོམ་ལྡན་འདས་ཀྱིས་བཀའ་སྩལ་པ། སྤྲིན་ཆེན་སྙིང་པོ། ལེགས་སོ་ལེགས་སོ། །སྤྲིན་ཆེན་སྙིང་པོ། ཁྱོད་ལེགས་ཀྱི།<line/>
ཏིང་ངེ་འཛིན་འདིའི་རྒྱུ་ལས་བྱུང་བའི་བསོད་ནམས་བྱ་བའི་དངོས་པོ་དེ་དཔེ་ཙམ་དུ་བསྟན་པར་བྱ་སྟེ། རིགས་ཀྱི་བུ། དཔེར་ན། ཆུ་ཀླུང་ཆེན་པོ་དང༌། འབབ་ཆུ་དང༌། མཚེའུ་དང༌། མཚོ་བྲན་དང༌། ཆུ་བྲན་<line/>
</page>
<page index="247" id="303A">༄༅། །ཐམས་ཅད་ནི། རྒྱ་མཚོ་ཆེན་པོའི་ཁོངས་སུ་གཏོགས་ཤིང་དེའི་ནང་དུ་འདུས་སོ། །སྤྲིན་ཆེན་སྙིང་པོ། དེ་བཞིན་དུ་མདོ་འདི་ལས་གཞན་པའི་མདོ་དག་གི་<line/>
བྱ་བ་གང་ཅིའང་རུང་བ་རྣམས་ནི། ཏིང་ངེ་འཛིན་འདིའི་ཁོངས་སུ་གཏོགས་ཤིང་འདིའི་ནང་དུ་འདུས་པར་བལྟ་བར་བྱའོ། །སྤྲིན་ཆེན་སྙིང་པོ། གཞན་ཡང་མདོ་འདི་ལ་མ་གཏོགས་པའི་<line/>
མདོ་དང༌། ཏིང་ངེ་འཛིན་དང༌། བསོད་ནམས་བྱ་བའི་དངོས་པོ་ཐམས་ཅད་དང༌། ཉན་ཐོས་དང་རང་སངས་རྒྱས་ཐམས་ཅད་ཀྱི་བསོད་ནམས་བྱ་བའི་དངོས་པོ་དེ་དག་ཐམས་ཅད་གཅིག་ཏུ་<line/>
བསྡུས་པ་ནི། དེ་བཞིན་གཤེགས་པ་རྟག་པ་ཉིད་ཀྱི་ཏིང་ངེ་འཛིན་འདི་ཐང་གཅིག་ཙམ་ཐོས་པའི་བྱང་ཆུབ་ཀྱི་སེམས་ཀྱི་ཁོངས་སུ་གཏོགས་ཤིང་དེའི་ནང་དུ་འདུས་པར་བལྟ་བར་བྱའོ། །<line/>
སྤྲིན་ཆེན་སྙིང་པོ། དེ་བས་ན། ཐམས་ཅད་རྟག་པ་དང༌། ཐེར་ཟུག་པ་དང༌། ཞི་བ་དང༌། བརྟན་པའི་བསོད་ནམས་འདོད་པའི་སེམས་གཟུང་བར་འདོད་པ་དང༌། བླ་ན་མེད་པ་ཡང་དག་པར་<line/>
རྫོགས་པའི་བྱང་ཆུབ་མངོན་པར་གཟུང་བར་འདོད་པའི་རིགས་ཀྱི་བུའམ། རིགས་ཀྱི་བུ་མོས་ནི། ཟབ་མོ་བརྟན་པའི་ཆུའི་རྒྱ་མཚོའི་དུས་ཚོད་ཀྱི་ཏིང་ངེ་འཛིན་གྱི་ཡུལ་འདི་ལ་སེམས་<line/>
བསྐྱེད་པར་བྱའོ། །དེ་བཞིན་གཤེགས་པའི་རྟག་པ་དང༌། ཐེར་ཟུག་པ་དང༌། བརྟན་པ་དང༌། ཞི་བའི་ཡོན་ཏན་ཡང་དག་པར་བཤད་པ་ཐོས་ན་སྐྲག་པར་མི་བྱའོ། །དེ་བཞིན་གཤེགས་པའི་<line/>
</page>
<page index="248" id="303B">རྟག་པ་དང༌། ཐེར་ཟུག་པ་དང༌། བརྟན་པ་དང༌། ཞི་བ་དང༌། བསིལ་བའི་ཡོན་ཏན་ཡང་དག་པར་གཟུང་བར་བྱའོ། །གཞན་དག་ལའང་རྒྱས་པར་བསྟན་པར་བྱ་སྟེ། ཅི་ནས་བསྟན་པ་ནུབ་པར་<line/>
མི་འགྱུར་བར་བརྩོན་པར་བྱའོ། །འདི་ལྟ་སྟེ། དཔེར་ན། འགྲོ་བ་སྲོག་ཆགས་འབྱུང་པོ་གང་ཅིའང་རུང་བ་རྣམས་ཀྱི་རྗེས་སུ་བྱུང་བ་དེ་དག་ཐམས་ཅད་ནི། གླང་པོ་ཆེའི་རྗེས་ཀྱི་ནང་དུ་འདུ་<line/>
བར་འགྱུར་རོ། །དེ་བཞིན་དུ་མདོ་འདི་ལས་གཞན་པའི་ཏིང་ངེ་འཛིན་ཐམས་ཅད་དང༌། བསོད་ནམས་བྱ་བའི་དངོས་པོ་ཐམས་ཅད་ཀྱང་ཏིང་ངེ་འཛིན་འདིའི་ནང་དུ་འདུ་བར་འགྱུར་བར་རིག་<line/>
པར་བྱའོ། །སྤྲིན་ཆེན་སྙིང་པོ། གཞན་ཡང་འདི་ལྟ་སྟེ། དཔེར་ན། ལྷུན་པོ་ལ་སོགས་པའི་རིའི་རྒྱལ་པོ་རྣམས་དང༌། གཞན་ཡང་རི་ནག་པོ་རྣམས་དང༌། རྩྭ་དང༌། ཤིང་གེལ་བ་དང༌། སྨན་<line/>
དང༌། ཤིང་ཇི་སྙེད་ཡོད་པ་དང༌། ཛམྦུའི་གླིང་དང༌། གླིང་བཞི་དང་བཅས་པའི་འཇིག་རྟེན་གྱི་ཁམས་ཉི་མ་དང་ཟླ་བར་བཅས་པ་དེ་དག་ཐམས་ཅད་ནི། སྟོང་གསུམ་གྱི་སྟོང་ཆེན་པོའི་འཇིག་<line/>
རྟེན་གྱི་ཁམས་འདིའི་ནང་དུ་འདུས་པར་བལྟ་བར་བྱའོ། །སྤྲིན་ཆེན་སྙིང་པོ། དེ་བཞིན་དུ་སོ་སོའི་སྐྱེ་བོའི་བསོད་ནམས་ཀྱི་རྒྱུན་ནམ། ཉན་ཐོས་ཀྱི་བསོད་ནམས་ཀྱི་རྒྱུན་ནམ། རང་སངས་<line/>
རྒྱས་ཀྱི་བསོད་ནམས་ཀྱི་རྒྱུན་ནམ། བྱང་ཆུབ་སེམས་དཔའི་བསོད་ནམས་ཀྱི་རྒྱུན་ནམ། དེ་བཞིན་གཤེགས་པའི་བསོད་ནམས་ཀྱི་རྒྱུན་ནམ། མདོ་དང་ཏིང་ངེ་འཛིན་ཐམས་ཅད་ཀྱི་བསོད་<line/>
</page>
<page index="249" id="304A">༄༅། །ནམས་ཀྱི་རྒྱུན་ཇི་སྙེད་ཡོད་པ་རྣམས་ནི། ཏིང་ངེ་འཛིན་འདི་ལ་གནས་པའི་བྱང་ཆུབ་སེམས་དཔས་དེ་བཞིན་གཤེགས་པ་ནི། རྟག་པ་ཡིན་ནོ། །ཞེས་སེམས་<line/>
གཅིག་བསྐྱེད་པའི་ནང་དུ་ཆུད་ཅིང་འདུས་སོ། །འདི་ལྟ་སྟེ། དཔེར་ན། སྟོན་གྱི་དུས་ན་སྤྲིན་མེད་པའི་ནམ་མཁའ་ལས་ཉི་མ་ཤར་ན་ནམ་མཁའ་ལ་དྲི་མར་གྱུར་ཅིང་སྒྲིབ་པའི་རང་<line/>
བཞིན་ཇི་སྙེད་ཡོད་པ་དེ་དག་ཐམས་ཅད་ཟིལ་གྱིས་མནན་ནས་ལྷམ་མེ། ལྷན་ནེ། ལྷང་ངེར་འདུག་གོ །སྤྲིན་ཆེན་སྙིང་པོ། དེ་བཞིན་དུ་ཟབ་མོ་བརྟན་པའི་ཆུའི་རྒྱ་མཚོའི་དུས་<line/>
ཚོད་ཀྱི་ཏིང་ངེ་འཛིན་འདི་ལས་དེ་བཞིན་གཤེགས་པའི་རྟག་པ་དང༌། ཐེར་ཟུག་པ་དང༌། བརྟན་པ་དང༌། ཞི་བ་དང༌། བསྟན་པ་ནུབ་པར་མི་འགྱུར་བའི་འོད་ཟེར་མཐའ་ཡས་པ་དང་<line/>
ལྡན་པའི་ཉི་མ་རྟག་པ་ཤར་བ་ན་ལྡེམ་པོ་ངག་གི་ནམ་མཁའ་ལ་ཇི་སྙེད་ཡོད་པ་ཐམས་ཅད་ཟིལ་གྱིས་མནན་ནས་ལྷམ་མེ། ལྷན་ནེ། ལྷང་ངེར་གསལ་བར་འགྱུར་རོ། །སྤྲིན་<line/>
ཆེན་སྙིང་པོ། གཞན་ཡང་འདི་ན་མི་ལ་ལ་ཞིག་རླུང་གི་རྒྱལ་པོ་བཞིའི་མཐུ་ཅན། སྟོབས་དང་ལྡན་པ། ལྷའི་བུ་ལོ་བརྒྱ་ཐུབ་པ་ཞིག་བྱུང་ལ་མི་དེའང་ཉིན་པར་ལམ་དུ་ཞུགས་ཏེ།<line/>
འཇིག་རྟེན་གྱི་ཁམས་དུ་མར་སོང་ནས་ཕྱིར་རང་གི་གནས་སུ་ལྡོག་པར་བྱེད་ཅིང་ནུབ་མོའང་ལམ་དུ་ཞུགས་ནས་འཇིག་རྟེན་གྱི་ཁམས་དུ་མ་བསྐོར་ཏེ་ཕྱིར་རང་གི་གནས་སུ་ལྡོག་<line/>
</page>
<page index="250" id="304B">པར་བྱེད་པ་དེ་ལྟ་བུར་ཉིན་མཚན་དུ་ལམ་དུ་ཞུགས་པས་ཇི་ཙམ་དུ་ཕྱིན་པ་དེ་སྙེད་རིན་པོ་ཆེ་སྣ་བདུན་གྱིས་རང་གི་ལུས་ཀྱི་འཕང་ཙམ་དུ་གང་བར་བྱས་ནས་སྦྱིན་པ་བྱིན་ཏེ། ཐབས་དེ་དག་ལྟ་<line/>
བུར་བར་ཆད་དང༌། སྐྱོན་མ་བྱུང་བར་སྦྱིན་པ་བྱིན་ན། སྤྲིན་ཆེན་སྙིང་པོ། ཅི་དེ་གཞི་དེ་ལས་དེ་བསོད་ནམས་མང་དུ་བསྐྱེད་དམ། གསོལ་པ། བཅོམ་ལྡན་འདས། ཚད་མ་མཆིས་སོ། །བཅོམ་<line/>
ལྡན་འདས་ཀྱིས་བཀའ་སྩལ་པ། སྤྲིན་ཆེན་སྙིང་པོ། དེ་ལྟ་བུའི་སྦྱིན་པ་དེ་ལས་བྱུང་བའི་བསོད་ནམས་ཀྱི་ཕུང་པོ་གང་ཡིན་པ་དེ་ནི། ཏིང་ངེ་འཛིན་འདི་ལས་དེ་བཞིན་གཤེགས་པ་རྟག་པའི་<line/>
ཆེ་བ་ཉིད་ཀྱི་ཡོན་ཏན་ནུབ་པར་མི་འགྱུར་བའི་བསྟན་པ་འཁོར་བཞི་ལས་གང་ཡང་རུང་བའམ། སྤྱོད་པ་པའམ། ཀུན་ཏུ་རྒྱུའམ། གཅེར་བུ་པ་ལ་སོགས་པ་ལ་འཆད་ཅིང་སྟོན་པར་བྱེད་<line/>
དམ༑ ཡང་ན་འཕྱ་བའམ། སྟིང་བའམ། གཞན་གྱི་གཡམ་ལ་བྱ་བ་འམ། འཚོ་བའི་ཐབས་ཀྱི་རྒྱུར་བྱ་བའི་ཕྱིར་རམ། རྙེད་པ་དང༌། བཀུར་སྟི་དང༌། ཚིགས་སུ་བཅད་པ་འདོད་པའི་ཕྱིར་དེ་<line/>
བཞིན་གཤེགས་པ་རྟག་གོ །ཞེས་ཚིག་ཏུ་བརྗོད་པ་ཙམ་གྱི་བསོད་ནམས་ཀྱི་ཕུང་པོ་གང་ཡིན་པའི་བརྒྱའི་ཆར་ཡང་མི་ཕོད། སྟོང་གི་ཆར་ཡང་མི་ཕོད་པ་ནས་རྒྱུའི་བར་དུའང་མི་བཟོད་དོ། །<line/>
སྤྲིན་ཆེན་སྙིང་པོ། འདི་ལྟ་སྟེ། དཔེར་ན། སྨན་གྱི་རྒྱལ་པོ་རྩིའི་སྡོང་བུ་དེའི་རྩ་བ་ཁྱེར་རམ། ཤུན་ཕྲགས་སམ། པྲིའམ། ལོ་མ་འམ། མེ་ཏོག་གམ། འབྲས་བུའམ། མགོ་ཐོག་གམ། སྡོང་<line/>
</page>
<page index="251" id="305A">༄༅། །བུའམ༑ ཡལ་གའམ། བུར་མའམ། རྩ་བ་དག་ཁྱེར་ཡང་རུང་སྟེ། དེ་འདི་སྙམ་དུ་བདག་གི་རྩ་བ་ཁྱེར་རོ། །བདག་གི་ཤུན་ཕྲགས་ཁྱེར་རོ། །བདག་གི་པྲི་ཁྱེར་རོ། །<line/>
བདག་གི་ལོ་མ་ཁྱེར་རོ། །བདག་གི་མེ་ཏོག་ཁྱེར་རོ། །བདག་གི་འབྲས་བུ་ཁྱེར་རོ། །བདག་གི་མགོ་ཐོག་ཁྱེར་རོ། །བདག་གི་སྡོང་བུ་ཁྱེར་རོ། །བདག་གི་ཡལ་ག་ཁྱེར་རོ། །བདག་གི་བུར་མ་ཁྱེར་<line/>
རོ༑ ༑བདག་གི་རྩ་བ་དག་ཁྱེར་རོ་སྙམ་དུ་མི་སེམས་སོ། །རྩིའི་སྡོང་བུ་ལ་རྣམ་པར་རྟོག་པ་ཡོང་མེད་དོ། །རྣམ་པར་རྟོག་པ་མེད་དུ་ཟིན་ཀྱང་སེམས་ཅན་རབ་འབྲིང་ཐ་མ་ཐམས་ཅད་ལ་འོ་མའམ།<line/>
ཞོའམ། མར་རམ། འབྲུ་མར་རམ། སྨན་ཅིའང་རུང་བདག་དང་སྦྱར་བའམ། སྨན་ཐམས་ཅད་དང་བསྲེས་པའི་ལྡེ་གུའམ། བཏུང་བའམ། ལུས་བསྐུ་བས་ནད་སེལ་བར་བྱེད་དོ། །དེ་བཞིན་<line/>
དུ་ཏིང་ངེ་འཛིན་འདི་ཉན་པའང་རྩ་བའམ། རྒྱུད་དམ། ཚིགས་སུ་བཅད་པའམ། ཚིག་གམ། ཚིག་གི་ཕྱེད་དམ། མིང་ངམ། དེ་བཞིན་གཤེགས་པ་རྟག་གོ །ཞེས་བྱ་བའི་ཡི་གེ་འབྲུ་<line/>
གཉིས་ཀྱིས་ཉན་པ་དང༌། དེ་འདི་སྙམ་དུ་བདག་གིས་རྩ་བ་ལས་ཏིང་ངེ་འཛིན་བཟུང་ངོ༌། །རྒྱུ་ལས་བཟུང་ངོ༌། །ཚིགས་སུ་བཅད་པ་ལས་བཟུང་ངོ༌། །ཚིག་ལས་བཟུང་ངོ༌། །ཚིག་ཕྱེད་ལས་<line/>
བཟུང་ངོ༌། །མིང་ལས་བཟུང་ངོ༌། །དེ་བཞིན་གཤེགས་པ་རྟག་གོ །ཞེས་བྱ་བའི་ཡི་གེ་འབྲུ་གཉིས་ལས་བཟུང་ངོ་སྙམ་དུ་སེམས་ཏེ། རྣམ་པར་རྟོག་པ་དེ་དག་མེད་དོ། །རྣམ་པར་རྟོག་པ་<line/>
</page>
<page index="252" id="305B">མེད་དུ་ཟིན་ཀྱང་དགེ་སློང་དང༌། དགེ་སློང་མ་དང༌། དགེ་བསྙེན་དང༌། དགེ་བསྙེན་མ་ལས་གང་ཡང་རུང་བའམ། སྤྱོད་པ་བའམ། ཀུན་ཏུ་རྒྱུའམ། གཅེར་བུ་པ་ལ་སོགས་པའམ། ལུས་ཡོངས་སུ་མ་<line/>
སྦྱངས་པའམ། ཤེས་རབ་ཡོངས་སུ་མ་སྦྱངས་པའམ། སེམས་ཡོངས་སུ་མ་སྦྱངས་པའང་རུང་སྟེ། འཕྱ་བའམ། བསྟིང་བའི་ཕྱིར་རམ། རང་གི་ཁ་ནས་བྱུང་ངམ། གཞན་གྱི་གཡམ་ལས་<line/>
བྱུང་བའམ། རྙེད་པ་དང༌། བཀུར་སྟི་དང༌། ཚིགས་སུ་བཅད་པ་འདོད་པའི་ཕྱིར་ཡང་རུང་སྟེ། མཉན་ཏམ་བཟུང་ན། དེ་དག་གི་སྡིག་པ་གྲངས་མེད་པ་བྱས་པ་དང༌། ལས་དེ་དག་ལུས་འདི་ཉིད་ཀྱི་<line/>
ཚེ་བྱང་བར་འགྱུར་ལ། འདོད་ཆགས་དང༌། ཞེ་སྡང་དང༌། གཏི་མུག་གི་ཉོན་མོངས་པ་ལ་སོགས་པའི་ནད་འབྱུང་བའི་ཕྱིར་ཞུགས་པའང་མ་ཡིན་ནོ། །སྤྲིན་ཆེན་སྙིང་པོ། དཔེར་ན། ཉི་མ་ཤ་<line/>
མ་ཐག་ཏུ་ཁ་བ་དང༌། མུན་པའི་ཚོགས་ཆེན་པོ་རྨེག་མེད་པར་འགྱུར་རོ། །དེ་བཞིན་དུ་ཏིང་ངེ་འཛིན་གྱི་ཉི་མ་རྟག་པ་འདི་ཤར་མ་ཐག་ཏུ་སེམས་ཅན་ཐམས་ཅད་ཀྱི་སྡིག་པ་དང༌། ལས་ཀྱི་ཚོགས་ཀྱི་<line/>
ཁ་བ་དང༌། མུན་པ་དང༌། སྤྲིན་དང༌། སྒྲིབ་པ་རྣམས་རྨེག་མེད་པར་འགྱུར་རོ། །འཕགས་པ་སྤྲིན་ཆེན་པོའི་མདོ། བམ་པོ་དགུ་པ། སྤྲིན་ཆེན་སྙིང་པོ། གཞན་ཡང་དཔེར་ན། རླུང་ནི། ནམ་མཁའ་<line/>
ལ་ལངས་ནས་སེམས་ཅན་ཐམས་ཅད་ལ་རང་དབང་མེད་པར་སྤུ་དང༌། ལུས་ཀྱི་ཡན་ལག་ཐམས་ཅད་ཀྱི་རྩ་བའི་ནང་དུ་ཞུགས་ནས་མེའི་ཕུང་པོ་འཇིལ་བར་བྱེད་དོ། །དེ་བཞིན་དུ་འདིར་ཡང་ཏིང་ངེ་<line/>
</page>
<page index="253" id="306A">༄༅། །འཛིན་གྱིས་དེ་བཞིན་གཤེགས་པའི་ཡོན་ཏན་རྟག་པ་ཉིད་ཀྱི་ཡོན་ཏན་གྱིས་བསྒོས་པའི་རླུང་ཉོན་མོངས་པའི་ནམ་མཁའ་ལྡང་བར་བྱེད་ཅིང༌། སེམས་ཅན་ཐམས་<line/>
ཅད་ལ་རང་དབང་མེད་པར་སྤུ་དང༌། ཡན་ལག་ཐམས་ཅད་ཀྱི་རྩ་བའི་ནང་དུ་ཞུགས་ནས་སྡིག་པ་གྲངས་མེད་པ་རྣམས་དང༌། ལས་ཀྱི་མེའི་ཕུང་པོ་རྣམས་སེལ་བར་བྱེད་དོ། །སྤྲིན་ཆེན་སྙིང་<line/>
པོ༑ གཞན་ཡང་འདི་ལ་གནས་པའི་བྱང་ཆུབ་སེམས་དཔའ་ནི། རྒྱུན་དུ་ཞུགས་པའི་འབྲས་བུའི་ཕྱིར་ཡང་ཚུལ་ཁྲིམས་མི་སྲུང་ངོ༌། །ལན་གཅིག་ཕྱིར་འོང་བའི་འབྲས་བུའི་ཕྱིར་ཡང་ཚུལ་<line/>
ཁྲིམས་མི་སྲུང་ངོ༌། །ཕྱིར་མི་འོང་བའི་འབྲས་བུའི་ཕྱིར་ཡང་ཚུལ་ཁྲིམས་མི་སྲུང་ངོ༌། །དགྲ་བཅོམ་པའི་འབྲས་བུའི་ཕྱིར་ཡང་ཚུལ་ཁྲིམས་མི་སྲུང་ངོ༌། །དེ་བཞིན་གཤེགས་པའི་མཚན་མཐའ་<line/>
ཡས་པའི་ཕྱིར་ཡང་ཚུལ་ཁྲིམས་མི་སྲུང་ངོ༌། །དེ་བཞིན་གཤེགས་པའི་དཔེ་བྱད་བཟང་པོའི་ཕྱིར་ཡང་ཚུལ་ཁྲིམས་མི་སྲུང་ངོ༌། །དེ་བཞིན་གཤེགས་པའི་བསམ་གྱིས་མི་ཁྱབ་པའི་<line/>
གནས་ཀྱི་ཕྱིར་ཡང་ཚུལ་ཁྲིམས་མི་སྲུང་ངོ༌། །དེ་བཞིན་གཤེགས་པའི་དཔག་ཏུ་མེད་པ་ཉིད་ཀྱི་ཕྱིར་ཡང་ཚུལ་ཁྲིམས་མི་སྲུང་ངོ༌། །དེ་བཞིན་གཤེགས་པའི་མཚུངས་པ་མེད་པ་ཉིད་ཀྱི་ཕྱིར་ཡང་<line/>
ཚུལ་ཁྲིམས་མི་སྲུང་ངོ༌། །དེ་བཞིན་གཤེགས་པའི་མཚན་གྱི་ཕྱིར་ཡང་སེམས་གནས་པར་མི་སྒོམ་མོ། །དེ་བཞིན་གཤེགས་པའི་དཔེ་བྱད་བཟང་པོའི་ཕྱིར་ཡང་སེམས་གནས་པར་མི་སྒོམ་<line/>
</page>
<page index="254" id="306B">མོ༑ ༑དེ་བཞིན་གཤེགས་པའི་བསམ་གྱིས་མི་ཁྱབ་པའི་གནས་ཀྱི་ཕྱིར་ཡང་སེམས་གནས་པར་མི་སྒོམ་མོ། །དེ་བཞིན་གཤེགས་པའི་དཔག་ཏུ་མེད་པའི་ཕྱིར་ཡང་སེམས་གནས་པར་མི་སྒོམ་<line/>
དེ་བཞིན་གཤེགས་པའི་མཚུངས་པ་མེད་པའི་ཕྱིར་ཡང་སེམས་གནས་པར་མི་སྒོམ་མོ། །དེ་བཞིན་གཤེགས་པའི་གྲངས་མེད་པའི་ཕྱིར་ཡང་སེམས་གནས་པར་མི་སྒོམ་མོ། །དེ་བཞིན་གཤེགས་<line/>
པའི་ཡོན་ཏན་དཔག་ཏུ་མེད་པ་དང་ལྡན་པའི་ཕྱིར་ཡང་སེམས་གནས་པར་མི་སྒོམ་མོ། །དེ་བཞིན་གཤེགས་པའི་མཚན་གྱི་ཕྱིར་ཡང་སེམས་སྐྱེད་པར་མི་འདོད་དོ། །དེ་བཞིན་གཤེགས་པའི་<line/>
དཔེ་བྱད་བཟང་པོའི་ཕྱིར་ཡང་སེམས་སྐྱེད་པར་མི་འདོད་དོ། །དེ་བཞིན་གཤེགས་པའི་བསམ་གྱིས་མི་ཁྱབ་པའི་གནས་ཀྱི་ཕྱིར་ཡང་སེམས་སྐྱེད་པར་མི་འདོད་དོ། །དེ་བཞིན་གཤེགས་<line/>
པའི་དཔག་ཏུ་མེད་པའི་ཕྱིར་ཡང་སེམས་སྐྱེད་པར་མི་འདོད་དོ། །དེ་བཞིན་གཤེགས་པའི་མཚུངས་པ་མེད་པའི་ཕྱིར་ཡང་སེམས་སྐྱེད་པར་མི་བྱེད་དོ། །དེ་བཞིན་གཤེགས་པའི་གྲངས་མེད་<line/>
པའི་ཕྱིར་ཡང་སེམས་སྐྱེད་པར་མི་བྱེད་དོ། །དེ་བཞིན་གཤེགས་པའི་ཡོན་ཏན་དཔག་ཏུ་མེད་པ་དང་ལྡན་པའི་ཕྱིར་ཡང་སེམས་སྐྱེད་པར་མི་བྱེད་དོ། །དེ་བཞིན་གཤེགས་པའི་རྣམ་པར་འཕྲུལ་<line/>
པ་དང༌། ཆོ་འཕྲུལ་གྱི་ཕྱིར་ཡང་ཚུལ་ཁྲིམས་མི་སྲུང་ངོ༌། །དེ་བཞིན་གཤེགས་པའི་མི་འཇིགས་པའི་ཕྱིར་ཡང་ཚུལ་ཁྲིམས་མི་སྲུང་ངོ༌། །དེ་བཞིན་གཤེགས་པའི་གསང་བའི་ཕྱིར་ཡང་ཚུལ་<line/>
</page>
<page index="255" id="307A">༄༅། །ཁྲིམས་མི་སྲུང་ངོ༌། །དེ་བཞིན་གཤེགས་པའི་མཆོད་པའི་གནས་བླ་ན་མེད་པའི་ཕྱིར་ཡང་ཚུལ་ཁྲིམས་མི་སྲུང་ངོ༌། །དེ་བཞིན་གཤེགས་པའི་སྙིང་པོའི་<line/>
ཕྱིར་ཡང་ཚུལ་ཁྲིམས་མི་སྲུང་གི །སེམས་ཅན་ཐམས་ཅད་སྐྱེ་བ་དང༌། རྒ་བ་དང༌། ན་བ་དང༌། འཆི་བ་དང༌། མྱ་ངན་དང༌། སྨྲེ་སྔགས་འདོན་པ་དང༌། སྡུག་བསྔལ་བ་དང༌། ཡིད་མི་བདེ་<line/>
བ་དང༌། འཁྲུག་པ་ལས་ཐར་བར་འདོད་པའི་ཕྱིར་ཚུལ་ཁྲིམས་སྲུང་ངོ༌། །སེམས་ཅན་ཐམས་ཅད་ཀྱིས་བདེ་བ་ཐོབ་པར་འདོད་པའི་ཕྱིར་ཚུལ་ཁྲིམས་སྲུང་ངོ༌། །སེམས་ཅན་ཐམས་ཅད་<line/>
གྲུབ་པ་དང་བདེ་བར་འདོད་པའི་ཕྱིར་ཚུལ་ཁྲིམས་སྲུང་ངོ༌། །སེམས་ཅན་ཐམས་ཅད་བྱང་ཆུབ་ཀྱི་ཡོན་ཏན་ལ་དགོད་པར་འདོད་པའི་ཕྱིར་ཚུལ་ཁྲིམས་སྲུང་ངོ༌། །སེམས་ཅན་ཐམས་ཅད་<line/>
སངས་རྒྱས་སུ་སྒྲུབ་པར་འདོད་པའི་ཕྱིར་ཚུལ་ཁྲིམས་སྲུང་ངོ༌། །སེམས་ཅན་ཐམས་ཅད་ཆོས་ཀྱི་འཁོར་ལོ་བསྐོར་དུ་གཞུག་པར་འདོད་པའི་ཕྱིར་ཚུལ་ཁྲིམས་སྲུང་ངོ༌། །སེམས་ཅན་<line/>
ཐམས་ཅད་འཕགས་པའི་དགེ་འདུན་ཡོངས་སུ་སྡུད་དུ་གཞུག་པར་འདོད་པའི་ཕྱིར་ཚུལ་ཁྲིམས་སྲུང་ངོ༌། །སེམས་ཅན་ཐམས་ཅད་སངས་རྒྱས་ཀྱི་གདུང་མི་འཆད་པར་བྱ་བར་འདོད་པའི་<line/>
ཕྱིར་ཚུལ་ཁྲིམས་སྲུང་ངོ༌། །སེམས་ཅན་ཐམས་ཅད་ལ་ཆོས་ཀྱི་རྒྱུན་མི་གཅད་པར་བྱ་བར་འདོད་པའི་ཕྱིར་ཚུལ་ཁྲིམས་སྲུང་ངོ༌། །སེམས་ཅན་ཐམས་ཅད་ལ་དགེ་འདུན་གྱི་རིགས་བསྒྲུབ་<line/>
</page>
<page index="256" id="307B">པའི་ཕྱིར་ཚུལ་ཁྲིམས་སྲུང་ངོ༌། །སེམས་ཅན་ཐམས་ཅད་ལ་ཏིང་ངེ་འཛིན་དང༌། ཤེས་རབ་དང༌། རྣམ་པར་གྲོལ་བ་བསྒྲུབ་པའི་ཕྱིར་ཚུལ་ཁྲིམས་སྲུང་ངོ༌། །སེམས་ཅན་ཐམས་ཅད་ཀྱི་ཚུལ་ཁྲིམས་<line/>
མ་ཉམས་པ་དང༌། སྐྱོན་མེད་པ་དང༌། མ་འདྲེས་པ་དང༌། མ་འཁྲུགས་པར་འདོད་པའི་ཕྱིར་ཚུལ་ཁྲིམས་སྲུང་ངོ༌། །དེ་ནས་བཅོམ་ལྡན་འདས་ལ་བྱང་ཆུབ་སེམས་དཔའ་སེམས་དཔའ་ཆེན་པོ་སྤྲིན་ཆེན་<line/>
སྙིང་པོས་འདི་སྐད་ཅེས་གསོལ་ཏོ། །འདི་ལ་གནས་པའི་བྱང་ཆུབ་སེམས་དཔའ་ནི། དེ་བཞིན་གཤེགས་པའི་མཚན་གྱི་སླད་དུ་ཚུལ་ཁྲིམས་མི་སྲུང་ངོ༌། །ཞེས་བཅོམ་ལྡན་འདས་དེ་བཞིན་<line/>
གཤེགས་པས་ཅི་ལ་དགོངས་ཏེ་དེ་སྐད་གསུངས། བཅོམ་ལྡན་འདས་ཀྱིས་བཀའ་སྩལ་པ། སྤྲིན་ཆེན་སྙིང་པོ། འདི་ལ་གནས་པའི་བྱང་ཆུབ་སེམས་དཔའ་ལ་སངས་རྒྱས་ཀྱི་ཡོན་ཏན་སྒྲུབ་<line/>
པ་དེ་དག་ཐམས་ཅད་ཡོད་པའི་ཕྱིར་རོ། །དེ་ཅིའི་ཕྱིར་ཞེ་ན། ཏིང་ངེ་འཛིན་འདི་ནི། སངས་རྒྱས་ཀྱི་ཡོན་ཏན་ཐམས་ཅད་ཀྱི་འབྱུང་གནས་ཡིན་པའི་ཕྱིར་རོ། །སྤྲིན་ཆེན་སྙིང་པོ། དཔེར་ན། ནོར་བུ་རིན་<line/>
པོ་ཆེ་བཻ་ཌཱུཪྻ་དུ་མ་དང༌། ནོར་ཐམས་ཅད་ཀྱི་བདག་པོར་གྱུར་པ་དེས་བདག་ཉིད་ལ་ཡོད་བཞིན་དུ་བཻ་ཌཱུཪྻའི་ཕྱིར་འདོད་པའི་སེམས་དང༌། ཐེ་ཚོམ་སྐྱེད་པར་འགྱུར་རམ། གསོལ་པ། བཅོམ་ལྡན་འདས།<line/>
དེ་ནི༑ མ་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། འདི་ལ་གནས་པའི་བྱང་ཆུབ་སེམས་དཔའི་བདག་ཉིད་ལ་ཡོད་བཞིན་དུ་མཚན་གྱི་ཕྱིར་འདོད་པའི་སེམས་སྐྱེད་པ་དེ་ནི། གནས་<line/>
</page>
<page index="257" id="308A">༄༅། །མེད་དོ༑ ༑སྤྲིན་ཆེན་སྙིང་པོ། ཏིང་ངེ་འཛིན་འདི་ལ་གནས་པའི་བྱང་ཆུབ་སེམས་དཔའ་ནི། བསམ་གྱིས་མི་ཁྱབ་པའི་ཡུལ་དང༌། ཡོན་ཏན་ཐམས་ཅད་དང་<line/>
ལྡན་པར་རིག་པར་བྱའོ། །གསོལ་པ། བཅོམ་ལྡན་འདས། ཅི་བགྱི་བ་མཐར་ཕྱིན་པ་དང་ལྡན་པ་ལགས་པར་རིག་པར་བགྱིའམ། བཀའ་སྩལ་པ། སྤྲིན་ཆེན་སྙིང་པོ། དེ་སྐད་མ་<line/>
ཟེར་ཅིག །འདི་ལ་གནས་པའི་བྱང་ཆུབ་སེམས་དཔའ་ནི། གང་གི་ཚེ་སེམས་ཅན་ཐམས་ཅད་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་<line/>
པར་བྱས་པ་ན་བྱ་བ་མཐར་ཕྱིན་པར་འགྱུར་ཏེ། དེའི་ཚེ་འདི་ལ་གནས་པའི་བྱང་ཆུབ་སེམས་དཔའི་བྱ་བ་ཐམས་ཅད་མཐར་ཕྱིན་པར་འགྱུར་རོ། །གསོལ་པ། བཅོམ་ལྡན་འདས།<line/>
གང་དག་ཏིང་ངེ་འཛིན་འདིའི་ཡུལ་བཤད་པ་ཐོས་ནས་སྤོང་བར་མི་བགྱིད་པ་ནི། ཀྱེ་མ་ངོ་མཚར་ཏེ། སེམས་ཅན་དེ་དག་ནི། མྱ་ངན་དུ་བགྱི་མི་འཚལ་བ་ལགས་སོ། །བཀའ་སྩལ་པ།<line/>
སྤྲིན་ཆེན་སྙིང་པོ། དེ་དེ་བཞིན་ཏེ། མ་འོངས་པའི་དུས་ན་ཏིང་ངེ་འཛིན་བསྟན་པ་འདི་བཤད་པ་ན་གང་དག་སྤོང་བར་མི་བྱེད་པའི་སེམས་ཅན་ད་དག་ལ་ནི། མྱ་ངན་བྱ་མི་དགོས་སོ། །<line/>
འདི་ལྟ་སྟེ། དཔེར་ན། རྒྱལ་པོའི་བུ་རིགས་ཆེ་ཞིང་སྟོབས་དང་ལྡན་ལ་འཁོར་སྙིང་ཉེ་བ་དང༌། ཚུལ་དུ་བསྲུང་བར་བྱ་བ་དང༌། ཡོན་ཏན་དང་ལྡན་ཞིང་རྒྱལ་པོ་ཆེན་པོར་དབང་བསྐུར་བའི་<line/>
</page>
<page index="258" id="308B">དུས་ལ་བབ་པ་ནི། གནས་དམའ་བའི་ལས་ལ་འདོད་པའི་སེམས་མི་སྐྱེད་དེ། རྒྱ་ཆེན་པོའི་རྒྱལ་སྲིད་ཀྱི་གནས་ལ་སེམས་སོ། །དེ་བཞིན་དུ་ཏིང་ངེ་འཛིན་བསྟན་པ་འདི་བཤད་པ་ཐོས་ན་སྤོང་བར་<line/>
མི་བྱེད་ཅིང་ཁ་ཏོན་དུ་བྱེད་པ་དག་ནི། ཆོས་ཀྱི་ཡོན་ཏན་ཐམས་ཅད་དང་ལྡན་ཞིང་བྱང་ཆུབ་ཆེན་པོར་དབང་བསྐུར་བའི་འོས་ཡིན་ཏེ། ཏིང་ངེ་འཛིན་འདི་ཐོས་ནས་ཏིང་ངེ་འཛིན་གྱི་མཆོག་འདི་ལས་<line/>
གཞན་པ་གནས་དམའ་བ་ལ་འདོད་པའི་སེམས་མི་སྐྱེད་དེ། དེ་ནི། གནས་མེད་དོ། །ཏིང་ངེ་འཛིན་རྒྱ་ཆེན་པོའི་གནས་འདིའང་རྐྱེན་དུ་བབ་པ་ཡིན་ནོ། །སྤྲིན་ཆེན་སྙིང་པོ། གཞན་ཡང་དཔེར་ན།<line/>
གདོལ་བ་ཟོལ་བ་ནི། མཆོད་པ་ཆེན་པོས་དབང་བསྐུར་བའི་འོས་མ་ཡིན་ནོ། །དེ་བཞིན་དུ་གདོལ་བ་ཟོལ་བ་དང་འདྲ་བའི་སེམས་ཅན་དག་ཀྱང་ཏིང་ངེ་འཛིན་གྱི་རྒྱལ་པོ་འདིའི་དབང་བསྐུར་བའི་འོས་སུ་<line/>
མི་འགྱུར་རོ། །དེ་ཅིའི་ཕྱིར་ཞེ་ན། ཏིང་ངེ་འཛིན་འདི་ལ་གནས་པའི་བྱང་ཆུབ་སེམས་དཔའ་རྣམས་ནི། སངས་རྒྱས་མང་པོ་ལ་བསྙེན་བཀུར་བྱས་པ་ཡིན་པར་རིག་པར་བྱ་བའི་ཕྱིར་རོ། །སྤྲིན་ཆེན་སྙིང་པོ།<line/>
གཞན་ཡང་ཏིང་ངེ་འཛིན་འདི་ལ་གནས་པའི་བྱང་ཆུབ་སེམས་དཔའི་ཡུལ་ལ་ལྟོས། ཏིང་ངེ་འཛིན་འདི་ལ་གནས་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི། དེ་བཞིན་གཤེགས་པའི་ཡོན་<line/>
ཏན་རྟག་པ་དང༌། ཐེར་ཟུག་པ་དང༌། བརྟན་པ་དང༌། ཞི་བ་བསྟན་པར་བྱ་བའི་ཕྱིར་ཏིང་ངེ་འཛིན་འདི་མི་ཤེས་པའི་སེམས་ཅན་རྣམས་ལ་ཁོང་དུ་ཆུད་པར་བྱའོ་སྙམ་ནས་སེམས་ཅན་གང་དག་གང་ལ་<line/>
</page>
<page index="259" id="309A">༄༅། །ཅི་དང་ཅིས་དོན་དུ་འགྱུར་བ་དེ་དང་དེ་དག་ལ་དེ་དང་དེ་སྦྱིན་པར་བྱའོ་སྙམ་དུ་དམ་བཅས་ནས་སྨོན་ལམ་གྱི་ཕྱིར་ཚུལ་ཁྲིམས་སྲུང་སྟེ། ལག་པ་འདོད་པ་རྣམས་<line/>
ལ་ནི༑ ལག་པ་སྦྱིན་ནོ། །རྐང་པ་འདོད་པ་རྣམས་ལ་ནི། རྐང་པ་ལ་སྦྱིན་ནོ། །མིག་འདོད་པ་རྣམས་ལ་ནི། མིག་སྦྱིན་ནོ། །ཤ་འདོད་པ་རྣམས་ལ་ནི། ཤ་སྦྱིན་ནོ། །ཁྲག་འདོད་པ་རྣམས་<line/>
ལ་ནི༑ ཁྲག་སྦྱིན་ནོ། །རྐང་འདོད་པ་རྣམས་ལ་ནི། རྐང་སྦྱིན་ནོ། །ཡན་ལག་རེ་རེ་ནས་འདོད་པ་རྣམས་ལ་ཡན་ལག་རེ་རེ་ནས་སྦྱིན་ནོ། །བྲན་ཕོ་དང༌། བྲན་མོ་འདོད་པ་རྣམས་ལའང་བྲན་<line/>
དུ་འགྲོ་བར་བྱ་ན། ནོར་རམ་འབྲུ་རྣམས་ཡོངས་སུ་གཏང་བ་ལྟ་ཅི་སྨོས་ཏེ། དེ་ལྟར་གྱུར་ཅིག་ཅེས་དེའི་ཕྱིར་ཚུལ་ཁྲིམས་སྲུང་ངོ༌། །གཞན་ཡང་འཇིག་རྟེན་དང་མཐུན་པའི་བྱ་བ་དུ་མ་<line/>
དག་གིས་སེམས་ཅན་གང་དང་གང་ལ་ཅི་ངང་ཅིས་དོན་དུ་འགྱུར་བ་དེ་དང་དེ་ལ་དེ་དང་དེ་སྦྱིན་པར་བྱའོ། །མི་དགའ་བ་མེད་པར་ཡོངས་སུ་གཏང་བར་བྱའོ། །ཕྱིས་འགྱོད་པ་མེད་པར་སྦྱིན་པར་<line/>
བྱའོ༑ །རྣམ་པར་སྨིན་པ་ལ་རེ་བ་མེད་པར་སྦྱིན་པར་བྱའོ། །སེམས་ཅན་ལ་ཕན་གདགས་པ་དང༌། སེམས་ཅན་ལ་སྙིང་བརྩེ་བ་དང༌། དེ་བཞིན་གཤེགས་པའི་རྟག་པ་ཉིད་བསྟན་པའི་ཕྱིར་<line/>
སྦྱིན་པའི་ཕ་རོལ་ཏུ་ཕྱིན་པ་སྤྱད་དེ། སེམས་ཅན་ཐམས་ཅད་ལ་བསྡུས་ནས་དེ་བཞིན་གཤེགས་པའི་རྟག་པ་ཉིད་ཁོང་དུ་ཆུད་པར་བྱའོ་སྙམ་མོ། །སྤྲིན་ཆེན་སྙིང་པོ། གཞན་ཡང་ཏིང་ངེ་<line/>
</page>
<page index="260" id="309B">འཛིན་འདི་ལ་གནས་པའི་བྱང་ཆུབ་སེམས་དཔའ་ནི། སེམས་ཅན་ཐམས་ཅད་ལ་དེ་བཞིན་གཤེགས་པའི་རྟག་པ་ཉིད་ཡང་དག་པར་ཁོང་དུ་ཆུད་པར་བྱེད་དོ། །དེ་ཅིའི་ཕྱིར་ཞེ་ན། དེ་འདི་<line/>
སྙམ་དུ་གཞན་གྱི་དོན་གྱི་ཕྱིར་ལག་པའམ། རྐང་པའམ། བྲན་ཕོ་དང༌། བྲན་མོའང་རུང་སྟེ། སེམས་ཅན་གང་དང་གང་ལ་ཅི་དང་ཅིས་དོན་དུ་འགྱུར་བ་དེ་དང་དེ་སྦྱིན་པར་བྱ་སྟེ། བདག་གི་ལུས་<line/>
དོན་མེད་པར་མི་འགྱུར་བར་སེམས་ཅན་རྣམས་ཀྱི་ལོངས་སྤྱོད་ཀྱི་རྒྱུར་གྱུར་ཅིག་ཅེས་སེམས་སྐྱེད་པར་བྱེད་དོ། །གསོལ་པ། བཅོམ་ལྡན་འདས་ཀྱིས་མདོའི་གཞུང་ལུགས་གཞན་དག་<line/>
ལས་དགེ་སློང་དག །མིའི་ལུས་ནི། ཤག་ཤིག་ཏུ་གྱུར་པ་ལྟ་བུ་རྣག་ཅན་གྱི་ལུས་ཡིན་ཏེ། རྫ་མཁན་གྱི་ཕུབ་མ་མི་གཅེས་པ་བོར་བཞིན་དུ་དགོས་པའི་དོན་དག་ལ་དོན་དུ་འགྱུར་བ་<line/>
མེད་དོ༑ ༑ཞེས་བཀའ་སྩལ་ན། འདི་ལ་གནས་པའི་བྱང་ཆུབ་སེམས་དཔས་བདག་གི་ལུས་དོན་མེད་པར་མ་གྱུར་ཅིག་ཅེས་ལུས་ཡོངས་སུ་གཏོང་ངོ༌། །ཞེས་བགྱི་བ་བཅོམ་ལྡན་འདས་ཀྱིས་ཅི་<line/>
ལ་དགོངས་ཏེ་དེ་སྐད་གསུངས། བཀའ་སྩལ་པ། སྤྲིན་ཆེན་སྙིང་པོ། དེ་ལྟར་མ་ལྟ་ཞིག། ཏིང་ངེ་འཛིན་འདི་ལ་གནས་པའི་བྱང་ཆུབ་སེམས་དཔའི་ལུས་ནི་།ཆོས་ཀྱི་ལུས་སོ། །དེ་ཅིའི་ཕྱིར་ཞེ་<line/>
ན། འདི་ལ་གནས་པའི་བྱང་ཆུབ་སེམས་དཔའི་ལུས་ནི། རུས་པ་དང༌། ཤ་དང༌། ཁྲག་འདུས་པ་མ་ཡིན་ཏེ། ཆོས་ཀྱི་དབྱིངས་ཡིན་པས་ན། ཆོས་ཀྱི་ལུས་ཡིན་གྱི། ཤའི་ལུས་མ་ཡིན་<line/>
</page>
<page index="261" id="310A">༄༅། །ནོ༑ ༑ཞེས་འདུ་ཤེས་བསྐྱེད་པར་བྱའོ། །གསོལ་པ། བཅོམ་ལྡན་འདས། དེ་བཞིན་གཤེགས་པས་ཅི་ལ་དགོངས་ཏེ་ཆོས་ཀྱི་ལུས་ཡིན་གྱི། ཤའི་ལུས་མ་ཡིན་ནོ།།<line/>
ཞེས་དེ་སྐད་བསྟན་པ་མཛད། གལ་ཏེ་ཆོས་ཀྱི་ལུས་ལགས་ན་ནི། སེམས་ཅན་རྣམས་ལའང་དགོས་པར་མི་འགྱུར་རོ། །དེ་ཅིའི་སླད་དུ་ཞེ་ན། གཞུང་ལུགས་གཞན་དག་ལས་བཅོམ་ལྡན་འདས་<line/>
ཀྱིས་ནམ་མཁའ་བྱེ་རྗེས་ནི། ཤིན་ཏུ་བསྒྲིམས་ཏེ་བཅལ་ཀྱང་རྙེད་པར་མི་འགྱུར་རོ། །ཞེས་བཀའ་སྩལ་ཏོ། །དེ་ལྟ་ལགས་པས་གལ་ཏ་འདི་ལ་གནས་པའི་བྱང་ཆུབ་སེམས་དཔའི་ལུས་དེ་འདྲ་<line/>
བ་ཞིག་ཏུ་གྱུར་ན། དེ་ལྟ་བུའི་མཚན་ཉིད་ཀྱི་ཆོས་ཀྱི་ལུས་ལ་ནི། སེམས་ཅན་ཐམས་ཅད་ཀྱིས་ཀྱང་ནམ་མཁའི་བྱའི་རྗེས་བཞིན་དུ་གཞོམ་པའམ་དབྱེ་བར་མི་ནུས་སོ། །བཀའ་སྩལ་པ། སྤྲིན་<line/>
ཆེན་སྙིང་པོ། དེ་སྐད་མ་ཟེར་ཅིག། འདི་ལ་གནས་པའི་བྱང་ཆུབ་སེམས་དཔའི་ལུས་སེམས་ཅན་རྣམས་ལ་དགོས་པ་དེ་ནི། བྱིན་གྱིས་བརླབས་པའི་ལུས་ཡིན་པར་ངེས་པར་རིག་པར་བྱའོ། །<line/>
གསོལ་པ། བཅོམ་ལྡན་འདས། དེ་བཞིན་གཤེགས་པས་ཅི་ལས་དགོངས་ཏེ་བྱིན་གྱིས་བརླབས་པའི་ལུས་ཡིན་ནོ། །ཞེས་གསུངས། གལ་ཏེ་བྱིན་གྱིས་བརླབས་པའི་ལུས་ལགས་ན་<line/>
ནི༑ སེམས་ཅན་རྣམས་ལ་སྩལ་པ་ན་ཡང་འདི་ལྟར་ཆོས་ཀྱི་ལུས་སུ་བཞག་པས་དེར་འགལ་བ་ཆེན་པོར་འགྱུར་རོ། །ཀྱེ་མ་འདི་ལ་གནས་པའི་བྱང་ཆུབ་སེམས་དཔའ་ནི། ཤའི་ལུས་སེམས་<line/>
</page>
<page index="262" id="310B">ཅན་རྣམས་ལ་སྩོལ་བར་བགྱིད་དོ། །ཞེས་གདའ་བས་ན། ཤོ་བེ་ལགས་སོ། །ཞེས་མཆི་བར་འགྱུར་རོ། །བཀའ་སྩལ་པ། སྤྲིན་ཆེན་སྙིང་པོ། དེ་སྐད་མ་ཟེར་ཅིག། འདི་ལ་གནས་པའི་བྱང་ཆུབ་<line/>
སེམས་དཔའི་ལུས་བྱིན་གྱིས་བརླབས་པ་གང་ཡིན་པ་དེ་ནི། སྒྱུ་མ་མཁན་གྱིས་སྤྲུལ་པའི་ལུས་བཞིན་དུ་བལྟ་བར་བྱའོ། །གསོལ་པ། བཅོམ་ལྡན་འདས། དེ་བཞིན་གཤེགས་པས་ཅི་ལ་དགོས་[?]<line/>
ཏེ་ཕྱིན་ཅི་ལོག་གི་འདུ་ཤེས་དང༌། ཕྱིན་ཅི་མ་ལོག་པའི་འདུ་ཤེས་དང༌། ཉོན་མོངས་པ་ཅན་གྱི་ཆོས་དང༌། ཉོན་མོངས་པ་ཅན་མ་ཡིན་པའི་ཆོས་ཞེས་ཡང་དང་ཡང་དུ་དེ་སྐད་གསུང༌། བཀའ་<line/>
སྩལ་པ༑ སྤྲིན་ཆེན་སྙིང་པོ། དེ་ལྟར་རྣམ་པ་གཞན་དུ་མ་སེམས་ཤིག །འདི་ལ་གནས་པའི་བྱང་ཆུབ་སེམས་དཔའི་ལུས་ཀྱི་བྱིན་གྱིས་བརླབས་པ་གང་ཡིན་པ་དེ་དག་ནི། རྩིའི་སྡོང་བུ་ལྟ་<line/>
བུའི་ལུས་ཡིན་ནོ། །འདི་ལ་གནས་པའི་བྱང་ཆུབ་སེམས་དཔའ་ནི། རྩྭ་དང༌། རྩིག་པ་དང༌། ཤིང་དང༌། བོང་བ་དང༌། མིག་ཡོར་ལྟ་བུར་བསྒོམས་ཏེ། ཀྱེ་མ་བདག་གི་ལུས་ནི། སྤྱོད་པ་མེ་<line/>
ཅིང་བྱེད་པ་མེད་པ་སྟེ། སེམས་མེད་པ་ཅན། སྙིང་པོ་མེད་པའི་ལུས། ཁམས་སུ་མ་གཏོགས་པ་སྟེ། ཅི་སྟེ་འདི་ལ་ལ་ཞིག་གཅོད་པར་བྱད་དམ། འབྱེད་པར་བྱེད་དམ། འཕྲོག་པར་བྱེད་<line/>
དམ༑ རྐུ་བར་བྱེད་ཀྱང་རུང་སྟེ། བདག་གི་ལུས་རྩིའི་སྡོང་བུ་ལྟར་དོན་མེད་པར་མ་གྱུར་ཅིག་ཅེས་སྒོམ་པར་བྱེད་དོ། །དེ་ཅིའི་ཕྱིར་ཞེ་ན། ཆོས་ཀྱི་ལུས་སུ་བཞག་པའི་ཕྱིར་རོ། །སྤྲིན་ཆེན་སྙིང་པོ།<line/>
</page>
<page index="263" id="311A">༄༅། །གཞན་ཡང་དཔེར་ན། རྩིའི་སྡོང་བུ་དེའི་རྩ་བ་ཁྱེར་ན་ཡང་འདི་སྙམ་དུ་བདག་གི་རྩ་བ་ཁྱེར་རོ་སྙམ་དུ་མི་སེམས་སོ། །ཤུན་ལྤགས་སམ། བྲིའམ། ལོ་མའམ།<line/>
མེ་ཏོག་གམ། འབྲས་བུའམ། མགོ་ཐོག་གམ། སྡོང་བུའམ། ཡལ་གའམ། བུར་མའམ། རྩ་བ་དག་ཁྱེར་ཡང་རུང་སྟེ། དེ་འདི་སྙམ་དུ་བདག་གི་ཤུན་ལྤགས་ཁྱེར་རོ། །བདག་གི་<line/>
བྲི་ཁྱེར་རོ། །བདག་གི་ལོ་མ་ཁྱེར་རོ་སྙམ་དུ་སེམས་སོ། །དེ་བཞིན་དུ་འདི་ལ་གནས་པའི་བྱང་ཆུབ་སེམས་དཔའི་ལུས་རྩིའི་སྡོང་བུ་ལས་ལག་པ་ཁྱེར་རམ། རྐང་པ་ཁྱེར་རམ། མིག་<line/>
ཁྱེར་རམ། ཤ་ཁྱེར་རམ། ཁྲག་ཁྱེར་རམ། རྐང་ཁྱེར་རམ། ཡན་ལག་རེ་རེ་ནས་ཁྱེར་རམ། བྲན་ཕོ་དང༌། བྲན་མོ་ཁྱེར་རམ། ནོར་རམ། འབྲུ་ཁྱེར་ཡང་དེ་འདི་སྙམ་<line/>
དུ་བདག་གི་ལག་པ་ཁྱེར་རོ། །བདག་གི་རྐང་པ་ཁྱེར་རོ། །བདག་གི་མིག་ཁྱེར་རོ། །བདག་གི་ཤ་ཁྱེར་རོ། །བདག་གི་ཁྲག་ཁྱེར་རོ། །བདག་གི་རྐང་ཁྱེར་རོ། །བདག་གི་ཡན་ལག་རེ་རེ་<line/>
ནས་ཁྱེར་རོ། །བདག་གི་བྲན་ཕོ་དང༌། བྲན་མོ་ཁྱེར་རོ། །བདག་གི་ནོར་དང་འབྲུ་ཁྱེར་རོ། །སྙམ་དུ་མི་སེམས་ཏེ། དེ་ནི་སེམས་ཅན་ཐམས་ཅད་ཀྱི་འདོད་ཆགས་དང༌། ཞེ་སྡང་དང༌།<line/>
གཏི་མུག་གི་ནད་བསལ་བའི་ཕྱིར་ཞུགས་པ་ཡིན་ནོ། །འདི་ལ་གནས་པའི་བྱང་ཆུབ་སེམས་དཔའི་ལུས་ནི་ཕལ་པ་ཐ་མའི་ལུས་མ་ཡིན་གྱི། བྱིན་གྱིས་བརླབས་པའི་ལུས་<line/>
</page>
<page index="264" id="311B">དང༌། བདུད་རྩིའི་ལུས་ཡིན་པར་རིག་པར་བྱའོ། །སྤྲིན་ཆེན་སྙིང་པོ། གཞན་ཡང་འདི་ལ་གནས་པའི་བྱང་ཆུབ་སེམས་དཔའ་ནི་གང་གི་ཚེ་བྱིན་གྱིས་བརླབས་པའི་ལུས་ཟད་པར་བྱེད་པ་དེའི་<line/>
ཚེ་བྱ་རྒོད་དང༌། ཆུན་ལག་ལ་སོགས་པ་སྲོག་ཆགས་རྣམས་ཀྱི་དེའི་རོ་རྩིའི་སྡོང་བུ་བཞིན་དུ་ཟས་སུ་ཟ་བར་འགྱུར་ལ། སེམས་ཅན་དེ་དག་ཐམས་ཅད་ཀྱང་ངན་སོང་དུ་འགྲོ་བར་འགྱུར་བ་དེ་ནི་<line/>
གནས་མེད་དེ། ལྷ་དང་མིའི་ནང་དུ་སྐྱེ་ཞིང་སངས་རྒྱས་མང་པོ་མཉེས་པར་བྱེད་པར་འགྱུར་རོ། །སྤྲིན་ཆེན་སྙིང་པོ། གཞན་ཡང་ཏིང་ངེ་འཛིན་འདི་མྱུར་དུ་རྟོགས་པར་འདོད་པའི་དགེ་སློང་ངམ།<line/>
དགེ་སློང་མའམ། དགེ་བསྙེན་ནམ། དགེ་བསྙེན་མས་ནི་འདི་ལྟར་སེམས་བསྐྱེད་པར་བྱ་སྟེ། དེ་བཞིན་གཤེགས་པ་ནི་རྟག་པ་དང༌། ཐེར་ཟུག་དང༌། ཞི་བ་དང༌། བརྟན་པ་དང༌། དམ་པའི་ཆོས་<line/>
ཀྱི་མདོ་ནུབ་པར་མི་འགྱུར་བར་བྱ་བའི་ཕྱིར་སེམས་ཅན་གང་དང་གང་ལ་ཅི་དང་ཅིས་དོན་དུ་འགྱུར་བ་དེ་དང་དེ་ལ་དེ་དང་དེ་སྦྱིན་པར་བྱའོ་སྙམ་སྟེ། ལག་པ་འདོད་པ་རྣམས་ལ་ནི་ལག་པ་སྦྱིན་ནོ། །<line/>
རྐང་པ་འདོད་པ་རྣམས་ལ་ནི་རྐང་པ་སྦྱིན་ནོ། །མིག་འདོད་པ་རྣམས་ལ་ནི་མིག་སྦྱིན་ནོ། །ཤ་འདོད་པ་རྣམས་ལ་ནི་ཤ་སྦྱིན་ནོ། །ཁྲག་འདོད་པ་རྣམས་ལ་ནི་ཁྲག་སྦྱིན་ནོ། །རྐང་འདོད་<line/>
པ་རྣམས་ལ་ནི་རྐང་སྦྱིན་ནོ། །ཡན་ལག་རེ་རེ་ནས་འདོད་པ་རྣམས་ལའང་ཡན་ལག་རེ་རེ་སྦྱིན་ནོ། །བྲན་འདོད་པ་རྣམས་ལའང་བྲན་དུ་འགྲོ་བར་བྱའོ། །དམ་པའི་ཆོས་བསྟན་པ་དང༌། བཤད་པའི་<line/>
</page>
<page index="265" id="312A">༄༅། །ཕྱིར་ཡང་བདག་གི་ལག་པ་ཁྱེར་བར་གྱུར་ཅིག །བདག་གི་རྐང་པ་ཁྱེར་བར་གྱུར་ཅིག །དེ་བཞིན་དུ་སྣ་དང༌། རྣ་བ་དང༌། ཡན་ལག་སོ་སོ་རྣམས་དང༌། དེའི་འོག་ཏུ་བདག་<line/>
གི་སྲོག་ཀྱང་ཡོངས་སུ་གཏོང་བར་གྱུར་ཅིག་ཅེས་སེམས་བསྐྱེད་པར་བྱ་སྟེ། བདག་ཉིད་རྩིའི་སྡོང་བུ་བཞིན་དུ་རྟག་ཏུ་སེམས་བསྐྱེད་པར་བྱ་ཞིང་ཇི་སྲིད་འཚོའི་བར་དུའང་སེམས་བསྐྱེད་པར་བྱས་ན།<line/>
སེ་གོ་ལ་གཏོགས་པ་ཙམ་དུ་སེམས་བསྐྱེད་པར་བྱ་བ་ལྟ་ཅི་སྨོས། སྤྲིན་ཆེན་སྙིང་པོ། གཞན་ཡང་དཔེར་ན། རྟའི་རྒྱལ་པོ་རྡོག་ཁྱེར་དང་ལྡན་པ་སྤྲིན་གྱི་ཤུགས་ཅན་ནི། གྲུ་ཞིག་པའི་མི་<line/>
རྣམས་ཀྱི་ཕྱིར་བརྟེན་པའི་སེམས་ཀྱིས་ཆས་ཏེ་རི་མ་ལ་ཡའི་དབུས་སུ་འདུག་ནས་སྒྲ་ཆེན་པོ་བསྒྲགས་ཏེ། གང་དག་ངའི་རྒྱབ་བམ། འཕོངས་སམ། བྱ་ལའམ། ཐ་ན་སྤུའི་ཉག་མ་ཙམ་<line/>
ལ་འཇུ་བའི་སེམས་ཅན་གང་ཡིན་པ་དེ་དག་ཐམས་ཅད་བསྒྲལ་བར་བྱའོ། །ཞེས་ཟེར་བ་དེ་བཞིན་དུ་ཏིང་ངེ་འཛིན་འདི་ལ་གནས་པའི་བྱང་ཆུབ་སེམས་དཔའ་ནི། དགེ་སློང་ངམ། དགེ་སློང་<line/>
མའམ། དགེ་བསྙེན་ནམ། དགེ་བསྙེན་མ་གང་དག་སྤྱོད་པ་ཅན་དང༌། ཀུན་ཏུ་རྒྱུ་དང༌། སེམས་ཅན་གཞན་དག་ལ་འཕྱ་བའི་ཕྱིར་རམ། བསྟིང་བའི་ཕྱིར་ཏིང་ངེ་འཛིན་འདི་ལས་དེ་བཞིན་<line/>
གཤགས་པ་རྟག་པ་དང༌། ཐེར་ཟུག་པ་དང༌། ཞི་བ་དང༌། བརྟན་པ་དང༌། ཟབ་པའི་ཚིག་གི་དོན་ནམ། ཚིགས་སུ་བཅད་པའམ། ཐ་ན་ཚིག་གི་ཕྱེད་ཀྱང་རུང་སྟེ། རྣ་ལམ་དུ་ཐོས་པར་<line/>
</page>
<page index="266" id="312B">བྱེད་པ་དག་དང༌། གང་དག་འཆང་བའང་རུང་བའི་སེམས་ཅན་གྲུ་ཞིག་པར་གྱུར་པ་དང་འདྲ་བ་དེ་དག་ངན་སོང་ངན་འགྲོ་ལོག་པར་ལྟུང་བའི་དྲ་བ་ལས་གྲོལ་བར་བྱེད་དོ། །སྤྲིན་ཆེན་སྙིང་པོ།<line/>
གཞན་ཡང་ཏིང་ངེ་འཛིན་འདི་རྣ་ལམ་དུ་གྲགས་པ་ཙམ་གྱིས་དེ་དག་མིའི་དབང་པོའི་ཕུན་སུམ་ཚོགས་པ་ལས་ཉམས་པར་མི་འགྱུར་རོ། །ལྷའི་དབང་པོའི་ཕུན་སུམ་ཚོགས་པ་ལས་ཉམས་<line/>
པར་མི་འགྱུར་རོ། །ཚངས་པའི་དབང་པོའི་ཕུན་སུམ་ཚོགས་པ་ལས་ཉམས་པར་མི་འགྱུར་རོ། །སངས་རྒྱས་འབྱུང་བའི་ཕུན་སུམ་ཚོགས་པ་ལས་ཉམས་པར་མི་འགྱུར་རོ། །མདོ་འདིའི་<line/>
ཏིང་ངེ་འཛིན་གྱི་ཕུན་སུམ་ཚོགས་པ་ལས་ཉམས་པར་མི་འགྱུར་རོ། །གསོལ་པ། བཅོམ་ལྡན་འདས། ཇི་ལྟར་ན། ཏིང་ངེ་འཛིན་འདི་ལ་གནས་པའི་བྱང་ཆུབ་སེམས་དཔའ་ཤིན་ཏུ་<line/>
ཡང་དག་པའི་ལྟ་བ་ཅན་ལགས། བཀའ་སྩལ་པ། ཏིང་ངེ་འཛིན་འདི་ལ་གནས་པའི་བྱང་ཆུབ་སེམས་དཔའ་སེམས་དཔའ་ཆེན་པོ་གང་དག་དེ་ཁོ་ན་དང༌། རྟག་པ་དང༌། བདག་དང༌།<line/>
སེམས་ཅན་དུ་འདུ་ཤེས་པ་ཡང་དག་པར་མཐོང་བ་དག་ནི། ཤིན་ཏུ་ཡང་དག་པའི་ལྟ་བ་ཅན་ཡིན་ཞེས་ང་སྨྲའོ། །གསོལ་པ། བཅོམ་ལྡན་འདས། དེ་བཞིན་གཤེགས་པས་ཅི་ལ་དགོངས་<line/>
ཏེ་འཇིག་རྟེན་པའི་འདུ་ཤེས་རྫུན་པ་རྣམས་རྫོགས་པར་བཤད་ཅིང་དེ་སྐད་བཀའ་སྩལ། བཀའ་སྩལ་པ། སྤྲིན་ཆེན་སྙིང་པོ། དེ་ཁོ་ན་དང༌། རྟག་པ་དང༌། བདག་དང༌། སེམས་ཅན་དུ་འདུ་<line/>
</page>
<page index="267" id="313A">༄༅། །ཤེས་པ་ཞེས་བྱ་བ་ནི། ཐར་པའི་དོན་གྱི་ཚིག་བླ་དྭགས་སོ། །དེ་བཞིན་གཤེགས་པ་ཐམས་ཅད་རྟག་པ་དང༌། ཐེར་ཟུག་པ་དང༌། ཞི་བ་དང༌། བརྟན་པ་<line/>
ཞེས་བྱ་བ་ནི། དམ་པའི་ཆོས་ནུབ་པར་མི་འགྱུར་བའི་ཚིག་བླ་དྭགས་སོ། །གསོལ་པ། བཅོམ་ལྡན་འདས་ཀྱིས་ཅི་ལ་དགོངས་ཏེ་བྱིས་པ་བཞིན་དུ་དེ་ཁོ་ན་དང༌། རྟག་པ་དང༌། བདག་དང་<line/>
སེམས་ཅན་དུ་འདུ་ཤེས་བསྐྱེད་པར་བྱའོ། །ཞེས་གསུང༌། བཀའ་སྩལ་པ། སྤྲིན་ཆེན་སྙིང་པོ། དར་གྱི་སྲིན་བུ་བཞིན་དུ་བདག་ཉིད་མ་དཀྲི་ཞིག །ཏིང་ངེ་འཛིན་འདི་ལ་གནས་པའི་བྱང་ཆུབ་<line/>
སེམས་དཔའ་སེམས་དཔའ་ཆེན་པོའི་རང་བཞིན་ནི། དེ་ཡིན་ནོ། །གསོལ་པ། བཅོམ་ལྡན་འདས་ཀྱིས་དེ་སྙེད་ཅིག་མཛད་དེ། ཟློས་བུ་དང་འདྲེན་མར་དེ་ལྟར་བཀའ་སྩལ་ཏེ་ཅི་བགྱི། བདག་<line/>
མེད་པའི་ཆོས་ཉིད་ཐུགས་སུ་ཆུད་བཞིན་པ་ལམ་དྲང་པོ་དང་མི་མཐུན་པ། རྟག་པ་དང༌། བདག་དང༌། སེམས་ཅན་དུ་འདུ་ཤེས་ཅིའི་སླད་དུ་སྐྱེད་དུ་སྩལ། བཅོམ་ལྡན་འདས་ཀྱིས་དགེ་སློང་དག །<line/>
ཐར་པ་ནི། ནམ་མཁའི་མཚན་ཉིད་དེ། དེའང་མཚན་ཉིད་མེད་པའོ། །གདགས་པར་བྱ་བའི་ཐབས་ཀྱང་མེད་དེ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་<line/>
ཐམས་ཅད་ཀྱང་དེ་བཞིན་ཏེ། ནམ་མཁའ་དང་མཚུངས་སོ། །ཞེས་བཀའ་སྩལ་པ། དེ་བཞིན་གཤེགས་པ་བྱེ་བ་སྙེད་ཀྱང་ཆུའི་ཟླ་བ་དང་འདྲའོ། །སྒྱུ་མ་དང་འདྲའོ། །དངོས་པོ་མེད་པའོ། །ཡ་<line/>
</page>
<page index="268" id="313B">མ་[?] བརླའོ། །རྨི་ལམ་ལྟ་བུའི་རང་བཞིན་ཅན་ནོ། །ཆུ་ཤིང་གི་སྡོང་པོ་ལྟར་སྙིང་པོ་མེད་པའོ། །གློག་དང་སྤྲིན་ལྟར་མི་བརྟན་པའོ། །ཆོས་ཐམས་ཅད་ནི། སྟོང་པ་དང༌། མཚན་མ་མེད་པའོ། །ཆོས་<line/>
རྣམས་ཀྱི་བྱ་བ་དུ་མ་དག་ནི། ནམ་མཁའི་རླུང་གི་རྗེས་ཀྱི་རང་བཞིན་ཅན་ནོ། །ཞེས་ཀྱང་བཅོམ་ལྡན་འདས་ཀྱིས་བཀའ་སྩལ་ལ། ཡང་འཇིག་རྟེན་ན་སེམས་ཅན་ཐམས་ཅད་ནི། བསམ་<line/>
གྱིས་མི་ཁྱབ་པའི་ཆོས་སུ་ཡང་དག་པར་འདུའོ། །ཞེས་ཀྱང་བཅོམ་ལྡན་འདས་ཀྱིས་བཀའ་སྩལ་ན། བཅོམ་ལྡན་འདས། མི་རྟག་པའི་མཚན་ཉིད་ཀྱི་རང་བཞིན་ཐུགས་སུ་ཆུད་པ་བཞིན་དུ་རྟག་པ་དང༌།<line/>
བདག་དང༌། སེམས་ཅན་དུ་འདུ་ཤེས་ཇི་ལྟར་སྐྱེད་དུ་སྩལ། རྟག་པའི་སྤྱོད་པའང་ཇི་ལྟར་བསྒོམ་པར་བགྱི། སྤྱོད་པ་འདིའི་རྗེས་སུའང་ཇི་ལྟར་བསླབ་པར་བགྱི། ཡང་བཅོམ་ལྡན་འདས་ཀྱིས་བཀའ་<line/>
སྩལ་པ༑ དགེ་སློང་དག །སངས་རྒྱས་ཐམས་ཅད་ཀྱིས་ཤིན་ཏུ་བསྒྲིམས་ཏེ་འདུས་བྱས་ཀྱི་ཆོས་ཐམས་ཅད་ཀྱི་ཁོང་དུ་གཏོགས་པའི་ནང་དུ་སྩལ་ཀྱང་བདག་ཏུ་འདུ་ཤེས་པ་མ་རྙེད་དོ། །ཞེས་<line/>
བདག་མེད་པ་དང༌། སྲོག་མེད་པ་དང༌། གང་ཟག་མེད་པར་བཀའ་སྩལ་ཏེ། འགྲོ་བ་འདི་དག་ཐམས་ཅད་སྟོང་པར་ཡང་དག་པར་གསུངས་ན། རྟག་པ་དང༌། བདག་དང༌། སེམས་ཅན་དུ་འདུ་ཤེས་<line/>
ཞེས་བཀའ་སྩལ་པ་འདི་ལ་དོན་ཅི་ཞིག་མཆིས། བཅོམ་ལྡན་འདས་ཀྱིས་བཀའ་སྩལ་པ། སྤྲིན་ཆེན་སྙིང་པོ། ཁྱོད་གར་འབྲོས། ཁྱོད་གང་དུ་འཕྱན། ད་ཕྱིན་ཆད་དེ་སྐད་མ་ཟེར་ཅིག །ཏིང་<line/>
</page>
<page index="269" id="314A">༄༅། །ངེ་འཛིན་འདི་ལ་གནས་པའི་བྱང་ཆུབ་སེམས་དཔའ་ནི། ཆོས་ཐམས་ཅད་མི་མཐུན་ནོ། །ཞེས་སྐྲག་པར་མི་བྱེད་ལ། ཆོས་ཐམས་ཅད་མི་མཐུན་པ་མེད་པའི་ཕྱིར་<line/>
ཡང་ཚུལ་ཁྲིམས་རྒྱ་ཆེར་མི་སྲུང་ཞིང་སེམས་ཀྱང་སྒོམ་པར་མི་བྱེད་དེ། ཆོས་ཐམས་ཅད་མི་མཐུན་པ་མེད་པས་རབ་ཏུ་དགའ་ནས་བྱང་ཆུབ་སེམས་དཔའི་བྱ་བ་རྩོམ་པ་ལས་ནུབ་པར་མི་བྱེད་<line/>
དོ༑ ༑ཆོས་ཐམས་ཅད་ཆད་དོ། །ཞེས་ཀྱང་སྐྲག་པར་མི་བྱེད་ལ། ཆོས་ཐམས་ཅད་ཆད་པ་མེད་པའི་ཕྱིར་ཡང་ཚུལ་ཁྲིམས་མི་སྲུང་ཞིང་སེམས་ཀྱང་སྒོམ་པར་མི་བྱེད་དོ། །ཆོས་ཐམས་ཅད་<line/>
ཆད་པ་མེད་པས་རབ་ཏུ་དགའ་ནས་བྱང་ཆུབ་སེམས་དཔའི་བྱ་བ་རྩོམ་པ་ལས་ནུར་བར་མི་བྱེད་དོ། །དེ་བཞིན་དུ་རྟག་པ་དང༌། མི་རྟག་པའང་གོང་མ་བཞིན་སྦྱར་བར་བྱའོ། །རློམ་སེམས་དང༌།<line/>
རློམ་སེམས་མེད་པ་དང༌། གཡོ་བ་དང༌། མི་གཡོ་བ་དང༌། མངོན་པར་འདུ་བྱེད་པ་དང༌། མངོན་པར་འདུ་བྱེད་པ་མེད་པ་དང༌། དབེན་པ་དང༌། མི་དབེན་པ་དང༌། དམིགས་པ་དང༌། མི་དམིགས་<line/>
པ་དང༌། ཚུལ་ཁྲིམས་དང༌། འཆལ་བའི་ཚུལ་ཁྲིམས་དང༌། རིག་པ་དང༌། མ་རིག་པ་དང༌། མིང་དང༌། མིང་མེད་པ་དང༌། ཉེ་བར་ལེན་པ་དང༌། ཉེ་བར་ལེན་པ་མེད་པ་དང༌། འཇིགས་པ་དང༌།<line/>
འཇིགས་པ་མེད་པ་དང༌། མཚན་ཉིད་དང༌། མཚན་ཉིད་མེད་པ་དང༌། འཆི་བ་དང༌། འཆི་བ་མེད་པ་དང༌། བྱང་ཆུབ་དང༌། བྱང་ཆུབ་མེད་པའང་གོང་མ་བཞིན་དུ་སྦྱར་རོ། །ཆོས་ཐམས་ཅད་མྱ་<line/>
</page>
<page index="270" id="314B">ངན་ལས་འདས་སོ། །ཞེས་སྐྲག་པར་མི་བྱེད། དངང་བར་མི་བྱེད་ལ། ཆོས་ཐམས་ཅད་ཡོངས་སུ་མྱ་ངན་ལས་འདས་པ་མེད་པའི་ཕྱིར་ཡང་ཚུལ་ཁྲིམས་མི་སྲུང་ཞིང་སེམས་ཀྱང་སྒོམ་པར་མི་བྱེད་དོ། །<line/>
ཆོས་ཐམས་ཅད་ཡོངས་སུ་མྱ་ངན་ལས་འདས་པ་མེད་པས་རབ་ཏུ་དགའ་ནས་བྱང་ཆུབ་སེམས་དཔའི་བྱ་བ་རྩོམ་པ་ལས་ནུར་བར་མི་བྱེད་དེ། ཡང་དང་ཡང་སྨོས་ཅི་དགོས། ཏིང་ངེ་འཛིན་འདི་ལ་<line/>
གནས་པའི་བྱང་ཆུབ་སེམས་དཔའ་ནི། སེམས་ཅན་ཐམས་ཅད་ཡོངས་སུ་མྱ་ངན་ལས་འདས་པ་མེད་པ་དང༌། དེ་བཞིན་གཤེགས་པ་རྟག་པ་དང༌། ཐེར་ཟུག་པ་དང༌། བརྟན་པ་དང༌། ཞི་བའི་ཆོས་<line/>
ནུབ་པར་མི་འགྱུར་བར་བྱ་བའི་ཕྱིར་རབ་ཏུ་གནས་ཤིང་ཚུལ་ཁྲིམས་སྲུང་སྟེ་སེམས་བསྒོམ་མོ། །སྤྲིན་ཆེན་སྙིང་པོ། གཞན་ཡང་ཏིང་ངེ་འཛིན་འདི་ལ་བདག་ཉིད་མྱུར་དུ་གནས་པར་འདོད་པས་ནི། བདག་<line/>
ཏུ་འདུ་ཤེས་པ་སྒོམ་པར་བྱའོ། །གང་ཟག་ཏུ་འདུ་ཤེས་པ་བསྒོམ་པར་བྱའོ། །སྲོག་ཏུ་འདུ་ཤེས་པ་བསྒོམ་པར་བྱའོ། །དེ་ལྟར་སྒོམ་པའི་བྱང་ཆུབ་སེམས་དཔས་ནི། ཏིང་ངེ་འཛིན་འདི་མྱུར་བ་ཉིད་དུ་ཐོབ་<line/>
པར་འགྱུར་རོ། །གསོལ་པ། བཅོམ་ལྡན་འདས། དེ་བཞིན་གཤེགས་པས་ཅི་ལ་དགོངས་ཏེ་མཁྱེན་བཞིན་དུ་དེ་སྐད་གསུངས། བཀའ་སྩལ་པ། སྤྲིན་ཆེན་སྙིང་པོ། ཏིང་ངེ་འཛིན་འདི་ལ་གནས་པའི་<line/>
བྱང་ཆུབ་སེམས་དཔའ་ནི། འཇིག་རྟེན་པའི་བདག་ཏུ་འདུ་ཤེས་པ་སྒོམ་པར་བྱེད་དོ། །གསོལ་པ། བཅོམ་ལྡན་འདས། ཅི་འཇིག་རྟེན་ལས་འདས་པའི་ཆོས་ལའང་བདག་གི་མིང་མཆིས་སམ།<line/>
</page>
<page index="271" id="315A">༄༅། །བཀའ་སྩལ་པ། ཏིང་ངེ་འཛིན་འདི་ལ་གནས་པའི་བྱང་ཆུབ་སེམས་དཔའ་རྟག་པ་དང༌། བདག་ཏུ་འདུ་ཤེས་པ། འཇིག་རྟེན་ལས་འདས་པའི་འདུ་ཤེས་སུ་བསྟན་པ་མི་<line/>
འདོད་པས་རྣམ་པ་ལྔས་ཡང་དག་པར་བསྟན་པར་བྱའོ། །ལྔ་གང་ཞེ་ན། འབྲུའི་ས་བོན་ལྟ་བུ་དང༌། ཤིང་གི་ས་བོན་ལྟ་བུ་དང༌། སྣུམ་གྱི་ཁུ་བ་ལྟ་བུ་དང༌། རིན་པོ་ཆེའི་རྣམ་པ་ལྟ་བུ་དང༌། སྦྲུལ་<line/>
གྱི་པགས་པ་རྙིང་པ་ལྟ་བུའོ། །འདི་ལྟ་སྟེ། དཔེར་ན། འབྲས་སཱ་ལུ་ལ་སོགས་པའི་འབྲས་བུ་ནས་འབྲུ་ཉིད་དུ་མ་གྱུར་གྱི་བར་དུ་མི་བརྟན་པའི་ཆོས་སུ་ཡང་དག་པར་འདུ་ཞིང་བགྲང་སྟེ།<line/>
སེམས་ཅན་རྣམས་ཀྱི་བྱ་བའི་དོན་ཡང་མི་བྱེད་ལ། ཕུབ་མ་མེད་པའི་རང་བཞིན་དུ་གྱུར་ནས་ནི། སེམས་ཅན་རྣམས་ཀྱི་བྱ་བའི་དོན་ཡང་བྱེད་ཅིང་ས་བོན་བརྟན་པའི་ཆོས་ཀྱི་རྣམ་གྲངས་<line/>
སུའང་བགྲང་བར་འགྱུར་རོ། །དེ་བཞིན་དུ་ཆོས་ཐམས་ཅད་མི་མཐུན་པར་སྤྱོད་ཅིང་ནམ་ཏིང་ངེ་འཛིན་འདི་མ་ཐོབ་ཀྱི་བར་དུ་ནི། མི་བརྟན་པའི་ཆོས་སུ་ཡང་དག་པར་འདུ་ཞིང་བགྲང་སྟེ།<line/>
སེམས་ཅན་རྣམས་ཀྱི་སྐྱབས་བྱེད་པར་ཡང་མི་འགྱུར་ལ། ལྟ་བ་དང༌། ཐེ་ཚོམ་དང༌། ཡོངས་སུ་མྱ་ངན་ལས་འདའ་བའི་འདུ་ཤེས་དང༌། མི་རྟག་པ་དང༌། མི་བརྟན་པའི་རང་བཞིན་གྱི་<line/>
ཉོན་མོངས་པའི་ཕུབ་མ་ཐམས་ཅད་དང་བྲལ་བའི་རང་བཞིན་དུ་གྱུར་ནས་དེ་ཕྱིན་ཆད་ནི། སེམས་ཅན་རྣམས་ཀྱི་ཐེ་ཚོམ་ཐམས་ཅད་ཀྱང་གཅོད་པར་བྱེད་ཅིང་སྐྱབས་སུ་གྱུར་པའང་<line/>
</page>
<page index="272" id="315B">ཡིན་ལ༑ རྟག་པ་དང༌། ཐེར་ཟུག་པ་དང༌། བརྟན་པ་དང༌། ཞི་བར་གྱུར་པའི་རང་བཞིན་གྱི་ས་བོན་དུའང་འགྱུར་ཞིང་སེམས་ཅན་དུ་འདུ་ཤེས་པ་ལའང་འགོད་པར་འགྱུར་ཏེ། དེ་ལྟར་ན། ཆོས་<line/>
ཐམས་ཅད་འབྲུའི་ས་བོན་དང་འདྲ་བ་ཡིན་ནོ། །སྤྲིན་ཆེན་སྙིང་པོ། གཞན་ཡང་འདི་ལྟ་སྟེ། དཔེར་ན། ཤིང་ཏ་ལ་དང༌། ཨ་མྲ་དང༌། སྤའི་འབྲས་བུ་ལ་སོགས་པ་ནི། དང་པོ་ལྕུག་གུ་སྐྱེ་བ་ནས་<line/>
ནམ་འབྲས་བུའི་རང་བཞིན་དུ་མ་གྱུར་[?] གྱི་བར་དུ་མི་བརྟན་པའི་ཆོས་སུ་ཡང་དག་པར་འདུ་ཞིང་བགྲང་སྟེ། སེམས་ཅན་རྣམས་ཀྱི་བྱ་བའི་དོན་ཡང་བྱེད་ལ་ཤུན་ལྤགས་དང་བྲལ་བའི་རང་བཞིན་<line/>
དུ་གྱུར་ནས་ནི། སེམས་ཅན་རྣམས་ཀྱི་བྱ་བའི་དོན་ཡང་བྱེད་དེ། ས་བོན་བརྟན་པའི་ཆོས་སུ་ཡང་དག་པར་འདུ་ཞིང་བགྲང་བར་འགྱུར་རོ། །དེ་བཞིན་དུ་ཆོས་ཐམས་ཅད་མི་མཐུན་པར་སྤྱོད་<line/>
ཅིང་ནམ་ཏིང་ངེ་འཛིན་འདི་མ་ཐོབ་ཀྱི་བར་དུ་མི་བརྟན་པའི་ཆོས་སུ་ཡང་དག་པར་འདུ་ཞིང་བགྲང་སྟེ། སེམས་ཅན་རྣམས་ཀྱི་སྐྱབས་བྱེད་པར་ཡང་མི་འགྱུར་ལ། ལྟ་བ་དང༌། ཐེ་ཚོམ་དང༌། ཡོངས་<line/>
སུ་མྱ་ངན་ལས་འདའ་བའི་འདུ་ཤེས་དང༌། མི་རྟག་པ་དང༌། མི་བརྟན་པའི་རང་བཞིན་གྱི་ཉོན་མོངས་པའི་ཤུན་ལྤགས་ཐམས་ཅད་དང་བྲལ་བའི་རང་བཞིན་དུ་གྱུར་ནས་དེ་ཕྱིན་ཆད་ནི།<line/>
སེམས་ཅན་རྣམས་ཀྱི་ཐེ་ཚོམ་ཐམས་ཅད་ཀྱང་གཅོད་པར་བྱེད་ཅིང་སྐྱབས་སུ་གྱུར་བའང་ཡིན་ལ། རྟག་པ་དང༌། ཐེར་ཟུག་པ་དང༌། བརྟན་པ་དང༌། ཞི་བར་གྱུར་པའི་རང་བཞིན་གྱི་ས་བོན་<line/>
</page>
<page index="273" id="316A">༄༅། །དུའང་འགྱུར་ཞིང་སེམས་ཅན་དུ་འདུ་ཤེས་པ་ལའང་འགོད་པར་འགྱུར་རོ། །སྤྲིན་ཆེན་སྙིང་པོ། གཞན་ཡང་འདི་ལྟ་སྟེ། དཔེར་ན། བུ་རམ་ཤིང་དང༌། ཏིལ་དང༌།<line/>
ཁྲེ་དང༌། ཁྲེ་རྒོད་དང༌། བའི་འོ་མ་ལ་སོགས་པའི་སྣུམ་གྱི་ཁུ་བ་ལྟ་བུ་ནི། མྱུ་གུ་དང༌། འོ་མ་བྱུང་བ་ནས་ནམ་སྣུམ་གྱི་ཁུ་བ་ཉིད་དུ་མ་གྱུར་གྱི་བར་དུ་མི་བརྟན་པའི་ཆོས་སུ་ཡང་དག་པར་<line/>
འདུ་ཞིང་བགྲང་སྟེ། སེམས་ཅན་རྣམས་ཀྱི་བྱ་བའི་དོན་ཡང་མི་བྱེད་དོ། །དེ་བཞིན་དུ་ཆོས་ཐམས་ཅད་མི་མཐུན་པར་སྤྱོད་ཅིང༌། ནམ་ཏིང་ངེ་འཛིན་འདི་མ་ཐོབ་ཀྱི་བར་དུ་ནི། མི་བརྟན་<line/>
པའི་ཆོས་སུ་ཡང་དག་པར་འདུ་ཞིང་བགྲང་སྟེ། སེམས་ཅན་རྣམས་ཀྱི་སྐྱབས་བྱེད་པར་ཡང་མི་འགྱུར་ལ། ལྟ་བ་དང༌། ཐེ་ཚོམ་དང༌། ཡོངས་སུ་མྱ་ངན་ལས་འདའ་བའི་འདུ་ཤེས་དང༌།<line/>
མི་རྟག་པ་དང༌། མི་བརྟན་པའི་རང་བཞིན་གྱི་ཉོན་མོངས་པའི་ཤུན་ལྤགས་དང་བྲལ་ཏེ་བསྐུས་པའི་རང་བཞིན་དུ་གྱུར་ནས་དེ་ཕྱིན་ཆད་ནི། སེམས་ཅན་རྣམས་ཀྱི་ཐེ་ཚོམ་ཐམས་ཅད་ཀྱང་<line/>
གཅོད་པར་བྱེད་ཅིང་སྐྱབས་སུ་གྱུར་པའང་ཡིན་ལ། རྟག་པ་དང༌། ཐེར་ཟུག་པ་དང༌། བརྟན་པ་དང༌། ཞི་བར་གྱུར་པའི་རང་བཞིན་གྱི་ས་བོན་དུའང་འགྱུར་ཞིང་སེམས་ཅན་དུ་འདུ་ཤེས་པ་<line/>
ལའང་འགོད་པར་འགྱུར་རོ། །སྤྲིན་ཆེན་སྙིང་པོ། གཞན་ཡང་འདི་ལྟ་སྟེ། དཔེར་ན། རོ་ཉེའི་མགར་བའམ། ཟངས་མགར་རམ། དབྱིག་དང༌། གསེར་གྱི་མགར་བའམ། རིན་པོ་ཆེ་བྱེད་པ་<line/>
</page>
<page index="274" id="316B">གཞན་གང་ཡང་རུང་བས་རྡོ་དང༌། གྱོ་མོ་དང༌། གསེག་མ་ལ་སོགས་པ་ལེགས་པར་བརྫིས་པས་ལས་ཤིག་བྱས་ཏེ། སོ་གཏོང་བ་ནས་ནམ་སྣ་གཅིག་གི་རང་བཞིན་ནམ། རིན་པོ་ཆེར་མ་གྱུར་<line/>
བར་དུ་མི་བརྟན་པའི་ཆོས་སུ་ཡང་དག་པར་འདུ་ཞིང་བགྲང་སྟེ། སེམས་ཅན་རྣམས་ཀྱི་བྱ་བའི་དོན་ཡང་མི་བྱེད་ལ། གསེག་མ་དང༌། གྱོ་མོ་དང༌། སོ་དོག་མེད་པའི་རང་བཞིན་དུ་གྱུར་ནས་ནི་<line/>
སེམས་ཅན་རྣམས་ཀྱི་བྱ་བའི་དོན་ཡང་བྱེད་ཅིང༌། རིན་པོ་ཆེའི་རང་བཞིན་ཐེར་ཟུག་པ་དང༌། བརྟན་པ་དང༌། རྟག་པའི་ཆོས་སུ་ཡང་དག་པར་འདུ་བར་འགྱུར་རོ། །དེ་བཞིན་དུ་ཆོས་ཐམས་ཅད་<line/>
མི་མཐུན་པར་སྤྱོད་ཅིང༌། ནམ་ཏིང་ངེ་འཛིན་འདི་མ་ཐོབ་ཀྱི་བར་དུ་ནི། མི་བརྟན་པའི་ཆོས་སུ་ཡང་དག་པར་འདུ་སྟེ། སེམས་ཅན་རྣམས་ཀྱི་སྐྱབས་བྱེད་པར་ཡང་མི་འགྱུར་ལ། ལྟ་བ་དང༌།<line/>
ཐེ་ཚོམ་དང༌། ཡོངས་སུ་མྱ་ངན་ལས་འདའ་བའི་འདུ་ཤེས་དང༌། མི་རྟག་པ་དང༌། མི་བརྟན་པའི་རང་བཞིན་གྱི་ཉོན་མོངས་པའི་སྐྱོན་ཐམས་ཅད་དང་བྲལ་བའི་རང་བཞིན་དུ་གྱུར་ནས་དེ་ཕྱིན་<line/>
ཆད་ནི། སེམས་ཅན་རྣམས་ཀྱི་ཐེ་ཚོམ་ཐམས་ཅད་ཀྱང་གཅོད་པར་བྱེད་ཅིང་སྐྱབས་སུ་གྱུར་པའང་ཡིན་ལ། རྟག་པ་དང༌། ཐེར་ཟུག་པ་དང༌། བརྟན་པ་དང༌། ཞི་བར་གྱུར་པའི་རང་བཞིན་གྱི་<line/>
ས་བོན་དུའང་འགྱུར་ཞིང་སེམས་ཅན་དུ་འདུ་ཤེས་པ་ལའང་འགོད་པར་འགྱུར་རོ། །སྤྲིན་ཆེན་སྙིང་པོ། གཞན་ཡང་འདི་ལྟ་སྟེ། དཔེར་ན། སྤྲུལ་རྒས་པའི་པགས་པ་རྙིང་པ་ནམ་མ་བརྗེས་<line/>
</page>
<page index="275" id="317A">༄༅། །ཀྱི་བར་དུ་མི་བརྟན་པའི་ཆོས་སུ་ཡང་དག་པར་འདུའོ། །དེ་བཞིན་དུ་ཆོས་ཐམས་ཅད་མི་མཐུན་པར་སྤྱོད་ཅིང༌། ནམ་ཏིང་ངེ་འཛིན་འདི་མ་ཐོབ་ཀྱི་བར་དུ་སྤྲུལ་<line/>
རྒས་པའི་པགས་པ་རྙིང་པ་བཞིན་དུ་མི་བརྟན་པའི་ཆོས་སུ་ཡང་དག་པར་འདུ་བར་འགྱུར་ལ། སྦྲུལ་རྒས་པའི་པགས་པ་རྙིང་པ་དང་འདྲ་བའི་ལྟ་བ་དང༌། ཐེ་ཚོམ་དང༌། ཡོངས་སུ་མྱ་<line/>
ངན་ལས་འདའ་བའི་འདུ་ཤེས་དང༌། མི་རྟག་པ་དང༌། མི་བརྟན་པའི་རང་བཞིན་གྱི་ཉོན་མོངས་པའི་ཤུན་ལྤགས་ཐམས་ཅད་དང་བྲལ་བའི་རང་བཞིན་དུ་གྱུར་ནས་དེ་ཕྱིན་ཆད་ནི།<line/>
སེམས་ཅན་རྣམས་ཀྱི་ཐེ་ཚོམ་ཐམས་ཅད་ཀྱང་གཅོད་པར་བྱེད་ཅིང་སྐྱབས་སུ་གྱུར་པའང་ཡིན་ལ། རྟག་པ་དང༌། ཐེར་ཟུག་པ་དང༌། བརྟན་པ་དང༌། ཞི་བ་དང༌། བསིལ་པ་དང༌། བདེ་བ་<line/>
དང༌། འཇིགས་པ་མེད་པར་ཡང་འགྱུར་ཞིང་སེམས་ཅན་རྣམས་ཀྱང་བདག་དང༌། སེམས་ཅན་དུ་འདུ་ཤེས་པའི་ཏིང་ངེ་འཛིན་གྱི་སྤྱོད་པ་འདི་ལ་འགོད་པར་འགྱུར་རོ། །སྤྲིན་ཆེན་སྙིང་<line/>
པོ༑ དེ་བས་ན། ཏིང་ངེ་འཛིན་འདི་ལ་གནས་པའི་བྱང་ཆུབ་སེམས་དཔའ་ལ་རྣམ་པ་ལྔ་པོ་འདི་དག་གིས་བདག་དང༌། སེམས་ཅན་དང༌། སྲོག་དང༌། གང་ཟག་ཏུ་གྱུར་པ་ཉིད་དུ་ཡང་དག་<line/>
པར་མཐོང་བར་འདོད་པའི་རིགས་ཀྱི་བུའམ། རིགས་ཀྱི་བུ་མོས་ནི། དོན་འདི་ལྟ་བུར་བལྟ་བར་བྱའོ། །གང་དག་དེ་ལྟར་མི་ལྟ་བ་དེ་དག་ནི། ཡང་དག་པ་མཐོང་བ་མ་ཡིན་ནོ། །ཞེས་ང་སྨྲའོ།།<line/>
</page>
<page index="276" id="317B">སེམས་ཅན་དེ་དག་ནི། འཇིག་རྟེན་པའི་ཆོས་ཅན་དང༌། རྨོངས་པའི་ཆོས་ཅན་ཡིན་པར་ང་སྨྲའོ། །གསོལ་པ། བཅོམ་ལྡན་འདས། དེ་བཞིན་གཤེགས་པས་ཅི་ལ་དགོངས་ཏེ། འདི་སྐད་<line/>
དུ་དཔེ་ལྔ་པོ་འདི་དག་ནི། དེ་ཁོ་ན་ཡིན་ཞེས་གསུང༌། གལ་ཏེ་དེ་བཞིན་གཤེགས་པ་དེ་སྐད་གསུང་ན་ནི། འདིའི་གཏན་ཚིགས་བཀའ་སྩལ་འཚལ་ལོ། །འདི་ནི། སེམས་ཅན་རྣམས་ལའང་<line/>
འགལ་བ་ཆེན་པོར་འགྱུར་རོ། །དེ་ཅིའི་སླད་དུ་ཞེ་ན། བཅོམ་ལྡན་འདས་ཀྱིས་འཇིག་རྟེན་གྱི་བྱ་བ་ཐམས་ཅད་ནི། མི་རྟག་པའི་ཆོས་ཡིན་ནོ། །ཞེས་ཀྱང་བཀའ་སྩལ་ནས་དཔེ་ལྔ་པོ་འབྲུ་[?] །<line/>
ཤིང་ལ་སོགས་པ་འབྲས་བུ་ཉིད་དུ་གྱུར་པ་ན་དེ་དག་ཇི་ལྟར་སླར་འཇིག་པར་མི་འགྱུར། གལ་ཏེ་འཇིག་པར་འགྱུར་ན་ནི། སེམས་ཅན་ཡང་འཇིག་པར་འགྱུར་བས་དེ་དང་འདྲ་བས་ཆོས་ཐམས་<line/>
ཅད་ཀྱང་མི་རྟག་པར་ཡང་དག་པར་འདུ་བར་འགྱུར་རོ། །ཞེས་བདག་མཆི་སྟེ། ཞིག་གོ་འཚལ་ནི། སླར་སྐྱེའོ། །ཞེས་བདག་མཆིའོ། །བདག་ནི། སེམས་ཅན་རྣམས་ལ་རྣམ་པ་གཉིས་སུ་མི་<line/>
རྟོག་སྟེ༑ འདིར་གུམ་པ་རྣམས་གཞན་དུ་སྐྱེ་བ་སོ་སོར་ལེན་པར་འགྱུར་རོ། །ཞེས་བདག་མཆིའོ། །དེ་བས་ན། ཆོས་ཐམས་ཅད་ནི། མི་རྟག་གོ །ཞེས་བདག་མཆི་སྟེ། འཇིག་རྟེན་འདི་ན་རྟག་པའི་<line/>
ཆོས་ཅིའང་ཡང་དག་པར་མ་མཐོང་ངོ༌། །གལ་ཏེ་དེ་ལྟར་གྱུར་ན་རྟག་པ་དང༌། མི་རྟག་པའི་དོན་གཉིས་ཀ་མ་མཆིས་སོ། །ཞེས་བདག་མཆི་མོད་ཀྱི། བཅོམ་ལྡན་འདས་ཀྱི་ཞལ་ནས་ཤོ་བེ་བྱུང་ངོ༌། །<line/>
</page>
<page index="277" id="318A">༄༅། །ཞེས་ཀྱང་ཇི་སྐད་བགྱི། བཅོམ་ལྡན་འདས་ཀྱིས་བཀའ་སྩལ་པ། སྤྲིན་ཆེན་སྙིང་པོ། ཅི་དར་གྱི་སྲིན་བུ་ལྟར་བདག་ཉིད་དཀྲི་བར་སེམས་སམ། འདི་ན་མི་ལ་ལ་<line/>
དེ་འདྲ་བའི་ཕྱིར་ཀྱེ་མ་ཁྱོད་ཀྱི་བཞིན་ཟླ་བ་འདྲའོ། །ཞེས་ཟླ་བ་ལས་དཔེ་ལེན་པར་བྱེད་ལ། མི་གཞན་ཞིག་གིས་ནི། ཀྱེ་མ་གླང་པོ་ཆེའི་དབང་པོ་རི་དང་འདྲའོ། །ཞེས་རི་ལས་དཔེ་ལེན་པར་<line/>
བྱེད་ན། ཅི་ཟླ་བ་བཞིན་དང་འདྲ་བར་འགྱུར་རམ། རིའང་གླང་པོ་ཆེ་དང་འདྲ་བར་འགྱུར་རམ་ཞེས་བརྗོད་དགོས་སོ། །གསོལ་པ། འདི་ནི། དཔེར་བགྱི་བ་ལགས་ཞེས་བདག་མཆིའོ། །<line/>
བཀའ་སྩལ་པ། སྤྲིན་ཆེན་སྙིང་པོ། བསྟན་པའི་དཔེ་ནི། འཇིག་རྟེན་ཐམས་ཅད་ན་མེད་དེ། དེ་དང་འདྲ་བ་ཙམ་གྱི་ཕྱིར་དཔེ་རྣམ་པ་ལྔ་པོ་འདི་དག་ངས་དཔེར་བྱས་མོད་ཀྱི། འདི་ལ་<line/>
གནས་པའི་བྱང་ཆུབ་སེམས་དཔའ་ལ་ནི། དཔེ་མེད་པར་རིག་པར་བྱའོ། །གསོལ་པ། བཅོམ་ལྡན་འདས། དེ་བཞིན་གཤེགས་པས་ཅི་ལས་དགོངས་ཏེ་ཐར་པ་ལ་ལྕགས་ཀྱི་མར་<line/>
མེ་གུམ་པའི་ཚུལ་དང་འདྲ་ཞེས་གསུང༌། བཀའ་སྩལ་པ། ད་ནི། ཐར་པ་ལ་ལྕགས་ཀྱི་མར་མེ་ཤི་བའི་ཚུལ་དང་འདྲ་ཞེས་མི་ཞེར་གྱི། ཉོན་མོངས་པ་ཟད་པ་ལ་ཟེར་རོ། །གསོལ་<line/>
པ༑ བཅོམ་ལྡན་འདས། ཅི་མཁྱེན་བཞིན་དུ་ཐར་པ་ལ་མི་གསུང་གི། ཉོན་མོངས་པ་ཟད་པ་ལ་གསུང་ངོ༌། །ཞེས་ཤོ་བེ་གསུང་ངམ། ད་ལྟར་ནི། འདི་སྐད་གསུང་ལ་ཆོས་ཐམས་<line/>
</page>
<page index="278" id="318B">ཅད་ཆུ་ཟླ་དང་འདྲ་སྟེ། སྒྱུ་མ་ལྟ་བུའོ། །ཞེས་ཀྱང་དེ་བཞིན་གཤེགས་པས་གསུངས་སོ། །བཀའ་སྩལ་པ། ཆུ་ཟླ་དང་འདྲ་བ་དང༌། སྒྱུ་མ་ལྟ་བུ་དང་འདྲ་ཞེས་བྱ་བ་ནི། ཉོན་མོངས་པ་ཟད་པ་ལ་<line/>
གསུངས་ཀྱི། ཆོས་ཐམས་ཅད་ལ་མ་གསུངས་ཏེ། ཆོས་ལ་ལ་ནི། རྟག །ཆོས་ལ་ལ་ནི། མི་རྟག་ཅེས་ང་སྨྲའོ། །ཡང་བཀའ་སྩལ་པ། ཇི་ལྟ་ཞེ་ན། སེམས་ཅན་གང་དག་ཐར་པའི་ཕྱོགས་<line/>
སུ་གཏོགས་པ་དེ་དག་ནི། རྟག་པའི་ཆོས་ཅན་ཡིན་ནོ། །གང་དག་སེམས་ཅན་མེད་པ་དང༌། སྲོག་མེད་པའི་ཕྱོགས་སུ་གཏོགས་པ་དེ་དག་ནི། མི་རྟག་པའི་ཆོས་ཅན་ཞེས་ང་སྨྲའོ། །གསོལ་<line/>
པ༑ དངོས་པོ་མ་མཆིས་པའི་ཚུལ་དུ་བཀའ་སྩལ་ལགས་ན། ཅི་ལ་དགོངས་ཏེ་བཅོམ་ལྡན་འདས། དེ་བཞིན་གཤེགས་པས་ལྕགས་ཀྱི་མར་མེ་གུམ་པ་ལྟ་བུའི་ཚུལ་དུ་བསྟན་པ་མཛད།<line/>
བཀའ་སྩལ་པ། དེ་ལ་དངོས་པོ་ཅི་ཞིག་ཡོད། གསོལ་པ། འབྲུ་མར་གྱི་སྣོད་དང༌། ལྕགས་ཀྱི་རང་བཞིན་མཆིས་སོ། །བཀའ་སྩལ་པ། སྤྲིན་ཆེན་སྙིང་པོ། ལེགས་སོ། །ལེགས་སོ། །<line/>
དེ་ལྟར་ལྟ་བར་འདོད་པའི་བྱང་ཆུབ་སེམས་དཔས་ཏིང་ངེ་འཛིན་འདི་ལ་གནས་པའི་བྱང་ཆུབ་སེམས་དཔའ་ལ་དངོས་པོའི་རང་བཞིན་དང་འདྲ་བར་བལྟ་བར་བྱའོ། །གལ་ཏེ་འབྲུ་མར་གྱི་སྣོད་<line/>
དང༌། ལྕགས་ཀྱི་རང་བཞིན་དང་ལྷན་ཅིག་ཏུ་མར་མེ་གུམ་པ་ལྟ་བུ་དེ་ཐར་པའི་ཚུལ་ཡིན་ནོ། །ཞེས་དེ་བཞིན་གཤེགས་པས་བཤད་པར་གྱུར་ན་ནི། དེ་ལྟར་ན། དེ་བཞིན་གཤེགས་པ་ཆད་<line/>
</page>
<page index="279" id="319A">༄༅། །པར་སྨྲ་བར་ཡང་འགྱུར་བ་ཞིག་ན། སྤྲིན་ཆེན་སྙིང་པོ། ངས་ནི། དེ་སྐད་མ་བཤད་ཀྱི། དངོས་པོ་མེད་པའི་ཚུལ་དུ་བཤད་དེ། ལྕགས་ཀྱི་མར་མེ་ཤི་བའི་ཚུལ་དུ་<line/>
བཤད་པ་གང་ཡིན་པ་དེ་ནི། ཉོན་མོངས་པ་རབ་ཏུ་ཞི་བའི་ཐ་ཚིག་སྟེ། དངོས་པོ་ནི། ཡོད་ཅེས་བྱ་བའི་ཐ་ཚིག་གོ །གསོལ་པ། སངས་རྒྱས་ཐམས་ཅད་ཀྱིས་རབ་ཏུ་བསྒྲིམས་ཏེ་བསྐལ་པ་བྱེ་<line/>
བ་ཕྲག་མང་པོར་བཙལ་ཀྱང་མི་རྙེད་དོ། །ཞེས་གསུངས་པའི་དོན་འདིའང་བཅོམ་ལྡན་འདས། དེ་བཞིན་གཤེགས་པས་བཤད་དུ་གསོལ། བཀའ་སྩལ་པ། སྤྲིན་ཆེན་སྙིང་པོ། དེ་དེ་བཞིན་<line/>
ཏེ༑ དེ་བཞིན་གཤེགས་པ་ཐམས་ཅད་ཀྱིས་སྲིད་པ་ཐམས་ཅད་དུ་བསྐལ་པ་བྱེ་བ་ཕྲག་གྲངས་མེད་པ་ལ་སོགས་པར་རབ་ཏུ་བསྒྲིམས་ཏེ་བཙལ་ཀྱང་སེམས་ཅན་དུ་འདུ་ཤེས་པ་རྙེད་<line/>
པར་འགྱུར་བ་དེ་ནི། གནས་མེད་དོ། །འདི་ལྟ་སྟེ། དཔེར་ན། རྒྱལ་པོ་ཞིག་རང་གི་ཁང་བཟང་གི་བཙུན་མོའི་འཁོར་ནས་བྱུང་སྟེ་གནས་གཞན་ཞིག་ཏུ་སོང་བར་མཐོང་བ་ལ་རྒྱལ་པོ་<line/>
བཙུན་མོའི་འཁོར་གྱི་ནང་ན་འདུག་གོ། །ཞེས་བྱ་བ་དེ་ནི། གནས་མེད་དོ། །དེ་བཞིན་དུ་ཏིང་ངེ་འཛིན་འདི་ལ་གནས་པ་བདག་དང༌། སེམས་ཅན་དང་ལྡན་པ། སྲིད་པ་ཐམས་ཅད་སྤངས་<line/>
པ༑ ཀུན་ནས་ཉོན་མོངས་པ་མེད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་སེམས་ཅན་གྱི་དོན་ལ་སྲིད་པའི་ཉེས་པ་དང་རྣམ་པར་འདྲེས་ཤིང་འདུག་གོ །ཞེས་བྱ་བ་དེ་ནི།<line/>
</page>
<page index="280" id="319B">གནས་མེད་དོ། །དེ་བས་ན། བཅོམ་ལྡན་འདས་ཀྱིས་སྲིད་པ་ཐམས་ཅད་ནའང་རྟག་པར་གནས་པའི་ཆོས་ཡུངས་འབྲུ་ཙམ་ཡང་མེད་དོ། །ཞེས་བྱ་བ་དེ་ནི། བདག་དང༌། སེམས་ཅན་དང༌། སྲོག་<line/>
དང༌། གང་ཟག་མེད་དོ། །ཞེས་བསྟན་པ་ཡིན་ཏེ། ཤིན་ཏུ་ཡུན་རིང་དུ་གནས་པ་ནི། སངས་རྒྱས་ཀྱི་ཆོས་ལ་གནས་པ་ཡིན་པར་འདུ་ཤེས་བསྐྱེད་པར་བྱའོ། །ཏིང་ངེ་འཛིན་འདི་ལ་གནས་པའི་<line/>
བྱང་ཆུབ་སེམས་དཔའ་ནི། ཆགས་པའང་མ་ཡིན། ན་ཆགས་པའང་མ་ཡིན། ཉེ་བར་ལེན་པའི་ཆོས་ལ་གནས་པའང་མ་ཡིན་ཏེ། རྟག་པ་དང༌། ཐེར་ཟུག་པ་དང༌། བརྟན་པ་དང༌། བདེ་བ་དང༌།<line/>
འཇིགས་པ་མེད་པ་དང༌། ང་རྒྱལ་མེད་པ་དང༌། ཀུན་ནས་ཉོན་མོངས་པ་མེད་པ་དང༌། བདག་དང༌། སེམས་ཅན་དང༌། སྲོག་དང༌། གང་ཟག་ཉིད་ཡིན་ཏེ། སྤྲིན་ཆེན་སྙིང་པོ། དེ་བས་ན། རྟག་པ་<line/>
དང༌། ཐེར་ཟུག་པ་དང༌། བརྟན་པའོ། །ཞེས་ང་སྨྲའོ། །སྤྲིན་ཆེན་སྙིང་པོ། ངས་ཉན་ཐོས་ཀྱི་ཐེག་པར་དགེ་སློང་དག །ཡོངས་སུ་གཟུང་བར་བྱ་བ་གང་ཡིན་པ་དེ་ཡོངས་སུ་གཟུང་བར་གྱིས་ཤིག །<line/>
ཡོངས་སུ་གཟུང་བར་བྱ་བ་རྟག་པ་དང༌། ཐེར་ཟུག་པ་དང༌། བརྟན་པ་དང༌། བདག་བླང་བར་བྱ་བ་བླང་བར་གྱིས་ཤིག། ལྟ་བའི་རྟེན་དུ་གྱུར་པ་རྟག་པ་དང༌། ཐེར་ཟུག་པ་དང༌། བརྟན་པ་དེ་ལ་རྟེན་<line/>
ཅིག་ཅེས་བསྟན་ཏེ། གསལ་བའི་དོན་མི་མངོན་པར་བྱས་ནས་གསལ་བར་ངས་བསྟན་པ་དེ་འཇིག་རྟེན་གྱིས་ཁོང་དུ་མི་ཆུད་དེ། སེམས་ཅན་བསོད་ནམས་ཆུང་ངུ་དག་ནི། ཐར་པ་ལ་ཟད་པར་<line/>
</page>
<page index="281" id="320A">༄༅། །སེམས་ཤིང་དེ་བཞིན་གཤེགས་པ་ཡོད་བཞིན་དུ་ཡོངས་སུ་མྱ་ངན་ལས་འདས་སོ། །ཞེས་ཡོངས་སུ་མྱ་ངན་ལས་འདས་པའི་འདུ་ཤེས་ལ་འཇུག་སྟེ། སྲོག་<line/>
ཆགས་ཕྱེ་མ་ལེབ་མར་མེའི་ནང་དུ་ལྟུང་བ་བཞིན་ནོ། །འདི་ལྟ་སྟེ། དཔེར་ན། ཚོང་པའི་བུ་ཐམས་ཅད་དཔྱིད་ཀྱི་དུས་ཚིགས་སུ་ག་ཞིག་ཏུ་འདུས་ནས་རྫིང་བུ་ཆུ་ཆེན་པོའི་ནང་དུ་ཁྲུས་བྱེད་ལ། དེའི་<line/>
ནང་དུ་གཅིག་གིས་ནོར་བུ་རིན་པོ་ཆེ་འོད་ཐམས་ཅད་དང་ལྡན་པ་ཞེས་བྱ་བ་བོར་ནས་ནོར་བུ་རིན་པོ་ཆེ་དེའི་གཟི་བརྗིད་ཀྱི་མཐུས་ཀྱང་རྫིང་བུའི་ཆུའི་ཕུང་པོ་རུས་པ་དང༌། གསེག་མ་དང༌། གྱོ་མོ་<line/>
དང༌། རྔོ་ཡོད་པ་གང་ཡིན་པ་དེ་དག་ཐམས་ཅད་རྣམ་པར་མཛེས་པར་གྱུར་ཏེ། དེར་ཟླ་བ་དང༌། ཉི་མའི་འོད་ཀྱང་ལྷན་ནེ། ལྷང་ངེར་མི་འདུག་གོ །དེ་ནས་སྐྱེ་བོ་མང་པོས་ནོར་བུ་དེ་བཙལ་བའི་<line/>
ཕྱིར་རྐོ་བ་དག་གིས་རྐོ་བར་བྱེད་དེ། དེའི་ནང་ནས་ཅིའང་རུང་བ་ཞིག་བླངས་ནས་ནོར་བུ་རྙེད་དོ་སྙམ་དུ་སེམས་ཏེ། ཡིད་རབ་ཏུ་དགའ་བར་བྱེད་དོ། །དེ་ནས་སེམས་ཅན་དེ་དག་རྫིང་བུའི་འགྲམ་<line/>
དུ་འཁོད་ནས་སོ་སོར་རློམ་སེམས་སུ་གྱུར་ན། འདི་ཇི་སྙམ་དུ་སེམས། བདག་ཅག་གིས་མ་རྙེད་དོ་སྙམ་དུ་སེམས་པར་འགྱུར་རམ། དེ་ནས་སེམས་ཅན་ད་དག་ཐམས་ཅད་ཀྱིས་ནོར་བུ་<line/>
རིན་པོ་ཆེ་མ་རྙེད་ཀྱང་ཀྱེ་མ་ནོར་བུ་རིན་པོ་ཆེ་མ་རྙེད་དོ། །ཞེས་ནོར་བུ་མེད་པའི་འདུ་ཤེས་འཇུག་ཅིང་རྟོག་པར་བྱེད་དམ། དེའི་ནང་ན་ཐབས་ལ་མཁས་ཤིང་ཡིད་གཞུངས་པ་གཅིག་གིས་ནི།<line/>
</page>
<page index="282" id="320B">ནོར་བུ་རིན་པོ་ཆེ་དེ་བཙལ་ཏེ་རྙེད་དོ། །དེ་བཞིན་དུ་མདོ་དང༌། ཏིང་ངེ་འཛིན་ཐམས་ཅད་ཀྱི་ལྡེམ་པོ་ངག་གི་ཚིག་མི་ཤེས་པའི་ཉན་ཐོས་དང༌། རང་སངས་རྒྱས་ཐམས་ཅད་ཀྱིས་ནི། ཐམས་ཅད་མི་<line/>
རྟག་པ་དང༌། སྟོང་པའི་འདུ་ཤེས་དང༌། སེམས་ཅན་མེད་པ་སྒོམ་པར་བྱེད་དེ། དེ་བཞིན་གཤེགས་པའི་རྟག་པ་ཉིད་མ་ཐོབ་པས་སེམས་ཅན་ཐམས་ཅད་འཁོར་ལོ་བཞིན་དུ་འཁོར་གྱི། ཏིང་ངེ་<line/>
འཛིན་འདི་ལ་གནས་པའི་རིགས་ཀྱི་བུའམ། རིགས་ཀྱི་བུ་མོས་ནི། དེ་བཞིན་གཤེགས་པའི་ལྡེམ་པོ་ངག་ནོར་བུ་བཞིན་དུ་རྙེད་པར་འགྱུར་རོ། །སྤྲིན་ཆེན་སྙིང་པོ། དེ་བས་ན། དེ་བཞིན་གཤེགས་<line/>
པ་རྣམས་ཀྱི་ཤིན་ཏུ་ལྷག་པ་ཡང་དག་པར་མཐོང་བར་འདོད་པས་ནི། ཏིང་ངེ་འཛིན་འདི་ལ་གནས་པའི་བྱང་ཆུབ་སེམས་དཔའ་ལ་རྟག་པ་དང༌། བདག་དང༌། སེམས་ཅན་དུ་འདུ་ཤེས་བསྐྱེད་པར་<line/>
བྱ་ཞིང་ཐར་པའི་འདུ་ཤེས་བསྐྱེད་པར་བྱའོ། །འཕགས་པ་སྤྲིན་ཆེན་པོའི་མདོ། བམ་པོ་བཅུ་པ་སྟེ་ཐ་མ། རིགས་ཀྱི་བུ། གཞན་ཡང་ཏིང་ངེ་འཛིན་འདི་ལ་གནས་པའི་བྱང་ཆུབ་སེམས་<line/>
དཔའ་ནི། ཤིང་གི་གྲིབ་མ་དང་འདྲ་བར་བལྟ་བར་བྱའོ། །དེ་ཅིའི་ཕྱིར་ཞེ་ན། ཤིང་ཡོད་ན་གྲིབ་མ་འབྱུང་ལ། གྲིབ་མ་ཡོད་ན་ལམ་དུ་ཞུགས་པར་འགྱུར་ཏེ། ངལ་བར་གྱུར་པའི་སེམས་ཅན་དེར་<line/>
འདུག་པ་རྣམས་དབུགས་ཕྱིན་པར་འགྱུར་རོ། །དེ་བཞིན་དུ་དེ་བཞིན་གཤེགས་པའི་ཆོས་འདོད་པའི་སེམས་ཅན་རྣམས་ཀྱང་སྐྱབས་སུ་འགྲོ་བར་འགྱུར་རོ། །སེམས་ཅན་གང་དག་དེ་བཞིན་<line/>
</page>
<page index="283" id="321A">༄༅། །གཤེགས་པ་ཡོངས་སུ་མྱ་ངན་ལས་འདས་པར་ལྟ་བའི་སེམས་ཅན་དེ་དག་ལ་ནི། སྐྱབས་སུ་འགྲོ་བ་ཙམ་ཡང་མེད་དོ། །ཞེས་ང་སྨྲའོ། །གང་དག་ད་ལྟར་ཡང་<line/>
དག་པར་མཐོང་བ་དེ་དག་ནི། བསྟན་པ་འདི་ལ་འཕྲོ་བར་མི་བྱེད་དོ། །གང་དག་ཡོངས་སུ་མྱ་ངན་འདའ་བའི་འདུ་ཤེས་སུ་ལྟ་བའི་སེམས་ཅན་དེ་དག་ནི། མྱ་ངན་དུ་བྱ་བ་ཡིན་ནོ། །ཞེས་ཡང་དང་<line/>
ཡང་དུ་ང་སྨྲའོ། །དེ་ནས་དེའི་ཚེ་ནུབ་ཕྱོགས་ནས་གསེར་གྱི་འདོ་ཆེན་པོ་ཞིག་སྣང་བར་གྱུར་ཏེ། གསེར་གྱི་འོད་ཆེན་པོ་དེས་ཀྱང་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཐམས་ཅད་ནོར་<line/>
བུ་རིན་པོ་ཆེའི་མེའི་འོད་སྣང་བ་ཆེན་པོས་སྣང་བར་བྱས་ཏེ། དེའི་སྐབས་སུ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ན་དེ་བཞིན་གཤེགས་པའི་འོད་གཅིག་པུ་མ་གཏོགས་པར་དེ་<line/>
ལས་གཞན་པ་ཟླ་བ་དང༌། ཉི་མ་རྣམས་ཀྱི་འོད་དང༌། བརྒྱ་བྱིན་དང༌། ཚངས་པ་དང༌། འཇིག་རྟེན་སྐྱོང་བ་རྣམས་ཀྱི་འོད་དང༌། ཀླུ་དང༌། གནོད་སྦྱིན་དང༌། ནམ་མཁའ་ལྡིང་རྣམས་ཀྱི་འོད་<line/>
ཐམས་ཅད་མོག་མོག་པོར་གྱུར་ཏེ་རྩིག་པ་དང༌། ཤིང་དང༌། ཚལ་གྱི་ནང་དང༌། ལྷུན་པོ་དང༌། ལྷུན་པོ་ཆེན་པོ་དང༌། དེ་བཞིན་དུ་འཇིག་རྟེན་གྱི་བར་མཚམས་དེ་དག་ཐམས་ཅད་འོད་དེས་སྣང་<line/>
བར་བྱས་སོ། །སེམས་ཅན་དམྱལ་བ་པའི་སེམས་ཅན་གང་དག་གི་ལུས་ལ་འོད་དེས་ཕོག་པ་དེ་དག་ཐམས་ཅད་ཀྱང་སྡུག་བསྔལ་རྩེ་གཞིལ་བར་གྱུར་ཏོ། །བཅོམ་ལྡན་འདས་དང༌། འཁོར་གྱི་དཀྱིལ་<line/>
</page>
<page index="284" id="321B">འཁོར་ཆེན་པོའི་ནང་དུའང་པདྨ་བཀྲ་ཞིང་བ་ལྟ་ན་སྡུག་ལ་ཁ་དོག་བཟང་ཞིང་ཡིད་དུ་འོང་བ་འདབ་མ་བྱེ་བ་བརྒྱ་སྟོང་ཕྲག་དུ་མ་དང་ལྡན་པ། སྟེང་རིན་པོ་ཆེའི་དྲ་བ་དྲི་བསུང་དང་ལྡན་ཞིང་འཇམ་ལ་<line/>
ཀ་ཙ་ལིནྡིའི་གོས་ལྟར་རེག་ན་བདེ་བ། བཀྲ་ཞིང་བལྟ་ན་སྡུག་པ་དག་གིས་ཀུན་ཏུ་ཁེབས་པ་བྱེ་བ་ཕྲག་དྲུག་ཅུ་ས་གཞི་བརྟོལ་ཏེ་མངོན་པར་ཐོན་པར་གྱུར་ཏོ། །པདྨ་དེ་དག་རེ་རེ་ལས་དྲི་ངད་བྱུང་<line/>
བ་གང་ཡིན་པ་དེས་ཀྱང་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་དྲིས་ཁྱབ་པར་གྱུར་ཏོ། །སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདིའི་ལྷ་དང༌། ཀླུ་དང༌། གནོད་<line/>
སྦྱིན་དང༌། དྲི་ཟ་དང༌། མི་རྣམས་ཀྱི་སྤོས་གང་ཡིན་པ་དེ་དག་ཐམས་ཅད་ཀྱང་པདྨའི་དྲི་དེས་ཁྱབ་པར་གྱུར་ཏོ། །ལྷ་དང༌། མི་རྣམ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། ཀླུ་དང༌། གནོད་<line/>
སྦྱིན་དང༌། དྲི་ཟ་རྣམས་དང༌། མིའམ་ཅི་དང༌། ལྟོ་འཕྱེ་ཆེན་པོ་གང་དག་གི་སྣར་པདྨའི་དྲི་དེ་སོང་བ་དེ་དག་ཐམས་ཅད་ཀྱང་ཆོས་ཀྱི་དགའ་བ་དང༌། ཆོས་མཉན་པའི་རྒྱུ་དང་ལྡན་པར་གྱུར་ཏེ་བདག་<line/>
ཉིད་ཉོན་མོངས་པ་དང་བྲལ་བ་སྙམ་དུ་ཤེས་སོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྲིན་ཆེན་སྙིང་པོས་ཆོས་ཀྱི་འོད་ཀྱི་བཀོད་པ་དེ་མཐོང་ནས་ཐལ་མོ་སྦྱར་ཏེ་བཅོམ་ལྡན་འདས་ལ་<line/>
འདི་སྐད་ཅེས་གསོལ་ཏོ། །བཅོམ་ལྡན་འདས། འདི་ལྟར་ཕྱོགས་བཅུར་འོད་གདའ་བ་འདི་དང༌། པདྨའི་བཀོད་པ་བྱུང་བ་འདི་སུའི་སྔ་ལྟས་ལགས། དེ་ནས་ལྷ་མོ་དྲི་མ་མེད་པའི་འོད་ཀྱིས་སྤྲིན་ཆེན་སྙིང་པོ་ལ་<line/>
</page>
<page index="285" id="322A">༄༅། །འདི་སྐད་ཅེས་སྨྲས་སོ། །འཕགས་པ་སྤྲིན་ཆེན་སྙིང་པོ་ཅིའི་ཕྱིར་བཅོམ་ལྡན་འདས། འདི་སུའི་སྔ་ལྟས་ལགས་ཞེས་སྨྲ། མཚན་མ་མེད་པའི་ཆོས་རྨི་<line/>
ལམ་ལྟ་བུ་ཡིན་ཡང་འདྲི་བར་བྱེད་དམ། ཁྱོད་ལ་ནི། ད་དུང་ཡང་ཕྱིན་ཅི་ལོག་ཡོད་པ་འདྲའོ། །སྨྲས་པ། ལྷ་མོ། ལེགས་སོ། །ལེགས་སོ། །དེ་དེ་བཞིན་ཏེ། ལྷ་མོ། ཁྱོད་ལེགས་སོ། །<line/>
ཁོ་བོ་ནི། རྨི་ལམ་ལྟ་བུའི་ཡུལ་དག་ལ་མཚན་མར་ལྟ་བ་འཛིན་པའི་དུ་ཤེས་བཅོམ་ལྡན་འདས་ལ་ཞུ་བར་བྱེད་དོ། །སྨྲས་པ། འཕགས་པ་སྤྲིན་ཆེན་སྙིང་པོ། སུའི་དོན་གྱི་ཕྱིར་<line/>
མཚན་མར་ལྟ་བ་འཛིན་པའི་འདུ་ཤེས་སྨྲ་པར་བྱེད། སྨྲས་པ། སེམས་ཅན་ཐམས་ཅད་ལ་ཕན་པར་བྱ་བའི་ཕྱིར་རོ། །སྨྲས་པ། གང་བདག་གི་ལྟ་བ་བསལ་བར་མི་ནུས་པ་དེས་<line/>
གཞན་གྱི་ལྟ་བསེལ་བར་འགྱུར་བ་དེ་ནི། གནས་མེད་དོ། །བཅོམ་ལྡན་འདས་ཀྱིས་བཀའ་སྩལ་པ། སྤྲིན་ཆེན་སྙིང་པོ། ལྷ་མོས་ཇི་སྐད་སྨྲས་པ་བཞིན་ཏེ། ཏིང་ངེ་འཛིན་འདི་ལ་གནས་<line/>
པའི་བྱང་ཆུབ་སེམས་དཔའ་གང་ཡིན་པ་དེ་ནི། མཚན་མ་མེད་པའི་འདུ་ཤེས་ཡང་དག་པར་མཐོང་བ་ཡིན་ནོ། །གསོལ་པ། བཅོམ་ལྡན་འདས། འདི་ལ་གནས་པའི་བྱང་ཆུབ་སེམས་<line/>
དཔའ་རིགས་ཀྱི་བུའམ། རིགས་ཀྱི་བུ་མོ་མཚན་མ་མ་མཆིས་པའི་འདུ་ཤེས་ཡང་དག་པར་ལྟ་བར་འཚལ་བས་ཇི་ལྟར་ཡང་དག་པར་བལྟ་བར་བགྱི་།བཀའ་སྩལ་པ། སྤྲིན་ཆེན་སྙིང་པོ།<line/>
</page>
<page index="286" id="322B">ཏིང་ངེ་འཛིན་འདི་ལ་གནས་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་སུ་བདག་ཉིད་རྣམ་པ་དུ་མར་སྟོན་པར་བྱེད་དོ། །གསོལ་<line/>
པ༑ བཅོམ་ལྡན་འདས། ཏིང་ངེ་འཛིན་འདི་ལ་གནས་པའི་བྱང་ཆུབ་སེམས་དཔའ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་སུ་བདག་ཉིད་རྣམ་པ་དུ་མར་ཇི་ལྟར་སྟོན་པར་བགྱིད།<line/>
བཅོམ་ལྡན་འདས་ཀྱིས་བཀའ་སྩལ་པ། སྤྲིན་ཆེན་སྙིང་པོ། འདི་ལྟ་སྟེ། དཔེར་ན། སྒྱུ་མ་མཁན་ནམ། སྒྱུ་མ་མཁན་གྱི་སློབ་མ་ནན་ཏན་དུ་སྦྱངས་པ་མཁས་པས་རོལ་མོའི་ནང་དུ་བདག་ཉིད་<line/>
རོར་གྱུར་པར་སྟོན་པར་བྱེད། བུད་མེད་ཀྱི་ལུས་རྣམ་པ་སྣ་ཚོགས་སུའང་སྟོན་པར་བྱེད། གཅན་གཞན་གྱིས་ཟིན་པ་དང༌། ལུས་ཞུ་བ་དང༌། ལུས་མི་སྣང་བ་དང༌། ཚིག་པ་དང༌། བཅད་པ་དང༌།<line/>
གཏུབ་པའི་རྣམ་པས་ཕ་རོལ་འདྲིད་པ་ལྟ་བུར་གསང་བ་རྣམ་པ་སྣ་ཚོགས་ཀྱི་ཚུལ་དུ་བདག་ཉིད་སྟོན་པ་དག་ཀྱང་མཐོང་ན། དེར་རྒྱུད་ཤེས་པའི་མིས་འཇིགས་པར་མི་བྱ། མྱ་ངན་དུ་མི་བྱ་བར་དེ་ལ་<line/>
རིག་སྔགས་ཀྱི་རང་བཞིན་དུ་བལྟ་བར་བྱའོ། །དེ་བཞིན་དུ་ཏིང་ངེ་འཛིན་འདི་ལ་གནས་པའི་བྱང་ཆུབ་སེམས་དཔའ་རྟག་པ་ཉིད་ཀྱི་ལམ་ལ་ནན་ཏན་དུ་སྦྱངས་པས་སེམས་ཅན་རྣམས་ངེས་པར་བསྒྲལ་<line/>
བའི་ཕྱིར་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདིར་བདག་ཉིད་རྣམ་པ་སྣ་ཚོགས་ཀྱི་ཚུལ་ངུ་སྟོན་པར་བྱེད་དེ། ཏིང་ངེ་འཛིན་འདི་ལ་གནས་པའི་བྱང་ཆུབ་སེམས་དཔའ་བདག་ཉིད་རྣམ་པ་<line/>
</page>
<page index="287" id="323A">༄༅། །སྣ་ཚོགས་ཀྱི་ཚུལ་དུ་སྟོན་པ་མཐོང་ན། བསྟན་པའི་རྒྱུས་ཤེས་ཤིང་མཁས་པས་སྐྲག་པར་མི་བྱ། ཀུན་ཏུ་སྐྲག་པར་མི་བྱ། དངང་བར་མི་བྱ། འཇིགས་པར་མི་བྱ། མྱ་<line/>
ངན་དུ་མི་བྱ་བར་དེ་ལ་སེམས་ཅན་རྟག་པ་ཉིད་ཀྱི་རང་བཞིན་དུ་བལྟ་བར་བྱའོ། །སྤྲིན་ཆེན་སྙིང་པོ། གཞན་ཡང་ཏིང་ངེ་འཛིན་འདི་ལ་གནས་པའི་བྱང་ཆུབ་སེམས་དཔའ་ནི། སྟོང་གསུམ་གྱི་སྟོང་ཆེན་<line/>
པོའི་འཇིག་རྟེན་གྱི་ཁམས་སུ་འཇིག་རྟེན་དང་མཐུན་པར་འཇུག་པའི་བྱ་བ་རྣམ་པ་གྲངས་མེད། དཔག་ཏུ་མེད་པ། བགྲང་བ་ལས་འདས་པ་རྣམ་པ་སྣ་ཚོགས་སུ་བདག་ཉིད་སྟོན་ཏོ། །ཛམྦུའི་<line/>
གླིང་བྱེ་བ་ཕྲག་སུམ་ཁྲི་དག་ཏུའང་གོང་མ་བཞིན་དུ་སྦྱར་རོ། །ད་ལྟ་བུའི་ཚུལ་དུ་བྱེ་བ་ཕྲག་བརྒྱར་བསྒྲེ་བར་བྱ་སྟེ། གོང་མ་བཞིན་དུ་སྦྱར་རོ། །གསོལ་པ། བཅོམ་ལྡན་འདས། ཏིང་ངེ་འཛིན་<line/>
འདི་ལ་གནས་པའི་བྱང་ཆུབ་སེམས་དཔའ་སེམས་དཔའ་ཆེན་པོས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་སུ་འཇིག་རྟེན་དང་མཐུན་པར་འཇུག་པར་བྱ་བའི་རྣམ་པའི་གྲངས་མ་<line/>
མཆིས༑ དཔག་ཏུ་མ་མཆིས་པ་རྣམ་པ་སྣ་ཚོགས་སུ་བདག་ཉིད་ཇི་ལྟར་སྟོན་པར་བགྱིད། བཀའ་སྩལ་པ། ཏིང་ངེ་འཛིན་འདི་ལ་གནས་པའི་བྱང་ཆུབ་སེམས་དཔའ་ཛམྦུའི་གླིང་ལ་ལར་<line/>
བདག་ཉིད་མངལ་ནས་སྐྱེ་བ་ལྟ་བུ་སྟོན་ཏོ། །སེམས་ཅན་རྣམས་ཀྱིས་བུ་བཙས་པར་ཤེས་ཀྱང་འཁྲིག་པ་ལ་བརྟན་ནས་བྱུང་བའང་མ་ཡིན་ཞིང་བུའི་རང་བཞིན་ཡང་མ་ཡིན་ནོ། །ཛམྦུའི་<line/>
</page>
<page index="288" id="323B">གླིང་ལ་ལར་མངོན་པར་འབྱུང་བའང་སྟོན་ཏེ། སེམས་ཅན་རྣམས་ཀྱིས་མངོན་པར་འབྱུང་བར་ཤེས་ཀྱང་དེ་ལ་མངོན་པར་འབྱུང་བའི་འདུ་ཤེས་འཇུག་པའང་མེད་དོ། །ཛམྦུའི་གླིང་ལ་ལར་ནི།<line/>
གཙུག་ཕུད་འབྲེག་པའི་ལས་ལྟ་བུར་སྟོན་ཏེ། སེམས་ཅན་རྣམས་ཀྱིས་གཙུག་ཕུད་འབྲེག་པའི་ལས་བྱེད་པར་ཤེས་ཀྱང་དེ་ལ་དེའི་འདུ་ཤེས་འཇུག་པའང་མེད་དོ། །ཛམྦུའི་གླིང་ལ་ལར་ནི།<line/>
མཁན་པོའི་ཁྱིམ་དུ་འགྲོ་བ་ལྟ་བུར་སྟོན་ཏེ། བསླབ་པར་བྱ་བའི་ཡི་གེ་སློབ་པར་སེམས་ཅན་རྣམས་ཀྱིས་ཤེས་ཀྱང་བསྐལ་པ་དུ་མར་བསླབ་པའི་བྱ་བ་ཤིན་ཏུ་ཚར་ཕྱིན་པར་བྱས་ཤིང༌།<line/>
བསྐལ་པ་བྱེ་བ་ཕྲག་བརྒྱ་སྟོང་དུ་མ་ནས་བཟོའི་བྱ་བ་ཐམས་ཅད་ཀྱང་མཐར་ཕྱིན་ཏོ། །ཛམྦུའི་གླིང་ལ་ལར་ནི། མིའི་སེངྒེ་དང༌། ངང་པའི་སྟབས་སུ་འགྲོ་བ་ལྟ་བུར་སྟོན་ཏོ། །སེམས་ཅན་<line/>
རྣམས་ཀྱིས་མིའི་སེངྒེ་དང༌། ངང་པའི་སྟབས་སུ་འགྲོ་བར་ཤེས་ཀྱང་བསྐལ་པ་བྱེ་བ་ཕྲག་དུ་མ་ལ་སོགས་པ་ནས་ངང་པའི་སྟབས་ཀྱིས་འདུ་ཤེས་དེའང་སྤངས་སོ། །ཛམྦུའི་གླིང་ལ་ལར་ནི།<line/>
བུ་དང་ཆུང་མའང་སྟོན་པར་བྱེད་དེ། སེམས་ཅན་རྣམས་ཀྱིས་འདོད་པ་ལ་ཡོངས་སུ་སྤྱོད་པ་ཤེས་ཀྱང་དེའང་རྟག་ཏུ་ཆོས་འདོད་པ་ལ་ཡོངས་སུ་སྤྱོད་ཀྱི། ཉོན་མོངས་པ་དང་འདོད་པ་ལ་གནས་<line/>
པ་མ་ཡིན་ནོ། །ཛམྦུའི་གླིང་ལ་ལར་ནི། བཤང་བ་དང༌། གཅི་བ་ལྟ་བུར་སྟོན་པར་བྱེད་དེ། སེམས་ཅན་རྣམས་ཀྱིས་བཤང་བ་དང༌། གཅི་བ་བྱེད་པར་ཤེས་ཀྱང་བསྐལ་པ་བྱེ་བ་ཕྲག་གྲངས་<line/>
</page>
<page index="289" id="324A">༄༅། །མེད་པ་ནས་བཤང་བ་དང༌། གཅི་བའི་འདུ་ཤེས་ཀྱང་རྣམ་པར་སྤངས་ཏེ་འདུ་ཤེས་དེའང་འཇུག་པ་མེད་དོ། །ཛམྦུའི་གླིང་ལ་ལར་ནི། སོ་ཤིང་སྤྱོད་པ་ལྟ་བུར་སྟོན་<line/>
ཏེ༑ སོ་ཤིང་འཆང་བར་སེམས་ཅན་རྣམས་ཀྱིས་ཤེས་ཀྱང་བསྐལ་པ་བྱེ་བ་གྲངས་མེད་པ་ནས་ཉོན་མོངས་པའི་སོ་ཤིང་རྣམ་པར་སྤངས་ཏེ་ཁའང་ཨུཏྤ་ལའི་དྲི་དང་ལྡན་ནོ། །ཛམྦུའི་གླིང་ལ་<line/>
ལར་ནི༑ གདུགས་དང༌། ལྷམ་འཆང་བ་ལྟ་བུར་སྟོན་ཏེ། གདུགས་དང༌། ལྷམ་འཆང་བར་སེམས་ཅན་རྣམས་ཀྱིས་ཤེས་ཀྱང་བསྐལ་པ་བྱེ་བ་དུ་མ་ནས་ཉོན་མོངས་པའི་གདུགས་དང༌།<line/>
ལྷམ་གྱི་འདུ་ཤེས་དེའང་རྣམ་པར་སྤངས་ཏེ། ལུས་དག་ཅིང་རྟག་ཏུ་ཆོས་ཀྱི་བདེ་བ་དང་ཏིང་ངེ་འཛིན་གྱི་གདུགས་འཆང་ཞིང་རིན་པོ་ཆེའི་གདུགས་དུ་མ་དང༌། པདྨའི་ལྷམ་ཐམས་ཅད་སྟོན་<line/>
པར་བྱེད་དོ། །ཛམྦུའི་གླིང་ལ་ལར་ནི། ཁྲུས་བྱེད་པ་ལྟ་བུར་སྟོན་ཏེ། ཁྲུས་བྱེད་པར་སེམས་ཅན་རྣམས་ཀྱིས་ཤེས་ཀྱང་བསྐལ་པ་བྱེ་བ་ཕྲག་དུ་མ་ནས་ཁྲུས་ཀྱི་འདུ་ཤེས་དེའང་རྣམ་པར་<line/>
སྤངས་ཏེ། མདོ་དུ་མ་ནས་བྱུང་བའི་ཆུས་རྟག་ཏུ་ཁྲུས་བྱེད་ཅིང་སེམས་ཅན་ཐམས་ཅད་ཀྱི་མུ་སྟེགས་སུ་གྱུར་པ་ཡིན་ནོ། །ཛམྦུའི་གླིང་ལ་ལར་ནི། ནད་ཀྱི་རང་བཞིན་ལྟ་བུར་སྟོན་ཏེ། སྨན་ལ་<line/>
སྟེན་པར་སེམས་ཅན་རྣམས་ཀྱིས་ཤེས་ཀྱང་བསྐལ་པ་བྱེ་བ་ཕྲག་དུ་མ་ནས་ཉོན་མོངས་པ་ཐམས་ཅད་དང་བྲལ་ཞིང་ནད་རྣམས་བསལ་བ་སྟེ། སེམས་ཅན་ནད་ཀྱིས་ཐེབས་པ་རྣམས་དང༌།<line/>
</page>
<page index="290" id="324B">འདོད་ཆགས་ཀྱི་རང་བཞིན་དག་ལས་ཀྱང་གསོ་བར་བྱེད་དོ། །ཛམྦུའི་གླིང་ལ་ལར་ནི། གྲང་བ་དང་ཚ་བ་ལ་སྟེན་པ་ལྟ་བུར་སྟོན་སྟེ། གྲང་བ་དང་ཚ་བ་ལ་སྟེན་པར་སེམས་ཅན་རྣམས་ཀྱིས་ཤེས་ཀྱང་<line/>
བསྐལ་པ་བྱེ་བ་ཕྲག་དུ་མ་ལ་སོགས་པ་ནས་གྲང་བ་དང་ཚ་བའི་འཇིགས་པའང་རྣམ་པར་སྤངས་སོ། །ཛམྦུའི་གླིང་ལ་ལར་ནི། བཀྲེས་པ་དང་སྐོམ་པས་སྲེད་ཅིང་ཞེན་པ་དང་ལྡན་པར་སྟོན་ཏེ། བཀྲེས་<line/>
ཤིང་སྐོམ་པས་གདུངས་པར་སེམས་ཅན་རྣམས་ཀྱིས་ཤེས་ཀྱང་བསྐལ་པ་བྱེ་བ་ཕྲག་དུ་མ་ནས་བཀྲས་པ་དང་སྐོམ་པའི་འདུ་ཤེས་ཀྱི་འཇིགས་པའི་ཀླུང་གི་རྒྱུན་ལས་ཀྱང་རྒལ་ནས་རྟག་ཏུ་བཀྲེས་<line/>
པ་དང་སྐོམ་པས་སྲེད་པར་གྱུར་པའི་འབྱུང་པོ་ཐམས་ཅད་ཀྱི་ཁ་ཟས་སུ་གྱུར་ཅིག །ཅེས་ཟེར་རོ། །ཛམྦུའི་གླིང་ལ་ལར་ནི། སྦྱིན་པའི་ཕ་རོལ་ཏུ་ཕྱིན་པ་སྤྱོད་པ་ལ་བརྩོན་པ་ལྟ་བུར་སྟོན་ཏེ། ཀྱེ་<line/>
མ་སྦྱིན་པ་ལ་བརྩོན་པའི་སེམས་ཅན་ཡིན་པར་སེམས་ཅན་རྣམས་ཀྱིས་ཤེས་ཀྱང་བསྐལ་པ་བྱེ་བ་ཕྲག་དུ་མ་ནས་ཀྱང་ཕ་རོལ་ཏུ་ཕྱིན་པ་དུ་མ་རྟག་ཏུ་སྤྱད་པས་ཕ་རོལ་ཏུ་ཕྱིན་པ་བཅུ་པོ་རྣམས་<line/>
ལ་སེམས་ཅན་རྣམས་སྡུད་པའི་རྒྱུར་གྱུར་ཏོ། །ཛམྦུའི་གླིང་ལ་ལར་ནི། འཁོར་ལོས་བསྒྱུར་བའི་རྒྱལ་སྲིད་ཀྱི་ཆུལ་སྟོན་ཏེ། འཁོར་ལོས་བསྒྱུར་བའི་རྒྱལ་པོར་སེམས་ཅན་རྣམས་ཀྱིས་ཤེས་ཀྱང་<line/>
དེ་འཁོར་ལོས་བསྒྱུར་བའི་རྒྱལ་པོ་ཕལ་གྱི་སྤྱད་པའང་མི་སྤྱོད་དེ། རྟག་ཏུ་ཕྱིར་མི་ལྡོག་པའི་ཆོས་ཀྱི་འཁོར་ལོས་བསྒྱུར་བའི་རྒྱལ་པོ་བྱེད་ཅིང་སེམས་ཅན་ཐམས་ཅད་ཀྱང་བྱེད་དུ་འཇུག་གོ །<line/>
</page>
<page index="291" id="325A">༄༅། །ཛམྦུའི་གླིང་ལ་ལར་ནི། དེ་ལྟ་བུའི་རྒྱལ་སྲིད་ཕུན་སུམ་ཚོགས་པ་ཤིན་ཏུ་རྒྱ་ཆེ་བ་དག་ཀྱང་རྩཱ་བཞིན་དུ་བོར་ནས་རབ་ཏུ་བྱུང་བའི་གཟུགས་དང་མཚན་མ་<line/>
སྟོན་པར་བྱེད་དེ། ལ་ལར་ནི། རབ་ཏུ་བྱུང་བ་ལྟ་བུ། ལ་ལར་ནི། རབ་ཏུ་མ་བྱུང་བ་ལྟ་བུར་སེམས་ཅན་རྣམས་ཀྱིས་ཤེས་སོ། །ཛམྦུའི་གླིང་ལ་ལར་ནི། ཡ་མཚན་ཅན་ཐམས་ཅད་ཀྱི་རབ་<line/>
ཏུ་བྱུང་བ་ལྟ་བུར་ལྟ་བ་ངན་པ་རབ་ཏུ་འབྱུང་བ་ལ་རབ་ཏུ་བྱུང་བར་སེམས་ཅན་རྣམས་ཀྱིས་ཤེས་ཀྱང་ཡ་མཚན་ཅན་ཐམས་ཅད་དང་མཐུན་པར་རབ་ཏུ་བྱུང་བའང་མ་ཡིན་ཏེ། དེ་དག་<line/>
ངེས་པར་བསྒྲལ་བའི་ཕྱིར་རབ་ཏུ་འབྱུང་ངོ༌། །ཛམྦུའི་གླིང་ལ་ལར་ནི། དེ་བཞིན་གཤེགས་པ་རབ་ཏུ་འབྱུང་བར་རྩོམ་པ་ལྟ་བུར་སྟོན་ཏེ། དེ་བཞིན་གཤེགས་པ་རབ་ཏུ་འབྱུང་བས་རབ་<line/>
ཏུ་འབྱུང་བར་སེམས་ཅན་རྣམས་ཀྱིས་ཤེས་ཀྱང་བསྐལ་པ་བྱེ་བ་ཕྲག་དུ་མ་ནས་དེ་བཞིན་གཤེགས་པའི་རབ་ཏུ་འབྱུང་བའི་བྱ་བའང་མཐར་ཕྱིན་པར་བྱས་སོ། །ཛམྦུའི་གླིང་ལ་ལར་<line/>
ནི༑ སྦྱངས་པའི་ཡོན་ཏན་བཅུ་གཉིས་ཡང་དག་པར་འཛིན་པ་ལྟ་བུར་སྟོན་ཏེ། སྦྱངས་པའི་ཡོན་ཏན་ཅན་ཡོ་བྱད་བསྙུངས་པ་ཡིན་པར་སེམས་ཅན་རྣམས་ཀྱིས་ཤེས་ཀྱང་བསྐལ་<line/>
པ་བྱེ་བ་ཕྲག་དུ་མ་ནས་སྦྱངས་པའི་ཡོན་ཏན་རྫོགས་ཤིང་རྟག་ཏུ་མཉམ་པར་བཞག་པའང་ཡིན་ནོ། །ཛམྦུའི་གླིང་ལ་ལར་ནི། བྱང་ཆུབ་ཀྱི་སྙིང་པོར་རྩྭ་བཏིང་བ་ལ་འདུག་པ་ལྟ་བུར་སྟོན་<line/>
</page>
<page index="292" id="325B">ཏེ༑ བྱང་ཆུབ་ཀྱི་སྙིང་པོ་ལ་འདུག་པར་སེམས་ཅན་རྣམས་ཀྱིས་ཤེས་ཀྱང་རྟག་ཏུ་བྱང་ཆུབ་ཀྱི་བྱ་བ་མཐར་ཕྱིན་པར་བྱས་པའང་ཡིན་ནོ། །ཛམྦུའི་གླིང་ལ་ལར་ནི། བསམ་གཏན་དང༌། ཏིང་<line/>
ངེ་འཛིན་དང༌། སྙོམས་པར་འཇུག་པ་ལ་སྙོམས་པར་ཞུགས་པ་ལྟ་བུར་སྟོན་ཏེ། བསམ་གཏན་དང༌། ཏིང་ངེ་འཛིན་དང༌། སྙོམས་པར་འཇུག་པ་ལ་སྙོམས་པར་ཞུགས་པར་སེམས་ཅན་<line/>
རྣམས་ཀྱིས་ཤེས་ཀྱང་རྟག་ཏུ་སྙོམས་པར་འཇུག་པའི་སྤྱོད་པ་དུ་མ་ལ་སྤྱོད་པའང་ཡིན་ནོ། །ཛམྦུའི་གླིང་ལ་ལར་ནི། ཡན་ལག་དགུ་བའི་མདོ་འཆད་པ་ལྟ་བུར་སྟོན་ཏེ། བཅོམ་ལྡན་འདས་<line/>
ཀྱིས་ཡན་ལག་དགུ་པའི་མདོ་གསུངས་པ་འཆད་པར་སེམས་ཅན་རྣམས་ཀྱིས་ཤེས་ཀྱང་རྟག་ཏུ་མདོ་དུ་མ་ལ་སོགས་པའང་འཆད་དོ། །ཛམྦུའི་གླིང་ལ་ལར་ནི། བསླབ་པའི་གཞིའི་ཚད་ངེས་<line/>
པར་བྱེད་པ་ལྟ་བུར་སྟོན་ཏེ། བསླབ་པའི་གཞིའི་ཚད་ངེས་པར་འཆའ་བར་བྱེད་པར་སེམས་ཅན་རྣམས་ཀྱིས་ཤེས་ཀྱང་ཆོས་ཀྱི་ཕུང་པོ་བརྒྱད་ཁྲི་བཞི་སྟོང་གི་མདོ་དག་ཀྱང་རྟག་ཏུ་བྱེད་ཅིང༌།<line/>
བསླབ་པའི་གཞི་དུ་མ་དག་ཀྱང་རྟག་ཏུ་འཆའ་བར་བྱེད་དོ། །ཛམྦུའི་གླིང་ལ་ལར་ནི། བྱང་ཆུབ་ཀྱི་ཤིང་དྲུང་དུ་བདུད་འདུལ་བ་ལྟ་བུར་སྟོན་ཏེ། བདུད་ཀྱི་སྡེ་ཕམ་པར་བྱས་པར་སེམས་ཅན་རྣམས་ཀྱིས་<line/>
ཤེས་ཀྱང་བདུད་ཀྱི་འདུ་ཤེས་གཅིག་ཀྱང་མི་འབྱུང་སྟེ། ཉོན་མོངས་པའི་བདུད་དང༌། ཕུང་པོའི་བདུད་ལ་སོགས་པ་བདུད་བྱེ་བ་ཕྲག་དུ་མ་དག་ཀྱང་རྟག་ཏུ་ཟད་པར་བྱེད་དོ། །ཛམྦུའི་གླིང་ལ་ལར་ནི།<line/>
</page>
<page index="293" id="326A">༄༅། །རྒྱུན་དུ་ཞུགས་པའི་འབྲས་བུ་ལ་སོགས་པ་འབྲས་བུ་བཞི་ཐོབ་པ་ལྟ་བུར་སྟོན་ཏེ། འབྲས་བུ་བཞི་ཐོབ་པར་སེམས་ཅན་རྣམས་ཀྱིས་ཤེས་ཀྱང་འབྲས་བུ་བཞིའི་འདུ་ཤེས་<line/>
ཀྱང་མི་འབྱུང་སྟེ། འབྲས་བུའི་བྱ་བ་དུ་མ་དག་ལའང་སྤྱོད་ཅིང་ཕྱིར་མི་འོང་པའང་མ་ཡིན་ལ། སེམས་ཅན་རྣམས་ངེས་པར་བསྒྲལ་བའི་ཕྱིར་རྟག་ཏུ་སྲིད་པའི་ཡན་ལག་རྣམས་སུའང་འོང་ངོ༌། །ཛམྦུའི་<line/>
གླིང་ལ་ལར་ནི། ཡོན་གནས་ལྟ་བུར་སྟོན་ཏེ། འཇིག་རྟེན་གྱི་ཡོན་གནས་ཡིན་པར་སེམས་ཅན་རྣམས་ཀྱིས་ཤེས་ཀྱང་ཡོན་གནས་ཀྱི་ང་རྒྱལ་ལའང་མི་སྤྱོད་དེ། ནམ་སེམས་ཅན་ཐམས་ཅད་བླ་ན་<line/>
མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོན་གནས་སུ་གྱུར་པ་དེའི་ཚེ་བདག་ཡོན་གནས་ཀྱི་འདུ་ཤེས་ལ་འཇུག་གོ་སྙམ་ནས་མ་གོས་པའི་སྤྱད་པ་ལ་སྤྱོད་དོ། །ཛམྦུའི་གླིང་ལ་ལར་ནི། དགེ་<line/>
འདུན་གྱི་དབྱེན་བྱེད་པ་ལྟ་བུར་སྟོན་ཏེ། དགེ་འདུན་གྱི་དབྱེན་བྱེད་པར་སེམས་ཅན་རྣམས་ཀྱིས་ཤེས་ཀྱང་སྔོན་གྱི་བསྐལ་པ་བྱེ་བ་ཕྲག་གྲངས་མེད་པ་ནས་དགེ་འདུན་གྱི་དབྱེན་སྔོན་ཆད་ཀྱང་<line/>
མ་བྱས་ཏེ། དགེ་འདུན་ལ་ཕན་པར་སྒྲུབ་པ་སྤྱོད་པ་ཡིན་ནོ། །ཛམྦུའི་གླིང་ལ་ལར་ནི། དེ་བཞིན་གཤེགས་པའི་ཞབས་ཀྱིས་རེག་པའི་རྡུལ་གུད་དུ་འདོར་བར་བྱེད་པ་ལྟ་བུར་སྟོན་ཏེ། ཀྱེ་མ་<line/>
ངུར་སྨྲིག་ཙམ་འཆང་ཞིང་མི་ཟད་པའི་ལས་བྱེད་པ་ཞིག་ཡིན་པར་སེམས་ཅན་རྣམས་ཀྱིས་ཤེས་ཀྱང་ངུར་སྨྲིག་ཙམ་འཆང་བའང་མ་ཡིན་ཏེ། སེམས་ཅན་ཐམས་ཅད་ལ་ཕན་པ་དང༌།<line/>
</page>
<page index="294" id="326B">བདེ་བ་སྟོན་པའང་ཡིན་ནོ། །དེ་ལ་སོགས་པ་གཞན་ཡང་དེ་བཞིན་གཤེགས་པའི་ཞབས་ཀྱི་དྲུང་དུ་ཆོས་མཉན་པ་ཐོས་ན། ཀྱེ་མ་དགེ་སྦྱོང་གཽ་ཏ་མ་ནི། བརྡ་ཕྲད་དཀའ་བ་ཤ་སྟག་ཟེར་རོ། །ཞེས་འཕྱེད་[?]<line/>
བ་ལྟ་བུར་སྟོན་ཏེ། ཀྱེ་མ་གཡེང་པ་ཤེས་རབ་རྟུལ་བའི་དགེ་སློང་ཞིག་ཡིན་པར་སེམས་ཅན་རྣམས་ཀྱིས་ཤེས་ཀྱང་བསྐལ་པ་བྱེ་བ་ཕྲག་དུ་མ་ནས་དེ་བཞིན་གཤེགས་པ་ལ་ཕན་པ་དང༌། བདེ་<line/>
བ་བྱེད་པའང་ཡིན་ནོ། །ཛམྦུའི་གླིང་ལ་ལར་ནི། དེ་བཞིན་གཤེགས་པ་ལ་ཟད་དུག་ཅན་འབུལ་ཞིང་བསླབ་པའི་གཞི་དང༌། ཕམ་པའི་འགལ་བ་བྱེད་པ་ལྟ་བུར་སྟོན་ཏེ། ཕམ་པ་ཅན་དུ་སེམས་ཅན་<line/>
རྣམས་ཀྱིས་ཤེས་ཀྱང་སེམས་ཅན་ཐམས་ཅད་ཀྱི་ཚུལ་ཁྲིམས་ཀྱི་སྡོམ་པ་སྐྱེད་པར་བྱེད་པའང་ཡིན་ནོ། །ཛམྦུའི་གླིང་ལ་ལར་ནི། དེ་བཞིན་གཤེགས་པ་རྣམས་ཀྱི་མཛད་པ་མང་པོ་སྟོན་པ་ལྟ་བུར་སྟོན་<line/>
ཏེ༑ ཡང་དག་པར་སྟོན་པ་པོ་ཡིན་པར་སེམས་ཅན་རྣམས་ཀྱིས་ཤེས་ཀྱང་ཡང་དག་པར་སྟོན་པ་པོའང་མ་ཡིན་ཏེ། དེ་བཞིན་གཤེགས་པའི་རྒྱན་བྱེད་པ་ཡིན་ནོ། །ཛམྦུའི་གླིང་ལ་ལར་ནི། ཉན་ཐོས་དང་<line/>
རང་སངས་རྒྱས་ཐམས་ཅད་ལྟ་བུར་བདག་ཉིད་སྟོན་ཏེ། ཉན་ཐོས་དང༌། རང་སངས་རྒྱས་ཐམས་ཅད་ཡིན་པར་སེམས་ཅན་རྣམས་ཀྱིས་ཤེས་སོ། །ཛམྦུའི་གླིང་ལ་ལར་ནི། ཡོངས་སུ་མྱ་ངན་ལས་འདའ་<line/>
བ་ལྟ་བུར་བདག་ཉིད་སྟོན་ཏེ། ཡོངས་སུ་མྱ་ངན་ལས་འདས་པར་སེམས་ཅན་རྣམས་ཀྱིས་ཤེས་ཀྱང་སྔོན་ཆད་གཏན་དུ་ཡོངས་སུ་མྱ་ངན་ལས་འདས་པས་ནི། ནམ་ཡང་ཡོངས་སུ་མྱ་ངན་ལས་མ་འདས་སོ་<line/>
</page>
<page index="295" id="327A">༄༅། །ལན་གཅིག་ཡོངས་སུ་མྱ་ངན་ལས་འདས་པས་ཡོངས་སུ་མྱ་ངན་ལས་འདས་པའང་མ་ཡིན་ཏེ། ལན་མང་དུའང་ཡོངས་སུ་མྱ་ངན་ལས་འདས་པས་ཡོངས་སུ་མྱ་ངན་<line/>
ལས་འདའོ། །ལན་གྲངས་བྱེ་བ་ཕྲག་བརྒྱད་ཁྲི་བཞི་སྟོང་དུ་ཡོངས་སུ་མྱ་ངན་ལས་འདས་པས་ཡོངས་སུ་མྱ་ངན་ལས་འདའ་བར་བྱེད་དེ། ལན་བྱེ་བ་ཕྲག་ཉི་ཁྲི་ཆིག་སྟོང་དུ་འདོད་ཆགས་ལས་<line/>
ཡོངས་སུ་མྱ་ངན་ལས་འདས་པས་ཡོངས་སུ་མྱ་ངན་ལས་འདའ་བར་འགྱུར་ལ། འདོད་ཆགས་ལ་བརྟེན་ཏེ་ཡོངས་སུ་མྱ་ངན་ལས་འདས་པའང་མ་ཡིན་ནོ། །ལན་བྱེ་བ་ཕྲག་ཉི་ཁྲི་ཆིག་སྟོང་<line/>
དུ་ཞེ་སྡང་ལས་ཡོངས་སུ་མྱ་ངན་ལས་འདའོ། །ལན་བྱེ་བ་ཕྲག་ཉི་ཁྲི་ཆིག་སྟོང་དུ་གཏི་མུག་ལས་ཡོངས་སུ་མྱ་ངན་ལས་འདའོ། །ལན་བྱེ་བ་ཁྲག་ཉི་ཁྲི་ཆིག་སྟོང་དུ་ཆ་མཉམ་པ་ལས་ཡོངས་སུ་<line/>
མྱ་ངན་ལས་འདས་པས་ཡོངས་སུ་མྱ་ངན་ལས་འདའ་བར་བྱེད་དོ། །རྣམ་པ་བཞི་པོ་འདི་ལྟ་བུས་ཡོངས་སུ་མྱ་ངན་ལས་འདས་པ་ཆེན་པོར་ཡོངས་སུ་མྱ་ངན་ལས་འདའ་བར་འགྱུར་ལ། འདོད་<line/>
ཆགས་དང༌། ཞེ་སྡང་དང༌། གཏི་མུག་དང༌། ཆ་མཉམ་པ་ལའང་མི་རྟེན་ཏོ། །དེ་ལྟར་ཡོངས་སུ་མྱ་ངན་ལས་འདས་པ་ཆེན་པོ་བཞི་པོ་དག་གིས་བསྐལ་པ་བྱེ་བ་ཕྲག་དུ་མ་ནས་བྱ་བ་མཐར་ཕྱིན་ཏེ་<line/>
འདུལ་བའི་དབང་གིས་ཡོངས་སུ་མྱ་ངན་ལས་འདའ་བ་ལྟ་བུར་སྟོན་ཏེ། མི་དགེ་བའི་ཕྱོགས་ཇི་སྙེད་ཡོད་པར་ཡོངས་སུ་མྱ་ངན་ལས་འདས་པའང་དེ་སྙེད་དེ། རྟག་ཏུ་སྐད་ཅིག་དང༌། ཐང་གཅིག་<line/>
</page>
<page index="296" id="327B">དང༌། ཡུལ་ཙམ་གྱིས་ཡོངས་སུ་མྱ་ངན་ལས་འདའོ། །དེ་བས་ན། རྣམ་པ་མང་པོ་དག་གིས་ཡོངས་སུ་མྱ་ངན་ལས་འདའ་བར་བྱེད་ལ་གཏན་དུ་ཡོངས་སུ་མྱ་ངན་ལས་འདའ་བའི་མིང་ཡང་མེད་པའི་<line/>
ཕྱིར་ཡོངས་སུ་མྱ་ངན་ལས་མི་འདའོ། །ཛམྦུའི་གླིང་ལ་ལར་ནི། བདུད་ཀྱི་ལས་བྱེད་པར་བདག་ཉིད་སྟོན་ཏེ། བདུད་སྡིག་ཅན་ཡིན་པར་སེམས་ཅན་རྣམས་ཀྱིས་ཤེས་ཀྱང་བདུད་ཀྱི་ལས་ཀྱང་མི་བྱེད་<line/>
དོ༑ ༑འདོད་ཆགས་དང༌། ཞེ་སྡང་དང༌། གཏི་མུག་གི་འཇིགས་པ་ལ་སོགས་པ་མི་དགེ་བའི་ཕྱོགས་ཇི་སྙེད་པ་དེ་སྙེད་ཀྱི་བདུད་ཀྱི་ལས་རྟག་ཏུ་བྱེད་ལ། ཤིན་ཏུ་གཅོད་པར་བྱེད་པའི་བདུད་ཀྱི་ལས་ལ་<line/>
རྟེན་པའང་མ་ཡིན་ནོ། །བྱང་གི་སྒྲ་མི་སྙན་ལ་ལར་བདག་ཉིད་མངལ་ནས་སྐྱེས་པ་ལྟ་བུར་སྟོན་ཏེ། སེམས་ཅན་རྣམས་ཀྱིས་བུ་བཙས་པར་ཤེས་ཀྱང་འཁྲིག་པ་ལ་བརྟེན་ནས་བྱུང་བའང་མ་ཡིན་ཞིང་<line/>
བུའི་རང་བཞིན་ཡང་མ་ཡིན་ནོ། །བྱང་གི་སྒྲ་མི་སྙན་ལ་ལར་མངོན་པར་འབྱུང་བའང་སྟོན་ཏེ། སེམས་ཅན་རྣམས་ཀྱིས་མངོན་པར་འབྱུང་བར་ཤེས་ཀྱང་དེ་ལ་མངོན་པར་འབྱུང་བའི་འདུ་ཤེས་འཇུག་<line/>
པའང་མེད་དོ། །བྱང་གི་སྒྲ་མི་སྙན་ལ་ལར་ནི། གཙུག་ཕུད་འབྲེག་པའི་ལས་ལྟ་བུར་སྟོན་ཏེ། སེམས་ཅན་རྣམས་ཀྱིས་གཙུག་ཕུད་འབྲེག་པའི་ལས་བྱེད་པར་ཤེས་ཀྱང་དེ་ལ་དེའི་འདུ་ཤེས་འཇུག་<line/>
པའང་མེད་དོ། །བྱང་གི་སྒྲ་མི་སྙན་ལ་ལར་ནི། མཁན་པོའི་ཁྱིམ་དུ་འགྲོ་བ་ལྟ་བུར་སྟོན་ཏེ། བསླབ་པར་བྱ་བའི་ཡི་གེ་སློབ་པར་སེམས་ཅན་རྣམས་ཀྱིས་ཤེས་ཀྱང་བསྐལ་པ་དུ་མར་བསླབ་པའི་བྱ་བ་<line/>
</page>
<page index="297" id="328A">༄༅། །ཤིན་ཏུ་ཚར་ཕྱིན་པར་བྱས་ཤིང་བསྐལ་པ་བྱེ་བ་ཕྲག་བརྒྱ་སྟོང་དུ་མ་ནས་བཟོའི་བྱ་བ་ཐམས་ཅད་ཀྱང་མཐར་ཕྱིན་ཏེ། བྱང་གི་སྒྲ་མི་སྙན་ལ་ལར་ནི། མིའི་སེངྒེ་དང༌།<line/>
ངང་པའི་སྟབས་སུ་འགྲོ་བ་ལྟ་བུར་སྟོན་ཏེ། སེམས་ཅན་རྣམས་ཀྱིས་མིའི་སེངྒེ་དང༌། ངང་པའི་སྟབས་སུ་འགྲོ་བར་ཤེས་ཀྱང་བསྐལ་པ་བྱེ་བ་ཕྲག་དུ་མ་ལ་སོགས་པ་ནས་དང་པའི་སྟབས་ཀྱི་འདུ་<line/>
ཤེས་དེའང་སྤངས་སོ། །བྱང་གི་སྒྲ་མི་སྙན་ལ་ལར་ནི། བུ་དང་ཆུང་མ་ལའང་སྟོན་པར་བྱེད་དེ། སེམས་ཅན་རྣམས་ཀྱིས་འདོད་པ་ལ་ཡོངས་སུ་སྤྱོད་པར་ཤེས་ཀྱང་དེའང་རྟག་ཏུ་ཆོས་འདོད་པ་ལ་<line/>
ཡོངས་སུ་སྤྱོད་ཀྱི། ཉོན་མོངས་པ་དང༌། འདོད་པ་ལ་གནས་པའང་མ་ཡིན་ནོ། །བྱང་གི་སྒྲ་མི་སྙན་ལ་ལར་ནི། བཤང་བ་དང༌། གཅི་བ་ལྟ་བུར་སྟོན་པར་བྱེད་དེ། སེམས་ཅན་རྣམས་ཀྱིས་བཤད་བ་<line/>
དང༌། གཅི་བ་བྱེད་པར་ཤེས་ཀྱང་བསྐལ་པ་བྱེ་བ་ཕྲག་གྲངས་མེད་པ་ནས་བཤད་བ་དང་གཅི་བའི་འདུ་ཤེས་ཀྱང་རྣམ་པར་སྤངས་ཏེ། འདུ་ཤེས་དེའང་འཇུག་པ་མེད་དོ། །བྱང་གི་སྒྲ་མི་སྙན་ལ་ལར་ནི།<line/>
སོ་ཤིང་སྤྱོད་པ་ལྟ་བུར་སྟོན་ཏེ། སོ་ཤིང་འཆང་བར་སེམས་ཅན་རྣམས་ཀྱིས་ཤེས་ཀྱང་བསྐལ་པ་བྱེ་བ་གྲངས་མེད་པ་ནས་ཉོན་མོངས་པའི་སོ་ཤིང་རྣམ་པར་སྤངས་ཏེ། ཁའང་ཨུཏྤ་ལའི་དྲི་དང་<line/>
ལྡན་ནོ༑ ༑བྱང་གི་སྒྲ་མི་སྙན་ལ་ལར་ནི། གདུགས་དང༌། ལྷམ་འཆང་བ་ལྟ་བུར་སྟོན་ཏེ། གདུགས་དང༌། ལྷམ་འཆང་བར་སེམས་ཅན་རྣམས་ཀྱིས་ཤེས་ཀྱང་བསྐལ་པ་བྱེ་བ་ཕྲག་དུ་མ་ནས་ཉོན་མོངས་<line/>
</page>
<page index="298" id="328B">པའི་གདུགས་དང༌། ལྷམ་གྱི་འདུ་ཤེས་ཀྱང་རྣམ་པར་སྤངས་ཏེ་ལུས་དག་ཅིང་རྟག་ཏུ་ཆོས་ཀྱི་བདེ་བ་དང༌། ཏིང་ངེ་འཛིན་གྱི་གདུགས་འཆང་ཞིང་རིན་པོ་ཆེའི་གདུགས་དང༌། པདྨའི་ལྷམ་ཐམས་ཅད་སྟེན་<line/>
པར་བྱེད་དོ། །བྱང་གི་སྒྲ་མི་སྙན་ལ་ལར་ནི། ཁྲུས་བྱེད་པ་ལྟ་བུར་སྟོན་ཏེ། ཁྲུས་བྱེད་པར་སེམས་ཅན་རྣམས་ཀྱིས་ཤེས་ཀྱང་བསྐལ་པ་བྱེ་བ་ཕྲག་དུ་མ་ནས་ཁྲུས་ཀྱི་འདུ་ཤེས་དེ་རྣམ་པར་སྤངས་ཏེ། མདོ་དུ་<line/>
མ་ནས་བྱུང་བའི་ཆུས་རྟག་ཏུ་ཁྲུས་བྱེད་ཅིང་སེམས་ཅན་ཐམས་ཅད་ཀྱི་མུ་སྟེགས་སུ་གྱུར་པའང་ཡིན་ནོ། །བྱང་གི་སྒྲ་མི་སྙན་ལ་ལར་ནི། ནད་ཀྱི་རང་བཞིན་ལྟ་བུར་སྟོན་ཏེ། སྨན་ལ་སྟེན་པར་སེམས་ཅན་རྣམས་<line/>
ཀྱིས་ཤེས་ཀྱང་བསྐལ་པ་བྱེ་བ་ཕྲག་དུ་མ་ནས་ཉོན་མོངས་པ་ཐམས་ཅད་དང་བྲལ་ཞིང་ནད་རྣམས་བསལ་བ་སྟེ། སེམས་ཅན་ནད་ཀྱིས་ཐེབས་པ་རྣམས་དང༌། འདོད་ཆགས་ཀྱི་རང་བཞིན་དག་ལས་ཀྱང་གསོ་<line/>
བར་བྱེད་དོ། །བྱང་གི་སྒྲ་མི་སྙན་ལ་ལར་ནི། གྲང་བ་དང༌། ཚ་བ་ལ་སྟེན་པ་ལྟ་བུར་སྟོན་ཏེ། གྲང་བ་དང༌། ཚ་བ་ལ་སྟེན་པར་སེམས་ཅན་རྣམས་ཀྱིས་ཤེས་ཀྱང་བསྐལ་པ་བྱེ་བ་ཕྲག་དུ་མ་ལ་སོགས་པ་ནས་གྲང་<line/>
བ་དང༌། ཚ་བའི་འཇིགས་པའང་རྣམ་པར་སྤངས་སོ། །བྱང་གི་སྒྲ་མི་སྙན་ལ་ལར་ནི། བཀྲེས་པ་དང༌། སྐོམ་པས་སྲེད་ཅིང་ཞེན་པ་དང་ལྡན་པར་སྟོན་ཏེ། བཀྲེས་ཤིང་སྐོམ་པ་ལ་སྐོམ་པས་གདུངས་བར་སེམས་ཅན་<line/>
རྣམས་ཀྱིས་ཤེས་ཀྱང་བསྐལ་པ་བྱེ་བ་ཕྲག་དུ་མ་ནས་བཀྲེས་པ་དང༌། སྐོམ་པའི་འདུ་ཤེས་ཀྱི་འཇིགས་པའི་ཀླུང་གི་རྒྱུན་ལས་ཀྱང་རྒལ་ནས་རྟག་ཏུ་བཀྲེས་པ་དང༌། སྐོམ་པས་སྲེད་པར་གྱུར་པའི་འབྱུང་པོ་ཐམས་<line/>
</page>
<page index="299" id="329A">༄༅། །ཅད་ཀྱི་ཁ་ཟས་སུ་གྱུར་ཅིག །ཅེས་ཟེར་རོ། །བྱང་གི་སྒྲ་མི་སྙན་ལ་ལར་ནི། སྦྱིན་པའི་ཕ་རོལ་ཏུ་ཕྱིན་པ་སྤྱོད་པ་ལ་བརྩོན་པ་ལྟ་བུར་སྟོན་ཏེ། ཀྱེ་མ་སྦྱིན་པ་ལ་བརྩོན་པའི་སེམས་ཅན་<line/>
ཡིན་པར་སེམས་ཅན་རྣམས་ཀྱིས་ཤེས་ཀྱང་བསྐལ་པ་བྱེ་བ་ཕྲག་དུ་མ་ནས་ཀྱང་ཕ་རོལ་ཏུ་ཕྱིན་པ་དུ་མ་རྟག་ཏུ་སྤྱད་པས་ཕ་རོལ་ཏུ་ཕྱིན་པ་བཅུ་པོ་རྣམས་ལ་སེམས་ཅན་རྣམས་སྡུད་པའི་རྒྱུར་གྱུར་ཏོ།<line/>
བྱང་གི་སྒྲ་མི་སྙན་ལ་ལར་ནི། འཁོར་ལོས་སྒྱུར་བའི་རྒྱལ་སྲིད་ཀྱི་ཚུལ་སྟོན་ཏེ། འཁོར་ལོས་སྒྱུར་བའི་རྒྱལ་པོར་སེམས་ཅན་རྣམས་ཀྱིས་ཤེས་ཀྱང་དེ་འཁོར་ལོས་སྒྱུར་བའི་རྒྱལ་པོ་པལ་གྱི་སྤྱད་<line/>
པའང་མི་སྤྱོད་དེ། རྟག་ཏུ་ཕྱིར་མི་ལྡོག་པའི་ཆོས་ཀྱི་འཁོར་ལོ་བསྐོར་བའི་རྒྱལ་པོ་བྱེད་ཅིང་སེམས་ཅན་ཐམས་ཅད་ཀྱང་བྱེད་དུ་འཇུག་གོ །བྱང་གི་སྒྲ་མི་སྙན་ལ་ལར་ནི། དེ་ལྟ་བུའི་རྒྱལ་སྲིད་ཕུན་སུམ་<line/>
ཚོགས་པ་ཤིན་ཏུ་རྒྱ་ཆེ་བ་དག་ཀྱང་རྩ་བཞིན་དུ་བོར་ནས་རབ་ཏུ་བྱུང་བའི་གཟུགས་དང༌། མཚན་མ་སྟོན་པར་བྱེད་དེ། ལ་ལར་ནི། རབ་ཏུ་བྱུང་བ་ལྟ་བུ། ལ་ལར་ནི། རབ་ཏུ་མ་བྱུང་བ་ལྟ་བུར་སེམས་ཅན་<line/>
རྣམས་ཀྱིས་ཤེས་སོ། །བྱང་གི་སྒྲ་མི་སྙན་ལ་ལར་ནི། ཡ་མཚན་ཅན་ཐམས་ཅད་ཀྱི་རབ་ཏུ་བྱུང་བ་ལྟ་བུར་ལྟ་བ་ངན་པ་རབ་ཏུ་འབྱུང་བ་ལ་རབ་ཏུ་བྱུང་བར་སེམས་ཅན་རྣམས་ཀྱིས་ཤེས་ཀྱང་ཡ་<line/>
མཚན་ཅན་ཐམས་ཅད་དང་མཐུན་པར་རབ་ཏུ་བྱུང་བའང་མ་ཡིན་ཏེ། དེ་དག་ངེས་པར་བསྒྲལ་བའི་ཕྱིར་རབ་ཏུ་འབྱུང་ངོ༌། །བྱང་གི་སྒྲ་མི་སྙན་ལ་ལར་ནི། དེ་བཞིན་གཤེགས་པའི་རབ་ཏུ་འབྱུང་བར་རྩོམ་<line/>
</page>
<page index="300" id="329B">པ་ལྟ་བུར་སྟོན་ཏེ། དེ་བཞིན་གཤེགས་པ་རབ་ཏུ་འབྱུང་བར་རབ་ཏུ་འབྱུང་བར་སེམས་ཅན་རྣམས་ཀྱིས་ཤེས་ཀྱང་བསྐལ་པ་བྱེ་བ་ཕྲག་དུ་མ་ནས་དེ་བཞིན་གཤེགས་པའི་རབ་ཏུ་འབྱུང་བའི་བྱ་<line/>
བའང་མཐར་ཕྱིན་པར་བྱས་སོ། །བྱང་གི་སྒྲ་མི་སྙན་ལ་ལར་ནི། སྦྱངས་པའི་ཡོན་ཏན་བཅུ་གསུམ་ཡང་དག་པར་འཛིན་པ་ལྟ་བུར་སྟོན་ཏེ། སྦྱངས་པའི་ཡོན་ཏན་ཅན་ཡོ་བྱད་བསྙུངས་པ་ཡིན་པར་<line/>
སེམས་ཅན་རྣམས་ཀྱིས་ཤེས་ཀྱང་བསྐལ་པ་བྱེ་བ་ཕྲག་དུ་མ་ནས་སྦྱངས་པའི་ཡོན་ཏན་རྫོགས་ཤིང་རྟག་ཏུ་མཉམ་པར་བཞག་པའང་ཡིན་ནོ། །བྱང་གི་སྒྲ་མི་སྙན་ལ་ལར་ནི། བྱང་ཆུབ་ཀྱི་སྙིང་པོར་<line/>
རྩྭ་བཏིང་བ་ལྟ་བུར་སྟོན་ཏེ། བྱང་ཆུབ་ཀྱི་སྙིང་པོ་ལ་འདུག་པར་སེམས་ཅན་རྣམས་ཀྱིས་ཤེས་ཀྱང་རྟག་ཏུ་བྱང་ཆུབ་ཀྱི་བྱ་བ་མཐར་ཕྱིན་པར་བྱས་པའང་ཡིན་ནོ། །བྱང་གི་སྒྲ་མི་སྙན་ལ་ལར་ནི། བསམ་<line/>
གཏན་དང༌། ཏིང་ངེ་འཛིན་དང༌། སྙོམས་པར་འཇུག་པ་ལ་སྙོམས་པར་ཞུགས་པ་ལྟ་བུར་སྟོན་ཏེ། བསམ་གཏན་དང༌། ཏིང་ངེ་འཛིན་དང༌། སྙོམས་པར་འཇུག་པ་ལ་སྙོམས་པར་ཞུགས་པར་སེམས་<line/>
ཅན་རྣམས་ཀྱིས་ཤེས་ཀྱང་རྟག་ཏུ་སྙོམས་པར་འཇུག་པར་སྤྱོད་པ་དུ་མ་སྤྱོད་པའང་ཡིན་ནོ། །བྱང་གི་སྒྲ་མི་སྙན་ལ་ལར་ནི། ཡན་ལག་དགུའི་མདོ་འཆད་པ་ལྟ་བུར་སྟོན་ཏེ། བཅོམ་ལྡན་འདས་ཀྱིས་<line/>
ཡན་ལག་དགུའི་མདོ་གསུངས་པ་འཆད་པར་སེམས་ཅན་རྣམས་ཀྱིས་ཤེས་ཀྱང་རྟག་ཏུ་མདོ་དུ་མ་ལ་སོགས་པའང་འཆད་དོ། །བྱང་གི་སྒྲ་མི་སྙན་ལ་ལར་ནི། བསླབ་པའི་གཞི་ཚད་ངེས་པར་བྱེད་པ་ལྟ་<line/>
</page>
<page index="301" id="330A">༄༅། །བུར་སྟོན་ཏེ། བསླབ་པའི་གཞི་ཚད་ངེས་པར་འཆའ་བར་བྱེད་པར་སེམས་ཅན་རྣམས་ཀྱིས་ཤེས་ཀྱང་ཆོས་ཀྱི་ཕུང་པོ་བརྒྱད་ཁྲི་བཞི་སྟོང་གི་མདོ་དག་ཀྱང་རྟག་ཏུ་བྱེད་ཅིང་<line/>
བསླབ་པའི་གཞི་དུ་མ་དག་ཀྱང་རྟག་ཏུ་འཆའ་བར་བྱེད་དོ། །བྱང་གི་སྒྲ་མི་སྙན་ལ་ལར་ནི། བྱང་ཆུབ་ཀྱི་ཤིང་དྲུང་དུ་བདུད་འདུལ་བ་ལྟ་བུར་སྟོན་ཏེ། བདུད་ཀྱི་སྡེ་ཕམ་པར་བྱས་པར་སེམས་ཅན་<line/>
རྣམས་ཀྱིས་ཤེས་ཀྱང་བདུད་ཀྱི་འདུ་ཤེས་གཅིག་ཀྱང་མི་འབྱུང་སྟེ། ཉོན་མོངས་པའི་འདུད་དང༌། ཕུང་པོའི་བདུད་ལ་སོགས་པ་བདུད་བྱེ་བ་དུ་མ་དག་ཀྱང་རྟག་ཏུ་ཟད་པར་བྱེད་དོ། །བྱང་གི་སྒྲ་མི་<line/>
སྙན་ལ་ལར་ནི། རྒྱུན་དུ་ཞུགས་པའི་འབྲས་བུ་ལ་སོགས་པ་འབྲས་བུ་བཞི་ཐོབ་པ་ལྟ་བུར་སྟོན་ཏེ། འབྲས་བུ་བཞི་ཐོབ་པར་སེམས་ཅན་རྣམས་ཀྱིས་ཤེས་ཀྱང་འབྲས་བུ་བཞིའི་འདུ་ཤེས་ཀྱང་མི་<line/>
འབྱུང་སྟེ། འབྲས་བུའི་བྱ་བ་དུ་མ་དག་ལའང་སྤྱོད་ཅིང་ཕྱིར་མི་འོང་བའང་མ་ཡིན་ལ་སེམས་ཅན་རྣམས་ངེས་པར་བསྒྲལ་བའི་ཕྱིར་རྟག་ཏུ་སྲིད་པའི་ཡན་ལག་རྣམས་སུའང་འོང་ངོ༌། །བྱང་གི་སྒྲ་མི་<line/>
སྙན་ལ་ལར་ནི། ཡོན་གནས་ལྟ་བུར་སྟོན་ཏེ། འཇིག་རྟེན་ན་ཡོན་གནས་ཡིན་པར་སེམས་ཅན་རྣམས་ཀྱིས་ཤེས་ཀྱང་ཡོན་གནས་ཀྱི་ང་རྒྱལ་ལའང་མི་སྤྱོད་དེ། ནམ་སེམས་ཅན་ཐམས་ཅད་བླ་ན་<line/>
མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོན་གནས་སུ་གྱུར་པ་དེའི་ཚེ་བདག་ཡོན་གནས་ཀྱི་འདུ་ཤེས་ལ་འཇུག་གོ་སྙམ་ནས་མ་གོས་པའི་སྤྱད་པ་སྤྱོད་དོ། །བྱང་གི་སྒྲ་མི་སྙན་ལ་ལར་ནི།<line/>
</page>
<page index="302" id="330B">དགེ་འདུན་གྱི་དབྱེན་བྱེད་པ་ལྟ་བུར་སྟོན་ཏེ། དགེ་འདུན་གྱི་དབྱེན་བྱེད་པར་སེམས་ཅན་རྣམས་ཀྱིས་ཤེས་ཀྱང་སྔོན་གྱི་བསྐལ་པ་གྲངས་མེད་པ་ནས་དགེ་འདུན་གྱི་དབྱེན་སྔོན་ཆད་ཀྱང་མ་བྱས་ཏེ།<line/>
དགེ་འདུན་ལ་ཕན་པར་སྒྲུབ་པ་སྤྱོད་པ་ཡིན་ནོ། །བྱང་གི་སྒྲ་མི་སྙན་ལ་ལར་ནི། དེ་བཞིན་གཤེགས་པའི་ཞབས་ཀྱིས་རེག་པའི་རྡུལ་གུད་དུ་འདོར་བར་བྱེད་པ་ལྟ་བུར་སྟོན་ཏེ། ཀྱེ་མ་དུར་སྨྲིག་ཙམ་<line/>
འཆང་ཞིང་མི་ཟད་པའི་ལས་བྱེད་པ་ཞིག་ཡིན་པར་སེམས་ཅན་རྣམས་ཀྱིས་ཤེས་ཀྱང་དུར་སྨྲིག་ཙམ་འཆང་བའང་མ་ཡིན་ཏེ། སེམས་ཅན་ཐམས་ཅད་ལ་ཕན་པ་དང༌། བདེ་བ་སྟོན་པའང་ཡིན་ནོ། །<line/>
དེ་ལ་སོགས་པ་གཞན་ཡང་དེ་བཞིན་གཤེགས་པའི་ཞབས་ཀྱི་དྲུང་དུ་ཆོས་ཉན་པ་ཐོས་པ་ནས་ཀྱེ་མ་དགེ་སྦྱོང་གཽ་ཏམ་ནི། བརྡ་ཕྲད་དཀའ་བ་ཤ་སྟག་ཟེར་རོ། །ཞེས་བྱ་བ་ལྟ་བུར་སྟོན་ཏེ། ཀྱེ་མ་གཡེང་<line/>
པ་ཤེས་རབ་རྟུལ་པའི་དགེ་སློང་ཞིག་ཡིན་པར་སེམས་ཅན་རྣམས་ཀྱིས་ཤེས་ཀྱང་བསྐལ་པ་བྱེ་བ་ཕྲག་དུ་མ་ནས་དེ་བཞིན་གཤེགས་པ་སེམས་ཅན་ལ་ཕན་པ་དང༌། བདེ་བ་བྱེད་པའང་ཡིན་ནོ། །བྱང་གི་<line/>
སྒྲ་མི་སྙན་ལ་ལར་ནི། དེ་བཞིན་གཤེགས་པ་ལ་ཟས་དུག་ཅན་འབུལ་ཞིང་བསླབ་པའི་གཞི་དང༌། ཕམ་པའི་འགལ་བ་བྱེད་པ་ལྟ་བུར་སྟོན་ཏེ། ཕམ་པ་ཅན་དུ་སེམས་ཅན་རྣམས་ཀྱིས་ཤེས་ཀྱང་སེམས་<line/>
ཅན་ཐམས་ཅད་ཀྱི་ཚུལ་ཁྲིམས་ཀྱི་སྡོམ་པ་སྐྱེད་པར་བྱེད་པའང་ཡིན་ནོ། །བྱང་གི་སྒྲ་མི་སྙན་ལ་ལར་ནི། དེ་བཞིན་གཤེགས་པ་རྣམས་ཀྱི་མཛད་པ་མང་པོ་སྟོན་པ་ལྟ་བུར་སྟོན་ཏེ། ཡང་དག་པར་སྟོན་པ་<line/>
</page>
<page index="303" id="331A">༄༅། །པོ་ཡིན་པར་སེམས་ཅན་རྣམས་ཀྱིས་ཤེས་ཀྱང་ཡང་དག་པར་སྟོན་པ་པོའང་མ་ཡིན་ཏེ། དེ་བཞིན་གཤེགས་པའི་རྒྱན་བྱེད་པ་ཡིན་ནོ། །བྱང་གི་སྒྲ་མི་སྙན་ལ་<line/>
ལར་ནི༑ ཉན་ཐོས་དང༌། རང་སངས་རྒྱས་ཐམས་ཅད་ལྟ་བུར་བདག་ཉིད་སྟོན་ཏེ། ཉན་ཐོས་དང༌། རང་སངས་རྒྱས་ཐམས་ཅད་ཡིན་པར་སེམས་ཅན་རྣམས་ཀྱིས་ཤེས་སོ། །བྱང་གི་སྒྲ་མི་<line/>
སྙན་ལ་ལར་ནི། ཡོངས་སུ་མྱ་ངན་ལས་འདའ་བ་ལྟ་བུའི་བདག་ཉིད་སྟོན་ཏེ། ཡོངས་སུ་མྱ་ངན་ལས་འདས་པར་སེམས་ཅན་རྣམས་ཀྱིས་ཤེས་ཀྱང་སྔོན་ཆད་གཏན་དུ་ཡོངས་སུ་མྱ་ངན་ལས་<line/>
འདས་པས་ནི། ནམ་ཡང་ཡོངས་སུ་མྱ་ངན་ལས་མ་འདས་སོ། །ལན་གཅིག་ཡོངས་སུ་མྱ་ངན་ལས་འདས་པས་ཡོངས་སུ་མྱ་ངན་ལས་འདས་པའང་མ་ཡིན་ཏེ། ལན་མང་དུའང་ཡོངས་སུ་<line/>
མྱ་ངན་ལས་འདས་པས་ཡོངས་སུ་མྱ་ངན་ལས་འདའོ། །ལན་གྲངས་བྱེ་བ་ཕྲག་བརྒྱད་ཁྲི་བཞི་སྟོང་དུ་ཡོངས་སུ་མྱ་ངན་ལས་འདས་པས་ཡོངས་སུ་མྱ་ངན་ལས་འདའ་བར་བྱེད་དོ། །ལན་བྱེ་བ་<line/>
ཕྲག་ཉིད་ཁྲི་ཆིག་སྟོང་དུ་འདོད་ཆགས་ལས་ཡོངས་སུ་མྱ་ངན་ལས་འདས་པས་ཡོངས་སུ་མྱ་ངན་ལས་འདའ་བར་འགྱུར་ལ་འདོད་ཆགས་ལ་བརྟེན་ཏེ་ཡོངས་སུ་མྱ་ངན་ལས་འདའ་བའང་མ་<line/>
ཡིན་ནོ། །ལན་བྱེ་བ་ཕྲག་ཉི་ཁྲི་ཆིག་སྟོང་དུ་ཞེ་སྡང་ལས་ཡོངས་སུ་མྱ་ངན་ལས་འདའོ། །ལན་བྱེ་བ་ཕྲག་ཉི་ཁྲི་ཆིག་སྟོང་དུ་གཏི་མུག་ལས་ཡོངས་སུ་མྱ་ངན་འདའོ། །ལན་བྱེ་བ་ཕྲག་ཉི་ཁྲི་ཆིག་<line/>
</page>
<page index="304" id="331B">སྟོང་དུ་ཆ་མཉམ་པ་ལས་ཡོངས་སུ་མྱ་ངན་ལས་འདས་པས་ཡོངས་སུ་མྱ་ངན་ལས་འདའ་བར་བྱེད་དོ། །རྣམ་པ་བཞི་པོ་འདི་ལྟ་བུས་ཡོངས་སུ་མྱ་ངན་ལས་འདས་པ་ཆེན་པོར་ཡོངས་སུ་མྱ་ངན་ལས་<line/>
འདའ་བར་འགྱུར་ལ། འདོད་ཆགས་དང༌། ཞེ་སྡང་དང༌། གཏི་མུག་དང༌། ཆ་མཉམ་པ་ལའང་མི་སྟོན་ནོ། །དེ་ལྟར་ཡོངས་སུ་མྱ་ངན་ལས་འདས་པ་ཆེན་པོ་བཞི་པོ་དག་གིས་བསྐལ་པ་བྱེ་བ་ཕྲག་<line/>
དུ་མ་ནས་བྱ་བ་མཐར་ཕྱིན་ཏེ་འདུལ་བའི་དབང་གིས་ཡོངས་སུ་མྱ་ངན་ལས་འདའ་བ་ལྟ་བུར་སྟོན་ཏོ། །མི་དགེ་བའི་ཕྱོགས་ཇི་སྙེད་ཡོད་པར་ཡོངས་སུ་མྱ་ངན་ལས་འདས་པའང་དེ་སྙེད་དེ། རྟག་ཏུ་སྐད་<line/>
ཅིག་དང༌། ཐང་གཅིག་དང༌། ཡུད་ཙམ་གྱིས་ཡོངས་སུ་མྱ་ངན་ལས་འདའོ། །དེ་བས་ན། རྣམ་པ་མང་པོ་དག་གིས་ཡོངས་སུ་མྱ་ངན་འདས་པར་བྱེད་ལ་གཏན་དུ་ཡོངས་སུ་མྱ་ངན་ལས་འདའ་བའི་མིང་<line/>
ཡང་མེད་པའི་ཕྱིར་ཡོངས་སུ་མྱ་ངན་ལས་མི་འདའོ། །བྱང་གི་སྒྲ་མི་སྙན་ལ་ལར་ནི། བདུད་ཀྱི་ལས་བྱེད་པ་ལྟར་བདག་ཉིད་སྟོན་ཏེ། བདུད་སྡིག་ཅན་ཡིན་པར་སེམས་ཅན་རྣམས་ཀྱིས་ཤེས་ཀྱང་བདུད་ཀྱི་<line/>
ལས་ཀྱང་མི་བྱེད་དོ། །འདོད་ཆགས་དང༌། ཞེ་སྡང་དང༌། གཏི་མུག་གི་འཇིགས་པ་ལ་སོགས་པ་མི་དགེ་བའི་ཕྱོགས་ཇི་སྙེད་པ་དེ་སྙེད་ཀྱི་བདུད་ཀྱི་ལས་རྟག་ཏུ་བྱེད་ལ། ཤིན་ཏུ་གཅོད་པར་བྱེད་པའི་བདུད་<line/>
ཀྱི་ལས་ལ་རྟེན་པའང་མ་ཡིན་ནོ། །ཛམྦུའི་གླིང་དང༌། བྱང་གི་སྒྲ་མི་སྙན་ཇི་ལྟ་བ་དེ་བཞིན་དུ་གླིང་ཐམས་ཅད་ལའང་སྦྱར་བར་བྱའོ། །རྒྱལ་ཆེན་བཞི་ལ་ལ་དག་ཏུའམ། དེ་བཞིན་དུ་སུམ་ཅུ་རྩ་གསུམ་<line/>
</page>
<page index="305" id="332A">༄༅། །པའི་ཚོགས་ཀྱིས་ཡོངས་སུ་བསྐོར་བའི་ནང་དུ་ལྷའི་དབང་པོ་བརྒྱ་བྱིན་ལྟ་བུར་བདག་ཉིད་སྟོན་ཏེ། ལྷ་རྣམས་ཀྱི་དབང་པོ་བརྒྱ་བྱིན་ཡིན་པར་སུམ་ཅུ་རྩ་གསུམ་པའི་<line/>
ལྷ་རྣམས་ཀྱིས་ཤེས་སོ། །འཇིག་རྟེན་སྐྱོང་བ་བཞི་ལའང་དེ་བཞིན་དུ་སྦྱར་རོ། །སྲིད་པ་ཐམས་ཅད་དུའང་སྲིད་པ་ཐམས་ཅད་ཀྱི་ཚུལ་དུ་མངལ་དུ་སྐྱེ་བ་རྣམ་པར་སྟོན་ཏེ། སྲིད་པ་ཐམས་ཅད་<line/>
ཀྱི་སེམས་ཅན་རྣམས་རང་རང་གི་གཟུགས་དང་འདྲ་བར་སེམས་སོ། །དེ་བཞིན་དུ་སྲིད་པའི་ཡན་ལག་བཅུ་གཉིས་ཀྱི་རང་བཞིན་ཐམས་ཅད་དུ་བདག་ཉིད་སྟོན་ཅིང་སེམས་ཅན་ཐམས་ཅད་<line/>
ཀྱང་ཁམས་ཀྱི་འདུ་ཤེས་ལ་འཇུག་པར་བྱེད་ལ། སེམས་ཅན་གྱི་ཁམས་ལའང་མི་གནས་ཤིང་ཆོས་ཀྱི་དབྱིངས་ཡིན་ལ། རྟག་ཏུ་ཆོས་ཀྱི་གཏམ་བྱེད་པར་ཡང་སེམས་ཅན་རྣམས་ཀྱིས་<line/>
ཤེས་སོ༑ ༑སྤྲིན་ཆེན་སྙིང་པོ། དེ་བས་ན། ཟབ་མོ་བརྟན་པའི་ཆུའི་རྒྱ་མཚོའི་དུས་ཚོད་ཀྱི་ཏིང་ངེ་འཛིན་འདི་ལ་གནས་པའི་བྱང་ཆུབ་སེམས་དཔའ་ལ་ནི། འཇུག་པའི་གནས་ཀྱི་གཞི་གཅིག་<line/>
ཏུ་ཆད་པ་མེད་དེ། ཉན་ཐོས་དང༌། རང་སངས་རྒྱས་ཀྱི་ཡུལ་གྱི་རྒྱུ་བ་ལ་རྒྱུ་བར་མི་བྱེད་དོ། །འཇིག་རྟེན་དང་མཐུན་པར་འཇུག་པའི་བྱ་བ་དུ་མ་དང༌། སེམས་ཅན་ཐམས་ཅད་ངེས་པར་བསྒྲལ་བའི་<line/>
ཕྱིར་ནི༑ རྒྱུ་བར་ཡང་བྱེད་དེ། རྟག་ཏུ་འཇིག་རྟེན་ཐམས་ཅད་དང་མཐུན་པར་འཇུག་ཅིང་གང་དང་གང་དུ་གདུལ་བར་བྱ་བ་རྣམས་སྣང་བ་དེ་དང་དེར་ཡང་བདག་ཉིད་སྟོན་ཏེ། དེ་བས་ན། མཚན་<line/>
</page>
<page index="306" id="332B">མ་མེད་པའི་འདུ་ཤེས་ལ་སྤྱོད་པ་ཞེས་བྱའོ། །གང་གིས་མཚན་མའི་དངོས་པོ་ངན་པའི་འདུ་ཤེས་མཐོང་བ་དེས་ནི། ཡང་དག་པར་མཐོང་ངོ༌། །ཞེས་ང་སྨྲའོ། །ལྷ་མོ་དྲི་མ་མེད་པའི་འོད་འདི་མཚན་མ་མེད་<line/>
པའི་ཡེ་ཤེས་སྟོན་པ་དེ་བཞིན་དུ་དེ་བཞིན་གཤེགས་པ་ཐམས་ཅད་ཀྱང་ཏིང་ངེ་འཛིན་འདི་ལ་གནས་པའི་བྱང་ཆུབ་སེམས་དཔའ་ལ་འདི་སྟོན་པར་མཛད་དོ། །དེ་ནས་སྤྲིན་ཆེན་སྙིང་པོས་གསོལ་པ།<line/>
ཀྱེ་མ་བཅོམ་ལྡན་འདས། ལྷ་མོ་དྲི་མ་མེད་པའི་འོད་འདི་ནི། ཤིན་ཏུ་མཁས་ཏེ། ཕྲ་བ་ཤེས་པ་དང་ལྡན་ཞིང་མཚན་མ་མ་མཆིས་པའི་ཡེ་ཤེས་ཀྱི་ཡུལ་བསམ་གྱིས་མི་ཁྱབ་པ་ལ་སྒོམ་པར་བགྱིད་<line/>
དེ༑ ཤིན་ཏུ་ལེགས་པར་ཡང་དག་པར་མཐོང་བ་ལགས་སོ། །དེ་ནས་དེའི་ཚེ་བཅོམ་ལྡན་འདས་ཐམས་ཅད་མཁྱེན་ཅིང་ཐམས་ཅད་མཁྱེན་པ་དང་ལྡན་པས་འཛུམ་པ་མཛད་ནས་འོད་འཕྲོ་བ་སྔོན་པོ་<line/>
དང༌། སེར་པོ་དང༌། དམར་པོ་དང༌། དཀར་པོ་དང༌། ལེ་བརྒན་དང༌། ཤེལ་དང༌། དངུལ་གྱི་ཁ་དོག་ཅན་བཅོམ་ལྡན་འདས་ཀྱི་ཞལ་གྱི་སྒོ་ནས་བྱུང་སྟེ་འཇིག་རྟེན་གྱི་ཁམས་མཐཱ་ཡས་མུ་མེད་<line/>
པར་འོད་ཀྱིས་ཁྱབ་པར་གྱུར་ནས་ཚངས་པའི་འཇིག་རྟེན་ལ་ཐུག་པའི་བར་དུ་སོང་སྟེ་སླར་ཡང་ལོག་ནས་བཅོམ་ལྡན་འདས་ལ་ལན་གསུམ་བསྐོར་བ་བྱས་ཏེ་བཅོམ་ལྡན་འདས་ཀྱི་སྤྱི་གཙུག་ཏུ་མི་<line/>
སྣང་བར་གྱུར་ཏོ། །དེའི་ཚེ་ས་རྣམ་པ་དྲུག་ཏུ་གཡོས། རབ་ཏུ་གཡོས། ལྡེག། རབ་ཏུ་ལྡེག་པར་གྱུར་ཏེ། རིགས་ཀྱི་བུ། དཔེར་ན། བྱང་གི་སྒྲ་མི་སྙན་གྱི་གླིང་རྟག་ཏུ་ཤིན་ཏུ་བརྒྱན་ཅིང་ཁོ་ར་ཁོར་ཡུག་ནས་<line/>
</page>
<page index="307" id="333A">༄༅། །ཡོངས་སུ་མཛེས་པར་བྱས་པ་དེ་བཞིན་དུ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་ལེགས་པར་བརྒྱན་པར་མཐོང་ངོ༌། །དེ་ནས་དེའི་ཚེ་བྱང་ཆུབ་སེམས་<line/>
དཔའ་སེམས་དཔའ་ཆེན་པོ་སྤྲིན་ཆེན་སྙིང་པོ་སྟན་ལས་ལངས་ཏེ་བླ་གོས་ཕྲག་པ་གཅིག་ཏུ་གཟར་ནས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ་བཅོམ་ལྡན་འདས་ལ་འདི་<line/>
སྐད་ཅེས་གསོལ་ཏོ། །བཅོམ་ལྡན་འདས། དེ་བཞིན་གཤེགས་པ་ནི། དོན་མ་མཆིས་པར་འཛུམ་པ་མི་མཛད་ན། འཛུམ་པ་མཛད་པའི་རྒྱུ་གང་ལགས། རྐྱེན་གང་ལགས། ཅིའི་སླད་དུ་ནི།<line/>
འོད་ཟེར་རྣམས་བྱུང་བར་གྱུར། བཅོམ་ལྡན་འདས་ཀྱིས་བཀའ་སྩལ་པ། འདི་ནི། སྔ་མའི་ཚེ་ནུབ་ཕྱོགས་ནས་བྱང་ཆུབ་སེམས་དཔའི་མར་གྱུར་པའི་འོད་ཆེན་པོ་བྱུང་བ་མཐོང་ནས་ཁྱོད་<line/>
ཀྱི་ཡིད་ལ་ངོ་མཚར་དུ་གྱུར་ཏེ། བཅོམ་ལྡན་འདས། འདི་སུའི་སྔ་ལྟས་ལགས་ཞེས་ཟེར་བ་དེ་ཉིད་ཀྱི་དོན་དང༌། སེམས་ཅན་ཐམས་ཅད་ལ་ཕན་པའི་ཕྱིར་ང་འཛུམ་པ་མཛད་དོ། །གསོལ་<line/>
པ༑ བཅོམ་ལྡན་འདས་ཀྱིས་བྱང་ཆུབ་སེམས་དཔའ་མི་མཆོག་དེ་མཆི་ཞིག་པར་བཀའ་སྩལ་དུ་གསོལ། བཀའ་སྩལ་པ། བྱང་ཆུབ་སེམས་དཔའ་འདི་ནི། ནུབ་ཕྱོགས་ན་དེ་བཞིན་གཤེགས་<line/>
པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འོད་དཔག་མེད་ཅེས་བྱ་བ་འཇིག་རྟེན་གྱི་ཁམས་བདེ་བ་ཅན་ཞེས་བྱ་བ་དེ་ན་ད་ལྟར་འཚོ་ཞིང་གཞེས་ཏེ་ཆོས་ཀྱང་སྟོན་པའི་དེ་བཞིན་<line/>
</page>
<page index="308" id="333B">གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དེས་བཏང་སྟེ་བཅོམ་ལྡན་འདས་ཤཱཀྱ་ཐུབ་པ་འཇིག་རྟེན་གྱི་ཁམས་མི་མཇེད་ན་ད་ལྟར་ཛམྦུའི་གླིང་པའི་མི་བསོད་ནམས་<line/>
ཆུང་དུ་རྣམས་ལ་ཕན་པ་དང༌། བདེ་བ་དང༌། ཡིད་དད་པ་སྐྱེ་བར་བྱ་བའི་ཕྱིར་སྤྲིན་ཆེན་པོ་ཞེས་བྱ་བའི་སངས་རྒྱས་ཐམས་ཅད་ཀྱི་ཚུལ་གྱིས་ཆོས་ཆེན་པོ་སྟོན་གྱི། སོང་ལ་ཏིང་ངེ་འཛིན་འདི་ཟུངས་<line/>
ཤིག་ཅེས་གསུངས་སོ། །སྤྲིན་ཆེན་སྙིང་པོ། ཁྱོད་ཀྱིས་འདིའི་རང་བཞིན་གྱི་ལུས་མཐོང་ངམ། གསོལ་པ། བཅོམ་ལྡན་འདས། འདིའི་རང་བཞིན་གྱི་ལུས་ཀྱི་ངོ་བོ་ལ་དཔག་ཚད་ས་ཡ་ཕྲག་<line/>
དགུ་དང་དགུ་འབུམ་མཆིས་ཏེ། ལུས་ཆེ་ཞིང་སྣང་བ་ཆེན་པོར་གདའ་བ་མཐོང་ལགས་ན། བཅོམ་ལྡན་འདས། ཀྱེ་མ་བྱང་ཆུབ་སེམས་དཔའ་ལུས་ཆེ་བ་འདིའི་མིང་ནི། ཅི་ཞེས་བགྱི། གལ་<line/>
ཏ་ཐ་མལ་པའི་ལུས་འདི་འདྲ་བ་ལགས་ན། བསྒྱུར་བའི་ལུས་ཅི་འདྲ་བར་འགྱུར། ཇི་ལྟར་སེམས་ཅན་ཐམས་ཅད་ལ་སྨན་པའི་སླད་དུ་བཅོམ་ལྡན་འདས་ཀྱིས་བཤད་དུ་གསོལ། བཅོམ་<line/>
ལྡན་འདས་ཀྱིས་བཀའ་སྩལ་པ། བྱང་ཆུབ་སེམས་དཔའ་འོད་མཐའ་ཡས་ཞེས་བྱ་བ་ཐབས་ལ་མཁས་པ་འདི་ནི། ལྷ་མོ་དྲི་མ་མེད་པའི་འོད་འདི་ལུང་བསྟན་པ་ཡོངས་སུ་གཟུང་པ་དང༌། སེམས་<line/>
ཅན་ཐམས་ཅད་ཡིད་དང་བར་བྱ་བ་དང༌། སེམས་ཅན་ཐམས་ཅད་ལ་ཕན་པ་དང༌། བདེ་བར་བྱ་བ་དང༌། ངེས་པར་བསྒྲལ་བ་དང༌། ཏིང་ངེ་འཛིན་འདི་ལ་མཆོད་པའི་བྱ་བའི་ཕྱིར་འོངས་སོ། །གསོལ་<line/>
</page>
<page index="309" id="334A">༄༅། །པ༑ ལྷ་མོ་དྲི་མ་མེད་པའི་འོད་གང་དུ་བུད་མེད་ཀྱི་ལུས་ལས་ལྡོག་པར་འགྱུར་བ་བཅོམ་ལྡན་འདས་དེ་བཞིན་གཤེགས་པས་ལུང་བསྟན་དུ་གསོལ། བཀའ་སྩལ་པ།<line/>
སྤྲིན་ཆེན་སྙིང་པོ། བུད་མེད་ཀྱི་ལུས་ལས་གང་དུ་ལྡོག་པར་འགྱུར་ཞེས་དེ་ལྟར་མ་ལྟ་ཞིག །གསོལ་པ། བཅོམ་ལྡན་འདས་འོ་ན་ཇི་ལྟ་བུ་ལགས། བཀའ་སྩལ་པ། འདི་ནི། བུད་མེད་མ་ཡིན་<line/>
ཏེ༑ ལྷ་མོ་དྲི་མ་མེད་པའི་འོད་འདི་ནི། བསྐལ་པ་བྱེ་བ་ཕྲག་གྲངས་མེད་པ་ནས་བྱང་ཆུབ་སེམས་དཔའི་བྱ་བ་བྱེད་པ་ཡིན་ཏེ། སེམས་ཅན་འདུལ་བའི་དབང་གིས་བུད་མེད་ཀྱི་ལུས་འཛིན་པས་ན།<line/>
འདི་ནི༑ ཐབས་ཀྱི་ལུས་ཡིན་པར་བལྟའོ། །ཏིང་ངེ་འཛིན་འདི་ལ་གནས་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི། རྟག་ཏུ་ཐབས་ཐམས་ཅད་ལ་འཇུག་པའི་ཕྱིར་སེམས་ཀྱི་སྨོན་ལམ་<line/>
གྱིས་སྨོན་པར་བྱེད་དེ། འདོད་བཞིན་དུ་བུད་མེད་ཀྱི་ལུས་ཀྱི་འདུ་ཤེས་ལ་འཇུག་གོ །དེ་ལྟར་བུད་མེད་ཀྱི་ལུས་སྒྲུབ་པའི་བསམ་པ་ལས་འཇུག་ཀྱང་འདོད་པའི་སེམས་ཀྱིས་གོས་པར་མི་འགྱུར་ཞིང་<line/>
འདྲེས་པར་ཡང་མི་འགྱུར་རོ། །གསོལ་པ། སེམས་ཅན་ཐམས་ཅད་ཀྱི་དོན་གྱི་སླད་དུ་ལྷ་མོ་དྲི་མ་མེད་པའི་འོད་ཀྱི་ལུང་བསྟན་པ་རིགས་དང༌། གྲོང་དང་བཅས་པར་ཆོ་ག་བཞིན་དུ་བཅོམ་ལྡན་<line/>
འདས་ཀྱིས་འདིར་བཤད་དུ་གསོལ། བཅོམ་ལྡན་འདས་ཀྱིས་བཀའ་སྩལ་པ། ལྷ་མོ་དྲི་མ་མེད་པའི་འོད་འདི་ནི། ང་ཐབས་ཀྱིས་ཡོངས་སུ་མྱ་ངན་ལས་འདས་པའི་འོག་ཏུ་ལོ་བདུན་བརྒྱ་ལོན་པ་<line/>
</page>
<page index="310" id="334B">ན་ལྷོ་ཕྱོགས་ཀྱི་རྒྱུད་དུ་ཡུལ་འཁོར་མུན་པ་ཅན་ཞེས་བྱ་བ་ཞིག་འབྱུང་བར་འགྱུར་ཏེ། ཡུལ་འཁོར་ཆེན་པོ་དེ་ན་ཆུ་ཀླུང་ནག་པོ་བཟང་ཞེས་བྱ་བ་ཞིག་ཡོད་པ་དེའི་ལྷོ་ཕྱོགས་ཀྱི་འགྲམ་ན་གྲོང་ཁྱེར་དཔལ་<line/>
ཡོན་ཅན་དེས་པ་ཞེས་བྱ་བར་ཁམས་ཀྱི་རྒྱལ་པོ་རྒུད་པ་གསོ་བ་ཞེས་བྱ་བའི་རིགས་སུ་འབྱུང་བར་འགྱུར་ཏེ། ཁམས་ཀྱི་རྒྱལ་པོ་དེའི་རིགས་རབས་གསུམ་ལོན་པ་ན་རྒྱལ་པོ་དཔལ་འཕེལ་ཞེས་བྱ་<line/>
བ་ཞིག་འབྱུང་བར་འགྱུར་ཏེ། རྒྱལ་པོ་དེའི་བུ་མོ་སྙིང་དུ་སྡུག་ཅིང་བྱམས་ལ་ཡིད་དུ་འོང་བ་དང༌། གནང་བ་དང༌། མཆོག་ཏུ་མཛེས་ཤིང་གཟུགས་བཟང་ལ་རིགས་ཀྱི་སྤྱོད་པའི་ཚུལ་ཕུན་སུམ་ཚོགས་<line/>
པ་སྐྱོང་བའི་རང་བཞིན་དུ་སྐྱེ་བར་འགྱུར་ཏེ། དེའི་ཚེ་དེའི་དུས་ན་བུ་མོ་དེ་ཇི་ཙམ་དུ་སྐྱེས་པ་དེ་ཙམ་དུ་བདག་ཉིད་ཀྱི་རྒྱལ་པོའི་ཕོ་བྲང་འཁོར་འཕེལ་བར་བྱེད་དེ། རྒྱལ་པོའི་ཕོ་བྲང་འཁོར་དེ་འབྱོར་ཅིང་རྒྱས་པར་<line/>
འགྱུར་རོ། །དེ་བཞིན་དུ་མུན་པ་ཅན་གྱི་ཡུལ་འཁོར་ཡང་དེའི་ཚེ་འབྱོར་ཅིང་རྒྱས་པར་འགྱུར་ཏེ། སྐྱེ་བོ་མང་པོས་ཀྱང་གང་བར་འགྱུར་རོ། །འབྲུ་རྣམས་ཀྱི་ལེ་ཏོག་ཀྱང་ཤིན་ཏུ་ཕུན་སུམ་ཚོགས་པར་འགྱུར་<line/>
རོ༑ ༑མི་རྣམས་ཀྱང་བདེན་པར་སྨྲ་བར་འགྱུར་རོ། །ནང་མེད་པ་དང༌། འཇིགས་པ་མེད་པ་དང༌། བདེ་བར་ཡང་འགྱུར་རོ། །དེ་ནས་བུ་མོའི་ཕ་རྒྱལ་པོ་དཔལ་འཕེལ་གྱིས་བདག་ཉིད་ཀྱི་བསོད་ནམས་ཀྱིས་གྲོང་<line/>
ཁྱེར་དང༌། ཡུལ་འཁོར་འབྱོར་ཅིང་རྒྱས་ལ་ཡུལ་གྱི་མི་རྣམས་ཤིན་ཏུ་ལེགས་པར་འཁོད་པ་དང༌། འབྲུ་ཤིན་ཏུ་ཚོགས་པར་མཐོང་ནས་བདག་ཉིད་ཀྱི་བུ་མོའི་མིང་ལོ་ཏོག་འབྱོར་མ་ཞེས་ཡོན་ཏན་དང་<line/>
</page>
<page index="311" id="335A">༄༅། །མཐུན་པའི་མིང་འདོགས་སོ། །དེ་ནས་རིམ་གྱིས་རྒྱལ་པོ་དཔལ་འཕེལ་རང་གི་བསོད་ནམས་ཟད་ནས་འཆི་བའི་དུས་བྱེད་པར་འགྱུར་རོ། །དེ་ནས་གྲོང་ཁྱེར་དང༌། གྲོང་<line/>
རྡལ་དང༌། ཡུལ་གྱི་མི་རྣམས་འདུས་ཏེ། གཞོན་ནུ་རྒྱལ་པོ་ནུས་པ་འགའ་ཡང་མེད་ཀྱི། ལྷ་མོ་ལོ་ཏོག་འབྱོར་མ་འདི་ཉིད་རྒྱལ་པོར་དབང་བསྐུར་ལ་རྒྱལ་པོའི་ཕོ་བྲང་དུ་དེ་འདྲ་བའི་གཞོན་ནུ་འགའ་<line/>
ཞིག་མིང་ཁྱེར་ཙམ་དུ་བཞག་སྟེ། དེ་ལྟར་བྱས་ན་ལེགས་སོ་སྙམ་མོ། །དེ་ནས་ལྷ་མོ་དེ་དང༌། རྒྱལ་བུ་གཞོན་ནུ་དེ་རྒྱལ་པོ་བྱེད་དུ་བཅུག་སྟེ། ཕོ་འུད་ཏི་མོ་འུད་ཏི་བཞིན་དུ་སྙད་བཏགས་ནས་བདག་ཉིད་<line/>
ཀྱི་ཡུལ་དུ་བདག་ཉིད་ཀྱིས་བུད་མེད་ཀྱི་གཟུགས་ཀྱིས་རྒྱལ་སྲིད་ཆེན་པོ་ཡོངས་སུ་སྤྱད་དེ། མུ་སྟེགས་ཅན་ངན་པའི་སྡེ་མངོན་པར་འདུལ་བར་བྱེད་ཅིང་ཛམྦུའི་གླིང་གི་ས་གཞི་ཐམས་ཅད་དེ་བཞིན་<line/>
གཤེགས་པའི་མཆོད་རྟེན་གྱི་མངོན་མཚན་ཅན་དུ་བྱས་ནས་བཀུར་སྟིར་བྱེད། བླ་མར་བྱེད། རིམ་གྲོར་བྱེད། མཆོད་པར་བྱེད་དེ། རིན་པོ་ཆེ་ཐམས་ཅད་ཀྱི་གདུགས་ཆེན་པོ་དང༌། རིན་པོ་ཆེ་ཐམས་<line/>
ཅད་ཀྱི་བ་དན་རྣམས་དང༌། རིན་པོ་ཆེ་ཐམས་ཅད་ཀྱི་རྣམ་པར་རྒྱལ་བའི་བ་དན་རྣམས་དང༌། སྤོས་ཐམས་ཅད་ཀྱིས་བསྒོས་པའི་ཙནྡན་གྱི་ཕྱེ་མ་དང༌། སྤོས་དང༌། མེ་ཏོག་ཐམས་ཅད་དང༌། རྔ་པ་ཊ་ཧ་དང༌།<line/>
ཁར་རྔ་དང༌། རྫ་རྔ་དང༌། པི་ཝང་དང༌། གླིང་བུ་དང༌། སེལ་སྙན་བརྒྱ་ཕྲག་ཐམས་ཅད་ཀྱིས་མཆོད་པ་བྱས་ནས་ཛམྦུའི་གླིང་ཐམས་ཅད་བསྐོར་ཏེ་དགེ་སློང་ཚུལ་ཁྲིམས་དང་ལྡན་པ་དང༌། ཡོན་ཏན་དང་ལྡན་<line/>
</page>
<page index="312" id="335B">པ་རྣམས་ལ་ཆོས་གོས་དང༌། བསོད་སྙོམས་དང༌། མལ་སྟན་དང༌། ན་བའི་གསོས་སྨན་དང༌། ཡོ་བྱད་རྣམས་དང་ལྡན་པར་བྱས་ཏེ་ཕ་རོལ་ཏུ་ཕྱིན་པ་བཅུའི་སྤྱད་པ་སྤྱོད་ཅིང་རྟག་ཏུ་བསླབ་པའི་གཞི་ལྔ་བཟུང་ན་<line/>
དབུལ་པོ་ལ་སོགས་པ་ཁྱིམ་བཀོལ་གྱི་སེམས་ཅན་ཐམས་ཅད་གང་དང་གང་ལ་ཅི་དང་ཅིས་དོན་དུ་འགྱུར་བ་དེ་དང་དེ་ལ་དེ་དང་དེ་བྱིན་ནས་འདུ་ཤེས་བཅུའི་བསྡུ་བས་བསྡུས་ཏེ་སྤྱོད་པར་བྱེད་ཅིང༌། སེམས་ཅན་<line/>
བྱེ་བ་ཕྲག་མང་བོ་དག་རིམ་བཞིན་དུ་བརྟུལ་ཏེ་སེམས་ཅན་དེ་དག་གི་དགེ་བའི་རྩ་བ་ཡོངས་སུ་སྨིན་པར་ཤེས་ནས་སྤྲིན་ཆེན་པོའི་མདོ་འདི་ལ་སོགས་པ་དེ་བཞིན་གཤེགས་པ་ཐམས་ཅད་ཀྱིས་གསུངས་པ་<line/>
མཚུངས་པ་མེད་པའི་མདོ་རིན་པོ་ཆེའི་དམ་པའི་ཆོས་བསྟན་པ་འབྱུང་བར་བྱ་བའི་ཕྱིར་ཅིའི་ཐབས་ཀྱིས་ཀྱང་མཚུངས་པ་མེད་པའི་སྒྲ་སྒྲོག་པར་བྱེད་ཅིང༌། མཚུངས་པ་མེད་པའི་གླེགས་བམ་བྲིས་པའི་སྣོད་<line/>
སངས་རྒྱས་ཀྱིས་གང་དང་གང་དུ་བྱིན་གྱིས་བརླབས་པའི་གནས་རྣམས་སུ་འཇོག་པར་བྱེད་དེ། དེ་ལྟར་མཚུངས་པ་མེད་པའི་ས་བོན་བསྐྱེད་ནས་དེའི་འོག་ཏུ་འཆི་བའི་དུས་བྱེད་པར་འགྱུར་རོ། །དེའི་ཚེ་ལྷ་<line/>
མོ་ལོ་ཏོག་འབྱོར་མ། ཤེས་རབ་ཆེན་མོ། ཐབས་མཁས་པ། ཟབ་མོ་ཤེས་པ་དང་ལྡན་པའི་ལྷ་མོ་བུད་མེད་ཀྱི་ལུས་ལས་ལྡོག་པར་འགྱུར་རོ། །སྤྲིན་ཆེན་སྙིང་པོས་གསོལ་པ། བཅོམ་ལྡན་འདས། ཅི་ལྷ་<line/>
མོ་འདི་སེམས་ཅན་ཐམས་ཅད་ཀྱི་དད་པ་བསྐྱེད་པའི་སླད་དུ་ཆོ་འཕྲུལ་ཆེན་པོ་བགྱིས་ནས་ཡོངས་སུ་མྱ་ངན་ལས་འདའ་བར་འགྱུར་རམ། བཀའ་སྩལ་པ། སྤྲིན་ཆེན་སྙིང་པོ། ཅི་ལྷ་མོ་འདི་ཆོ་འཕྲུལ་ཆེན་པོ་<line/>
</page>
<page index="313" id="336A">༄༅། །བྱེད་མི་ནུས་ཞེས་ཁྱོད་སྨྲའམ། བཅོམ་ལྡན་འདས། དེ་ནི། མ་ལགས་སོ། །བཀའ་སྩལ་པ། སྤྲིན་ཆེན་སྙིང་པོ། ལྷ་མོ་འདི་ཆོ་འཕྲུལ་ཆེན་པོ་སྟོན་མི་ནུས་སོ། །<line/>
ཞེས་དེ་སྐད་མ་ཟེར་ཅིག །འོན་ཀྱང་འདུལ་བའི་དབང་གིས་ནི། མི་འདོད་དོ། །དེ་ཅིའི་ཕྱིར་ཞེ་ན། ཛམྦུའི་གླིང་འདི་ན་ལྷ་མོ་འདི་ལ་སོགས་པ་དགེ་སློང་ངམ། དགེ་སློང་མ་ཚུལ་ཁྲིམས་དང་ལྡན་པར་<line/>
གྱུར་ནས་ཡོངས་སུ་མྱ་ངན་ལས་འདའ་བར་མི་འགྱུར་བའི་སེམས་ཅན་དེ་གང་ཡང་མེད་དེ། དེ་ནི། གནས་མེད་དོ། །སྤྲིན་ཆེན་སྙིང་པོ། དེ་བས་ན། མ་འོངས་པའི་སེམས་ཅན་བསོད་ནམས་ཆུང་<line/>
དུ་ཐམས་ཅད་ཀྱི་དད་པ་བསྐྱེད་པའི་ཕྱིར་མདོ་འདི་ལས་བྱང་ཆུབ་སེམས་དཔའ་རྣམས་ལུང་སྟོན་པར་བྱེད་དོ། །ཞེས་ང་སྨྲའོ། །སྤྲིན་ཆེན་སྙིང་པོ། དེའི་ཚེ་ལྷ་མོ་འདི་བུད་མེད་ཀྱི་ལུས་ལས་ལྡོག་ནས་དེ་<line/>
བཞིན་གཤེགས་པ་འོད་དཔག་མེད་ཀྱི་སངས་རྒྱས་ཀྱི་ཞིང་འཇིག་རྟེན་གྱི་ཁམས་བདེ་བ་ཅན་དུ་སྐྱེ་བ་ལེན་པར་འགྱུར་ཏེ། འཇིག་རྟེན་གྱི་ཁམས་དེར་བདེ་བ་ཉམས་སུ་མྱོང་ནས་རིམ་གྱིས་སངས་རྒྱས་སུ་<line/>
འགྱུར་རོ། །གསོལ་པ། བཅོམ་ལྡན་འདས། ཐབས་ལ་མཁས་པ་དང་ལྡན་པའི་ལྷ་མོ་འདི་ཡུན་ཇི་སྲིད་ཅིག་ན་སངས་རྒྱས་སུ་འགྱུར། འདིའི་མིང་ཡང་ཇི་སྐད་ཅེས་བགྱི་བར་འགྱུར། བཅོམ་ལྡན་འདས་<line/>
དེའི་འཇིག་རྟེན་གྱི་ཁམས་ནི། ཅི་འདྲ་བར་འགྱུར། བཀའ་སྩལ་པ། ལྷ་མོ་འདི་ནི། བསྐལ་པ་གྲངས་མེད་པ་ཕྲག་ལྔ་བརྒྱ་འདས་པ་ན་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདིར་བླ་ན་མེད་<line/>
</page>
<page index="314" id="336B">པ་ཡང་དག་པར་རྫོགས་པའི་བྱང་ཆུབ་མངོན་པར་འཚང་རྒྱ་བར་འགྱུར་ཏེ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་<line/>
པ༑ འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ་བླ་ན་མེད་པ། ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་གཙང་ཞིང་བདེན་པའི་མཚམས་འཕེལ་བར་མཛད་པ་ཞེས་<line/>
བྱ་བར་འགྱུར་རོ། །འཇིག་རྟེན་གྱི་ཁམས་མི་མཇེད་འདི་ཡང་འཇིག་རྟེན་གྱི་ཁམས་གཙང་མ་སྦྱོང་བ་ཞེས་བྱ་བར་འགྱུར་རོ། །བསྐལ་པ་ནི། གཙང་ཞིང་བདེན་པའི་མཚམས་ཞེས་བྱ་བར་འགྱུར་ཏེ། འཇིག་<line/>
རྟེན་གྱི་ཁམས་གཙང་མ་སྦྱོང་བ་དེ་འབྱོར་བར་འགྱུར། རྒྱས་པར་འགྱུར། བདེ་བ་དང༌། ཉམས་དགའ་བ་དང༌། ལོ་ལེགས་པ་དང༌། སྐྱེ་བོ་དང༌། མི་མང་པོས་གང་བར་འགྱུར་ཏེ། འབྱོར་ཅིང་རྒྱས་པར་<line/>
གྱུར་པ་དེའི་ཚེ་ཛམྦུའི་གླིང་འདིར་གྲོང་ཁྱེར་གཙང་མ་བསུང་ལྡན་ཞེས་བྱ་བ་ཞིག་འབྱུང་བར་འགྱུར་ཏེ། གྲོང་ཁྱེར་གཙང་མ་བསུང་ལྡན་དུ་མི་བྱེ་བ་བརྒྱ་སྟོང་ཕྲག་དགུ་བཅུ་རྩ་བརྒྱད་འབྱུང་བར་འགྱུར་རོ། །<line/>
དཔེ་མེད་པའི་གྲོང་ཁྱེར་དེར་ར་བ་དང༌། ཡང་ཐོག་དང༌། བླ་འཚོགས་དང༌། འོབས་དཔེ་མེད་པ་དག་འབྱུང་བར་འགྱུར་རོ། །དག་ཅིང་ཉོན་མོངས་ཞི་བར་བྱེད་པའི་ཆུའི་ཀླུང་ནག་པོ་བཟང་ཞེས་བྱ་བ་ནི། དེའི་ཚེ་<line/>
གཙང་མ་བཟང་པོ་ཞེས་བྱ་བར་འགྱུར་ཏེ། འགྲམ་ཕ་རོལ་ཚུལ་རོལ་དཔེ་མེད་པའི་ཤིང་ལྗོན་པའི་ཀུན་དགའ་ར་བ་ཉམས་དགའ་བ་དང་ལྡན་པར་འགྱུར་རོ། །འཇིག་རྟེན་གྱི་ཁམས་གཙང་མ་སྦྱོང་བ་དེ་ཡང་<line/>
</page>
<page index="315" id="337A">༄༅། །འདི་ལྟ་སྟེ། དཔེར་ན། དགའ་ལྡན་གྱི་ལྷ་རྣམས་ཀྱི་ལོངས་སྤྱོད་དང༌། ཡོངས་སུ་སྤྱོད་པ་བཞིན་ཏེ། རི་དང༌། རྡོ་དང༌། བོང་བ་དང༌། གྱོ་མོ་དང༌། གསེག་མ་ལ་སོགས་པ་<line/>
མེད་པར་འགྱུར་ཞིང་མུ་སྟེགས་ཅན་གྱི་མིང་ཡང་མེད་པར་འགྱུར་རོ། །ཉན་ཐོས་དང༌། རང་སངས་རྒྱས་ཐམས་ཅད་ཀྱི་མིང་ཡང་མི་གྲགས་པར་འགྱུར་རོ། །སྐྱེས་པ་དང་བུད་མེད་དག་གི་བྱང་ཆུབ་<line/>
སེམས་དཔའི་དགེ་འདུན་ཡང་འབྱུང་བར་འགྱུར་རོ། །དེ་ན་ཉན་ཐོས་དང༌། རང་སངས་རྒྱས་ཀྱི་ཤེས་པའི་གཏམ་གྱི་མིང་ཡང་མེད་དེ། ཐེག་པ་ཆེན་པོའི་མདོའི་གཏམ་རྒྱས་པར་སྟོན་པར་འགྱུར་<line/>
རོ༑ ༑བདུད་དང་ཕྱིར་རྒོལ་བ་བཅོམ་པའི་སེམས་ཅན་རྣམས་འབྱུང་བར་འགྱུར་རོ། །དག་ཅིང་བཟོད་པ་ཆེན་པོའི་རྙེད་པ་ཐོབ་པ་དག་འབྱུང་བར་འགྱུར་རོ། །ས་གཞིའང་ནོར་བུ་རིན་པོ་ཆེ་ཐམས་<line/>
ཅད་ལས་གྲུབ་པར་འགྱུར་ཏེ། ཛམྦུའི་ཆུ་བོའི་གསེར་གྱི་མེ་ཏོག་དང༌། པདྨ་ཐམས་ཅད་ཀྱིས་སྤྲས་པར་འགྱུར་རོ། །དེ་བཞིན་གཤེགས་པ་དེའང་ཚེ་དཔག་ཏུ་མེད་པར་འགྱུར་རོ། །དེ་བཞིན་དུ་མི་རྣམས་<line/>
ཀྱི་ཚེའང་ཚད་མེད་པར་འགྱུར་རོ། །དེ་བཞིན་གཤེགས་པ་དེ་ནི། གྲོང་ཁྱེར་གཙང་མ་བསུང་ལྡན་དུ་བཞུགས་པར་འགྱུར་རོ། །བཅོམ་ལྡན་འདས་དེའི་སྨོན་ལམ་གྱི་ཁྱད་པར་གྱིས་ན་མ་འོངས་པའི་<line/>
སེམས་ཅན་གྱི་ཚོགས་མང་པོ་དག་གིས་དེ་བཞིན་གཤེགས་པ་དེའི་མཚན་ཐོས་པ་ཙམ་གྱིས་རང་གི་ལུས་ལས་ཤི་འཕོས་མ་ཐག་ཏུ་འཇིག་རྟེན་གྱི་ཁམས་གཙང་མ་སྦྱོང་བ་དེར་གྲོང་ཁྱེར་གཙང་མ་<line/>
</page>
<page index="316" id="337B">བསུང་ལྡན་དུ་སྐྱེ་བར་འགྱུར་ཞེས་ང་སྨྲའོ། །ངན་སོང་བཞིའང་དེ་དག་གི་སྤྱོད་ཡུལ་གྱི་སར་མི་འགྱུར་རོ། །སྤྲིན་ཆེན་སྙིང་པོ། །དེ་བས་ན། ད་ནི། བཅོམ་ལྡན་འདས་འཇིག་རྟེན་གྱི་ཁམས་གཙང་མ་སྦྱོང་བ་དང༌།<line/>
བསྐལ་པ་གཙང་ཞིང་བདེན་པའི་མཚམས་ཞེས་བྱ་བ་དང༌། དེ་བཞིན་གཤེགས་པ་གཙང་ཞིང་བདེན་པའི་མཚམས་འཕེལ་བར་མཛད་པ་ཞེས་བྱ་བའི་ཡོན་ཏན་གཟུང་བ་སྨྲའོ། །དེ་ནས་འཁོར་ཆེན་པོའི་ནང་<line/>
ནས་ལྷ་དང་མིའི་ཚོགས་ཚད་མེད་པས་བཅོམ་ལྡན་འདས་ལ་མཆོད་པ་ཆེན་པོའི་ལས་བྱས་ཏེ་གར་བྱས། གླུ་བླངས་ནས་བཅོམ་ལྡན་འདས་དེའི་བྱང་ཆུབ་སེམས་དཔའི་སྤྱོད་པ་ལ་སེམས་བསྐྱེད་དོ། །འདི་ནི།<line/>
མ་འོངས་པའི་སེམས་ཅན་བྱེ་མ་སྙེད་དག་ལུང་སྟོན་པ་སྤྲིན་ཆེན་པོའི་མདོ་ཚེག་དབར་བརྒྱད་པར་སྦྱར་བའི་ལེའུ་འབུམ་པ་ལས་ལུང་བསྟན་པའི་རྒྱུད་ཡིན་ནོ། །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་<line/>
ནས་སྤྲིན་ཆེན་སྙིང་པོ་ལ་སོགས་པ་ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མི་འམ་ཅི་དང༌། ལྟོ་འཕྱེ་ཆེན་པོ་དང༌། མི་དང༌། མི་མ་ཡིན་པ་རྣམས་ཡི་རང་སྟེ་བཅོམ་<line/>
ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །འཕགས་པ་སྤྲིན་ཆེན་པོ་ཞེས་བྱ་བ་ཐེག་པ་ཆེན་པོའི་མདོ་རྫོགས་སོ།། །།རྒྱ་གར་གྱི་མཁན་པོ་སུ་རེནྡྲ་བོ་དྷི་དང༌། ཞུ་ཆེན་གྱི་ལོ་ཙཱ་བ་བནྡྷེ་<line/>
ཡེ་ཤེས་སྡེས་ཞུས་ཏེ་གཏན་ལ་ཕབ་པ། <line/>
</page>
</pageset>
<copyright>Copyright &#169; 2012 by the Asian Classics Input Project. All rights reserved.</copyright>
</text>
