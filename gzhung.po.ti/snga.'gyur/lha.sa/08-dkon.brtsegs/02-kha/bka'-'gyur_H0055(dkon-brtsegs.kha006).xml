<?xml-stylesheet href="../tibxml.css" type="text/css" version="1.0" encoding="UTF-8"?>
<text>
<info>
<location organization="acip" collection="k_lha_sa" volume="36" index="6"/>
<offset page="641" line="12" col="10"/>
<range start="1" end="197"/>
<title>འཕགས་པ་འོད་ཟེར་ཀུན་དུ་བཀྱེ་བ་བསྟན་པ་ཞེས་བྱ་བ་ཐེག་པ་ཆེན་པོའི་མདོ། </title>
<section>དཀོན་བརྩེགས། </section>
<volume>ཁ</volume>
<status asof="31Jan2012">checked, but not manually proofread</status>
</info>
<pageset>
<page index="1" id="322A">།རྒྱ་གར་སྐད་དུ། ཨཱཪྻ་པྲ་བྷ་ས་མནྟ་མུཀྟོ་ནིར་དེ་ཤ་ནཱ་མ་མ་ཧཱ་ཡཱ་ན་སཱུ་ཏྲ། བོད་སྐད་དུ། འཕགས་པ་<line/>
འོད་ཟེར་ཀུན་ཏུ་བསྐྱེ་བ་བསྟན་པ་ཞེས་བྱ་བ་ཐེག་པ་ཆེན་པོའི་མདོ། བམ་པོ་དང་པོ། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །འདི་སྐད་བདག་<line/>
གིས་ཐོས་པ་དུས་གཅིག་ན། བཅོམ་ལྡན་འདས་རྒྱལ་པོའི་ཁབ་ན་བྱ་རྒོད་ཀྱི་ཕུང་པོའི་རི་ལ་དགེ་སློང་གི་དགེ་འདུན་ཆེན་པོ་ཐམས་ཅད་ཀྱང་རང་དབང་ཆེན་པོ་ཐོབ་པ་ལྔ་<line/>
བརྒྱ་དང༌། གཞན་ཡང་ཚེ་གཅིག་གིས་ཐོགས་པའི་བྱང་ཆུབ་སེམས་དཔའ་སེམས་དཔའ་ཆེན་པོ་བྱམས་པ་ལ་སོགས་པ་ཁྲག་ཁྲིག་ཕྲག་བརྒྱད་ཅུ་དང༌། གཞན་ཡང་བྱང་<line/>
</page>
<page index="2" id="322B">ཆུབ་སེམས་དཔའ་སེམས་དཔའ་ཆེན་པོ་འཇམ་དཔལ་གཞོན་ནུར་གྱུར་པ་ལ་སོགས་པ་ཁྲག་ཁྲིག་ཕྲག་བཞི་བཅུ་དང་ཐབས་ཅིག་ཏུ་བཞུགས་ཏེ། དེའི་ཚེ་འཁོར་འདུས་པ་དེ་ཉིད་<line/>
དུ་ཟླ་འོད་གཞོན་ནུར་གྱུར་པ་ཞེས་བྱ་བ་ཞིག་འདུས་པར་གྱུར་ཏེ་འདུག་པ་དེ་སྟན་ལས་ལངས་ཏེ་བླ་གོས་ཕྲག་པ་གཅིག་ཏུ་གཟར་ཏེ་པུས་མོ་གཡས་པའི་ལྷ་ང་ས་ལ་གཙུགས་ནས་<line/>
བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བྱས་ནས་གུས་པས་ཐལ་མོ་སྦྱར་ཏེ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། དེ་བཞིན་གཤེགས་<line/>
པས་སྔོན་འཕྲིན་ལས་ཅི་ཞིག་མཛད་ན། འདི་ལྟར་རྣམ་པར་ངེས་པའི་འོད་ཟེར་དང༌། ཡོངས་སུ་སྡུད་པའི་འོད་ཟེར་དང༌། ཀུན་ནས་སློང་བའི་འོད་ཟེད་དང༌། རབ་ཏུ་སྟོན་པའི་འོད་<line/>
ཟེར་དང༌། ཁ་དོག་སྣ་ཚོགས་ཀྱི་འོད་ཟེར་དང༌། ཁ་དོག་འདྲེས་པ་མ་མཆིས་པའི་འོད་ཟེར་དང༌། རྒྱ་ཆུང་དུའི་འོད་ཟེར་དང༌། རྒྱ་ཆེན་པོའི་འོད་ཟེར་དང༌། རྣམ་པར་དག་པའི་འོད་<line/>
ཟེར་དང༌། ཤིན་ཏུ་རྣམ་པར་དག་པའི་འོད་ཟེར་དང༌། དྲི་མ་མ་མཆིས་པའི་འོད་ཟེར་དང༌། ཤིན་ཏུ་དྲི་མ་མ་མཆིས་པའི་འོད་ཟེར་དང༌། དྲི་མ་དང་བྲལ་བའི་འོད་ཟེར་དང༌། རིམ་<line/>
གྱིས་འཕེལ་བའི་འོད་ཟེར་དང༌། གསལ་བའི་འོད་ཟེར་དང༌། ཤིན་ཏུ་གསལ་བའི་འོད་ཟེར་དང༌། མཐའ་མ་མཆིས་པའི་འོད་ཟེར་དང༌། ཤིན་ཏུ་མཐའ་མ་མཆིས་པའི་འོད་ཟེར་<line/>
</page>
<page index="3" id="323A">༄༅། །དང༌། ཚད་མ་མཆིས་པའི་འོད་ཟེར་དང༌། ཤིན་ཏུ་ཚད་མ་མཆིས་པའི་འོད་ཟེར་དང༌། གྲངས་ཀྱི་ཚད་མ་མཆིས་པའི་འོད་ཟེར་དང༌། ཤིན་ཏུ་གྲངས་<line/>
ཀྱ་ཚད་མ་མཆིས་པའི་འོད་ཟེར་དང༌། མྱུར་བའི་འོད་ཟེར་དང༌། ཤིན་ཏུ་མྱུར་བའི་འོད་ཟེར་དང༌། གནས་མ་མཆིས་པའི་འོད་ཟེར་དང༌། ཀུན་ཏུ་འབར་བའི་འོད་ཟེར་དང༌། སྣང་བར་<line/>
བགྱིད་པའི་འོད་ཟེར་དང༌། མོས་པར་བགྱིད་པའི་འོད་ཟེར་དང༌། ཕ་རོལ་ཏུ་ཕྱིན་པར་བགྱིད་པའི་འོད་ཟེར་དང༌། ཐོགས་པ་མ་མཆིས་པའི་འོད་ཟེར་དང༌། གཡོ་བ་མ་མཆིས་<line/>
པའི་འོད་ཟེར་དང༌། དྲང་པོའི་འོད་ཟེར་དང༌། དཔག་ཏུ་མ་མཆིས་པ་ལ་གནས་པའི་འོད་ཟེར་དང༌། གཟུགས་ཀྱི་མཚན་གྱི་འོད་ཟེར་དང༌། གཟུགས་ཀྱི་མཚན་སྣ་ཚོགས་ཀྱི་འོད་ཟེར་དང༌།<line/>
གཟུགས་ཀྱི་མཚན་ཉིད་ཚད་མ་མཆིས་པའི་འོད་ཟེར་དང༌། ཁ་དོག་སྔོན་པོ་དང༌། སེར་པོ་དང༌། དམར་པོ་དང༌། དཀར་པོའི་མཚན་ཉིད་ཀྱི་འོད་ཟེར་དང༌། ཁ་དོག་ལེབ་<line/>
རྒན་གྱི་འོད་ཟེར་དང༌། ཆུ་ཤེལ་གྱི་ཁ་དོག་གི་མཚན་ཉིད་ཀྱི་འོད་ཟེར་དང༌། ནམ་མཁའི་ཁ་དོག་གི་མཚན་ཉིད་ཀྱི་འོད་ཟེར་དང༌། དེ་ལྟ་བུ་ལ་སོགས་པ་རྣམ་པ་སྣ་ཚོགས་<line/>
ཀྱི་འོད་ཟེར་རེ་རེ་ཀུན་ཀྱང་ཁ་དོག་རྣམ་པ་ལྔའི་འོད་ཟེར་འདྲེས་པར་གྱུར་པ་སྟོན་པར་མཛད་པ་ནས་ཁ་དོག་སྔོན་པོ་དང༌། སེར་པོ་དང༌། དམར་པོ་དང༌། དཀར་པོའི་དངོས་<line/>
</page>
<page index="4" id="323B">པོ་རེ་རེ་ཀུན་ཀྱང་འོད་ཟེར་ཁ་དོག་རྣམ་པ་སྣ་ཚོགས་ཚད་མ་མཆིས་པ་དཔག་ཏུ་མ་མཆིས་པ་དག་དང་འདྲེས་པར་གྱུར་པ་རབ་ཏུ་སྟོན་པར་མཛད་པའི་བར་དུ་བརྙེས་པར་གྱུར་ལགས།།<line/>
དེ་ནས་བཅོམ་ལྡན་འདས་ཀྱིས་ཟླ་འོད་གཞོན་ནུར་གྱུར་པ་ལ་ཚིགས་སུ་བཅད་དེ་བཀའ་སྩལ་པ། ང་ནི་བསམ་གྱིས་མི་ཁྱབ་པའི། །དགེ་བའི་ལས་ཀྱི་རྒྱུ་རྐྱེན་གྱིས། །རྨོངས་པ་<line/>
རྣམས་ནི་རབ་སྤངས་ནས། །འོད་ཟེར་སྣ་ཚོགས་གྲུབ་པ་ཡིན། །གཞན་ཡང་སྤྱོད་པ་སྣ་ཚོགས་ཀྱིས། །སངས་རྒྱས་ལམ་ལ་རབ་གནས་ཤིང༌། །སྟོང་པ་བྱེད་མེད་ཤེས་རབ་ཀྱིས།།<line/>
འདྲེས་པའི་འོད་ཟེར་བསྟན་པ་ཡིན། །ཇི་ལྟར་ཕྱི་རོལ་ཆོས་དག་ལ། །མཚན་ཉིད་བྱེ་བྲག་སྣ་ཚོགས་སྣང༌། །དེ་ནི་སྟོང་ཞིང་བདག་ཀྱང་མེད། །བྱེད་པ་མེད་ཅིང་སེམས་ཡིད་མེད།།<line/>
གཞན་ཡང་ཇི་ལྟར་ནང་གི་ལུས། །སྟོང་ཞིང་བདག་མེད་བྱེད་མེད་ཀྱང༌། །དེ་ལས་རྣམ་པ་སྣ་ཚོགས་གྱི། །སྒྲ་སྐད་དག་ནི་རབ་ཏུ་སྟོན། །དེ་ལྟར་བྱེད་མེད་དབང་གིས་ནི། །ཁ་<line/>
དོག་དཔག་མེད་འོད་བསྟན་ནས། །མོས་པ་དག་ནི་ཇི་བཞིན་དུ། །རེ་བ་དག་ནི་སྐོང་བར་མཛད། །རེས་འགའ་འོད་ཟེར་གཅིག་ལས་ནི། །ཁ་དོག་རྣམ་པ་གཉིས་བསྐྱེད་ནས། །སོ་<line/>
སོར་རབ་འབྲིང་ཐ་མ་ཡི། །བྱེ་བྲག་ཡོད་པར་རབ་ཏུ་སྟོན། །རེས་འགའ་འོད་ཟེར་གཅིག་ལས་ནི། །ཁ་དོག་རྣམ་པ་གསུམ་བསྐྱེད་ནས། །སོ་སོར་རབ་འབྲིང་ཐ་མ་ཡི། །བྱེ་བྲག་<line/>
</page>
<page index="5" id="324A">༄༅། །ཡོད་པར་རབ་ཏུ་སྟོན། །རེས་འགའ་འོད་ཟེར་གཅིག་ལས་ནི། །ཁ་དོག་རྣམ་པ་བཞི་བསྐྱེད་ནས། །སོ་སོར་རབ་འབྲིང་ཐ་མ་ཡི། །བྱེ་བྲག་ཡོད་པར་<line/>
རབ་ཏུ་སྟོན། །རེས་འགའ་འོད་ཟེར་གཅིག་ལས་ནི། །ཁ་དོག་རྣམ་པ་ལྔ་འབྱུང་བ། །སོ་སོར་རབ་འབྲིང་ཐ་མ་ཡང༌། །ལས་གཙང་ལས་ནི་སྐྱེས་པ་ཡིན། །རེས་འགའ་འོད་<line/>
ཟེར་གཅིག་ལས་ནི། །ཁ་དོག་རྣམ་པ་དྲུག་འབྱུང་བ། །སོ་སོར་རབ་འབྲིང་ཐ་མ་ཡང༌། །ཐབས་མཁས་ལས་ནི་སྐྱེས་པ་ཡིན། །རེས་འགའ་འོད་ཟེར་གཅིག་ལས་ནི། །ཁ་<line/>
དོག་རྣམ་པ་བདུན་འབྱུང་བ། །སོ་སོར་རབ་འབྲིང་ཐ་མ་ཡང༌། །ལས་དགེ་ལས་ནི་སྐྱེས་པ་ཡིན། །རེས་འགའ་འོད་ཟེར་གཅིག་ལས་ནི། །ཁ་དོག་རྣམ་པ་བརྒྱད་འབྱུང་བ།།<line/>
སོ་སོར་རབ་འབྲིང་ཐ་མ་ཡང༌། །དགེ་བའི་ཆོས་ལས་སྐྱེས་པ་ཡིན། །རེས་འགའ་འོད་ཟེར་གཅིག་ལས་ནི། །ཁ་དོག་རྣམ་པ་དགུ་འབྱུང་བ། །སོ་སོར་རབ་འབྲིང་ཐ་མ་ཡང༌། །<line/>
ཚོགས་དག་ལས་ནི་སྐྱེས་པ་ཡིན། །རེས་འགའ་འོད་ཟེར་གཅིག་ལས་ནི། །ཁ་དོག་རྣམ་པ་བཅུ་འབྱུང་བ། །སོ་སོར་རབ་འབྲིང་ཐ་མ་ཡང༌། །སྦྱིན་པ་ལས་ནི་སྐྱེས་པ་<line/>
ཡིན༑ ༑རེས་འགའ་དངོས་པོ་གཅིག་ལས་ནི། །ཁ་དོག་ཉི་ཤུ་གང་འབྱུང་བ། །སོ་སོར་རབ་འབྲིང་ཐ་མ་ཡང༌། །ཚུལ་ཁྲིམས་བསྲུངས་ལས་སྐྱེས་པ་ཡིན། །རས་འགའ་<line/>
</page>
<page index="6" id="324B">དངོས་པོ་གཅིག་ལས་ནི། །ཁ་དོག་སུམ་ཅུ་གང་འབྱུང་བ། །སོ་སོར་རབ་འབྲིང་ཐ་མ་ཡང༌། །བཟོད་པ་ལས་ནི་སྐྱེས་པ་ཡིན། །རེས་འགའ་དངོས་པོ་གཅིག་ལས་ནི། །ཁ་དོག་བཞི་བཅུ་<line/>
གང་འབྱུང་བ། །སོ་སོར་རབ་འབྲིང་ཐ་མ་ཡང༌། །བརྩོན་འགྲུས་ལས་ནི་སྐྱེས་པ་ཡིན། །རེས་འགའ་དངོས་པོ་གཅིག་ལས་ནི། །ཁ་དོག་ལྔ་བཅུ་གང་འབྱུང་བ། །སོ་སོར་རབ་འབྲིང་<line/>
ཐ་མ་ཡང༌། །བསམ་གཏན་ལས་ནི་སྐྱེས་པ་ཡིན། །རེས་འགའ་དངོས་པོ་གཅིག་ལས་ནི། །ཁ་དོག་དྲུག་ཅུ་གང་འབྱུང་བ། །སོ་སོར་རབ་འབྲིང་ཐ་མ་ཡང༌། །ཤེས་རབ་ལས་ནི་སྐྱེས་<line/>
པ་ཡིན༑ ༑ངེས་འགའ་དངོས་པོ་གཅིག་ལས་ནི། །ཁ་དོག་བདུན་ཅུ་གང་འབྱུང་བ། །སོ་སོར་རབ་འབྲིང་ཐ་མ་ཡང༌། །བྱམས་པའི་སེམས་ལས་སྐྱེས་པ་ཡིན། །རེས་འགའ་དངོས་པོ་<line/>
གཅིག་ལས་ནི། །ཁ་དོག་བརྒྱད་ཅུ་གང་འབྱུང་བ། །སོ་སོར་རབ་འབྲིང་ཐ་མ་ཡང༌། །སྙིང་རྗེའི་སེམས་ལས་སྐྱེས་པ་ཡིན། །རེས་འགའ་དངོས་པོ་གཅིག་ལས་ནི། །ཁ་དོག་དགུ་བཅུ་<line/>
གང་འབྱུང་བ། །སོ་སོར་རབ་འབྲིང་ཐ་མ་ཡང༌། །དགའ་བའི་སེམས་ལས་སྐྱེས་པ་ཡིན། །རེས་འགའ་དངོས་པོ་གཅིག་ལས་ནི། །ཁ་དོག་རྣམ་བརྒྱ་གང་འབྱུང་བ། །སོ་སོར་རབ་འབྲིང་<line/>
ཐ་མ་ཡང༌། །བཏང་སྙོམས་སེམས་ལས་སྐྱེས་པ་ཡིན། །རེས་འགའ་དངོས་པོ་གཅིག་ལས་ནི། །ཁ་དོག་སྟོང་ནི་གང་འབྱུང་བ། །སོ་སོར་རབ་འབྲིང་ཐ་མ་ཡང༌། །ཡོན་ཏན་སྟོན་<line/>
</page>
<page index="7" id="325A">༄༅། །ལས་སྐྱེས་པ་ཡིན། །རེས་འགའ་དངོས་པོ་གཅིག་ལས་ནི། །ཁ་དོག་ཁྲི་ནི་གང་འབྱུང་བ། །སོ་སོར་རབ་འབྲིང་ཐ་མ་ཡང༌། །བསོད་ནམས་ཚོགས་<line/>
ལས་སྐྱེས་པ་ཡིན། །རེས་འགའ་དངོས་པོ་གཅིག་ལས་ནི། །ཁ་དོག་བྱེ་བ་གང་བསྟན་པ། །སོ་སོར་རབ་འབྲིང་ཐ་མ་ཡང༌། །ཡིད་ཆེས་པ་ལས་སྐྱེས་བ་ཡིན། །རེས་འགའ་དངོས་<line/>
པོ་གཅིག་ལས་ནི། །ཁ་དོག་བྱེ་བ་གཉིས་སྟོན་པ། །སོ་སོར་རབ་འབྲིང་ཐ་མ་ཡང༌། །རྗེས་སུ་ཡི་རང་ལས་སྐྱེས་ཡིན། །རེས་འགའ་དངོས་པོ་གཅིག་ལས་ནི། །ཁ་དོག་བྱེ་བ་<line/>
གསུམ་སྟོན་པ། །སོ་སོར་རབ་འབྲིང་ཐ་མ་ཡང༌། །ཤིན་ཏུ་སྦྱངས་ལས་སྐྱེས་པ་ཡིན། །རེས་འགའ་དངོས་པོ་གཅིག་ལས་ནི། །ཁ་དོག་བྱེ་བ་བཞི་སྟོན་པ། །སོ་སོར་རབ་འབྲིང་<line/>
ཐ་མ་ཡང༌། །སངས་རྒྱས་གུས་ལས་སྐྱེས་པ་ཡིན། །རེས་འགའ་དངོས་པོ་གཅིག་ལས་ནི། །ཁ་དོག་བྱེ་བ་ལྔ་སྟོན་པ། །སོ་སོར་རབ་འབྲིང་ཐ་མ་ཡང༌། །ཆོས་ལ་གུས་ལས་སྐྱེས་<line/>
པ་ཡིན༑ །རེས་འགའ་དངོས་པོ་གཅིག་ལས་ནི། །ཁ་དོག་བྱེ་བ་དྲུག་སྟོན་པ། །སོ་སོར་རབ་འབྲིང་ཐ་མ་ཡང༌། །དགེ་འདུན་གུས་ལས་སྐྱེས་པ་ཡིན། །རེས་འགའ་དངོས་པོ་གཅིག་<line/>
ལས་ནི༑ ༑ཁ་དོག་བྱེ་བ་བདུན་སྟོན་པ། །སོ་སོར་རབ་འབྲིང་ཐ་མ་ཡང༌། །ཚུལ་ཁྲིམས་གུས་ལས་སྐྱེས་པ་ཡིན། །རེས་འགའ་དངོས་པོ་གཅིག་ལས་ནི། །ཁ་དོག་བྱེ་བ་བརྒྱད་<line/>
</page>
<page index="8" id="325B">སྟོན་པ། །སོ་སོར་རབ་འབྲིང་ཐ་མ་ཡང༌། །ཏིང་འཛིན་གུས་ལས་སྐྱེས་པ་ཡིན། །རེས་འགའ་དངོས་པོ་གཅིག་ལས་ནི། །ཁ་དོག་བྱེ་བ་དེ་གུ་སྟོན་པ། །སོ་སོར་རབ་འབྲི་བ་ཐ་མ་ཡང་<line/>
ཀུན་བརྩེ་ལས་ནི་སྐྱེས་པ་ཡིན། །རེས་འགའ་དངོས་པོ་གཅིག་ལས་ནི། །ཁ་དོག་བྱེ་བ་བཅུ་སྟོན་པ། །སོ་སོར་རབ་འབྲིང་ཐ་མ་ཡང༌། །བག་ཡོད་ལས་ནི་སྐྱེས་པ་ཡིན། །གཞན་ཡང་<line/>
སྤུ་ཁུང་གཅིག་ལས་ནི། །འོད་ཟེར་མང་པོ་གང་སྟོན་པ། །འོད་ཟེར་སྣ་ཚོགས་མིང་དེ་དག །དེང་འདིར་ཁྱོད་ལ་བཤད་པར་བྱ། །ང་ལ་འོད་ཟེར་གཅིག་ཡོད་དེ། །དེ་མིང་སྦྲིན་གཙང་<line/>
སྣང་ཞེས་བྱ། །འོད་ཟེར་དེ་ནི་དགེ་བའི་རྩ། །དཔག་མེད་བསགས་ལས་སྐྱེས་པ་ཡིན། །དེ་ལྟར་འདས་པའི་དུས་ཀྱི་ཚེ། །སེམས་ཅན་རྣམ་པ་ཇི་སྙེད་པ། །ནད་རྣམས་སྣ་ཚོགས་བཏབ་<line/>
པ་ལས། །སྙིང་བརྩེའི་སེམས་ནི་རབ་བསྐྱེད་ནས། །སྨན་ནི་མང་པོ་རབ་བཏང་ཞིབ། །དེ་དག་གསོས་པར་བྱས་པ་ཡི། །རྒྱ་དང་རྐྱེན་ནི་འདི་ཡི་ཕྱིར། །དེ་འདྲའི་འོད་ཟེར་ཐོབ་པ་ཡིན། །<line/>
ང་ལ་འོད་ཟེར་ཡང་ཡོད་དེ། །དེ་མིང་རྣམ་དག་མིག་ཅེས་བྱ། །མར་མེས་སངས་རྒྱས་མཆོད་པས་ན། །དེ་ཕྱིར་དེ་ལས་སྐྱེས་པ་ཡིན། །ང་ལ་འོད་ཟེར་ཡང་ཡོད་དེ། །དེ་མིང་རྣམ་<line/>
དག་སྣ་ཞེས་བྱ། །སྒྲ་དབྱངས་དག་གིས་མཆོད་བྱས་པས། །དེ་ཕྱིར་དེ་ལས་སྐྱེས་པ་ཡིན། །ང་ལ་འོད་ཟེར་ཡང་ཡོད་དེ། །དེ་མིང་རྣམ་དག་སྣ་ཞེས་བྱ། །སྦོས་ཆུ་དག་གིས་<line/>
</page>
<page index="9" id="326A">༄༅། །མཆོད་བྱས་པས། །དེ་ཕྱིར་དེ་ལས་སྐྱེས་པ་ཡིན། །ང་ལ་འོད་ཟེར་ཡང་ཡོད་དེ། །དེ་མིང་རྣམ་དག་ལྕེ་ཞེས་བྱ། །རོ་མཆོག་དག་གིས་མཆོད་བྱས་<line/>
པས༑ ༑དེ་ཕྱིར་དེ་ལས་སྐྱེས་པ་ཡིན། །ང་ལ་འོད་ཟེར་ཡང་ཡོད་དེ། །དེ་མིང་རྣམ་དག་ལུས་ཞེས་བྱ། །འདི་ལྟར་གོས་ཀྱིས་མཆོད་བྱས་པས། །དེ་ཕྱིར་དེ་ལས་སྐྱེས་པ་ཡིན། །<line/>
ང་ལ་འོད་ཟེར་ཡང་ཡོད་དེ། །དེ་མིང་རྣམ་དག་སེམས་ཞེས་བྱ། །རྟག་ཏུ་སངས་རྒྱས་ཡིད་ཆེས་པས། །དེ་ཕྱིར་དེ་ལས་སྐྱེས་པ་ཡིན། །ང་ལ་འོད་ཟེར་ཡང་ཡོད་དེ། །དེ་མིང་<line/>
རྣམ་དག་གཟུགས་ཞེས་བྱ། །སངས་རྒྱས་གཟུགས་ནི་བྲིས་པས་ན། །དེ་ཕྱིར་དེ་ལས་སྐྱེས་པ་ཡིན། །ང་ལ་འོད་ཟེར་ཡང་ཡོད་དེ། །དེ་མིང་རྣམ་དག་སྒྲ་ཞེས་བྱ། །རྟག་ཏུ་ཆོས་<line/>
ལ་བསྔགས་པས་ན། །དེ་ཕྱིར་དེ་ལས་སྐྱེས་པ་ཡིན། །ང་ལ་འོད་ཟེར་ཡང་ཡོད་དེ། །དེ་མིང་རྣམ་དག་དྲི་ཞེས་བྱ། །རྟག་ཏུ་དགེ་འདུན་གུས་པས་ན། །དེ་ཕྱིར་དེ་ལས་སྐྱེས་<line/>
པ་ཡིན༑ ༑ང་ལ་འོད་ཟེར་ཡང་ཡོད་དེ། །དེ་མིང་རྣམ་དག་རོ་ཞེས་བྱ། །ཡིད་བཞིན་དུ་ནི་སྦྱིན་བཏང་བས། །དེ་ཕྱིར་དེ་ལས་སྐྱེས་པ་ཡིན། །ང་ལ་འོད་ཟེར་ཡང་ཡོད་དེ། །དེ་མིང་<line/>
རྣམ་དག་རེག་ཅེས་བྱ། །བྱུག་སྤོས་དག་གིས་མཆོད་པས་ན། །དེ་ཕྱིར་དེ་ལས་སྐྱེས་པ་ཡིན། །ང་ལ་འོད་ཟེར་ཡང་ཡོད་དེ། །དེ་མིང་རྣམ་དག་ཆོས་ཞེས་བྱ། །ཆོས་རྣམས་<line/>
</page>
<page index="10" id="326B">ཡོངས་སུ་བཟུང་པས་ན། །དེ་ཕྱིར་དེ་ལས་སྐྱེས་པ་ཡིན། །ང་ལ་འོད་ཟེར་ཡང་ཡོད་དེ། །དེ་མིང་རྣམ་དག་ས་ཞེས་བྱ། །སངས་རྒྱས་དགེ་འདུན་ས་ཕྱག་བས། །དེ་ཕྱིར་དེ་ལས་སྐྱེས་པ་<line/>
ཡིན༑ ༑ང་ལ་འོད་ཟེར་ཡང་ཡོད་དེ། །དེ་མིང་རྣམ་དག་ཆུ་ཞེས་བྱ། །ཆུ་མིག་ཁྲོན་པས་མཆོད་པས་ན། །དེ་ཕྱིར་དེ་ལས་སྐྱེས་པ་ཡིན། །ང་ལ་འོད་ཟེར་ཡང་ཡོད་དེ། །དེ་མིང་རྣམ་དག་<line/>
མེ་ཞེས་བྱ། །མེ་འཛིན་མཆོད་ཅིང་སྦྱིན་བཏང་བས། །དེ་ཕྱིར་དེ་ལས་སྐྱེས་པ་ཡིན། །ང་ལ་འོད་ཟེར་ཡང་ཡོད་དེ། །དེ་མིང་རྣམ་དག་རླུང་ཞེས་བྱ། །རླུང་གཡབ་ཐོགས་ནས་མཆོད་པས་<line/>
ན༑ ༑དེ་ཕྱིར་དེ་ལས་སྐྱེས་པ་ཡིན། །ང་ལ་འོད་ཟེར་ཡང་ཡོད་དེ། །དེ་མིང་རྣམ་དག་ཕུང་ཞེས་བྱ། །ལུས་ཀྱིས་སངས་རྒྱས་མཆོད་པས་ན། །དེ་ཕྱིར་དེ་ལས་སྐྱེས་པ་ཡིན། །ང་ལ་འོད་<line/>
ཟེར་ཡང་ཡོད་དེ། །དེ་མིང་རྣམ་དག་ཁམས་ཞེས་བྱ། །རྟག་ཏུ་བྱམས་པའི་སེམས་བསྒོམས་པས། །དེ་ཕྱིར་དེ་ལས་སྐྱེས་པ་ཡིན། །ང་ལ་འོད་ཟེར་ཡང་ཡོད་དེ། །དེ་མིང་རྣམ་དག་<line/>
བདེན་ཞེས་བྱ། །རྟག་ཏུ་རྫུན་ནི་སྤངས་པས་ན། །དེ་ཕྱིར་དེ་ལས་སྐྱེས་པ་ཡིན། །ང་ལ་འོད་ཟེར་ཡང་ཡོད་དེ། །དེ་མིང་རྣམ་དག་ཞི་ཞེས་བྱ། །རྟག་ཏུ་སྦྱིན་པ་བཏང་བས་ན། །དེ་ཕྱིར་དེ་<line/>
ལས་སྐྱེས་པ་ཡིན། །ང་ལ་འོད་ཟེར་ཡང་ཡོད་དེ། །དེ་མིང་རྣམ་དག་སྒྲ་ཞེས་བྱ། །སངས་རྒྱས་རྣམས་ཀྱིས་བསྔགས་བརྗོད་པས། །དེ་ཕྱིར་ད་ལས་སྐྱེས་པ་ཡིན། །ང་ལ་འོད་ཟེར་<line/>
</page>
<page index="11" id="327A">༄༅། །ཡང་ཡོད་དེ། །དེ་མིང་རྣམ་དག་དྲན་ཞེས་བྱ། །ཏིང་འཛིན་བསྔགས་པ་བརྗོད་པས་ན། །དེ་ཕྱིར་དེ་ལས་སྐྱེས་པ་ཡིན། །ང་ལ་འོད་ཟེར་ཡང་ཡོད་དེ།།<line/>
དེ་མིང་རྣམ་དག་སྤོབས་ཞེས་བྱ། །ཀུན་འཛིན་བསྔགས་པ་བརྗོད་པས་ན། །དེ་ཕྱིར་དེ་ལས་སྐྱེས་པ་ཡིན། །ང་ལ་འོད་ཟེར་ཡང་ཡོད་དེ། །དེ་མིང་མཐུན་ཞེས་བྱ་བ་ཡིན། །རྩོད་<line/>
བ་དག་ནི་བསྡུམས་པས་ན། །དེ་ཕྱིར་དེ་ལས་སྐྱེས་པ་ཡིན། །ང་ལ་འོད་ཟེར་ཡང་ཡོད་དེ། །དེ་མིང་དོན་རབ་བསྟན་ཞེས་བྱ། །སྟོང་ཉིད་རབ་ཏུ་རྟོགས་པས་ན། །དེ་ཕྱིར་དེ་ལས་སྐྱེས་<line/>
པ་ཡིན༑ ༑ང་ལ་འོད་ཟེར་ཡང་ཡོད་དེ། །དེ་མིང་ཁ་དོག་སྔོ་ཞེས་བྱ། །པདྨ་སྔོན་པོས་མཆོད་པས་ན། །དེ་ཕྱིར་དེ་ལས་སྐྱེས་པ་ཡིན། །ང་ལ་འོད་ཟེར་ཡང་ཡོད་དེ། །དེ་མིང་ཁ་དོག་<line/>
སེར་ཞེས་བྱ། །ཙམྤ་ཀས་ནི་མཆོད་པས་ན། །དེ་ཕྱིར་དེ་ལས་སྐྱེས་པ་ཡིན། །ང་ལ་འོད་ཟེར་ཡང་ཡོད་དེ། །དེ་མིང་ཁ་དོག་དམར་ཞེས་བྱ། །མུ་ཏིག་དག་གིས་མཆོད་པས་<line/>
ན༑ ༑དེ་ཕྱིར་དེ་ལས་སྐྱེས་པ་ཡིན། །ང་ལ་འོད་ཟེར་ཡང་ཡོད་དེ། །དེ་མིང་ཁ་དོག་དཀར་ཞེས་བྱ། །གསེར་གྱི་གདུགས་ཀྱིས་མཆོད་པས་ན། །དེ་ཕྱིར་དེ་ལས་སྐྱེས་པ་ཡིན། །<line/>
ང་ལ་འོད་ཟེར་ཡང་ཡོད་དེ། །དེ་མིང་ཡོན་ཏན་མཆོག་ཅེས་བྱ། །ཚོན་སྣ་མང་པོས་བརྒྱན་པས་ན། །དེ་ཕྱིར་དེ་ལས་སྐྱེས་པ་ཡིན། །ང་ལ་འོད་ཟེར་ཡང་ཡོད་དེ། །དེ་མིང་ཀླུ་<line/>
</page>
<page index="12" id="327B">ཡི་གཟི་ཞེས་བྱ། །ཀླུ་ཡི་བ་དན་གྱིས་མཆོད་པས། །དེ་ཕྱིར་དེ་ལས་སྐྱེས་པ་ཡིན། །ང་ལ་འོད་ཟེར་ཡང་ཡོད་དེ། །དེ་མིང་གླང་པོའི་གཟི་ཞེས་བྱ། །གླང་པོའི་བདན་གྱིས་མཆོད་པས། །<line/>
དེ་ཕྱིར་དེ་ལས་སྐྱེས་པ་ཡིན། །ང་ལ་འོད་ཟེར་ཡང་ཡོད་དེ། །དེ་མིང་སེངྒེའི་རྒྱལ་ཞེས་བྱ། །སེངྒེའི་བ་དན་གྱིས་མཆོད་པས། །དེ་ཕྱིར་དེ་ལས་སྐྱེས་པ་ཡིན། །ང་ལ་འོད་ཟེར་ཡང་<line/>
ཡོད་དེ༑ ༑དེ་མིང་ཁྱུ་མཆོག་རྒྱལ་ཞེས་བྱ། །ཁྱུ་མཆོག་བདན་གྱིས་མཆོད་པས། །དེ་ཕྱིར་དེ་ལས་སྐྱེས་པ་ཡིན། །ང་ལ་འོད་ཟེར་ཡང་ཡོད་དེ། །དེ་མིང་རྣམ་དག་ཟླ་བ་ཡིན། །<line/>
སངས་རྒྱས་མཆོད་རྟེན་ཕྱགས་པས་ན། །དེ་ཕྱིར་དེ་ལས་སྐྱེས་པ་ཡིན། །ང་ལ་འོད་ཟེར་ཡང་ཡོད་དེ། །དེ་མིང་ཀླུ་འདུལ་ཞེས་བྱའོ། །དར་གྱི་ལྡ་ལྡི་ཕུལ་བས་ན། །དེ་ཕྱིར་དེ་ལས་སྐྱེས་<line/>
པ་ཡིན༑ ༑ང་ལ་འོད་ཟེར་ཡང་ཡོད་དེ། །དེ་མིང་གནོད་སྦྱིན་འདུལ་ཞེས་བྱ། །སོ་སོར་ལེགས་པར་བརྟགས་པས་ན། །དེ་ཕྱིར་དེ་ལས་སྐྱེས་པ་ཡིན། །ང་ལ་འོད་ཟེར་ཡང་ཡོད་དེ།།<line/>
དེ་མིང་བུད་མེད་རྟོགས་ཞེས་བྱ། །བུད་མེད་མཚན་མ་སྤངས་པས་ན། །དེ་ཕྱིར་དེ་ལས་སྐྱེས་པ་ཡིན། །ང་ལ་འོད་ཟེར་ཡང་ཡོད་དེ། །དེ་མིང་སྐྱེས་པ་རྟོགས་ཞེས་བྱ། །སྐྱེས་པའི་<line/>
མཚན་མ་སྤངས་པས་ན། །དེ་ཕྱིར་དེ་ལས་སྐྱེས་པ་ཡིན། །ང་ལ་འོད་ཟེར་ཡང་ཡོད་དོ། །དེ་མིང་རྡོ་རྗེ་སྟོབས་ཞེས་བྱ། །ལས་ཀྱི་ཤེས་བ་དག་པས་ན། །དེ་ཕྱིར་དེ་ལས་སྐྱེས་པ་ཡིན།།<line/>
</page>
<page index="13" id="328A">༄༅། །ང་ལ་འོད་ཟེར་ཡང་ཡོད་དེ། །དེ་མིང་སྟོང་པ་སྟན་ཞེས་བྱ། །འཇིག་རྟེན་རྣམ་སྨིན་སྟོན་པས་ན། །དེ་ཕྱིར་དེ་ལས་སྐྱེས་པ་ཡིན། །ང་ལ་འོད་ཟེར་ཡང་<line/>
ཡོད་དེ༑ ༑དེ་མིང་རྣམ་དག་རྟོགས་ཞེས་བྱ། །ཕྱིན་ཅི་ལོག་ནི་སྤངས་པས་ན། །དེ་ཕྱིར་དེ་ལས་སྐྱེས་པ་ཡིན། །ང་ལ་འོད་ཟེར་ཡང་ཡོད་དེ། །སངས་རྒྱས་གསུངས་ནི་སྟོན་ཞེས་<line/>
བྱ༑ ༑ཆོས་དབྱིངས་བསྔགས་པ་བརྗོད་པས་ན། །དེ་ཕྱིར་དེ་ལས་སྐྱེས་པ་ཡིན། །ང་ལ་འོད་ཟེར་ཡང་ཡོད་དེ། །སྐྱོན་རྣམས་སྤངས་པ་ཞེས་བྱའོ། །མོས་པའི་བསྔགས་པ་བརྗོད་<line/>
པས་ན༑ ༑དེ་ཕྱིར་དེ་ལས་སྐྱེས་པ་ཡིན། །ང་ལ་འོད་ཟེར་ཡང་ཡོད་དེ། །བཀོད་པ་ཀུན་ཏུ་སྣང་ཞེས་བྱ། །མར་མེ་ཕུལ་བའི་བསྔགས་བརྗོད་པས། །དེ་ཕྱིར་དེ་ལས་སྐྱེས་པ་ཡིན།།<line/>
ང་ལ་འོད་ཟེར་ཡང་ཡོད་དེ། །དེ་མིང་སྲིད་པ་སྤངས་ཞེས་བྱ། །ཏིང་འཛིན་ཤེས་རབ་བསྔགས་བརྗོད་པས། །དེ་ཕྱིར་དེ་ལས་སྐྱེས་པ་ཡིན། །ང་ལ་འོད་ཟེར་ཡང་ཡོད་དེ། །དེ་མིང་<line/>
བག་ཆགས་སྤངས་ཞེས་བྱ། །སྔོན་མཐའི་ཤེས་པ་སྤངས་པས་ན། །དེ་ཕྱིར་དེ་ལས་སྐྱེས་པ་ཡིན། །ང་ལ་འོད་ཟེར་ཡང་ཡོད་དེ། །དེ་མིང་ཆགས་པ་སྤངས་ཞེས་བྱ། །མི་སྐྱེ་ཡེ་<line/>
ཤེས་སྤངས་པས་ན། །དེ་ཕྱིར་དེ་ལས་སྐྱེས་པ་ཡིན། །ང་ལ་འོད་ཟེར་ཡང་ཡོད་དེ། །འགྲོ་བ་རྣམས་ནི་སྤངས་ཞེས་བྱ། །ཟག་ཟད་ཡེ་ཤེས་བསྔགས་པས་ན། །དེ་ཕྱིར་དེ་ལས་<line/>
</page>
<page index="14" id="328B">སྐྱེས་པ་ཡིན། །ང་ལ་འོད་ཟེར་ཡང་ཡོད་དེ། །དེ་མིང་གནས་སྤངས་ཞེས་བྱ་སྟེ། །སྡུག་བསྔལ་ཤེས་པ་བསྔགས་པས་ན། །དེ་ཕྱིར་དེ་ལས་སྐྱེས་པ་ཡིན། །ང་ལ་འོད་ཟེར་ཡང་ཡོད་<line/>
དོ༑ ༑སངས་རྒྱས་ཆོ་འཕྲུལ་ཞེས་བྱའོ། །རྫུ་འཕྲུལ་མཐུ་ཡི་བསྔགས་བརྗོད་པས། །དེ་ཕྱིར་དེ་ལས་སྐྱེས་པ་ཡིན། །ང་ལ་འོད་ཟེར་ཡང་ཡོད་དེ། །དེ་མིང་གཟུགས་མང་སྟོན་ཞེས་བྱ། །<line/>
རྫུ་འཕྲུལ་རྐང་གི་བསྔགས་བརྗོད་པས། །དེ་ཕྱིར་དེ་ལས་སྐྱེས་པ་ཡིན། །ང་ལ་འོད་ཟེར་ཡང་ཡོད་དེ། །དགེ་བའི་གྲོགས་ལ་མོས་ཞེས་བྱ། །རྟོགས་པའི་རང་བཞིན་བསྔགས་བརྗོད་<line/>
པས༑ ༑དེ་ཕྱིར་དེ་ལས་སྐྱེས་པ་ཡིན། །ང་ལ་འོད་ཟེར་ཡང་ཡོད་དེ། །མིག་གི་སྔོན་མཐའ་ཞེས་བྱའོ། །མིག་གི་སྔོན་མཐའ་བསྔགས་བརྗོད་པས། །དེ་ཕྱིར་དེ་ལས་སྐྱེས་པ་ཡིན། །ང་<line/>
ལ་འོད་ཟེར་ཡང་ཡོད་དེ། །མིག་གི་མཐའ་ཟད་ཅེས་བྱའོ། །མིག་ཟད་བསྔགས་པ་བརྗོད་པས་ན། །དེ་ཕྱིར་དེ་ལས་སྐྱེས་པ་ཡིན། །ང་ལ་འོད་ཟེར་ཡང་ཡོད་དེ། །དེ་མིང་སྲིད་པའི་<line/>
མཐའ་ཞེས་བྱ། །སྲིད་མེད་བསྔགས་པ་བརྗོད་པས་ན། །དེ་ཕྱིར་དེ་ལས་སྐྱེས་པ་ཡིན། །ང་ལ་འོད་ཟེར་ཡང་ཡོད་དེ། །དེ་མིང་འཇིགས་པ་མེད་ཅེས་བྱ། །འགོག་པ་ཉིད་ཀྱི་བསྔགས་<line/>
བརྗོད་པས། །དེ་ཕྱིར་དེ་ལས་སྐྱེས་པ་ཡིན། །ང་ལ་འོད་ཟེར་ཡང་ཡོད་དེ། །དེ་མིང་མཐའ་མེད་ཅེས་བྱའོ། །མཐའ་མེད་བསྔགས་པ་བརྗོད་པ་ན་འདེ་ཕྱིར་དེ་ལས་སྐྱེས་པ་ཡིན། །<line/>
</page>
<page index="15" id="329A">༄༅། །ང་ལ་འོད་ཟེར་ཡང་ཡོད་དེ། །དེ་མིང་མཚན་མ་མེད་ཅེས་བྱ། །འདུས་མ་བྱས་ཀྱི་བསྔགས་བརྗོད་པས། །དེ་ཕྱིར་དེ་ལས་སྐྱེས་པ་ཡིན། །ང་ལ་འོད་<line/>
ཟེར་ཡང་ཡོད་དེ། །དེ་མིང་འགྱུར་བ་མེད་ཅེས་བྱ། །ཁྱད་པར་མེད་པའི་བསྔགས་བརྗོད་པས། །དེ་ཕྱིར་དེ་ལས་སྐྱེས་པ་ཡིན། །ང་ལ་འོད་ཟེར་ཡང་ཡོད་དེ། །དེ་མིང་འཇུག་པ་མེད་<line/>
ཅེས་བྱ༑ ༑ཞེན་པ་མེད་པའི་བསྔགས་བརྗོད་པས། །དེ་ཕྱིར་དེ་ལས་སྐྱེས་པ་ཡིན། །ང་ལ་འོད་ཟེར་ཡང་ཡོད་དེ། །དེ་མིང་འབྱུང་བ་མེད་ཅེས་བྱ། །སྐྱེ་བ་མེད་པའི་བསྔགས་<line/>
བརྗོད་པས། །དེ་ཕྱིར་དེ་ལས་སྐྱེས་པ་ཡིན། །ང་ལ་འོད་ཟེར་ཡང་ཡོད་དེ། །དེ་མིང་སྐྱེ་བ་མེད་ཅེས་བྱ། །འབྱུང་བ་མེད་པའི་བསྔགས་བརྗོད་པས། །དེ་ཕྱིར་དེ་ལས་སྐྱེས་པ་<line/>
ཡིན༑ ༑ང་ལ་འོད་ཟེར་བསྟན་མེད་ཅེས་བྱ་ཡོད། །སྐྱེ་རྒུ་རྣམས་ནི་ཡོངས་སུ་སྨིན་པར་བྱེད། །ང་ལ་འོད་ཟེར་ཆོས་ཉིད་ཅེས་བྱ་ཡོད། །སངས་རྒྱས་ཞིང་ནི་བྱེ་བ་གཡོ་བར་<line/>
བྱེད༑ ༑ང་ལ་འོད་ཟེར་བདུད་འདུལ་ཞེས་བྱ་ཡོད། །འོད་ཟེར་དེ་ཡི་གཟིས་ནི་བདུད་སྐྲག་བྱེད། །ང་ལ་འོད་ཟེར་བསོད་ནམས་རྒྱལ་མཚན་ཡོད། །དེ་ཡེ་མིང་འཛིན་དག་ནི་<line/>
གནོད་པ་སྤོང༌། །ང་ལ་འོད་ཟེར་སྟོབས་ལྡན་རྒྱལ་མཚན་ཡོད། །ད་ཡི་མིང་འཛིན་དག་ནི་དགྲ་རབ་སྤོང༌། །ང་ལ་འོད་ཟེར་རབ་ཞི་རྒྱལ་མཚན་ཡོད། །དེ་ཡི་མིང་འཛིན་<line/>
</page>
<page index="16" id="329B">དག་ནི་འདོད་ཆགས་སྤོང༌། །ང་ལ་འོད་ཟེར་བསམ་གཏན་རྒྱལ་མཚན་ཡོད། །དེ་ཡི་མིང་འཛིན་དག་ནི་ལོག་སྤྱོད་སྤོང༌། །ང་ལ་འོད་ཟེར་གྲགས་པའི་རྒྱལ་མཚན་ཡོད། །དེ་ཡི་མིང་<line/>
འཛིན་དག་ནི་གྲགས་པ་ཐོབ། །ང་ལ་འོད་ཟེར་ཡིད་དགའ་རྒྱལ་མཚན་ཡོད། །དེ་ཡི་མིང་འཛིན་དག་ནི་མྱ་ངན་སྤོང༌། །ང་ལ་འོད་ཟེར་སྡོམ་གཙང་རྒྱལ་མཚན་ཡོད། །དེ་ཡི་མིང་<line/>
འཛིན་ཚུལ་ཁྲིམས་འཆལ་པ་སྤོང༌། །ང་ལ་འོད་ཟེར་སྤོས་མཆོག་རྒྱལ་མཚན་ཡོད། །དེ་ཡི་མིང་འཛིན་མི་གཙང་མེད་པར་འགྱུར། །ང་ལ་འོད་ཟེར་ཆོས་ཟབ་ཅེས་བྱ་ཡོད། །དེ་<line/>
ཡི་མིང་འཛིན་ཐེ་ཚོམ་མེད་པར་འགྱུར། །ང་ལ་འོད་ཟེར་གནས་པ་མེད་པ་ཡོད། །དེ་ཡི་མིང་འཛིན་སྲིད་པ་སྤོང་བར་བྱེད། །ང་ལ་འོད་ཟེར་རྟོག་བྲལ་ཞེས་བྱ་ཡོད། །དེ་ཡི་མིང་<line/>
འཛིན་འཛིན་པ་མེད་པར་འགྱུར། །ང་ལ་འོད་ཟེར་རི་རབ་ཅེས་བྱ་ཡོད། །དེ་ཡི་མིང་འཛིན་གཡོ་བ་མེད་པར་ནི། །ང་ལ་འོད་ཟེར་གསང་བའི་སྤྱོད་པ་ཡོད། །དེ་ཡི་མིང་འཛིན་མངོན་<line/>
པར་ཞེན་པ་མེད། །ང་ལ་འོད་ཟེར་རྣམ་གྲོལ་སྤྱོད་པ་ཡོད། །དེ་ཡི་མིང་འཛིན་འཆི་བ་མེད་པར་འགྱུར། །ང་ལ་འོད་ཟེར་ལེགས་འདུལ་ཞེས་བྱ་ཡོད། །དེ་ཡི་མིང་འཛིན་མཉེན་དེས་<line/>
འཐོབ་པར་འགྱུར། །ང་ལ་འོད་ཟེར་མི་གཡོ་ཞེས་བྱ་ཡོད། །དེ་ཡི་མིང་འཛིན་འདོད་ཆགས་ཞེན་སྤང་འགྱུར། །ང་ལ་འོད་ཟེར་རབ་འདུལ་ཞེས་བྱ་ཡོད། །དེ་ཡི་མིང་འཛིན་ཚུལ་<line/>
</page>
<page index="17" id="330A">༄༅། །ཁྲིམས་རྫོགས་པར་འགྱུར། །ང་ལ་འོད་ཟེར་དགེ་མང་སྦྱོད་པ་ཡོད༑ །དེ་ཡི་མིང་འཛིན་གོས་པ་མེད་པར་འགྱུར། །ང་ལ་འོད་ཟེར་ཕན་མང་བྱེད་<line/>
པ་ཡོད༑ ༑གང་གིས་མིང་ཐོས་ཉེས་པ་རྣམ་སྤང་འགྱུར། །ང་ལ་འོད་ཟེར་མཆོག་ཤེས་མཐོང་བ་ཡོད། །གང་གིས་མིང་ཐོས་རྨོངས་པ་མེད་པར་འགྱུར། །ང་ལ་འོད་ཟེར་ཕན་<line/>
ཚོལ་ཞེས་བྱ་ཡོད། །གང་གིས་མིང་ཐོས་ཞེ་སྡང་མེད་པར་འགྱུར། །ང་ལ་འོད་ཟེར་སེམས་དགའ་བྱེད་པ་ཡོད། །གང་གིས་མིང་ཐོས་བདེ་བ་ཐོབ་པར་འགྱུར། །ང་ལ་འོད་<line/>
ཟེར་གདུང་བ་མེད་པ་ཡོད། །གན་གིས་མིང་ཐོས་སྟོང་ཉིད་རྟོགས་པར་འགྱུར། །ང་ལ་འོད་ཟེར་ངོ་བོ་ཉིད་མེད་ཡོད། །གང་གིས་མིང་འཛིན་སྤྲོས་ལས་འདའ་བར་འགྱུར། །<line/>
ང་ལ་འོད་ཟེར་རྟེན་པ་མེད་པ་ཡོད། །གང་གིས་མིང་འཛིན་གཡོ་བ་མེད་པར་འགྱུར། །ང་ལ་འོད་ཟེར་རྨོངས་དང་བྲལ་བ་ཡོད། །གང་གིས་མིང་འཛིན་སོམ་ཉི་མེད་པར་<line/>
འགྱུར༑ །ང་ལ་འོད་ཟེར་གནས་མེད་ཅེས་བྱ་ཡོད། །གང་གིས་མིང་འཛིན་གཏི་མུག་མུན་པ་སྤོང༌། །ང་ལ་འོད་ཟེར་ནང་ལུས་སྐྱེས་པ་ཡོད། །གང་གིས་མིང་འཛིན་དེ་ནི་<line/>
ལེན་མི་འགྱུར། །ང་ལ་འོད་ཟེར་འཛིན་མེད་ཅེས་བྱ་ཡོད། །གང་གིས་མིང་འཛིན་ཡི་གེ་ཚིག་འབྲུ་སྤོང༌། །ང་ལ་འོད་ཟེར་རྨོངས་པ་མེད་པ་ཡོད། །གང་གིས་མིང་འཛིན་<line/>
</page>
<page index="18" id="330B">བརྗོད་དང་བྲལ་བར་འགྱུར། །ང་ལ་འོད་ཟེར་འགྲོ་མེད་ཅེས་བྱ་ཡོད། །གང་གིས་མིང་འཛིན་མ་འོབས་ཤེས་པར་འགྱུར། །ང་ལ་འོད་ཟེར་ཀུན་མཐའ་ཞེས་བྱ་མོད། །གང་གིས་<line/>
མིང་འཛིན་འདས་པ་ཤེས་པར་འགྱུར། །ང་ལ་འོད་ཟེར་མཚུངས་མེད་ཅེས་བྱ་ཡོད། །གང་གིས་མིང་འཛིན་ཟག་མེད་རྟོགས་པར་འགྱུར། །ང་ལ་འོད་ཟེར་འཕགས་ཐོབ་ཅེས་<line/>
བྱ་ཡོད༑ ༑གང་གིས་མིང་འཛིན་མཆོག་གྱུར་ཤེས་པར་འགྱུར། །ང་ལ་འོད་ཟེར་དྲི་མ་མེད་པ་ཡོད། །གང་གིས་མིང་འཛིན་མངོན་པར་ཞེན་པ་སྤོང༌། །ང་ལ་འོད་ཟེར་རྡུལ་སྤོང་ཞེས་<line/>
བྱ་ཡོད༑ ༑གང་གིས་མིང་འཛིན་མུན་པ་མེད་པར་འགྱུར། །ང་ལ་འོད་ཟེར་སྲེད་པ་མེད་པ་ཡོད། །གང་གིས་མིང་འཛིན་རྟེན་དག་སྤོང་བར་འགྱུར། །ང་ལ་འོད་ཟེར་མཆོག་རྒྱལ་ཞེས་<line/>
བྱ་ཡོད༑ ༑གང་གིས་མིང་འཛིན་ཕ་རོལ་སྨྲ་བ་གནོན། །ང་ལ་འོད་ཟེར་དར་ལ་བབ་པ་ཡོད། །གང་གིས་མིང་འཛིན་སྤྱོད་པ་དྲུག་འགྲུབ་འགྱུར། །ང་ལ་འོད་ཟེར་མཆོག་བཙུན་<line/>
ཞེས་བྱ་ཡོད། །གང་གིས་མིང་འཛིན་ཤེས་པ་ཐོགས་མེད་འགྱུར། །ང་ལ་འོད་ཟེར་མྱུར་བ་ཞེས་བྱ་ཡོད། །གང་གིས་མིང་འཛིན་དགེ་སློང་མཆོག་འགྲུབ་འགྱུར། །ང་ལ་འོད་ཟེར་<line/>
མཚན་ལྡན་ཞེས་བྱ་ཡོད། །གང་གིས་མིང་འཛིན་ཆོས་ལྷ་རྟོགས་པར་འགྱུར། །ང་ལ་འོད་ཟེར་མཚན་མ་མེད་པ་ཡོད། །གང་གིས་མིང་འཛིན་ང་རྒྱལ་སྤོང་བར་འགྱུར། །ང་<line/>
</page>
<page index="19" id="331A">༄༅། །ལ་འོད་ཟེར་སྐྱེ་མེད་ཅེས་བྱ་ཡོད། །གང་གིས་མིང་འཛིན་ཐོབ་མེད་རྙེད་པར་འགྱུར། །ང་ལ་འོད་ཟེར་སངས་རྒྱས་དྲན་པ་ཡོད། །དེ་བཞིན་གཤེགས་<line/>
པ་རྣམས་ཀྱིས་རབ་ཏུ་བསྔགས། །སངས་རྒྱས་མང་ལ་སྤྱོད་པ་རྣམས་བསྒྲུབས་པས། །འདི་ལྟ་བུ་ཡི་འོད་ཟེར་གྲུབ་པ་ཡིན། །སངས་རྒྱས་སྐུ་ལས་བྱུང་བའི་འོད་ཟེར་རྣམས། །<line/>
རྡུལ་ཕྲན་གྲངས་ནི་བརྒྱ་སྟོང་བྱེ་སྙེད་མངའ། །དེ་བཞིན་ཞིང་ནི་ཚད་མེད་བྱེ་སྙེད་མངའ། །དེ་ཡི་གྲངས་ནི་རྒྱ་མཚོའི་བྱེ་མ་སྙེད། །རྡུལ་དེ་སྙེད་ཀྱི་འོད་ཟེར་རྣམས་ཀྱང་ནི། །སོ་སོ་<line/>
ལ་ཡང་འཁོར་ནི་མང་བ་ཡོད། །འོད་ཟེར་དེ་ནི་སངས་རྒྱས་མེད་ཞིང་དུ། །དེ་བཞིན་གཤེགས་པའི་རྣམ་དག་སྐུར་སྤྲུལ་ནས། །ཤིན་ཏུ་ཟབ་མོའི་ཆོས་ནི་སྟོན་མཛད་པས།།<line/>
སེམས་ཅན་ཐམས་ཅད་བཟོད་ལ་རབ་ཏུ་འགོད། །ང་ལ་འོད་ཟེར་སངས་རྒྱས་ཞེས་བྱ་ཡོད། །སེམས་ཅན་སངས་རྒྱས་ལམ་ལ་གནས་པར་མཛད། །ང་ལ་འོད་ཟེར་ཆོས་<line/>
ཞེས་བྱ་བ་ཡོད། །ཤིན་ཏུ་རྣམ་དག་གསལ་བྱེད་དྲི་མ་མེད། །ང་ལ་འོད་ཟེར་དགེ་འདུན་ཞེས་བྱ་ཡོད། །དེ་བཞིན་གཤེགས་པ་རྣམས་ཀྱིས་རབ་ཏུ་བསྔགས། །ང་ལ་འོད་<line/>
ཟེར་རྣམ་དག་ཅེས་བྱ་ཡོད། །འོད་ཟེར་དེ་ནི་ཁྱད་འཕགས་རྙེད་པར་དགའ། །ང་ལ་འོད་ཟེར་པདྨ་ཞེས་བྱ་ཡོད། །སེམས་ཅན་ཕན་འདོགས་ཡོངས་སུ་སྨིན་པར་བྱེད། །ང་<line/>
</page>
<page index="20" id="331B">ལ་འོད་ཟེར་ཚངས་པ་ཞེས་བྱ་ཡོད། །ཁ་ཅིག་བརྒྱ་བྱིན་ཡང་ན་ལྷ་ཞེས་བྱ། །ཟླ་བ་ཀླུ་དང་གནོད་སྦྱིན་ཞེས་ཀྱང་བྱ། །ལྷ་མ་ཡིན་དང་ནམ་མཁའ་ལྡིང་ཞེས་བྱ། །ཁ་ཅིག་རྒྱལ་<line/>
པོ་བུད་མེད་ཅེས་ཀྱང་བྱ། །ཁ་ཅིག་བུ་མོ་ཁ་ཅིག་ཁྱེའུ་ཞེས། །དེ་ལྟར་འོད་ཟེར་སྣ་ཚོགས་མང་པོ་རྣམས། །སོ་སོར་དགེ་ཆོས་དག་གིས་སྐལ་མཚུངས་འདུལ། །འཁོར་ནི་<line/>
ཚད་མེད་བྱེ་བ་སྙེད་དག་ཀྱང༌། །ཐམས་ཅད་བྱང་ཆུབ་ཡོངས་སུ་སྨིན་པར་བྱེད། །ང་ལ་འོད་ཟེར་ཤེས་རབ་ཅེས་བྱ་ཡོད། །ཁ་ཅིག་ཚུལ་ཁྲིམས་ཁ་ཅིག་མིང་བྱམས་པ། །ཁ་ཅིག་<line/>
སྙིང་རྗེ་དགའ་དང་སྒྲོན་ཞེས་བྱ། །ཁ་ཅིག་བྱུག་སྤོས་ཁ་ཅིག་རོལ་མོའི་སྒྲ། །འདི་ལྟ་བུ་ལ་སོགས་པའི་འོད་ཟེར་རྣམས། །སྔོན་གྱི་སྤྱོད་པའི་རྗེས་སུ་མཐུན་པ་ནི། །སྐྱེ་རྒུའི་རྣམ་པ་<line/>
ཚད་མེད་ཡོངས་བསྡུས་པས། །དེས་ན་འོད་ཟེར་དེ་དག་རྫོགས་པ་ཡིན། །ང་ལ་འོད་ཟེར་གཙོ་བོ་ཞེས་བྱ་ཡོད། །དེ་བཞིན་གཤེགས་པ་རྣམས་ཀྱིས་རབ་ཏུ་བསྔགས། །སངས་རྒྱས་<line/>
བསྟན་པ་རྣམས་ལ་རྟག་གུས་པས། །དེས་ན་འོད་ཟེར་འདི་ནི་རྫོགས་པ་ཡིན། །སངས་རྒྱས་སྤྱན་གྱིས་སེམས་ཅན་གྲངས་གཟིགས་ནས། །སྤུ་ཁུང་ཀུན་ནས་འོད་ཟེར་སྣ་ཚོགས་<line/>
གཏོང༌། །འོད་ཟེར་མང་པོ་དེ་དག་རེ་རེ་ཡང༌། །སོ་སོར་འཁོར་མང་དག་གིས་རབ་ཏུ་བསྐོར། །སེམས་ཅན་རྣམས་ཀྱི་མོས་པ་ཇི་བཞིན་དུ། །སངས་རྒྱས་འོད་ཟེར་གཏོང་ཞིང་སྨིན་པར་<line/>
</page>
<page index="21" id="332A">༄༅། །མཛད༑ ༑གང་གིས་འོད་ཟེར་བསྟན་པ་འདི་ཐོས་ནས། །རབ་ཏུ་དགའ་ཞིང་མོས་པར་གང་བྱེད་པ། །དེ་སྔོན་སངས་རྒྱས་མང་པོ་དག་ལས་ནི། །མདོ་<line/>
སྡེ་འདི་ནི་ཐོས་པར་གྱུར་པ་ཡིན། །ང་ལ་འོད་ཟེར་ཁྱད་པར་འཕགས་པ་ཡོད། །འཁོར་ནི་བྱེ་བ་བརྒྱད་ཅུ་གྲངས་སྙེད་མོད། །སྔོན་གྱི་སངས་རྒྱས་དག་ལ་ཚིགས་བཅད་གཅིག།<line/>
བསྔགས་པས་དེ་ཕྱིར་འོད་ཟེར་འདི་གྲུབ་བོ། །ང་ལ་འོད་ཟེར་མྱ་ངན་མེད་པ་ཡོད། །འཁོར་ནི་ཁྲག་ཁྲིག་བརྒྱད་ཅུ་སྙེད་ཡོད་དོ། །དེ་བཞིན་གཤེགས་པའི་བསྟན་པ་གཅིག་<line/>
བཟུང་བས། །དེ་ཕྱིར་འོད་ཟེར་འདི་ནི་གྲུབ་པ་ཡིན། །ང་ལ་འོད་ཟེར་རྣམ་དག་མཆོག་ཡོད་དེ། །འཁོར་ནི་བྱེ་བ་བརྒྱད་ཅུའི་གྲངས་སྙེད་ཡོད། །ཏིང་འཛིན་གཅིག་ནི་ཡོངས་སུ་<line/>
བཟུང་བས་ན། །དེ་ཕྱིར་འོད་ཟེར་འདི་ནི་གྲུབ་པ་ཡིན། །འདས་པའི་དུས་ཀྱི་སངས་རྒྱས་མཚན། །ཁྱད་པར་འཕགས་པ་ཞེས་བྱ་བྱུང༌། །སངས་རྒྱས་དེ་ནི་འཇིག་རྟེན་ན། །སྐུ་<line/>
ཚེའི་ཚད་ནི་མེད་པར་བཞུགས། །དང་པོ་མངོན་པར་སངས་རྒྱས་ཚེ། །ཆོས་བསྟན་འཁོར་དུ་འདུས་པ་ཡི། །གྲངས་ནི་ཁྲག་ཁྲིག་བརྒྱད་ཅུ་སྙེད། །དེ་ཉིད་དུ་ནི་འདུས་པར་<line/>
གྱུར༑ ༑དེ་ཡི་ཚེ་ན་འཛམ་བུ་ཡི། །གླིང་ཆེན་དག་ནི་འདི་དག་ཏུ། །ཡུལ་གྱི་རྒྱལ་པོ་དེ་ཡི་མིང༌། །སྒྲ་ལ་མོས་ཞེས་བྱ་བ་བྱུང༌། །རྒྱལ་པོ་ཆེན་པོ་དེ་ལ་ནི། །བུ་ཕོ་དག་ནི་ལྔ་<line/>
</page>
<page index="22" id="332B">བརྒྱ་ཡོད། །བྱད་བཞིན་དག་ནི་སྡུག་མཛེས་པས། །མཐོང་བ་དག་ནི་དགའ་བར་འགྱུར། །དེ་ཡི་ཚེ་ན་རྒྱལ་པོའི་ཁབ། །གཟི་བྱིན་རང་དབང་རབ་ལྡན་ཞིང༌། །དཀོན་མཆོག་དག་<line/>
ནི་གསུམ་པོ་ལ། །ཤིན་དུ་དད་པ་སྐྱེས་པར་གྱུར། །རྒྱལ་པོ་དེ་ལ་སྐྱེད་མོས་ཚལ། །མཆོག་ཏུ་གྱུར་བ་ཇི་སྙེད་པ། །དེ་དག་ཐམས་ཅད་གུས་པས་ནི། །བཅོམ་ལྡན་དེ་ལ་རབ་ཏུ་<line/>
ཕུལ༑ ༑སྐྱེད་མོས་ཚལ་ནི་དེ་དག་ཏུ། །འཆག་ས་དག་ནི་ཇི་སྙེད་པ། །དེ་དག་ཐམས་ཅད་ཀུན་ཏུ་ནི། །ལྗོན་ཤིང་ཙམྤ་ཀ་དག་དང༌། །ལྗོན་ཤིང་ནྱ་གྲོ་དྷ་དང༌། །ལྗོན་ཤིང་ཀིངྴུ་ཀ་དང་<line/>
ནི༑ ༑ལྗོན་ཤིང་ཨུ་དུམ་ཝ་ར་དང༌། །ལྗོན་ཤིང་པ་ལ་པ་ཏྲ་དང༌། །ལྗོན་ཤིང་ཤི་རི་ཤ་དག་དང༌། །ལྗོན་ཤིང་མྱ་ངན་འཚང་ལ་སོགས། །དེ་དག་གྲངས་ནི་སོ་སོར་ཡང༌། །བྱེ་བ་<line/>
ཕྲག་ནི་བརྒྱད་ཅུ་ཡོད། །ལྗོན་ཤིང་མང་པོ་དེ་དག་ཀྱང༌། །དབྱར་དང་དགུན་ནི་འདྲ་བར་ཡང༌། །མེ་ཏོག་འབྲས་བུ་ཡལ་ག་དག །ཁ་དོག་དག་ནི་གསལ་ཞིང་རྒྱས། །དྲི་མཆོག་<line/>
དམ་པ་རབ་བྱུང་ཞིང༌། །དེ་བཞིན་གཤེགས་པའི་སྐུ་ལ་ཕུལ། །དགེ་སློང་དག་ནི་ཇི་སྙེད་པ། །ལུས་ཀྱི་ཁ་དོག་གསེར་དང་འདྲ། །དེ་དག་ཐམས་ཅད་ཀུན་ཀྱང་ནི། །ལྗོན་ཤིང་<line/>
དག་ནི་དེ་དྲུང་དུ། །འདུག་ནས་རབ་ཏུ་བརྩོན་པས་ན། །གཟུངས་ནི་རབ་ཏུ་ཐོབ་པར་གྱུར། །དེ་ཚེ་དེ་བཞིན་གཤེགས་པ་དེ། །རྒྱལ་པོ་ཡབ་དང་སྲས་རྣམས་དང༌། །གཞན་ཡང་<line/>
</page>
<page index="23" id="333A">༄༅། །འཁོར་ནི་མང་པོ་ལ། །ཤིན་ཏུ་ཐུགས་ནི་བརྩེ་བའི་ཕྱིར། །རྣམ་པར་ངེས་པའི་འོད་ཟེར་མདོ། །དེ་དག་ལ་ནི་རབ་ཏུ་བསྟན། །རྒྱལ་པོ་དེས་ནི་ཐོས་<line/>
གྱུར་ནས། །སེམས་ནི་རབ་ཏུ་དགའ་བར་གྱུར། །ཚིགས་སུ་བཅད་པ་ཚད་མེད་པས། །དེ་བཞིན་གཤེགས་པའི་བསྔགས་པ་བརྗོད། །གཞན་ཡང་རྒྱལ་པོ་ཆེན་པོ་དེས།།<line/>
རིན་པོ་ཆེ་ཡི་གདུགས་དམ་པ། །བྱེ་བ་ཕྲག་ནི་བརྒྱད་ཅུ་སྙེད། །བཅོམ་ལྡན་དེ་ལ་རབ་ཏུ་ཕུལ། །རིན་ཆེན་གདུགས་ནི་རེ་རེ་ལ། །ཡིད་བཞིན་ནོར་བུའི་དྲ་བ་དག །མཐའ་<line/>
མ་འཁོར་བར་རབ་ཏུ་བརྒྱན། །ཡིད་བཞིན་ནོར་བུ་རིན་པོ་ཆེ། །དེ་དག་རེ་རེའི་རིན་ཐང་ཡང༌། །འཛམ་བུའི་གསེར་ནི་བཙོ་མ་དག །སྲང་ནི་བྱེ་བ་བརྒྱད་ཅུ་རི། །རིན་ཆེན་<line/>
གདུགས་ནི་རེ་རེ་ཡང༌། །ཡིད་བཞིན་ནོར་བུ་རིན་པོ་ཆེ། །བྱེ་བ་ཕྲག་ནི་བརྒྱད་ཅུ་སྙེད། །གྲང་བ་དག་ཀྱང་བྱས་པར་གྱུར། །ཡིད་བཞིན་རིན་ཆེན་དེ་དག་ཀྱང༌། །ཁ་དོག་དག་<line/>
ནི་རབ་གསལ་བས། །ཉིན་མཚན་དག་ནི་མེད་པར་ཡང༌། །རྟག་ཏུ་འོད་ཟེར་རབ་ཏུ་གཏོང༌། །འོད་ཟེར་དེ་དག་རེ་རེས་ཀྱང༌། །དཔག་ཚད་བརྒྱ་ནི་སྣང་བར་བྱེད། །འོད་ཟེར་དེ་<line/>
དག་རབ་གསལ་བས། །ཉི་ཟླ་དག་ནི་ཟིལ་གྱིས་གནོན། །གཞན་ཡང་རིན་ཆེན་གདུགས་དེ་དག །སེངྒེ་རིན་ཆེན་ཆུན་འཕྱང་ནི། །བྱེ་བ་ཕྲག་ནི་བརྒྱད་ཅུ་དང༌། །གསེར་སྐུད་<line/>
</page>
<page index="24" id="333B">རིན་ཆེན་ཕྲེང་བ་ཡང༌། །བྱེ་བ་ཕྲག་ནི་བརྒྱད་ཅུ་དག །ངོས་བཞི་དག་ནི་རབ་ཏུ་བརྒྱན། །གཞན་ཡང་རིན་ཆེན་དམ་པ་ནི། །འདི་ལྟར་རྣམ་པ་སྣ་ཚོགས་ཀྱིས། །མུ་ཏིག་རིན་<line/>
ཆེན་དྲ་བ་དག །སྤེལ་བ་དག་གིས་རྣམ་པར་བརྒྱན། །འདི་ལྟ་བུ་ཡི་གདུགས་དག་གིས། །སྐྱེད་མོས་ཚལ་ནི་ཀུན་ཏུ་གཡོགས། །དེ་ཡི་སྟེང་དུ་གཞན་ཡང་ནི། །པདྨ་སུ་མན་<line/>
ད་དང་ནི། །པདྨ་ཨ་ཏི་མུཀྟ་ཀ །བཏང་བཟུང་ཞེས་ནི་བྱ་བ་དང༌། །པདྨ་ཨུ་དུམ་ཝ་ར་དང༌། །པདྨ་སྔོན་པོ་ལ་སོགས་དང༌། །དེ་བཞིན་རྣམ་པ་སྣ་ཚོགས་ཀྱི། །པདྨའི་གདུགས་ནི་<line/>
ཚད་མེད་པ། །རེ་རེ་ཐམས་ཅད་ཀུན་ཀྱང་ནི། །རིན་ཆེན་དྲ་བ་འཚམ་པར་བྱས། །གཞན་ཡང་གསེར་གྱི་སྐུད་པ་ལས། །བྱས་པའི་གོས་བཟང་དག་གིས་ནི། །བླ་རེ་དག་ཏུ་<line/>
རབ་བྱས་ནས། །དེ་ཡི་སྟེང་དུ་ཁྱབ་པར་གཡོགས། །གཞན་ཡང་ཙནྡན་རིན་ཆེན་ཁྲི། །གསེར་དག་ལས་ནི་རྐང་བྱས་པ། །དེ་ཡི་གྲངས་ཀྱང་བྱེ་བ་ཕྲག །བརྒྱད་ཅུ་སྙེད་ནི་<line/>
རབ་ཏུ་བཤམས། །རིན་ཆེན་ཁྲི་ནི་དེ་དག་ལ། །ཟབ་དར་དག་ལས་བྱས་པ་ཡི། །སྟན་ནི་བྱེ་བ་ཕྲག་བརྒྱད་ཅུ། །དེ་ཡི་སྟེང་དུ་རབ་བརྒྱན་ཏོ། །དེ་ཡི་ཚེ་ན་སེམས་ཅན་གྱི། །<line/>
རྣམ་པ་དག་ནི་ཇི་སྙེད་པ། །སྲིད་པའི་རྩེ་མོ་མན་ཆད་ཀྱང༌། །ཐམས་ཅད་དེར་ནི་འདུས་གྱུར་ནས། །དེ་བཞིན་གཤེགས་པ་དེ་ལས་ནི། །མདོ་སྡེ་འདི་ནི་རབ་ཏུ་ཉན། །ལྷ་<line/>
</page>
<page index="25" id="334A">༄༅། །དང་ཀླུ་དང་གནོད་སྦྱིན་དང༌། །དྲི་ཟ་ཡི་ནི་རྒྱལ་བོ་དང༌། །ལྟོ་འཕྱེ་ཆེན་པོ་ལྷ་མ་ཡིན། །དེ་དག་མདོ་སྡེ་འདི་ཐོས་ནས། །རབ་ཏུ་དགའ་བའི་<line/>
སེམས་བསྐྱེད་ནས། །ཚིགས་སུ་བཅད་པ་བརྒྱད་སྟོང་གིས། །དེ་བཞིན་གཤེགས་པའི་བསྔགས་བརྗོད་ནས། །དེ་དག་ཐམས་ཅད་ཀུན་གྱིས་ཀྱང༌། །བྱང་ཆུབ་ཆེན་པོར་<line/>
སྨོན་ལམ་བཏབ། །ལྷ་དང་ཀླུ་དང་ལྷ་མ་ཡིན། །དེ་ལ་སོགས་པ་ཐམས་ཅད་ཀྱང༌། །ཡོངས་སུ་དང་བའི་སེམས་ཀྱིས་ནི། །མེ་ཏོག་མནྡཱ་ར་བ་དང༌། །མུ་ཏིག་རིན་ཆེན་ལ་<line/>
སོགས་པའི། །ཆར་ཕབ་མཆོད་པ་རབ་ཏུ་བྱས། །དེ་ཡི་ཚེ་ན་གཞན་ཡང་ནི། །ལྷ་ཆེན་མཐུ་དང་གཟི་ལྡན་པ། །བྱེ་བ་ཕྲག་ནི་བརྒྱད་ཅུ་སྙེད། །མདོ་སྡེ་འདི་ནི་ཐོས་པས་<line/>
ན༑ ༑རབ་ཏུ་དགའ་བའི་སེམས་བསྐྱེད་ནས། །བྱང་ཆུབ་ཆེན་[?] པོར་སྨོན་ལམ་བཏབ། །མ་འོངས་པ་ཡི་དུས་ཀྱི་ཚེ། །འོད་ཟེར་འདི་འདྲ་ཐོབ་པར་ཤོག །དེ་བཞིན་གཤེགས་<line/>
པས་དེ་ཡི་ཚེ། །དེ་ཡི་བསམ་པ་ཐུགས་ཆུད་པས། །མ་འོངས་སངས་རྒྱས་འགྲུབ་འགྱུར་ཞེས། །བྱང་ཆུབ་ཏུ་ནི་ལུང་ཡང་བསྟན། །དེ་ཡི་ཚེ་ན་གཞན་ཡང་ནི། །བརྒྱ་<line/>
བྱིན་ལྷ་ཡི་དབང་པོ་དང༌། །ཚངས་པ་འཁོར་དང་བཅས་པ་ཡང༌། །བྱེ་བ་ཕྲག་ནི་བརྒྱད་ཅུ་སྙེད། །འོད་ཟེར་རབ་ཏུ་སྟོན་པ་ཡི། །མདོ་སྡེ་འདི་ནི་ཐོས་པས་ན། །རབ་<line/>
</page>
<page index="26" id="334B">ཏུ་དགའ་བའི་སེམས་བསྐྱེད་ནས། །བྱང་ཆུབ་ཏུ་ནི་སེམས་ཀྱང་བསྐྱེད། །མ་འོངས་སངས་རྒྱས་འགྲུབ་འགྱུར་ཞེས། །བྱང་ཆུབ་ཏུ་ནི་ལུང་ཡང་བསྟན། །དེ་ཡི་ཚེ་ན་གཞན་ཡང་<line/>
ནི༑ ༑ཀླུ་ནི་བྱེ་བ་ཁྲག་ཁྲིག་ཕྲག །བརྒྱད་ཅུ་སྙེད་ནི་འདུས་པ་དག །མདོ་སྡེ་འདི་ནི་ཐོས་པས་ན། །བྱང་ཆུབ་ཏུ་ནི་སེམས་བསྐྱེད་པས། །ལུང་བསྟན་པ་ཡང་ཐོབ་པར་གྱུར། །དེ་<line/>
ཡི་ཚེ་ན་གཞན་ཡང་ནི། །གསེར་འདབ་རྒྱལ་པོ་བྱེ་བ་ཕྲག །བརྒྱད་ཅུ་སྙེད་ནི་འདུས་པ་དག །མདོ་སྡེ་འདི་ནི་ཐོས་པས་ན། །སྡོམ་པ་ལྔ་ནི་རབ་བསྲུངས་ཏེ། །ལུང་བསྟན་པ་<line/>
ཡང་ཐོབ་པར་གྱུར། །དེ་ཡི་ཚེ་ན་གཞན་ཡང་ནི། །དྲི་ཟའི་རྒྱལ་པོ་བྱེ་བ་ཕྲག །བརྒྱད་ཅུ་སྙེད་ནི་འདུས་པ་དག །མདོ་སྡེ་འདི་ནི་ཐོས་པས་ན། །རོལ་མོ་བརྒྱ་སྟོང་རྣམས་བྱས་<line/>
ཏེ༑ ༑སྒྲ་སྙན་དག་ནི་རབ་ཕྱུང་ནས། །བཅོམ་ལྡན་དེ་ལ་མཆོད་བྱས་པས། །ལུང་བསྟན་པ་ཡང་ཐོབ་པར་གྱུར། །དེ་ཡི་ཚེ་ན་གཞན་ཡང་ནི། །གནོད་སྦྱིན་རྒྱལ་པོ་ཁྲག་ཁྲིག་<line/>
སྙེད༑ ༑མདོ་སྡེ་འདི་ནི་ཐོས་པས་ན། །སངས་རྒྱས་ཡེ་ཤེས་དག་ལ་ནི། །ཤིན་ཏུ་དང་བ་སྐྱེས་པར་གྱུར། །དེ་དག་ཐམས་ཅད་ཀུན་གྱིས་ཀྱང༌། །བྱང་ཆུབ་ལུང་བསྟན་ཐོབ་པར་<line/>
གྱུར༑ ༑ཟླ་འོད་འདི་ལྟར་ཤེས་པར་གྱིས། །དེ་ཚེ་རྒྱལ་པོ་སྒྲ་མོས་པས། །མཆོད་པ་རྣམ་པ་སྣ་ཚོགས་ཀྱིས། །བཅོམ་ལྡན་དེ་ལ་མཆོད་བྱས་པ། །གཞན་ཡིན་སྙམ་དུ་མི་<line/>
</page>
<page index="27" id="335A">༄༅། །བལྟ་སྟེ། །དེ་ནི་ཁྱོད་བདག་ཉིད་ཡིན་ནོ། །ཁྱོད་ནི་སྔོན་འདས་དུས་ཀྱི་ཚེ། །མདོ་སྡེ་འདི་ནི་ཐོས་པའི་རྒྱུས། །དེ་ལྟ་བས་ན་དེང་འདིར་ཡང༌། །འདི་<line/>
ཉིད་སླར་ཡང་ཞུས་པ་ཡིན། །ང་ནི་མྱ་ངན་འདས་པའི་འོག །གང་ཡང་རུང་བ་སུ་ཞིག་གིས། །དམ་པའི་ཆོས་ཀྱི་འཁོར་ལ་དག །རྣམ་པར་འཇིག་པའི་དུས་ཀྱི་ཚེ། །<line/>
ཆོས་ཀྱི་བསྟན་པ་འདི་དག་ལ། །དང་བའི་སེམས་ནི་གང་བསྐྱེད་པ། །འདི་ལྟ་བུ་ཡི་མདོ་སྡེ་དག །རྒྱ་ཆེར་ཡང་དག་སྟོན་པར་ནུས། །མ་འོངས་མདོ་སྡེ་འདི་ནི་གང་སྟོན་པ། །<line/>
དེས་ནི་ང་ཡི་ཆོས་འཛིན་སྲུང་བར་བྱེད། །དེ་ནི་འགྲོ་མང་འདེང་པའི་དེད་དཔོན་འདྲ། །རིན་ཆེན་གཏེར་འཛིན་སྲུང་བ་ཞེས་ཀྱང་བྱ། །མ་འོངས་དུས་ཚེ་མདོ་སྡེ་གང་ཐོས་ནས། །<line/>
སྐད་ཅིག་ཙམ་དུ་མོས་པ་སྐྱེད་བྱེད་པ། །དེ་ནི་སངས་རྒྱས་བྱིན་གྱིས་བརླབས་པ་ཡིན། །འཇམ་དཔལ་བྱིན་གྱིས་བརླབས་པར་རིག་བར་བྱ། །དེས་ནི་སངས་རྒྱས་མང་པོ་<line/>
མཐོང་འགྱུར་པས། །གསང་བའི་ཆོས་གཏད་ཤེས་རབ་རྣོ་བར་འགྱུར། །སེམས་ཅན་གང་དག་སེམས་དྲང་མཉེན་དེས་ཤིང༌། །རྟག་ཏུ་སངས་རྒྱས་རིམ་གྲོ་བྱེད་ལ་བརྩོན། །<line/>
བདག་མེད་སྒོམ་ཞིང་བྱམས་དང་བཟོད་སྐྱེད་པ། །དེས་ནི་མདོ་སྡེ་འདི་ལ་མོས་པར་འགྱུར། །གང་ཞིག་རྟག་ཏུ་མི་དགེའི་སེམས་འཆང་ཞིང༌། །རྙེད་ལ་གདུ་ཞིང་ཆོག་མི་<line/>
</page>
<page index="28" id="335B">ཤེས་པ་དང༌། །རབ་དབེན་རྣམས་ལ་མོས་པར་མི་འགྱུར་བ། །དེས་ནི་མདོ་སྡེ་འདི་ལ་མོས་མི་འགྱུར། །གང་ཞིག་དེ་བཞིན་གཤེགས་པ་རྣམས་མཆོད་དང༌། །དམ་ཆོས་ཟབ་མོ་<line/>
ལེགས་པར་རྟོགས་པ་དང༌། །སངས་རྒྱས་ཡང་དག་ཡེ་ཤེས་ཡིད་ཆེས་པ། །དེས་ནི་མདོ་སྡེ་འདི་ལ་མོས་པར་འགྱུར། །གང་ཞིག་སེམས་གཡེང་དང་བའི་སེམས་མེད་ཅིང༌། །རྟག་<line/>
ཏུ་སྲོག་གཅོད་འདུལ་བར་རབ་དཀའ་དང༌། །འདོད་པའི་ཡུལ་རྣམས་ཀྱི་ནི་བྲན་བྱེད་པ། །དེས་ནི་མདོ་སྡེ་འདི་ལ་མོས་མི་འགྱུར། །གང་ཞིག་རྟག་ཏུ་དགོན་གནས་རབ་མོས་<line/>
ཤིང༌། །གཅིག་བུ་དབེན་པར་འདུག་ཅིང་སེམས་ཞི་དང༌། །རྙེད་དང༌། གཉེན་ལ་མངོན་པར་ཞེན་མེད་པ། །དེས་ནི་མདོ་སྡེ་འདི་ལ་མོས་པར་འགྱུར། །གང་ཞིག་གྲོགས་ངན་དག་<line/>
གི་རྗེས་འབྲང་ཞིང༌། །བདག་དང་གཞན་གྱི་དགེ་བ་འཇིག་བྱེད་དང༌། །ཚུལ་ཁྲིམས་ཏིང་འཛིན་དག་ནི་ཆེར་ཉམས་པ། །དེས་ནི་མདོ་སྡེ་འདི་ལ་མོས་མི་འགྱུར། །གང་ཞིག་<line/>
ཡིད་མོས་ཤིན་ཏུ་རྣམ་དག་ཅིང༌། །རྟག་ཏུ་ཤེས་རབ་ཆོས་རྣམས་རབ་འབྱེད་དང༌། །དགེ་བའི་བཤེས་གཉེན་དག་གིས་རབ་བསྲུངས་པ། །དེས་ནི་མདོ་སྡེ་འདི་ལ་མོས་པར་<line/>
འགྱུར༑ ༑གང་ཞིག་གཉེན་གྱི་ཁྱིམ་ལ་རབ་ཆགས་ཤིང༌། །མེ་ཏོག་འབྲས་བུ་བྱིན་ན་དགའ་བྱེད་དང༌། །སེམས་ལ་དྲང་པོ་མེད་ཅིང་སྒྱུ་འཆང་བ། །དེས་ནི་མདོ་སྡེ་འདི་ལ་མོས་<line/>
</page>
<page index="29" id="336A">༄༅། །མི་འགྱུར། །གང་ཞིག་རྟག་ཏུ་སངས་རྒྱས་དྲིན་དྲན་ཞིང༌། །དགེ་བའི་རྩ་བ་མཆོག་ལ་མོས་པ་དང༌། །བྱང་ཆུབ་བསྔོ་ཞིང་གཡོ་སྒྱུ་མེད་གྱུར་<line/>
པ༑ ༑དེས་ནི་མདོ་སྡེ་འདི་ལ་མོས་པར་འགྱུར། །གང་ཞིག་ཆུང་མ་བུ་མོར་སྲེད་ཆགས་ཤིང༌། །གོས་མཆོག་སྣ་ཚོགས་དག་གིས་རབ་བརྒྱན་ནས། །རྟག་ཏུ་བདེ་དང་<line/>
ལྷན་ཅིག་རྩེ་སྨོན་པ། །དེས་ནི་མདོ་སྡེ་འདི་ལ་མོས་མི་འགྱུར། །གང་ཞིག་སེམས་ཟབ་གནས་བ་མེད་གྱུར་ཅིང༌། །འདོད་པའི་ཡུལ་གྱིས་གོས་པ་མེད་པ་དང༌། །<line/>
ཟས་སྐོམ་དག་གིས་གཡོ་སྒྱུ་མི་སྐྱེད་པ། །དེས་ནི་མདོ་སྡེ་འདི་ལ་མོས་པར་འགྱུར། །གང་ཞིག་སྐྱེ་རྒུ་རྣམས་ལ་འདི་སྐད་དུ། །འདོད་ཆགས་སྦྱད་ཀྱང་ཉེས་མེད་གང་<line/>
ཟེར་བ༑ ༑དུས་གསུམ་སངས་རྒྱས་རྣམས་ལ་སྐུར་བ་ཡིན། །དེས་ནི་མདོ་སྡེ་འདི་ལ་མོས་མི་འགྱུར། །གང་ཞིག་ཡིད་ཆེས་རྟག་ཏུ་རབ་བརྟན་ཞིང༌། །ནན་ཏན་བསྐྱེད་<line/>
ནས་ཆོས་རྣམས་ཚོལ་བ་ལ། །སྐྱེ་བ་མེད་ཅིང་བརྙས་པར་མི་བྱེད་པ། །དེས་ནི་མདོ་སྡེ་འདི་ལ་མོས་པར་འགྱུར། །གང་ཞིག་ཆུང་མ་བུ་མོར་མངོན་ཞེན་ཅིང༌། །<line/>
རྟག་ཏུ་འདོད་པའི་ཡུལ་ནི་རྗེས་དྲན་དང༌། །ཤེས་རབ་མི་སྒོམ་རྒྱ་ཆེར་ཕན་མི་འདོགས། །དེས་ནི་མདོ་སྡེ་འདི་ལ་མོས་མི་འགྱུར། །གང་ཞིག་རི་དང་ནགས་ཁྲོད་རབ་<line/>
</page>
<page index="30" id="336B">གནས་ཤིང༌། །ཤེས་རབ་བསྒོམས་ནས་ཤིན་ཏུ་དགའ་འགྱུར་དང༌། །འཚོ་བའི་ཡོ་བྱད་དག་ལ་འདོད་མེད་པ། །དེས་ནི་མདོ་སྡེ་འདི་ལ་མོས་པར་འགྱུར། །གང་ཞིག་མིག་<line/>
གི་སྔོན་དང་ཕྱི་མའི་མཐའ། །རྟག་ཏུ་རྨོངས་དང་མི་རྟོག་གང་ཡིན་པ། །དེ་ནི་གཏི་མུག་བདུད་ཀྱིས་བཅིངས་པས་ན། །དེས་ནི་མདོ་སྡེ་འདི་ལ་མོས་མི་འགྱུར། །གང་ཞིག་<line/>
མིག་གི་སྔོན་དང་ཕྱི་མའི་མཐའ། །རྟག་ཏུ་རྟོགས་ཤིང་རྨོངས་པ་མེད་གྱུར་པ། །དེ་ནི་བདུད་ཀྱི་བཅིངས་ལས་གྲོལ་བས་ན། །དེས་ནི་མདོ་སྡེ་འདི་ལ་མོས་པར་འགྱུར། །གང་<line/>
ཞིག་མིག་མཐའ་ཡོད་དང་མེད་པ་ལ། །རྟག་ཏུ་རྨོངས་ནས་ཁོང་དུ་མ་ཆུད་པ། །དེ་ནི་གཏི་མུག་བདུད་ཀྱིས་བཅིངས་པས་ན། །དེས་ནི་མདོ་སྡེ་འདི་ལ་མོས་མི་འགྱུར། །གང་<line/>
ཞིག་མིག་མཐའ་ཡོད་དང་མེད་པ་དག །རྟག་ཏུ་རྟོགས་ཤིང་རྨོངས་པ་མེད་གྱུར་པ། །དེས་ནི་བདུད་གྱི་བཅིངས་ལས་གྲོལ་བས་ན། །དེས་ནི་མདོ་སྡེ་འདི་ལ་མོས་པར་<line/>
འགྱུར༑ ༑གང་ཞིག་མིག་གནས་འཇིག་པའི་མཚན་ཉིད་ལ། །རྟག་ཏུ་རྨོངས་ཤིང་ཁོང་དུ་མི་ཆུད་པ། །དེ་ནི་གཏི་མུག་བདུད་ཀྱི་བཅིངས་པས་ན། །དེས་ནི་མདོ་སྡེ་འདི་<line/>
ལ་མོས་མི་འགྱུར། །གང་ཞིག་མིག་གནས་འཇིག་པའི་མཚན་ཉིད་དག །རྟག་ཏུ་ཁོང་དུ་ཆུད་ཅིང་རྨོངས་མེད་པ། །དེ་ནི་བདུད་ཀྱིས་བཅིངས་ལས་གྲོལ་བས་ན། །<line/>
</page>
<page index="31" id="337A">༄༅། །དེས་ནི་མདོ་སྡེ་འདི་ལ་མོས་པར་འགྱུར། །རྣ་བ་སྣ་དང་ལྕེ་ལུས་ཡིད་དག་དང༌། །གཟུགས་སྒྲ་དྲི་རོ་རེག་བྱ་ཆོས་རྣམས་དང༌། །ས་ཆུ་མེ་རླུང་<line/>
ངོ་བོ་ཉིད་དག་དང༌། །དངོས་པོ་སེམས་ཅན་སྡུག་བསྔལ་ཕུང་པོ་དང༌། །ཁམས་དང་འཇིག་རྟེན་སྐྱེ་སྒྲ་མི་བདེན་དང༌། །འདོད་ཆགས་ཞེ་སྡང་གཏི་མུག་ང་རྒྱལ་སྲེད། །<line/>
འཆབ་རྒྱགས་སེར་སྣ་ཕྲག་དོག་གཡོ་སྒྱུ་དང༌། །ཁྲོ་སོགས་པ་ཡང་དེ་བཞིན་རིག་པར་གྱིས། །གང་ཞིག་མིག་ཟད་མཐའ་ནི་དེ་དག་ལ། །རྟག་ཏུ་རྨོངས་ཤིང་ཁོང་དུ་མི་ཆུད་<line/>
པ༑ ༑དེ་ནི་སྐྱེ་བའི་སྤྱོད་པར་ལྷུང་བས་ན། །དེས་ནི་མདོ་སྡེ་འདི་ལ་མོས་མི་འགྱུར། །གང་ཞིག་མིག་ཟད་མཐའ་ནི་དེ་དག་ལ། །རྟག་པར་ཁོང་དུ་ཆུད་ཅིང་རྨོངས་མེད་པ། །<line/>
དེ་ནི་སྐྱེ་བའི་སྤྱོད་དང་བྲལ་པས་ན། །དེས་ནི་མདོ་སྡེ་འདི་ལ་མོས་པར་འགྱུར། །གང་ཞིག་མིག་གི་འཇིག་པ་དེ་དག་ལ། །རྟག་ཏུ་རྨོངས་ཤིང་ཁོང་དུ་མ་ཆུད་པ། །དེ་<line/>
ནི་སྐྱེ་བའི་སྤྱོད་པར་ལྷུང་བས་ན། །དེས་ནི་མདོ་སྡེ་འདི་ལ་མོས་མི་འགྱུར། །གང་ཞིག་མིག་གི་འཇིག་པ་དེ་དག་ལ། །རྟག་པར་ཁོང་དུ་ཆུད་ཅིང་རྨོངས་མེད་པ། །དེ་ནི་སྐྱེ་<line/>
བའི་སྤྱོད་དང་བྲལ་བས་ན། །དེས་ནི་མདོ་སྡེ་འདི་ལ་མོས་པར་འགྱུར། །གང་ཞིག་མིག་གི་རབ་དབེན་དེ་དག་ལ། །རྟག་ཏུ་རྨོངས་ཤིང་ཁོང་དུ་མ་ཆུད་པ། །དེ་ནི་སྐྱེ་བའི་<line/>
</page>
<page index="32" id="337B">སྤྱོད་པར་ལྷུང་བས་ན། །དེས་ནི་མདོ་སྡེ་འདི་ལ་མོས་མི་འགྱུར། །གང་ཞིག་མིག་རི་རབ་དབེན་དེ་དག་ལ། །རྟག་པར་ཁོང་དུ་ཆུད་ཅིང་རྨོངས་མེད་པ། །དེ་ནི་སྐྱེ་བའི་སྤྱོད་དང་བྲལ་<line/>
བས་ན༑ ༑དེས་ནི་མདོ་སྡེ་འདི་ལ་མོས་པར་འགྱུར། །གང་ཞིག་མིག་གི་འགྲོ་འོང་མེད་པ་ལ། །རྟག་ཏུ་རྨོངས་ཤིང་ཁོང་དུ་མ་ཆུད་པ། །དེ་ནི་སྐྱེ་བའི་སྤྱོད་པར་ལྟུང་བས་ན། །དེས་<line/>
ནི་མདོ་སྡེ་འདི་ལ་མོས་མི་འགྱུར། །གང་ཞིག་མིག་གི་འགྲོ་འོང་མེད་པ་དག །རྟག་ཏུ་ཁོང་དུ་ཆུད་ཅིང་རྨོངས་མེད་པ། །དེ་ནི་སྐྱེ་བའི་སྤྱོད་དང་བྲལ་བས་ན། །དེས་ནི་མདོ་སྡེ་<line/>
འདི་ལ་མོས་པར་འགྱུར། །གང་ཞིག་མིག་ལ་བདག་མེད་མ་རྟོགས་ནས། །མིག་ཟད་ངོ་བོ་ཉིད་ལ་རྟག་རྨོངས་པ། །དེ་ནི་སྐྱེ་བོའི་སྤྱོད་པར་ལྟུང་བས་ན། །དེས་ནི་མདོ་སྡེ་འདི་<line/>
ལ་མོས་མི་འགྱུར། །གང་ཞིག་མིག་ལ་བདག་མེད་རབ་རྟོགས་ནས། །མིག་ཟད་ངོ་བོ་རྟག་ཏུ་རྟོགས་གྱུར་པ། །དེ་ནི་སྐྱེ་བའི་སྤྱོད་དང་བྲལ་བས་ན། །དེས་ནི་མདོ་སྡེ་འདི་ལ་མོས་<line/>
པར་འགྱུར། །གང་ཞིག་མིག་ལ་བདག་མེད་མ་རྟོགས་ནས། །བཟོད་པའི་གནས་ལ་རྟག་ཏུ་རྨོངས་གྱུར་པ། །དེ་ནི་སྐྱེ་བའི་སྤྱོད་པར་ལྟུང་བས་ན། །དེས་ནི་མདོ་སྡེ་འདི་ལ་མོས་<line/>
མི་འགྱུར། །གང་ཞིག་མིག་ལ་བདག་མེད་རབ་རྟོགས་ནས། །བཟོད་པའི་གནས་ནི་རྟག་ཏུ་རྟོགས་གྱུར་པ། །དེ་ནི་སྐྱེ་བའི་སྤྱོད་དང་བྲལ་བས་ན། །དེས་ནི་མདོ་སྡེ་འདི་ལ་མོས་<line/>
</page>
<page index="33" id="338A">༄༅། །པར་འགྱུར། །གང་ཞིག་མིག་ཟང་ངོ་བོ་མ་རྟོགས་པ། །དེ་ནི་མི་གནས་ཚུལ་ཁྲིམས་སྒྲུབ་མི་ནུས། །མི་གནས་ཚུལ་ཁྲིམས་མངོན་པར་མི་སྒྲུབ་<line/>
པས༑ ༑དེས་ནི་མདོ་སྡེ་འདི་ལ་མོས་མི་འགྱུར། །གང་ཞིག་མིག་ཟད་ངོ་བོ་རབ་རྟོགས་པ། །དེ་ནི་མི་གནས་ཚུལ་ཁྲིམས་སྒྲུབ་པར་ནུས། །མི་གནས་ཚུལ་ཁྲིམས་མངོན་<line/>
པར་སྒྲུབ་པས་ན། །དེས་ནི་མདོ་སྡེ་འདི་ལ་མོས་པར་འགྱུར། །གང་ཞིག་མིག་ཟད་ངོ་བོ་མ་རྟོགས་པ། །དེས་ནི་ཟག་མེད་ཚུལ་ཁྲིམས་སྒྲུབ་མི་ནུས། །ཟག་མེད་ཚུལ་<line/>
ཁྲིམས་མངོན་པར་མི་སྒྲུབ་པས། །དེས་ནི་མདོ་སྡེ་འདི་ལ་མོས་མི་འགྱུར། །གང་ཞིག་མིག་ཟད་ངོ་བོ་རབ་རྟོགས་པ། །དེས་ནི་ཟག་མེད་ཚུལ་ཁྲིམས་སྒྲུབ་པར་ནུས། །<line/>
ཟག་མེད་ཚུལ་ཁྲིམས་མངོན་པར་སྒྲུབ་པས་ན། །དེས་ནི་མདོ་སྡེ་འདི་ལ་མོས་པར་འགྱུར། །གང་ཞིག་མིག་ཟད་ངོ་བོ་མ་རྟོགས་པ། །དེས་ནི་ཟག་མེད་ཤེས་རབ་སྒྲུབ་<line/>
མི་ནུས༑ ༑ཟག་མེད་ཤེས་རབ་མངོན་པར་མི་སྒྲུབ་པས། །དེས་ནི་མདོ་སྡེ་འདི་ལ་མོས་མི་འགྱུར། །གང་ཞིག་མིག་ཟད་ངོ་བོ་རབ་རྟོགས་པ། །དེས་ནི་ཟག་མེད་ཤེས་རབ་<line/>
སྒྲུབ་པར་ནུས། །ཟག་མེད་ཤེས་རབ་མངོན་པར་སྒྲུབ་པས་ན། །དེས་ནི་མདོ་སྡེ་འདི་ལ་མོས་པར་འགྱུར། །གང་ཞིག་མིག་ཟད་ངོ་བོ་མ་རྟོགས་པ། །མིག་སྟོང་ཉིད་ལ་<line/>
</page>
<page index="34" id="338B">རྟག་ཏུ་རྨོངས་པར་འགྱུར། །དེས་ནི་ཀུན་འཛིན་ཡེ་ཤེས་མི་སྐྱེད་པས། །མདོ་སྡེ་འདི་ལ་རབ་ཏུ་མོས་མི་འགྱུར། །གང་ཞིག་མིག་ཟད་ངོ་བོ་རབ་རྟོགས་པ། །མིག་སྟོང་ཉིད་<line/>
ནི་རྟག་པར་རྟོགས་པར་འགྱུར། །དེས་ནི་ཀུན་འཛིན་ཡེ་ཤེས་རབ་སྐྱེད་པས། །མདོ་སྡེ་འདི་ལ་རབ་ཏུ་མོས་པར་འགྱུར། །གང་ཞིག་མིག་ཟད་ངོ་བོ་རབ་རྟོགས་པ། །དེས་ནི་<line/>
ཀུན་འཛིན་ཡེ་ཤེས་སྒྲུབ་པ་ན། །བླ་མེད་མ་ཆགས་ཡེ་ཤེས་རབ་སྒྲུབ་པས། །མདོ་སྡེ་འདི་ལ་རབ་ཏུ་མོས་པར་འགྱུར། །གང་ཞིག་མདོ་སྡེ་འདི་ལ་མ་མོས་པ། །མིག་<line/>
ཟད་ངོ་བོ་ཉིད་ལ་རྟག་ཏུ་རྨོངས། །དེ་ནི་ཏིང་འཛིན་རྣམས་ལས་ཉམས་པས་ན། །བླ་མེད་ཡེ་ཤེས་ཐོབ་པར་ཤིན་ཏུ་དཀའ། །གང་ཞིག་མདོ་སྡེ་འདི་ལ་རབ་མོས་ཤིང༌། །<line/>
མིག་ཟད་ངོ་བོ་ཉིད་ནི་མངོན་རྟོགས་པ། །དེ་ནི་ཏིང་འཛིན་མངོན་པར་སྒྲུབ་པས་ན། །བླ་མེད་ཡེ་ཤེས་མངོན་བྱེད་དཀའ་བ་མེད། །གང་ཞིག་མིག་ཟད་ངོ་བོ་ཉིད་རྟོགས་ཤིང༌།།<line/>
བདག་མེད་པ་ཡི་མཚན་ཉིད་རབ་རྟོགས་པ། །དེས་ནི་རྟག་ཏུ་ཆོས་འདི་ཐོས་པས་ན། །མངོན་པར་ཡིད་ཆེས་ཐེ་ཚོམ་མེད་པ་འཐོབ། །གང་ཞིག་མིག་ཟད་ངོ་བོ་ཉིད་སེམས་<line/>
ཤིང༌། །ཉིན་མཚན་རབ་བརྩོན་ལེ་ལོ་མེད་གྱུར་པ། །དེས་ནི་ཀུན་འཛིན་སྤོབས་པ་མངོན་སྒྲུབས་ནས། །མདོ་སྡེ་འདི་ནི་རྟག་ཏུ་སྟོན་པར་འགྱུར། །གང་ཞིག་མདོ་<line/>
</page>
<page index="35" id="339A">༄༅། །སྡེ་འདི་ནི་སེམས་བྱེད་པ། །འོད་ཟེར་འབྱིན་པའི་ཡེ་ཤེས་རྫོགས་པར་འགྱུར། །དེས་ནི་དེ་བཞིན་གཤེགས་པ་རབ་སྟོན་ཅིང༌། །མིག་སྟོང་<line/>
ཉིད་ནི་རབ་ཏུ་རྟོགས་པར་འགྱུར། །གང་གིས་མཆོད་རྟེན་བརྒྱ་སྟོང་རབ་བྱས་ཤིང༌། །སངས་རྒྱས་ཐམས་ཅད་མཆོད་པ་བྱས་པ་བས། །གང་ཞིག་མདོ་སྡེ་འདི་ནི་སེམས་<line/>
བྱེད་ན༑ ༑འདི་ཡི་ཡོན་ཏན་དེ་བས་ཁྱད་པར་འཕགས། །གང་གིས་རོལ་མོ་བརྒྱ་སྟོང་རབ་བྱས་ནས། །དེ་བཞིན་གཤེགས་པའི་རིང་བསྲེལ་མཆོད་པ་པས། །གང་ཞིག་<line/>
མདོ་སྡེ་འདི་ནི་ཐོས་གྱུར་ན། །འདི་ཡི་ཡོན་ཏན་དེ་བས་ཁྱད་པར་འཕགས། །སངས་རྒྱས་སྤྱན་གྱིས་གཟིགས་པའི་སེམས་ཅན་རྣམས། །བསྐལ་པ་དག་ནི་བྱེ་བ་ཚད་<line/>
མེད་པར། །དེ་བཞིན་གཤེགས་དང་མཚུངས་པར་མཆོད་པ་བས། །མདོ་སྡེ་འདི་བཟུང་བསོད་ནམས་ཁྱད་པར་འཕགས། །གང་གིས་མདོ་སྡེ་འདི་ལས་ཚིག་བཞི་པའི།།<line/>
ཚིགས་བཅད་གཅིག་ཙམ་འཛིན་ཅིང་སྟོན་བྱེད་ན། །དེ་ལ་རྒྱལ་བ་ཐུགས་རྗེ་ཆེན་པོ་ཡི། །གཙོ་ལྟར་གུས་པ་རབ་ཏུ་བསྐྱེད་པར་བྱ། །ང་ནི་འདས་པའི་བསྐལ་པ་བརྒྱ་<line/>
སྟོང་དུ༑ ༑སྲིད་པ་གསུམ་དུ་འཁོར་བར་གྱུར་པའི་ཚེ། །སངས་རྒྱས་དག་ནི་ཚད་མེད་པ་རྣམས་ལ། །མདོ་སྡེ་འདི་ཡི་ཕྱིར་ནི་རིམ་གྲོ་བྱས། །རེས་འགའ་མར་མེ་བརྒྱ་<line/>
</page>
<page index="36" id="339B">སྟོང་ཚད་མེད་པ། །སྙིང་པོ་རེ་རེའི་ཚད་ཀྱང་དཔག་ཚད་ཙམ། །སྤར་ནས་མདོ་སྡེ་འདི་ལ་རང་དབང་དག། འཐོབ་པར་བྱ་ཕྱིར་འདྲེན་པ་རྣམས་ལ་མཆོད། །རེས་འགའ་མེ་ཏོག་ཙམ་པ་<line/>
ཀ་དང་ནི། །སུ་མ་ན་དང་མྱ་ངན་མེད་པ་ཡི། །ཕྲེང་བ་རྒྱལ་མཚན་གདུགས་ནི་སྣ་ཚོགས་ཀྱིས། །དེ་བཞིན་གཤེགས་པའི་མཆོད་རྟེན་མཆོད་པ་བྱས། །ང་སྔོན་འཁོར་བའི་འཁོར་<line/>
བར་གྱུར་པའི་ཚེ། །སློང་དུ་འོངས་པ་དག་ལ་སྦྱིན་བཏང་སྟེ། །རེས་འགའ་མེ་ཏོག་འབྲས་བུ་དག་ཀྱང་བཏང༌། །རེས་འགའ་བྲམ་པ་ཁྲོན་པ་ཆུ་མིག་བཏང༌། །རེས་འགའ་གླང་<line/>
པོ་ཆེ་དང་བཞོན་པ་དང༌། །རེས་འགའ་རིན་ཆེན་རྟ་དང་ཆུང་མ་བཏང༌། །རེས་འགའ་གསེར་གྱི་ཁྲི་དང་རིན་ཆེན་གུར། །རེས་འགའ་སེ་མོ་དེ་དང་ཕྲེང་བ་བཏང༌། །དེ་བཞིན་<line/>
བསྐལ་པ་བརྒྱ་སྟོང་རྫོགས་པར་ནི། །མདོ་སྡེ་འདི་ཕྱིར་སེམས་ལ་སེར་སྣ་མེད།། །བམ་པོ་གཉིས་པ། ང་སྔོན་མདོ་སྡེ་འདི་ཡི་ཕྱིར། །ཚུལ་ཁྲིམས་ཡོངས་<line/>
སུ་དག་པར་བསྲུངས། །ཏིང་འཛིན་ཤེས་རབ་རྟག་ཏུ་བསྒོམས། །སེམས་ཅན་རྣམས་ལ་སྦྱིན་པ་བཏང༌། །ང་སྔོན་མདོ་སྡེ་འདི་ཡི་ཕྱིར། །གཏུམ་པོ་དག་གིས་བརྒྱད་བཀག་<line/>
ཀྱང༌། །དེ་ཚེ་ང་ནི་སྙིང་བརྩེ་བས། །དེ་ལ་གནོད་པ་ཡོང་མ་བྱས། །ང་སྔོན་མདོ་སྡེ་འདི་ཡི་ཕྱིར། །སློང་དུ་འོངས་པ་དག་ལ་ནི། །ཇི་ལྟར་མོས་བཞིན་རབ་བཏང་བས། །ཐམས་<line/>
</page>
<page index="37" id="340A">༄༅། །ཅད་རབ་ཏུ་དགའ་བར་བྱས། །ང་སྔོན་མདོ་སྡེ་འདི་ཡི་ཕྱིར། །གཞལ་མེད་ཁང་ཆེན་རྣམས་ལ་ནི། །རིན་ཆེན་དྲ་བས་རབ་བརྒྱན་ནས། །སངས་རྒྱས་<line/>
རྣམས་ལ་ཡོངས་སུ་ཕུལ། །ང་སྔོན་མདོ་སྡེ་འདི་ཡི་ཕྱིར། །རིན་ཆེན་རྣམ་པ་སྣ་ཚོགས་དང༌། །ཡིད་བཞིན་ནོར་བུ་རིན་པོ་ཆེས། །སངས་རྒྱས་རྣམས་ལ་མཆོད་པ་བྱས། །ང་<line/>
སྔོན་མདོ་སྡེ་འདི་ཡི་ཕྱིར། །དྲིན་ཡོད་རྣམས་ནི་རྟག་དྲ་ན་བྱས། །ཐ་ན་ཚིགས་བཅད་གཅིག་ཉན་པ། །དེ་ལ་ཡང་ནི་བཀུར་སྟི་བྱས། །ང་སྔོན་མདོ་སྡེ་འདི་ཡི་ཕྱིར། །ཚུལ་ཁྲིམས་<line/>
ལྡན་ལ་རབ་བཀུར་བས། །ཐ་ན་འཆག་པའི་ཚེ་ན་ཡང༌། །དེ་ལ་རྟག་ཏུ་གུས་པ་བསྐྱེད། །ང་སྔོན་མདོ་སྡེ་འདི་ཡི་ཕྱིར། །འཁོར་བ་དག་ན་འཁོར་བའི་ཚེ། །དྲི་ན་ནི་ཅུང་ཟད་<line/>
ཡོད་པ་ལའང༌། །དེ་ལ་རྟག་ཏུ་དྲིན་དུ་གཟོས། །ང་སྔོན་མདོ་སྡེ་འདི་ཡི་ཕྱིར། །རྙེད་པ་མ་བཙལ་ཆོས་མ་སྐུར། །ཉེ་བཤེས་སེམས་ཅན་རྣམས་ལ་ནི། །སྙིང་བརྩེ་དག་ནི་རབ་<line/>
ཏུ་བསྐྱེད། །ང་སྔོན་མདོ་སྡེ་འདི་ཡི་ཕྱིར། །མང་ཐོས་ལེགས་བཤད་ལྡན་པས་ན། །ཆོས་ལ་མངོན་པར་ཞེན་བྱེད་ཅིང༌། །བཤེས་པའི་ཁྱིམ་ལ་སེར་སྣ་མེད། །ང་སྔོན་མདོ་<line/>
སྡེ་འདི་ཡི་ཕྱིར། །མི་དགེའི་སེམས་ནི་སྐྱེས་གྱུར་ན། །མྱུར་བ་ཉིད་དུ་རབ་བཤགས་པས། །འཕེལ་བར་ཡང་ནི་ཡོང་མ་བྱས། །ང་སྔོན་མདོ་སྡེ་འདི་ཡི་ཕྱིར། །རྒྱལ་པོའི་<line/>
</page>
<page index="38" id="340B">བུར་ནི་གྱུར་པ་ན། །རིན་པོ་ཆེ་དང་བྱུག་སྤོས་དང༌། །སྤོས་ཀྱི་ཕྱེ་མ་ཇི་སྙེད་པ། །དད་པའི་སེམས་ནི་ངས་བསྐྱེད་ནས། །སངས་རྒྱས་རྣམས་ལ་བསྔོས་ཤིང་ཕུལ། །ང་སྔོན་མདོ་སྡེ་འདི་<line/>
ཡི་ཕྱིར། །ཁྲི་མོན་བཙོན་ལ་སྙིང་བརྩེ་བས། །སྡུག་བསྔལ་སྣ་ཚོགས་གང་མྱོང་བ། །ལུས་ཀྱི་སྐྱིན་པར་དང་དུ་བླངས། །ང་སྔོན་མདོ་སྡེ་འདི་ཡི་ཕྱིར། །འདོད་པའི་ཡོན་ཏན་ལྔ་<line/>
སྤངས་ནས། །རྟག་ཏུ་དུས་དྲུག་དག་གི་ཚེ། །སྡོམ་པ་དག་ནི་རབ་ཏུ་བླངས། །ང་སྔོན་མདོ་སྡེ་འདི་ཡི་ཕྱིར། །རྟག་ཏུ་བཟོད་པ་རབ་བསྒོམས་པས། །ཐ་ན་ཆུང་མ་དག་ལ་ཡང༌། །<line/>
འདོད་པའི་སེར་སྣ་ཡོང་མ་བསྐྱེད། །ང་སྔོན་མདོ་སྡེ་འདི་ཡི་ཕྱིར། །དབུལ་ཕོངས་དག་ནི་ཐམས་ཅད་ཀུན། །བདེ་བ་དག་ནི་ཐོབ་བྱའི་ཕྱིར། །ནོར་དག་གིས་ནི་ཕྱུག་པོར་བྱས།།<line/>
ང་སྔོན་མདོ་སྡེ་འདི་ཡི་ཕྱིར། །དགེ་སྦྱོང་དང་ནི་བྲམ་ཟེ་དང༌། །སྐྱེ་རྒུ་རྣམ་པ་སྣ་ཚོགས་ཀུན། །ཐམས་ཅད་དག་ནི་རབ་ཏུ་བསྡུས། །ང་སྔོན་མདོ་སྡེ་འདི་ཡི་ཕྱིར། །ཐམས་ཅད་<line/>
ཀུན་ལ་ཕན་གདགས་ཕྱིར། །རྟག་ཏུ་སྦྱིན་བདག་ཆེར་བྱས་ནས། །སློང་བ་དག་ལ་ཡོངས་སུ་བཏང༌། །རེས་འགའ་མེ་ཏོག་འབྲས་བུ་དག །གཞན་དག་གཅོད་དུ་མི་གཞུག་<line/>
པར༑ ༑སེམས་ཅན་རྣམས་ལ་ཡོངས་བཏང་ཞིང༌། །ཡིད་བཞིན་དུ་ནི་ཚིམ་པར་བྱས། །ང་སྔོན་སྦྱིན་པ་གཏོང་བའི་ཚེ། །སེམས་ནི་སྟག་ཏུ་སྙོམས་པས་ན། །ཚུལ་ཁྲིམས་<line/>
</page>
<page index="39" id="341A">༄༅། །ཡོན་ཏན་ལྡན་པ་དང༌། །ཚུལ་ཁྲིམས་འཆལ་དང་ངོ་ཚ་མེད། །རྫུ་འཕྲུལ་ཆེན་པོ་ཐོབ་པ་ནས། །སོ་སོའི་སྐྱེ་བོའི་བར་དག་ལ། །ངོ་མཚར་སྙམ་<line/>
པའི་སེམས་བསྐྱེད་ནས། །གུས་པས་ཀུན་ལ་སྦྱིན་པ་བཏང༌། །ང་སྔོན་སྦྱིན་པ་གཏོང་བའི་ཚེ། །སེམས་ལ་མཐོ་དམན་མེད་པས་ན། །སྡུག་བསྔལ་འགྲོ་བ་མི་ཚོལ་ཞིང༌། །<line/>
མདོ་སྡེ་འདི་ལ་རྩེ་གཅིག་མོས། །རེས་འགའ་ཡུལ་ཁམས་དག་ཏུ་ནི། །ཕྱིར་རྒོལ་ཐམས་ཅད་མེད་བྱས་ཤིང༌། །ཀླུ་རྣམས་ཀུན་ནི་རབ་བཏུལ་ནས། །དུས་བཞིན་ཆར་ནི་<line/>
རབ་ཏུ་ཕབ། །ཟླ་འོད་ཁྱོད་ཀྱིས་ཤེས་པར་གྱིས། །ངས་ནི་ཚེ་རབས་དཔག་མེད་ནས། །མདོ་སྡེ་འདི་ནི་གཉེར་བའི་ཕྱིར། །དཀའ་བ་རྣམས་ནི་རབ་ཏུ་སྤྱད། །བསྐལ་པ་བརྒྱ་<line/>
སྟོང་སྙེད་དུ་ནི། །བརྗོད་ཀྱང་མཐར་ཐུག་མི་འགྱུར་རོ། །ཡིད་ཆེས་པ་ལ་ཁྱོད་གནས་ནས། །མ་འོངས་ཐ་མའི་དུས་ཀྱི་ཚེ། །ཡང་དག་དྲན་པའི་སེམས་བསྐྱེད་ལ། །མདོ་སྡེ་<line/>
འདི་ནི་བཤད་པར་གྱིས། །ངས་ནི་སངས་རྒྱས་སྤྱན་དག་གིས། །མ་འོངས་དུས་ནི་གསལ་གཟིགས་པས། །སྤྱོད་པ་སྣ་ཚོགས་ཇི་ལྟ་བ། །ཐམས་ཅད་རབ་ཏུ་མཁྱེན་པ་<line/>
ཡིན༑ ༑དགེ་སློང་དག་ནི་གང་ཞིག་གིས། །བླ་མེད་ཡེ་ཤེས་བཙལ་བའི་ཕྱིར། །ཤིན་ཏུ་དང་བའི་སེམས་ཀྱིས་ནི། །མདོ་སྡེ་འདི་ནི་གང་སྟོན་པ། །གང་ཟག་དེ་དང་ཕྱོགས་<line/>
</page>
<page index="40" id="341B">རྣམས་ཀྱང༌། །ཐམས་ཅད་མ་ལུས་ཐུགས་སུ་ཆུད། །མ་འོངས་ཐ་མའི་དུས་ཀྱི་ཚེ། །མདོ་འདི་ཐོས་ནས་གང་མོས་པ། །བསམ་པ་དང་ནི་ཐབས་རྣམས་ཀྱང༌། །ཐམས་ཅད་མ་ལུས་<line/>
ཐུགས་སུ་ཆུད། །དམན་པ་དག་ནི་གང་ཞིག་གིས། །མདོ་སྡེ་འདི་ནི་མ་ཐོས་པས། །ཆོས་བསྟན་པ་ལ་སྐུར་འདེབས་པ། །ཐམས་ཅད་མ་ལུས་ཐུགས་སུ་ཆུད། །དགེ་སློང་རྣམས་<line/>
ནི་གང་ཞིག་དང༌། །དགེ་སློང་མ་ནི་གང་ཞིག་གིས། །མདོ་སྡེ་འདི་ནི་ཐོས་གྱུར་ནས། །ཤིན་ཏུ་གདུང་བས་གདུང་བྱེད་པ། །དེ་ཀུན་ངས་ནི་ལུང་བསྟན་ནས། །རྒྱལ་བ་གཙོ་བོ་མཐོང་<line/>
བར་འགྱུར། །ཟླ་འོད་ཁྱོད་ཀྱིས་ཤེས་པར་གྱིས། །སངས་རྒྱས་རྫུ་འཕྲུལ་སྟོབས་ཀྱིས་ནི། །གང་དག་ཡིད་ནི་དག་པ་དང༌། །གང་དག་གི་ནི་མ་དག་དང༌། །ཐ་ན་མོས་པ་གང་ཡིན་<line/>
པ༑ ༑ཐམས་ཅད་མ་ལུས་ཐུགས་སུ་ཆུད། །སེམས་ཅན་དག་ནི་གང་ཞིག་གིས། །རབ་ཞི་དབེན་ལ་རྟག་མོས་ཤིང༌། །ཏིང་འཛིན་རྣམས་ལ་རབ་གནས་ནས། །འཁོར་བ་དག་ལ་<line/>
མ་ཆགས་པས། །ཐ་ན་བག་ཆགས་རྣམས་ཀྱང་ནི། །གཏན་ནས་རབ་ཏུ་གང་སྤངས་དང༌། །དེ་ལ་སོགས་པའི་ཡོན་ཏན་རྣམས། །ཐམས་ཅད་མ་ལུས་ཐུགས་སུ་ཆུད། །སེམས་ཅན་<line/>
དག་ནི་གང་ཞིག་གིས། །མི་བདེན་ཆོས་ལ་ཞེན་པ་དང༌། །སེམས་ཅན་དག་ནི་གང་ཞིག་གིས། །སངས་རྒྱས་ལ་ནི་རབ་མོས་ཤིང༌། །མ་འོངས་དངོས་པོ་འདི་ལྟ་བུ། །ཐམས་ཅད་<line/>
</page>
<page index="41" id="342A">༄༅། །མ་ལུས་ཐུགས་སུ་ཆུད། །སེམས་ཅན་དག་ནི་གང་ཞིག་གིས། །འཇིག་རྟེན་བདེ་ལ་རབ་ཆགས་པས། །སངས་རྒྱས་བྱང་ཆུབ་ས་བོན་དག །ལེགས་<line/>
པ་ཉིད་དུ་མི་བསྐྱེད་པ། །རྒྱུ་དང་རྐྱེན་ནི་དེ་ཡི་ཕྱིར། །སྦྱོར་བ་རྣམས་ནི་ཉམས་པར་འགྱུར། །སུ་ཡང་རུང་བ་གང་ཞིག་གིས། །བྱང་ཆུབ་ས་བོན་རྟོགས་གྱུར་ན། །གང་ཟག་<line/>
དེ་ཡིས་ངེས་པར་ནི། །རྣམ་དག་འོད་ཟེར་དཔག་མེད་ཐོབ། །ཟླ་འོད་ཁྱོད་ཀྱིས་འདི་ལྟ་བུ། །འོད་ཟེར་འདི་ལ་སོགས་པ་ཡི། །རྒྱུན་དུ་རྐྱེན་ནི་རེ་རེ་ཀུན། །སོ་སོ་ཐ་དད་ཉིད་དུ་<line/>
ལྟོས༑ ༑ཁྱོད་ཀྱི་ཤེས་རབ་སྟོབས་ཀྱིས་ནི། །ཐམས་ཅད་དེ་ལྟར་རིག་པར་བགྱི། །གང་ཞིག་མི་དགེའི་གྲོགས་སྤངས་ཏེ། །དགེ་བའི་བཤེས་གཉེན་ལ་བརྟེན་ནས། །ཚུལ་<line/>
ཁྲིམས་རྣམ་དག་གང་སྲུང་བ། །སངས་རྒྱས་འོད་ཟེར་སྒྲུབ་པར་འགྱུར། །ཁྱོད་ཀྱིས་དབང་པོ་རབ་སྲུངས་ལ། །ངོ་ཚ་ཁྲེལ་མེད་རབ་ཏུ་སྤོངས། །དགེ་བའི་ཆོས་ནི་རབ་བསྒོམས་<line/>
ལ༑ ༑སེམས་ཅན་རྣམས་ནི་སྲུང་བར་གྱིས། །ཁྱོད་ཀྱིས་རྩོད་པ་རབ་སྤོངས་ལ། །སྟོང་ཉིད་དག་ནི་རྟོགས་པར་གྱིས། །རྙེད་པ་དག་ལ་མ་གདུ་བར། །མང་ཐོས་ལེགས་<line/>
བཤད་ལྡན་པར་གྱིས། །ཁྱོད་ཀྱིས་རྙེད་པ་དག་ལ་ནི། །མི་གཙང་ལྟ་བུར་བལྟ་བར་གྱིས། །རྙེད་བའི་དྲི་མ་དག་གིས་ནི། །རྣམ་དག་སེམས་ནི་སྤགས་མ་བྱེད། །རྣམ་པར་<line/>
</page>
<page index="42" id="342B">གྲོལ་བ་བཙལ་བར་བྱོས། །བླ་མེད་རྙེད་པ་ཐོབ་པར་འགྱུར། །ཁྱོད་ཀྱིས་སངས་རྒྱས་ལམ་བསྒྲུབས་ལ། །སངས་རྒྱས་ཆོས་ཉིད་འདྲ་བར་ལྟོས། །ཆོས་ཀྱི་སྒྲོན་མ་རྟག་སྦྱོར་ལ། །<line/>
འཇིག་རྟེན་ཀུན་ནི་སྣང་བར་གྱིས། །ཁྱོད་ཀྱི་སེམས་ནི་རི་རྒྱལ་ལྟར། །མི་གཡོ་ཉིད་དུ་རབ་ཏུ་བྱོས། །ཁ་ངན་དང་ནི་བརྡེག་པ་ཡང༌། །ཐམས་ཅད་བཟོད་པ་དང་དུ་ལོངས། །ཁྱོད་<line/>
ནི་སེམས་ཅན་རྣམས་ཀྱི་ཕྱིར། །དགེ་བཤེས་ཡང་དག་རབ་ཏུ་བྱོས། །དམན་པའི་སེམས་ནི་ཡོངས་སྤོངས་ལ། །རྣམ་དག་ལས་ནི་རྟག་ཏུ་སྒྲུབས། །ཁྱོད་ཀྱི་སེམས་ནི་བརྟན་<line/>
བྱོས་ལ༑ ༑བླ་མེད་ཆོས་ནི་རབ་ཏུ་སྟོན། །མདོ་སྡེ་དམ་པ་འདི་ལྟ་བུ། །བརྩེ་བ་ཅན་ལ་སྦྱིན་པར་གྱིས། །བླ་མེད་ཡེ་ཤེས་གང་ཚོལ་བ། །འཁོར་བ་དག་ལ་འཇིགས་མ་བྱེད། །དེས་<line/>
ནི་སྡིག་པ་རྣམ་སྤངས་ནས། །ཕན་ཡོན་མཆོག་ནི་ཐོབ་པར་འགྱུར། །དཔེར་ན་བློ་དང་ལྡན་པ་དག །མེ་ལ་སྤྱོད་པར་མཁས་པ་གང༌། །རོ་རྣམས་སྣ་ཚོགས་སྦྱིན་བྱེད་ཀྱང༌། །<line/>
མེས་ནི་བསྲེག་པར་ཡོང་མི་འགྱུར། །གང་ཞིག་བློ་དང་མི་ལྡན་པ། །ཐབས་དག་ལ་ནི་མི་མཁས་པས། །མེ་ཁྱེར་ལག་མཐིལ་གང་བཞག་པ། །མེས་ནི་རབ་ཏུ་བསྲེག་པར་འགྱུར།<line/>
ཇི་ལྟར་མི་ཞིག་དུག་དག་གིས། །སེམས་ནི་འཁྲུགས་ནས་མྱོས་བ་གང༌། །མེ་ལ་རབ་ཏུ་བ་སྲོས་ན་ནི། །དེ་ཡི་རྒྱུ་ཡིས་སོས་པར་འགྱུར། །ཟླ་འོད་ཁྱོད་ཀྱིས་ཤེས་པར་ཀྱིས། །བློ་དང་<line/>
</page>
<page index="43" id="343A">༄༅། །ལྡན་པའང་དེ་བཞིན་དུ། །ཡིད་བརྟེན་ཡིད་ནི་སྟོང་པར་རིག །དེ་ཕྱིར་འཁོར་བར་གནས་ཀྱང་ནི། །མིག་བརྟེན་མིག་ནི་སྟོང་རིག་པས། །མིག་ལ་<line/>
མངོན་པར་ཞེན་པ་མེད། །གལ་ཏེ་དེ་ལྟར་རབ་ཤེས་ན། །མིག་ལ་གནས་ཀྱང་ཉོན་མོངས་མེད། །གལ་ཏེ་མིག་ཉིད་སྟོང་རིག་ན། །ཡང་དག་ཡེ་ཤེས་སྒྲུབ་པར་འགྱུར། །ཡང་<line/>
དག་ཡེ་ཤེས་ཐོབ་པའི་ཕྱིར། །འོད་ཟེར་དག་ནི་འབྱུང་བར་འགྱུར། །གལ་ཏེ་མིག་ཉིད་སྟོང་རིག་ན། །འདོད་ཆགས་དག་ནི་གཏན་ནས་སྤོང༌། །འདོད་ཆགས་དག་ནི་མེད་<line/>
པའི་ཕྱིར། །འོད་ཟེར་དག་ནི་འབྱུང་བར་འགྱུར། །དེ་བཞིན་ཞེ་སྡང་གཏི་མུག་དང༌། །ངར་འཛིན་འཆབ་དང་ཁྲོ་བ་དང༌། །སེར་སྣ་ཕྲག་དོག་ངོ་ཚ་མེད། །མི་བཟོད་སེམས་<line/>
ནི་མཐོ་བ་དང༌། །རྒྱགས་དང་མངོན་པའི་ང་རྒྱལ་དང༌། །གཡོ་སྒྱུ་དང་ནི་བག་མེད་དང༌། །གྱ་གྱུ་ལ་སོགས་བར་དུ་ཡང༌། །ཐམས་ཅད་འདོད་ཆགས་བཞིན་དུ་བཤད། །<line/>
ཡང་དག་ཡེ་ཤེས་ཐོབ་གྱུར་ན། །མིག་ནི་ཞི་བ་ཉིད་དུ་རྟོགས། །ཞི་བ་ཉིད་དུ་རྟོགས་པའི་ཕྱིར། །འོད་ཟེར་དག་ནི་འབྱུང་བར་འགྱུར། །ཡང་དག་ཡེ་ཤེས་ཐོབ་གྱུར་ན། །<line/>
སངས་རྒྱས་ཚུལ་ལ་རབ་ཏུ་གནས། །ཚུལ་ལ་རབ་ཏུ་གནས་པའི་ཕྱིར། །འོད་ཟེར་དག་ནི་འབྱུང་བར་འགྱུར། །ཡང་དག་ཡེ་ཤེས་ཐོབ་གྱུར་ན། །སངས་རྒྱས་ཐབས་ལ་<line/>
</page>
<page index="44" id="343B">གནས་པར་འགྱུར། །ཐབས་ལ་རབ་ཏུ་གནས་པའི་ཕྱིར། །འོད་ཟེར་དག་ནི་འབྱུང་བར་འགྱུར། །ཡང་དག་ཡེ་ཤེས་མ་བསྒྲུབས་པར། །སྒྲིབ་པ་དག་ནི་གཏན་སྤོང་ཞིང༌། །འོད་ཟེར་<line/>
འབྱུང་བ་སྒྲུབ་པར་ནི། །བསྔོན་མ་ཐོས་མ་མཐོང་ངོ༌། །ཡང་དག་ཡེ་ཤེས་རབ་བསྒྲུབས་ནས། །སྒྲིབ་པའི་གནོད་པ་གཏན་སྤོང་ཞིང༌། །སྤྱོད་པ་འདི་རྗེས་གང་འབྲང་བ། །འོད་ཟེར་<line/>
འགྱེད་པ་འཐོབ་པར་འགྱུར། །རྒྱལ་བའི་སྤྱོད་པ་ཡོངས་ཚོལ་ཞིང༌། །མདོ་སྡེ་འདི་ལ་བསླབ་བྱས་ནས། །དེ་བཞིན་གཤེགས་ལ་གང་མཆོད་པ། །ཡང་དག་ཡེ་ཤེས་ཐབས་ཐོབ་<line/>
འགྱུར༑ ༑ཡང་དག་ཡེ་ཤེས་གང་སྒྲུབ་པ། །སངས་རྒྱས་རྣམས་ལ་མཆོད་པར་གྱིས། །འོད་ཟེར་འགྱེད་པ་རྫོགས་པར་འགྱུར། །ལག་མཐིལ་འབྲས་བུ་ཇི་བཞིན་ནོ། །མིག་ལ་<line/>
བདག་མེད་གང་རྨོངས་པ། །དགེ་སྦྱོང་ཆོས་ནི་ཉམས་པར་འགྱུར། །གང་ཟག་དེ་ཡིས་དེ་ལྟ་བུའི། །འོད་ཟེར་འགྱེད་པ་ཐོབ་མི་འགྱུར། །མིག་ལ་བདག་མེད་གང་རྟོགས་པ། །དགེ་<line/>
སྦྱོང་ཆོས་ནི་སྒྲུབ་པར་འགྱུར། །གང་ཟག་དེ་ཡིས་དེ་ལྟ་བུའི། །འོད་ཟེར་འགྱེད་པ་ཐོབ་པར་འགྱུར། །མིག་གི་མཐའ་ཟད་གང་རྟོགས་པ། །རྣ་བ་སྐྱེ་བའི་མཐའ་ཡང་རྟོགས། །རྣ་<line/>
བ་སྐྱེ་བའི་མཐའ་རྟོགས་པས། །དགེ་སྦྱོང་ཆེན་པོའི་ཆོས་ཞེས་བྱ། །གལ་ཏེ་མིག་ནི་ངོ་བོ་ཉིད། །མཐའ་ནི་ཡོངས་སུ་མ་ཤེས་ན། །མིག་ནི་སྐྱེ་བའི་མཐའ་དག་ཀྱང༌། །ཡོངས་<line/>
</page>
<page index="45" id="344A">༄༅། །སུ་ཤེས་པར་མི་འགྱུར་བས། །གང་ཟག་དེ་ཡིས་དེ་ལྟ་བུའི། །འོད་ཟེར་འགྱེད་པ་འཐོབ་མི་འགྱུར། །གལ་ཏེ་མིག་གི་ངོ་བོ་ཉིད། །མཐའ་ནི་ཡོངས་སུ་<line/>
ཤེས་གྱུར་ན། །མིག་ནི་སྐྱེ་བའི་མཐའ་དག་ཀྱང༌། །ཡོངས་སུ་ཤེས་པ་ཉིད་དུ་འགྱུར། །གང་ཟག་དེ་ཡིས་དེ་ལྟ་བུའི། །འོད་ཟེར་འགྱེད་པ་འཐོབ་པར་འགྱུར། །གལ་ཏེ་མིག་གི་ངོ་<line/>
བོ་ཉིད༑ ༑མཐའ་ནི་ལེགས་པར་མ་ཤེས་ན། །མིག་ནི་སྐྱེ་བའི་མཐའ་དག་ཀྱང༌། །ལེགས་པ་ཉིད་དུ་མི་ཤེས་པས། །གང་ཟག་དེ་ཡིས་དེ་ལྟ་བུའི། །འོད་ཟེར་འགྱེད་པ་འཐོབ་མི་<line/>
འགྱུར༑ ༑གལ་ཏེ་མིག་གི་ངོ་བོ་ཉིད། །མཐའ་ནི་ལེགས་པར་ཤེས་གྱུར་ན། །མིག་ནི་སྐྱེ་བའི་མཐའ་དག་ཀྱང༌། །ལེགས་པ་ཉིད་དུ་ཤེས་འགྱུར་བས། །གང་ཟག་དེ་ཡིས་དེ་<line/>
ལྟ་བུའི༑ ༑འོད་ཟེར་འགྱེད་པ་འཐོབ་པར་འགྱུར། །གལ་ཏེ་མིག་གི་ངོ་བོ་ཉིད། །མཐའ་ནི་མངོན་སུམ་མ་ཤེས་ན། །མིག་ནི་སྐྱེ་བའི་མཐའ་དག་ཀྱང༌། །མངོན་སུམ་ཉིད་དུ་<line/>
མི་ཤེས་པས། །གང་ཟག་དེ་ཡིས་དེ་ལྟ་བུའི། །འོད་ཟེར་འགྱེད་པ་འཐོབ་མི་འགྱུར། །གལ་ཏེ་མིག་གི་ངོ་བོ་ཉིད། །མཐའ་ནི་མངོན་སུམ་ཤེས་གྱུར་ན། །མིག་ནི་སྐྱེ་བའི་<line/>
མཐའ་དག་ཀྱང༌། །མངོན་སུམ་ཉིད་དུ་རབ་ཤེས་པས། །གང་ཟག་དེ་ཡིས་དེ་ལྟ་བུའི། །འོད་ཟེར་འགྱེད་པ་འཐོབ་པར་འགྱུར། །གལ་ཏེ་མིག་གི་ངོ་བོ་ཉིད། །མཐའ་ནི་<line/>
</page>
<page index="46" id="344B">ལེགས་པར་མ་ཤེས་ན། །མིག་ནི་སྐྱེ་བའི་མཐའ་དག་ཀྱང༌། །ཡོངས་སུ་ཤེས་པར་མི་འགྱུར་བས། །གང་ཟག་དེ་ཡིས་དེ་ལྟ་བུའི། །འོད་ཟེར་འགྱེད་པ་འཐོབ་མི་འགྱུར། །གལ་ཏེ་མིག་<line/>
གི་ངོ་བོ་ཉིད། །མཐའ་ནི་ལེགས་པར་ཤེས་གྱུར་ན། །མིག་ནི་སྐྱེ་བའི་མཐའ་དག་ཀྱང༌། །མངོན་སུམ་ཉིད་དུ་ཤེས་འགྱུར་བས། །གང་ཟག་དེ་ཡིས་དེ་ལྟ་བུའི། །འོད་ཟེར་འགྱེད་པ་<line/>
འཐོབ་པར་འགྱུར། །གལ་ཏེ་མིག་གི་ངོ་བོ་ཉིད། །རྣམ་དག་ལེགས་པར་མ་ཤེས་ན། །རྣ་བའི་ངོ་བོ་རྣམ་དག་པ། །ལེགས་པ་ཉིད་དུ་མི་ཤེས་པས། །གང་ཟག་དེ་ཡིས་དེ་ལྟ་བུའི། །<line/>
འོད་ཟེར་འགྱེད་པ་འཐོབ་མི་འགྱུར། །གལ་ཏེ་མིག་གི་ངོ་བོ་ཉིད། །རྣམ་དག་ལེགས་པར་ཤེས་གྱུར་ན། །རྣ་བའི་ངོ་བོ་རྣམ་དག་པ། །ལེགས་པ་ཉིད་དུ་རྟོགས་འགྱུར་བས། །གང་<line/>
ཟག་དེ་ཡིས་དེ་ལྟ་བུའི། །འོད་ཟེར་འགྱེད་པ་འཐོབ་པར་འགྱུར། །དེ་བཞིན་སྣ་དང་ལྕེ་དང་ལུས། །ཡིད་དང་གཟུགས་སྒྲ་དྲི་རོ་དང༌། །རེག་བྱ་ཆོས་དང་ས་ཆུ་དང༌། །མེ་རླུང་དག་གི་<line/>
དངོས་པོ་དང༌། །འཇིག་རྟེན་སྡུག་བསྔལ་ཕུང་པོ་དང༌། །ཁམས་དང་འཇིག་རྟེན་སྐྱེ་མཆེད་དང༌། །སྒྲ་དང་མིང་ལ་སོགས་པ་ཡང༌། །ཐམས་ཅད་དེ་བཞིན་རིག་པར་གྱིས། །དེ་ནས་བཅོམ་<line/>
ལྡན་འདས་ཀྱིས་ཟླ་འོད་གཞོན་ནུར་གྱུར་པ་ལ་འདི་སྐད་ཅེས་བཀའ་སྩལ་ཏོ། །རིགས་ཀྱི་བུ། སེམས་ཅན་གང་ཐེག་པ་ཆེན་པོ་ལ་ཡང་དག་པར་གཞོལ་ཞིང་འོད་ཟེར་འགྱེད་པ་<line/>
</page>
<page index="47" id="345A">༄༅། །དེ་ལྟ་བུ་ཡོངས་སུ་རྫོགས་པར་བྱ་བར་འདོད་པ་དེས་དགེ་བའི་རྩ་བའི་ཚོགས་རྣམ་པ་བརྒྱད་ཅུ་པོ་འདི་དག་མངོན་པར་བསྒྲུབ་པར་བྱའོ། །རྣམ་པ་བརྒྱད་<line/>
ཅུ་གང་ཞེ་ན། འདི་ལྟ་སྟེ། སེམས་ཅན་ཡོངས་སུ་སྲུང་ཞིང་རྗེས་སུ་དྲན་པ་དང༌། གནོད་སེམས་མེད་པ་དང༌། ཚུལ་ཁྲིམས་ཡོངས་སུ་དག་པ་སྲུང་ཞིང་ཉམས་པར་མི་<line/>
བྱེད་པ་དང༌། སེམས་ཤིན་ཏུ་མཉམ་པ་དང༌། གཡོ་སྒྱུ་མེད་པ་དང༌། །སེར་སྣ་མེད་པ་དང༌། ཕྲག་དོག་མེད་པ་དང༌། འདོད་ཆགས་ཀྱི་བསམ་པ་མེད་པ་དང༌། སླུ་བའི་བསམ་<line/>
པ་མེད་པ་དང༌། ཐེག་པ་ཆེན་པོའི་མདོ་སྡེ་དམ་པ་དག་ལ་མངོན་པར་ཡིད་ཆེས་པ་དང༌། དབང་ཕྱུག་དང༌། རྒྱགས་པ་ལ་ཞེན་ཅིང་སྲེད་པ་མེད་པ་དང༌། བཟོད་པའི་སྟོབས་<line/>
ཕུན་སུམ་ཚོགས་པ་དང༌། སྨོན་ལམ་ལས་ཕྱིར་མི་ལྡོག་པ་དང༌། བསམ་པ་ཤིན་ཏུ་རྣམ་པར་དག་པར་གྱུར་པ་དང༌། དགོན་པ་ན་གནས་པ་དང༌། འཁོར་རྣམས་ལ་མི་<line/>
བརྟེན་པ་དང༌། རྙེད་པ་ལ་མི་བརྟེན་པ་དང༌། གྲགས་པ་ལ་མི་བརྟེན་པ་དང༌། བསམ་གཏན་རྣམས་ལ་རབ་ཏུ་གནས་པ་དང༌། འོད་ཟེར་གྱི་ཏིང་ངེ་འཛིན་རབ་ཏུ་སྟོན་པ་<line/>
དང༌། ཚུལ་ཁྲིམས་དང་ལྡན་པ་དག་ལ་སྒྱུ་མེད་པར་རིམ་གྲོ་བྱེད་པ་དང༌། ཚངས་པ་མཚུངས་པར་སྤྱོད་པ་དག་ལ་མཆོག་གི་བསམ་པ་བསྐྱེད་པ་དང༌། ཆོས་ལ་གུས་<line/>
</page>
<page index="48" id="345B">པའི་ཕྱིར་མཁན་པོ་དང་སློབ་དཔོན་དག་ལ་ཤིན་ཏུ་བཀུར་བ་དང༌། མདོ་སྡེའི་དོན་རབ་ཏུ་རྟོགས་པ་དང༌། ཡང་དག་པར་བསྟན་པ་ལ་རབ་ཏུ་མཁས་པ་དང༌། ཚིག་སྨྲས་པ་རྣམས་ལ་མི་<line/>
བདེན་པ་མེད་པ་དང༌། ཡང་དག་པའི་བསམ་པ་ལ་གནས་པ་དང༌། དགེ་བའི་རྩ་བ་བསྐྱེད་པ་ལ་བརྩོན་པ་དང༌། རྟག་ཏུ་སྦྱིན་པ་གཏོང་བ་དང༌། བདུད་ཀྱི་ལས་རབ་ཏུ་རྟོགས་པ་དང༌།<line/>
དབང་པོ་རྣམས་དམ་དུ་སྲུང་བ་དང༌། ཚིག་རབ་ཏུ་བརྟགས་པ་དང༌། དོན་དམ་པའི་བདེན་པ་ལ་མཁས་པ་དང༌། ས་རྣམས་ཀྱི་རང་གི་མཚན་ཉིད་རབ་ཏུ་རྟོགས་པ་དང༌། གཟུངས་ཟད་<line/>
མི་ཤེས་པ་ཡོངས་སུ་ཚོལ་བ་དང༌། ལུས་དང་སྲོག་ལ་ཕངས་པ་མེད་པ་དང༌། འཁོར་བཞི་པོ་དག་ལ་རྗེས་སུ་སྟོན་པར་བྱེད་པ་དང༌། འཇིག་རྟེན་པའི་བསམ་པ་ཡོངས་སུ་བཅད་<line/>
པ་དང༌། འཇིག་རྟེན་ཕྱི་མའི་ཆོས་མེད་དོ། །ཞེས་ཟེར་བའི་ལོག་པར་ལྟ་བ་རྣམས་སྤངས་པ་དང༌། ད་དུང་མ་བསླབ་པ་དག་ལ་གྱ་གྱུའི་མཚན་མ་མི་སྟོན་པ་དང༌། གང་བསླབ་པར་<line/>
འདོད་པ་དག་ལ་ཅི་ནུས་ཀྱིས་རྣམ་པར་ཕྱེ་ནས་རབ་ཏུ་སྟོན་པ་དང༌། གླུ་དང་རོལ་མོའི་སྒྲ་དག་གི་བསྔགས་པ་མི་བརྗོད་པ་དང༌། རྒྱན་དང་ཡོ་བྱད་ཀྱི་བསྔགས་པ་མི་བརྗོད་པ་དང༌། བདེན་<line/>
པ་རྣམས་ལ་ཡང་དག་པར་ཞུགས་པ་དང༌། མང་དུ་ཐོས་པ་ཕུན་སུམ་ཚོགས་པ་དང༌། གཉིད་རབ་ཏུ་སྤངས་པ་དང༌། ཡང་དག་པའི་ཆོས་ཡོངས་སུ་ཚོལ་བ་ལ་རབ་ཏུ་བརྩོན་པ་<line/>
</page>
<page index="49" id="346A">༄༅། །དང༌། སངས་རྒྱས་ལ་གུས་པ་དང༌། བྱང་ཆུབ་ཏུ་སེམས་བསྐྱེད་པ་དང༌། འཇིག་རྟེན་པའི་ལས་ཡོངས་སུ་སྤང་བ་དང༌། བསླབ་པའི་གནས་རྣམས་ལ་<line/>
ཡང་དག་པར་བརྩོན་པ་དང༌། ཆོས་ལ་སྲེད་པའི་ཕྱིར་གྲོགས་ཁྱད་པར་ཅན་ལ་རྟེན་པར་བྱེད་པ་དང༌། དགེ་བའི་རྩ་བ་རྣམས་ཡོངས་སུ་ཚོལ་བ་ལ་སྐྱོ་བ་མེད་པ་དང༌། རབ་ཏུ་འབྱུང་<line/>
བ་ལ་ཤིན་ཏུ་མོས་པ་དང༌། སངས་རྒྱས་ཀྱི་ཆོས་སྲུང་ཞིང་ཡོངས་སུ་འཛིན་པར་བྱེད་པ་དང༌། སྡིག་པའི་ལས་མི་སྤོང་བ་དང༌། བསྟན་པ་རྣམས་ལ་ཐེ་ཚོམ་མེད་པ་དང༌། དཔེས་སྟོན་<line/>
པ་ལ་རབ་ཏུ་མཁས་པ་དང༌། གསང་བ་རྣམས་རྣམ་པར་ཕྱེ་ནས་སྟོན་པར་བྱེད་པ་དང༌། བྱང་ཆུབ་ཆེན་པོ་ཡོངས་སུ་ཚོལ་བ་ལ་ངལ་བ་མེད་པ་དང༌། མདོ་སྡེ་ཡང་དག་པར་བཟུང་<line/>
བ་རྣམས་བརྗེད་པར་མི་བྱེད་པ་དང༌། རང་གི་བསླབ་པ་མི་སྤོང་བ་དང༌། ཕ་རོལ་གྱི་སྨྲ་བ་རྣམས་ཚར་གཅོད་པ་དང༌། ངེས་པར་འབྱུང་བའི་ལམ་ཡོངས་སུ་ཚོལ་བ་དང༌། སྤྱོད་པ་ཚད་<line/>
མེད་པ་རྣམས་མངོན་པར་སྒྲུབ་པ་དང༌། ཆོས་ཀྱི་ཡེ་ཤེས་དེ་དག་ལ་སེམས་ངེས་པར་གྱུར་པ་དང༌། རྒྱུ་དང་འབྲས་བུ་གསལ་བར་མཐོང་ཞིང་འཁོར་བའི་རྒྱུན་མི་གཅོད་པ་དང༌། སྲིད་<line/>
པ་གསུམ་པོ་དག་ལ་ཆགས་པ་མེད་པ་དང༌། མངོན་པའི་ང་རྒྱལ་སྤངས་པ་དང༌། མངོན་པར་ཡིད་ཆེས་པ་དག་ལ་གཉེན་པོ་རྣམ་པར་གཞག་པ་དག་སྟོན་པར་བྱེད་པ་དང༌། མ་<line/>
</page>
<page index="50" id="346B">འོངས་པའི་འབྲས་བུ་རྣམ་པར་སྨིན་པའི་བྱེ་བྲག་རྟོགས་པར་ཁོང་དུ་ཆུད་པ་དང༌། སྔོན་གྱི་མཐའ་ཡོངས་སུ་ལེགས་པར་ཤེས་པ་དང༌། གཞན་གྱི་དྲིང་ལ་མི་ལྟོས་པ་དང༌། ཡོངས་སུ་སྤོང་<line/>
བའི་སྤྱོད་པ་དག་ལ་བརྩོན་འགྲུས་ཀྱིས་སྒྲུབ་པར་བྱེད་པ་དང༌། སངས་རྒྱས་ཀྱི་མཚན་དང་དཔེ་བྱད་ཀྱི་བཀོད་པ་དག་ཕུན་སུམ་ཚོགས་པར་བྱེད་པ་གང་ཡིན་པ་འདི་ནི། རྣམ་པ་བརྒྱད་<line/>
ཅུ་ཞེས་བྱའོ། །གཞན་ཡང་ཟླ་འོད་གཞོན་ནུ། །ཆོས་བརྒྱད་ཅུ་པོ་འདི་དག་ནི། ཆོས་ལྔའི་ནང་དུ་འཇུག་པར་འགྱུར་རོ། །ཆོས་ལྔ་གང་ཞེ་ན། འདི་ལྟ་སྟེ། འཁོར་བ་ཤེས་པ་དང༌། མྱ་ངན་<line/>
ལས་འདས་པ་ཤེས་པ་དང༌། ཉོན་མོངས་པ་ཟད་པ་ཤེས་པ་དང༌། མཆོག་ཏུ་གྱུར་པ་ཤེས་པ་དང༌། བསོད་ནམས་ཀྱི་འབྲས་བུ་ཤེས་པ་གང་ཡིན་པའོ། །གཞན་ཡང་ཟླ་འོད་གཞོན་ནུ། ཆོས་<line/>
ལྔ་པོ་དེ་དག་ནི། ཆོས་གཉིས་ཀྱི་ནང་དུ་འཇུག་པར་འགྱུར་རོ། །གཉིས་གང་ཞེ་ན། འདི་ལྟ་སྟེ། སེམས་ཡོངས་སུ་དག་པས་རབ་ཏུ་བརྒྱན་པ་དང༌། གཟུགས་ཡོངས་སུ་དག་པས་རབ་ཏུ་<line/>
བརྒྱན་པ་གང་ཡིན་པའོ། །གཞན་ཡང་ཟླ་འོད་གཞོན་ནུ། ཆོས་གཉིས་པོ་དེ་དག་ནི། ཆོས་གཅིག་གི་ནང་དུ་འཇུག་པར་འགྱུར་རོ། །གཅིག་གང་ཞེ་ན། འདི་ལྟ་སྟེ། དེ་བཞིན་གཤེགས་<line/>
པ་རྣམས་ཀྱི་ཐོགས་པ་མི་མངའ་བའི་རྣམ་པར་གྲོལ་བ་མངོན་པར་གྲུབ་པ་གང་ཡིན་པའོ། །གཞན་ཡང་ཟླ་འོད་གཞོན་ནུ། ཡང་ཆོས་རྣམ་པ་བརྒྱད་ཅུ་ཡོད་དེ་དེ་དག་གིས་དེ་བཞིན་<line/>
</page>
<page index="51" id="347A">༄༅། །གཤེགས་པ་རྣམས་ཀྱི་ཐོགས་པ་མི་མངའ་བའི་རྣམ་པར་གྲོལ་བ་ལེགས་པར་ཡོངས་སུ་རྫོགས་པར་བྱེད་པའོ། །རྣམ་པ་བརྒྱད་ཅུ་གང་ཞེ་ན། འདི་ལྟ་<line/>
སྟེ། སྦྱིན་པའི་ཚོགས་དང༌། ཤེས་རབ་རྒྱ་ཆེན་པོར་གྱུར་པ་དང༌། ཚུལ་ཁྲིམས་རྣམ་པར་དག་པ་ཡོངས་སུ་སྒྲུབ་པ་དང༌། ཉོན་མོངས་པའི་གདུང་བ་དང་བྲལ་བ་དང༌། ང་རྒྱལ་རབ་<line/>
ཏུ་བཅོམ་པ་དང༌། ཚིག་མཉེན་པ་དང༌། དངོས་པོ་སྣ་ཚོགས་རབ་ཏུ་ཤེས་པ་དང༌། དགེ་བའི་གྲོགས་པོ་ཡོངས་སུ་ཤེས་པ་དང༌། ཐེག་པ་ཆེན་པོ་ལ་ཡང་དག་པར་གཞོལ་བ་དང༌། བརྩོན་<line/>
འགྲུས་ཀྱི་གོ་ཆ་བགོས་པ་དང༌། སྤྱོད་ལམ་གྱིས་སེམས་ཅན་འདུལ་བ་དང༌། ཉོན་མོངས་པར་ལྟུང་བ་རྣམས་ཀྱི་ཐེ་ཚོམ་རབ་ཏུ་གཅོད་པ་དང༌། མི་དགེ་བ་རྣམས་ལ་སྨོད་ཅིང་ཆོས་<line/>
དཀར་པོ་རྣམས་མངོན་པར་སྒྲུབ་པ་དང༌། མི་དགེ་བའི་གྲོགས་པོ་དང་མི་འགྲོགས་པ་དང༌། དགེ་བའི་རྩ་བ་རྣམས་བསྐྱེད་པ་ལ་ཡོངས་སུ་སྐྱོ་བ་མེད་པ་དང༌། བྱང་ཆུབ་ཏུ་སེམས་<line/>
བསྐྱེད་པ་དང༌། བརྩོན་འགྲུས་རབ་ཏུ་རྩོམ་པ་དང༌། བདུད་ཀྱི་དངོས་པོ་རབ་ཏུ་རྟོགས་པ་དང༌། བདེན་པ་རྣམས་མངོན་དུ་གྱུར་པ་དང༌། ཡང་དག་པ་ཁོ་ནར་མཆོད་པ་བྱེད་པ་དང༌།<line/>
ཐེ་ཚོམ་ཡོངས་སུ་གཅོད་པ་དང༌། སེམས་ཀྱིས་རྟག་ཏུ་སེམས་ཅན་ཡོངས་སུ་མྱ་ངན་ལས་བཟླ་བར་སེམས་པ་དང༌། སྲིད་པ་རྣམས་ལ་མངོན་པར་ཞེན་པ་མེད་པ་དང༌། སེམས་<line/>
</page>
<page index="52" id="347B">རྒྱ་ཆེན་པོ་ཡོངས་སུ་བསྐྱེད་པ་དང༌། སེམས་ཅན་མི་དགེ་བ་རྣམས་ལ་ཉེས་དམིགས་མང་དག་པར་སྟོན་པ་དང༌། འདོད་ཆགས་དང༌། ཞེ་སྡང་དང༌། གཏི་མུག་རབ་ཏུ་སྤོང་བ་དང༌། འདོད་པའི་<line/>
ཕན་པ་ཡོངས་སུ་མི་ཚོལ་བ་དང༌། སེམས་ཅན་ཡོངས་སུ་སྨིན་པར་བྱེད་པ་དང༌། དེ་བཞིན་གཤེགས་པའི་མཆོད་རྟེན་འཆོས་པ་དང༌། འཕགས་པ་རྣམས་ལ་གུས་པ་བསྐྱེད་པ་དང༌།<line/>
ཐེག་པ་ཆེན་པོ་ལ་གནས་པ་དག་ལ་བརྟེན་ཅིང་རིམ་གྲོ་བྱེད་པ་དང༌། ཐེག་པ་དམན་པ་དག་གི་བསྔགས་པ་མི་བརྗོད་པ་དང༌། ཉན་ཐོས་ཀྱི་ཐེག་པ་པ་དག་ཐག་རིང་དུ་སྤོང་བ་དང༌། ཕྱིར་<line/>
རྒོལ་བ་རྣམས་ཚར་གཅོད་པ་དང༌། སངས་རྒྱས་བཅོམ་ལྡན་འདས་རྣམས་ལ་མཆོད་པ་རྒྱ་ཆེན་པོ་བཤམས་ནས་ཁྱད་པར་དུ་འཕགས་པའི་སེམས་ཀྱིས་འབུལ་བར་བྱེད་པ་དང༌། ཐོགས་<line/>
པ་མེད་པའི་ཡེ་ཤེས་ཐོབ་པ་དང༌། སྤོབས་པ་ཕུན་སུམ་ཚོགས་པ་དང༌། དཔེ་སྣ་ཚོགས་ཀྱིས་ཡང་དག་པ་ཆོས་རབ་ཏུ་སྟོན་པར་བྱེད་པ་དང༌། སྟོང་པའི་ངོ་བོ་ཉིད་དང་འགལ་བར་མི་བྱེད་<line/>
བ་དང༌། ཆོས་ཡོངས་སུ་ཚོལ་བ་ལ་ལེ་ལོ་མེད་པ་དང༌། དོན་ཟབ་མོ་ཡང་དག་པར་སྟོན་པ་དང༌། གཟུངས་ཆེན་པོ་དང་ལྡན་པ་དང༌། ཆོས་ཡང་དག་པར་སྟོན་པར་བྱེད་ཀྱང་མངོན་པར་<line/>
ཞེན་པ་མེད་པ་དང༌། ཆོས་རྒྱ་ཆེར་སྤེལ་བར་བྱེད་པ་དང༌། ཡོངས་སུ་འདྲེན་པ་ལ་ཆོག་ཤེས་པ་མེད་པ་དང༌། སྤྱོད་པ་རྣམས་ཡོངས་སུ་རྫོགས་པ་དང༌། གཟི་བརྗོད་ཆེན་པོ་དང་ལྡན་པ་དང༌།<line/>
</page>
<page index="53" id="348A">༄༅། །སྤོབས་པ་ཐོགས་པ་མེད་པ་དང༌། མང་དུ་ཐོས་པ་ཕུན་སུམ་ཚོགས་པ་དང༌། མི་དགེ་བ་རྣམས་ཀྱི་བསྔགས་པ་མི་བརྗོད་པ་དང༌། དགེ་བའི་ལས་ཡང་<line/>
དག་པར་སྒྲུབ་པ་དང༌། ཕུང་པོ་རྣམས་ཁོང་དུ་ཆུད་པ་དང༌། ལྟ་བ་རྣམས་རབ་ཏུ་སྤངས་པ་དང༌། རྒྱུའི་ངོ་བོ་ཉིད་རབ་ཏུ་རྟོགས་པ་དང༌། སྤྱོད་ཡུལ་ལས་ཡང་དག་པར་འདས་པ་<line/>
དང༌། སྤྱོད་ཡུལ་མ་ཡིན་པ་ཡོངས་སུ་སྤངས་པ་དང༌། ཡོངས་སུ་དང་པ་བསྐྱེད་པ་དང༌། ཡང་དག་པའི་ལམ་ལ་གནས་པ་དང༌། ཐེག་པ་ཆེན་པོ་ལ་རབ་ཏུ་དགའ་བ་དང༌།<line/>
མཉམ་པ་ཉིད་དུ་ཡོངས་སུ་སྡུད་པར་བྱེད་པ་དང༌། བདག་མེད་པ་ལ་མངོན་པར་མ་ཆགས་པ་དང༌། འཁོར་བ་ལ་ཡོངས་སུ་སྐྱོ་བ་མེད་པ་དང༌། མྱ་ངན་ལས་འདས་པ་ཡོངས་<line/>
སུ་ཚོལ་བ་ལ་མོས་པ་དང༌། འདོད་པ་ཆུང་བའི་ཕྱིར་དགོན་པ་ན་གནས་པ་དང༌། རྟག་ཏུ་བསོད་སྙོམས་སློང་ཞིང་ལེ་ལོ་མེད་པར་གྱུར་པ་དང༌། ཇི་ཙམ་རྙེད་པ་དེ་ཉིད་ཀྱིས་ཆོག་པར་<line/>
འཛིན་པ་དང༌། ངོ་ཚ་མེད་པ་དང་ཁྲེལ་མེད་པ་སྤངས་པ་དང༌། སངས་རྒྱས་རྣམས་ལ་བསྙེན་པར་བྱེད་པ་དང༌། དགེ་བའི་གྲོགས་པོ་དང་ལྷན་ཅིག་གནས་པ་དང༌། བདག་གི་ཟླ་མ་<line/>
ཡིན་པ་རྣམས་རབ་ཏུ་སྤོང་བ་དང༌། སོ་སོའི་སྐྱེ་བོ་རྣམས་ལ་སྙིང་བརྩེ་བ་དང༌། སེམས་ཅན་གྱི་སྤྱོད་པ་དང་མཐུན་པར་བྱེད་པ་དང༌། སངས་རྒྱས་ལ་ཤིན་ཏུ་དང་བ་དང༌། སྣོད་མ་ཡིན་<line/>
</page>
<page index="54" id="348B">པ་ཡོངས་སུ་སྤོང་བ་དང༌། མི་མཐུན་པ་རྣམས་ལ་ཚིག་སྦྱིན་པར་མི་བྱེད་པ་དང༌། གསོལ་བ་མི་འདེབས་པ་དག་ལ་ཡང་དག་པར་སྟོན་པར་མི་བྱེད་པ་དང༌། གསོལ་བ་འདེབས་པ་ཞིག་<line/>
འོངས་ན་ཅི་རིགས་པར་སྟོན་པར་བྱེད་པ་དང༌། ཟས་ལ་སྙོམས་པར་གྱུར་པ་དང༌། རྟག་ཏུ་གཏོང་ཞིང་མཉམ་པ་ཉིད་དུ་གཏོང་བ་དང༌། སྒོ་ཆེན་པོ་ཕྱེ་ནས་གཏོང་བར་བྱེད་པ་གང་ཡིན་<line/>
པ་དེ་དག་ནི། གཞོན་ནུ། ཆོས་རྣམ་པ་བརྒྱད་ཅུ་ཞེས་བྱ་སྟེ། འདི་དག་གིས་དེ་བཞིན་གཤེགས་པ་རྣམས་ཀྱི་ཐོགས་པ་མི་མངའ་བའི་རྣམ་པར་གྲོལ་བ་ཐོབ་པར་བྱེད་དོ། །དེའི་ཚེ་<line/>
ཟླ་འོད་གཞོན་ནུར་གྱུར་པ་ཆོས་དེ་ལྟ་བུ་ཐོས་པས་རབ་ཏུ་དགའ་བར་གྱུར་ནས་བཅོམ་ལྡན་འདས་ཀྱི་སྤྱར་སྔར་ཚིགས་སུ་བཅད་དེ་མངོན་པར་བསྟོད་པ། དེ་བཞིན་གཤེགས་པ་མིག་<line/>
ཟད་མཐའ་མཁྱེན་པས། དེ་སླད་རྣམ་དག་ཡེ་ཤེས་སྟོན་མཛད་ལགས། །རྣམ་དག་ཡེ་ཤེས་སྟོན་པར་མཛད་པས་ན། །རྣམ་དག་འོད་ཟེར་ཕུན་སུམ་ཚོགས་པ་ལ། །དེ་བཞིན་གཤེགས་<line/>
པས་མིག་བདག་མེད་མཁྱེན་པས། །དེ་སླད་རྣམ་དག་དབྱངས་ནི་སྟོན་མཛད་ལགས། །རྣམ་དག་དབྱངས་ནི་སྟོན་པར་མཛད་པས་ན། །ཚངས་དབྱངས་མཚན་ཉིད་ཕུན་སུམ་ཚོགས་པ་<line/>
ལགས༑ ༑བཅོམ་ལྡན་འདས་སྔོན་ནི་སེམས་ཅན་ཕན་བཏགས་པས། །དེ་སླད་རྣམ་དག་གསུང་ནི་རྫོགས་པ་ལགས། །རྣམ་དག་གསུང་ནི་ཡོངས་སུ་རྫོགས་པས་ན། །འཇིག་རྟེན་ཚད་མེད་<line/>
</page>
<page index="55" id="349A">༄༅། །རྣམས་ལ་ཕན་འདོགས་མཛད། །དེ་བཞིན་གཤེགས་པས་མིག་ཉིད་སྟོང་མཁྱེན་པས། །དེ་སླད་ཀུན་འཛིན་མཁྱེན་པ་རྫོགས་པ་ལགས། །ཀུན་འཛིན་<line/>
མཁྱེན་པ་ཡོངས་སུ་རྫོགས་པས་ན། །དེ་བཞིན་གཤེགས་པའི་འོད་ཟེར་དཔག་མེད་སྟོན། །དེ་བཞིན་གཤེགས་པས་མིག་གི་ཁྱད་པར་མཁྱེན། །མིག་གི་ཁྱད་པར་དག་ཀྱང་མཐའ་<line/>
མ་མཆིས། །མཁྱེན་པའི་མིང་ནི་དཔག་ཏུ་མ་མཆིས་པས། །དེ་བཞིན་གཤེགས་པའི་འོད་ཟེར་དཔག་མེད་སྟོན། །སངས་རྒྱས་ཡི་གེ་ཁྱད་པར་སྒོ་མཁྱེན་པས། །མིག་སྟོང་ཡི་གེ་<line/>
བྲལ་བར་རབ་ཏུ་མཁྱེན། །མིག་སྟོང་ཡི་གེ་བྲལ་བར་མཁྱེན་པས་ན། །དེ་བཞིན་གཤེགས་པའི་འོད་ཟེར་དཔག་མེད་སྟོན། །གང་ཞིག་མིག་ལ་བདག་མེད་རབ་སེམས་པ། །སངས་<line/>
རྒྱས་གསུང་ནི་བདེན་པ་ཉིད་དུ་རྟོགས། །སངས་རྒྱས་གསུང་ནི་བདེན་པར་རྟོགས་པས་ན། །དེ་བཞིན་གཤེགས་པའི་འོད་ཟེར་ངེས་པར་སྟོན། །བཅོམ་ལྡན་རྫུ་འཕྲུལ་མཆོག་ནི་ཡོངས་<line/>
རྫོགས་པས། །མིག་གི་འཇིག་པ་དཔག་མེད་ཐུགས་སུ་ཆུད། །མིག་གི་འཇིག་པ་རབ་ཏུ་མཁྱེན་པས་ན། །འཇིག་རྟེན་ཐམས་ཅད་ལ་ནི་ཕན་འདོགས་མཛད། །ཐུགས་རྗེ་ཆེན་པོ་རྐང་<line/>
གཉིས་མཆོག་གྱུར་པ། །མིག་གི་སྐྱེ་བ་དཔག་མེད་རབ་ཏུ་མཁྱེན། །ཇི་ལྟར་བཅོམ་ལྡན་མིག་གི་སྐྱེ་མཁྱེན་པ། །བདག་ཀྱང་རིང་པོར་མི་ཐོགས་དེ་བཞིན་ཤོག །དེ་བཞིན་རྣ་བ་སྣ་<line/>
</page>
<page index="56" id="349B">དང་ལྕ་ལུས་ཡིད། །གཟུགས་སྒྲ་དྲི་རོ་རེག་བྱ་དག་དང་ཆོས། །འཇིག་རྟེན་སྐྱེ་དང་སྒྲ་དང་མིང་ལ་སོགས། །ཐམས་ཅད་ལ་ཡང་དེ་བཞིན་རབ་ཏུ་མཁྱེན། །ཐུགས་རྗེ་ཆེན་པོ་རྐང་གཉིས་མཆོག་<line/>
གྱུར་པ༑ ༑སྦྱིན་པའི་ཕ་རོལ་བྱོན་པ་ཕུན་སུམ་ཚོགས། །ཇི་ལྟར་བཅོམ་ལྡན་སྦྱིན་པའི་ཕ་རོལ་བྱོན། །བདག་ཀྱང་རིང་པོར་མི་ཐོགས་དེ་བཞིན་ཤོག །ཐུགས་རྗེ་ཆེན་པོ་རྐང་གཉིས་མཆོག་གྱུར་<line/>
པ༑ ༑ཚུལ་ཁྲིམས་རྣམ་དག་ཕ་རོལ་བྱོན་དང་ལྡན། །ཇི་ལྟར་བཅོམ་ལྡན་ཚུལ་ཁྲིམས་ཕ་རོལ་བྱོན། །བདག་ཀྱང་རིང་པོར་མི་ཐོགས་དེ་བཞིན་ཤོག །ཐུགས་རྗེ་ཆེན་པོ་རྐང་གཉིས་མཆོག་<line/>
གྱུར་པ༑ ༑བཟོད་པའི་ཕ་རོལ་བྱོན་པ་ཕུན་སུམ་ཚོགས། །ཇི་ལྟར་བཅོམ་ལྡན་བཟོད་པའི་ཕ་རོལ་བྱོན། །བདག་ཀྱང་རིང་པོར་མི་ཐོགས་དེ་བཞིན་ཤོག །ཐུགས་རྗེ་ཆེན་པོ་རྐང་གཉིས་མཆོག་<line/>
གྱུར་པ༑ ༑བརྩོན་འགྲུས་ཕ་རོལ་བྱོན་པ་ཕུན་སུམ་ཚོགས། །ཇི་ལྟར་བཅོམ་ལྡན་བརྩོན་འགྲུས་ཕ་རོལ་བྱོན། །བདག་ཀྱང་རིང་པོར་མི་ཐོགས་དེ་བཞིན་ཤོག །ཐུགས་རྗེ་ཆེན་པོ་རྐང་<line/>
གཉིས་མཆོག་གྱུར་པ། །བསམ་གཏན་ཕ་རོལ་བྱོན་པ་ཕུན་སུམ་ཚོགས། །ཇི་ལྟར་བཅོམ་ལྡན་བསམ་གཏན་ཕ་རོལ་བྱོན། །བདག་ཀྱང་རིང་པོར་མི་ཐོགས་དེ་བཞིན་ཤོག །ཐུགས་རྗེ་<line/>
ཆེན་པོ་རྐང་གཉིས་མཆོག་གྱུར་པ། །ཤེས་རབ་ཕ་རོལ་བྱོན་པ་ཕུན་སུམ་ཚོགས། །ཇི་ལྟར་བཅོམ་ལྡན་ཤེས་རབ་ཕ་རོལ་བྱོན་པ། །བདག་ཀྱང་རིང་པོར་མི་ཐོགས་དེ་བཞིན་ཤོག །ཐུགས་རྗེ་<line/>
</page>
<page index="57" id="350A">༄༅། །ཆེན་པོ་རྐང་གཉིས་མཆོག་གྱུར་པ། །ཆོས་སྐུའི་ཕ་རོལ་བྱོན་པ་ཕུན་སུམ་ཚོགས། །ཇི་ལྟར་བཅོམ་ལྡན་ཆོས་སྐུའི་ཕ་རོལ་བྱོན། །བདག་ཀྱང་རིང་པོར་<line/>
མི་ཐོགས་དེ་བཞིན་ཤོག །ཐུགས་རྗེ་ཆེན་པོ་རྐང་གཉིས་མཆོག་གྱུར་པ། །རྣམ་དག་གཟུགས་ནི་དཔག་མེད་ཕུན་སུམ་ཚོགས། །ཇི་ལྟར་བཅོམ་ལྡན་རྣམ་དག་གཟུགས་ལྡན་<line/>
པ༑ ༑བདག་ཀྱང་རིང་པོར་མི་ཐོགས་དེ་བཞིན་ཤོག །ཐུགས་རྗེ་ཆེན་པོ་རྐང་གཉིས་མཆོག་གྱུར་པ། །རྣམ་དག་ཡིད་ནི་དཔག་མེད་ཕུན་སུམ་ཚོགས། །ཇི་ལྟར་བཅོམ་ལྡན་རྣམ་དག་<line/>
ཡིད་ལྡན་པ། །བདག་ཀྱང་རིང་པོར་མི་ཐོགས་དེ་བཞིན་ཤོག །ཐུགས་རྗེ་ཆེན་པོ་རྐང་གཉིས་མཆོག་གྱུར་པ། །ཡོན་ཏན་མཆོག་ནི་དཔག་མེད་ཕུན་སུམ་ཚོགས། །ཇི་ལྟར་བཅོམ་ལྡན་<line/>
ཡོན་ཏན་མཆོག་ལྡན་པ། །བདག་ཀྱང་རིང་པོར་མི་ཐོགས་དེ་བཞིན་ཤོག །ཐུགས་རྗེ་ཆེན་པོ་རྐང་གཉིས་མཆོག་གྱུར་པ། །གཟུགས་ཀྱི་མཚན་ནི་དཔག་མེད་ཕུན་སུམ་ཚོགས། །ཇི་ལྟར་<line/>
བཅོམ་ལྡན་གཟུགས་ཀྱི་མཚན་ལྡན་པ། །བདག་ཀྱང་རིང་པོར་མི་ཐོགས་དེ་བཞིན་གཤོག །ཐུགས་རྗེ་ཆེན་པོ་རྐང་གཉིས་མཆོག་གྱུར་པ། །རྣམ་དག་སྒྲ་ནི་དཔག་མེད་ཕུན་སུམ་ཚོགས།།<line/>
ཇི་ལྟར་བཅོམ་ལྡན་རྣམ་དག་སྒྲ་ལྡན་པ། །བདག་ཀྱང་རིང་པོར་མི་ཐོགས་དེ་བཞིན་ཤོག །ཐུགས་རྗེ་ཆེན་པོ་རྐང་གཉིས་མཆོག་གྱུར་པ། །རྫུ་འཕྲུལ་ཆེན་པོ་དཔག་མེད་ཕུན་སུམ་<line/>
</page>
<page index="58" id="350B">ཚོགས༑ །ཇི་ལྟར་བཅོམ་ལྡན་རྫུ་འཕྲུལ་ཆེ་ལྡན་པ། །བདག་ཀྱང་རིང་པོར་མི་ཐོགས་དེ་བཞིན་ཤོག །ཐུགས་རྗེ་ཆེན་པོ་རྐང་གཉིས་མཆོག་གྱུར་པ། །སེམས་ཅན་འདུལ་སླད་སྲིད་པ་<line/>
གསུམ་ན་བཞུགས། །ཇི་ལྟར་བཅོམ་ལྡན་སེམས་ཅན་འདུལ་མཛད་པ། །བདག་ཀྱང་རིང་པོར་མི་ཐོགས་དེ་བཞིན་ཤོག །ཐུགས་རྗེ་ཆེན་པོ་རྐང་གཉིས་མཆོག་གྱུར་པ། །འཁོར་བའི་<line/>
སྤྱོད་པ་དཔག་མེད་དག་ལས་འདས། །ཇི་ལྟར་བཅོམ་ལྡན་འཁོར་བའི་སྤྱོད་འདས་པ། །བདག་ཀྱང་རིང་པོར་མི་ཐོགས་དེ་བཞིན་ཤོག །ཐུགས་རྗེ་ཆེན་པོ་རྐང་གཉིས་མཆོག་གྱུར་པ། །འདོད་<line/>
ཆགས་སྤྱོད་པ་དཔག་མེད་དག་ལས་འདས། །ཇི་ལྟར་བཅོམ་ལྡན་འདོད་ཆགས་སྤྱོད་འདས་པ། །བདག་ཀྱང་རིང་པོར་མི་ཐོགས་དེ་བཞིན་ཤོག །ཐུགས་རྗེ་ཆེན་པོ་རྐང་གཉིས་མཆོག་གྱུར་<line/>
པ༑ ༑ཞེ་སྡང་སྤྱོད་པ་དཔག་མེད་དག་ལས་འདས། །ཇི་ལྟར་བཅོམ་ལྡན་ཞེ་སྡང་སྤྱོད་འདས་པ། །བདག་ཀྱང་རིང་པོར་མི་ཐོགས་དེ་བཞིན་ཤོག །ཐུགས་རྗེ་ཆེན་པོ་རྐང་གཉིས་མཆོག་གྱུར་པ།།<line/>
གཏི་མུག་སྤྱོད་པ་དཔག་མེད་དག་ལས་འདས། །ཇི་ལྟར་བཅོམ་ལྡན་གཏི་མུག་སྤྱོད་འདས་པ། །བདག་ཀྱང་རིང་པོར་མི་ཐོགས་དེ་བཞིན་ཤོག །ཐུགས་རྗེ་ཆེན་པོ་རྐང་གཉིས་མཆོག་གྱུར་པ།།<line/>
འདོད་ཆགས་ཞེ་སྡང་སྤྱོད་པ་དཔག་མེད་འདས། །ཇི་ལྟར་བཅོམ་ལྡན་འདོད་སྡང་[?] སྤྱོད་འདས་པ། །བདག་ཀྱང་རིང་པོར་མི་ཐོགས་དེ་བཞིན་ཤོག །ཐུགས་རྗེ་ཆེན་པོ་རྐང་གཉིས་མཆོག་གྱུར་པ།།<line/>
</page>
<page index="59" id="351A">༄༅། །ཞེ་སྡང་གཏི་མུག་སྤྱོད་པ་དཔག་མེད་འདས། །ཇི་ལྟར་བཅོམ་ལྡན་སྡང་རྨོངས་སྤྱོད་འདས་པ། །བདག་ཀྱང་རིང་པོར་མི་ཐོགས་དེ་བཞིན་ཤོག། ཐུགས་རྗེ་<line/>
ཆེན་པོ་རྐང་གཉིས་མཆོག་གྱུར་པ། །འདོད་ཆགས་གཏི་མུག་སྤྱོད་པ་དཔག་མེད་འདས། །ཇི་ལྟར་བཅོམ་ལྡན་འདོད་རྨོངས་སྤྱོད་འདས་པ། །བདག་ཀྱང་རིང་པོར་མི་ཐོགས་དེ་བཞིན་<line/>
ཤོག །ཐུགས་རྗེ་ཆེན་པོ་རྐང་གཉིས་མཆོག་གྱུར་པ། །ཆ་མཉམ་སྤྱོད་པ་དཔག་མེད་ཡང་དག་འདས། །ཇི་ལྟར་བཅོམ་ལྡན་ཆ་མཉམ་སྤྱོད་འདས་པ། །བདག་ཀྱང་རིང་པོར་<line/>
མི་ཐོགས་དེ་བཞིན་ཤོག །འདྲེན་པ་འདོད་ཆགས་དག་ལས་ཡོངས་འདས་པས། །འཇིག་རྟེན་ཀུན་ལ་ཤིན་ཏུ་ཕན་འདོགས་མཛད། །ཇི་ལྟར་བཅོམ་ལྡན་འཇིག་རྟེན་ཕན་<line/>
འདོགས་པ། །བདག་ཀྱང་དེ་འདྲའི་ཡེ་ཤེས་གྲུབ་པར་ཤོག །འདྲེན་པ་ཞེ་སྡང་དག་ལས་ཡོངས་འདས་པས། །འཇིག་རྟེན་ཀུན་ལ་ཤིན་ཏུ་ཕན་འདོགས་མཛད། །ཇི་ལྟར་བཅོམ་<line/>
ལྡན་འཇིག་རྟེན་ཕན་འདོགས་པ། །བདག་ཀྱང་དེ་འདྲའི་ཡེ་ཤེས་གྲུབ་པར་ཤོག །འདྲེན་པ་གཏི་མུག་སྤྱོད་ལས་ཡོངས་འདས་པས། །འཇིག་རྟེན་ཀུན་ལ་ཤིན་ཏུ་ཕན་འདོགས་<line/>
མཛད༑ ༑ཇི་ལྟར་བཅོམ་ལྡན་འཇིག་རྟེན་ཕན་འདོགས་པ། །བདག་ཀྱང་དེ་འདྲའི་ཡེ་ཤེས་གྲུབ་པར་ཤོག །འདྲེན་པ་འདོད་ཆགས་ཞེ་སྡང་སྤྱོད་འདས་པས། །འཇིག་རྟེན་ཀུན་ལ་<line/>
</page>
<page index="60" id="351B">ཤིན་ཏུ་ཕན་འདོགས་མཛད། །ཇི་ལྟར་བཅོམ་ལྡན་འཇིག་རྟེན་ཕན་འདོགས་པ། །བདག་ཀྱང་དེ་འདྲའི་ཡེ་ཤེས་གྲུབ་པར་ཤོག །འདྲེན་པ་ཞེ་སྡང་གཏི་མུག་སྤྱོད་འདས་པས། །འཇིག་<line/>
རྟེན་ཀུན་ལ་ཤིན་ཏུ་ཕན་འདོགས་མཛད། །ཇི་ལྟར་བཅོམ་ལྡན་འཇིག་རྟེན་ཕན་འདོགས་པ། །བདག་ཀྱང་དེ་འདྲའི་ཡེ་ཤེས་གྲུབ་པར་ཤོག །འདྲེན་པ་འདོད་ཆགས་གཏི་མུག་སྤྱོད་<line/>
འདས་པས། །འཇིག་རྟེན་ཀུན་ལ་ཤིན་ཏུ་ཕན་འདོགས་མཛད། །ཇི་ལྟར་བཅོམ་ལྡན་འཇིག་རྟེན་ཕན་འདོགས་པ། །བདག་ཀྱང་དེ་འདྲའི་ཡེ་ཤེས་གྲུབ་པར་ཤོག །འདྲེན་པ་ཆགས་<line/>
སྡང་གཏི་མུག་སྤྱོད་འདས་པས། །འཇིག་རྟེན་ཀུན་ལ་ཤིན་ཏུ་ཕན་འདོགས་མཛད། །ཇི་ལྟར་བཅོམ་ལྡན་འཇིག་རྟེན་ཕན་འདོགས་པ། །བདག་ཀྱང་དེ་འདྲའི་ཡེ་ཤེས་གྲུབ་པར་<line/>
ཤོག །དེ་བཞིན་གཤེགས་པ་མཁྱེན་པ་མཆོག་ལྡན་པས། །ལྷ་ཚོགས་མང་པོ་ཐམས་ཅད་འདུལ་བར་མཛད། །བདག་ཀྱང་དེ་འདྲའི་ཡེ་ཤེས་གྲུབ་གྱུར་ནས། །ལྷ་མིའི་ཁ་ལོ་<line/>
སྒྱུར་པའི་སྟོན་པར་ཤོག །དེ་བཞིན་གཤེགས་པ་མཁྱེན་པ་མཆོག་ལྡན་པས། །ཀླུ་ཚོགས་མང་པོ་ཐམས་ཅད་འདུལ་བར་མཛད། །བདག་ཀྱང་དེ་འདྲའི་ཡེ་ཤེས་གྲུབ་གྱུར་ནས། །<line/>
ལྷ་མིའི་ཁ་ལོ་སྒྱུར་བའི་སྟོན་པར་ཤོག། དེ་བཞིན་གཤེགས་པ་མཁྱེན་པ་མཆོག་ལྡན་པས། །གནོད་སྦྱིན་མང་པོ་ཐམས་ཅད་འདུལ་བར་མཛད། །བདག་ཀྱང་དེ་འདྲའི་ཡེ་<line/>
</page>
<page index="61" id="352A">༄༅། །ཤེས་གྲུབ་གྱུར་ནས། །ལྷ་མིའི་ཁ་ལོ་སྒྱུར་བའི་སྟོན་པར་ཤོག །དེ་བཞིན་གཤེགས་པ་མཁྱེན་པ་མཆོག་ལྡན་པས། །དྲི་ཟ་ཐམས་ཅད་རབ་ཏུ་འདུལ་<line/>
མཛད་ཅིང༌། །དེ་བཞིན་གྲུལ་བུམ་དཔག་ཏུ་མ་མཆིས་པ། །འཁོར་བཅས་ཇི་སྙེད་རབ་ཏུ་འདུལ་བར་མཛད། །བདག་ཀྱང་དེ་འདྲའི་ཡེ་ཤེས་གྲུབ་གྱུར་ནས། །ལྷ་མིའི་ཁ་ལོ་<line/>
སྒྱུར་བའི་སྟོན་པར་ཤོག །དེ་བཞིན་གཤེགས་པ་མཁྱེན་པ་མཆོག་ལྡན་པས། །ཆོས་རྣམས་ཡང་དག་དོན་ནི་རབ་ཏུ་མཁྱེན། །བདག་ཀྱང་དེ་འདྲའི་ཡེ་ཤེས་གྲུབ་གྱུར་ནས། །<line/>
ཡང་དག་དོན་ལ་ཐེ་ཚོམ་མ་མཆིས་ཤོག །དེ་བཞིན་གཤེགས་པས་སྡུག་བསྔལ་ཟད་མཐའ་མཁྱེན། །སྐྱེ་རྒུ་ཐམས་ཅད་ལ་ནི་ཕན་འདོགས་མཛད། །བདག་ཀྱང་དེ་འདྲའི་ཡེ་ཤེས་<line/>
གྲུབ་གྱུར་ནས། །སྡུག་བསྔལ་ཟད་ལ་ཐེ་ཚོམ་མ་མཆིས་ཤོག །དེ་བཞིན་གཤེགས་པས་རྒྱུ་ཟད་མཐའ་མཁྱེན་པས། །སྐྱེ་རྒུ་ཐམས་ཅད་ལ་ནི་ཕན་འདོགས་མཛད། །བདག་ཀྱང་<line/>
དེ་འདྲའི་ཡེ་ཤེས་གྲུབ་གྱུར་ནས། །རྒྱུ་ཟད་དེ་ལ་ཐེ་ཚོམ་མ་མཆིས་ཤོག །དེ་བཞིན་གཤེགས་པ་མཁྱེན་པ་མཆོག་ལྡན་པས། །འཇིག་རྟེན་སྤྱོད་པ་དག་ནི་རབ་ཏུ་མཁྱེན། །བདག་<line/>
ཀྱང་དེ་འདྲའི་ཡེ་ཤེས་གྲུབ་གྱུར་ནས། །འཇིག་རྟེན་སྤྱོད་ལ་ཐེ་ཚོམ་མ་མཆིས་ཤོག །དེ་བཞིན་གཤེགས་པ་མཁྱེན་པ་མཆོག་ལྡན་པས། །འཇིག་རྟེན་གནས་དང་གནས་མེད་<line/>
</page>
<page index="62" id="352B">རབ་ཏུ་མཁྱེན། །བདག་ཀྱང་དེ་འདྲའི་ཡེ་ཤེས་གྲུབ་གྱུར་ནས། །འཇིག་རྟེན་ཐམས་ཅད་ལ་ནི་ཕན་བགྱིད་ཤོག །དེ་བཞིན་གཤེགས་པ་མཁྱེན་པ་མཆོག་ལྡན་པས། །འཇིག་རྟེན་ལས་<line/>
དང་འབྲས་བུ་རབ་ཏུ་མཁྱེན། །བདག་ཀྱང་དེ་འདྲའི་ཡེ་ཤེས་གྲུབ་གྱུར་ནས། །འཇིག་རྟེན་ཐམས་ཅད་ལ་ནི་ཕན་བགྱིད་ཤོག །དེ་བཞིན་གཤེགས་པ་མཁྱེན་པ་མཆོག་ལྡན་པས། །འཇིག་<line/>
རྟེན་རང་བཞིན་སྣ་ཚོགས་རབ་ཏུ་མཁྱེན། །བདག་ཀྱང་དེ་འདྲའི་ཡེ་ཤེས་གྲུབ་གྱུར་ནས། །འཇིག་རྟེན་ཐམས་ཅད་ལ་ནི་ཕན་བགྱིད་ཤོག། །དེ་བཞིན་གཤེགས་པ་མཁྱེན་པ་མཆོག་ལྡན་<line/>
པས༑ ༑ཐམས་ཅད་ཀུན་ཏུ་འགྲོ་བའི་སྤྱོད་པ་མཁྱེན། །བདག་ཀྱང་དེ་འདྲའི་ཡེ་ཤེས་གྲུབ་གྱུར་ནས། །འཇིག་རྟེན་ཐམས་ཅད་ལ་ནི་ཕན་བགྱིད་ཤོག །དེ་བཞིན་གཤེགས་པ་མཁྱེན་པ་མཆོག་ལྡན་<line/>
པས༑ ༑འཇིག་རྟེན་མོས་པ་སྣ་ཚོགས་རབ་ཏུ་མཁྱེན། །བདག་ཀྱང་དེ་འདྲའི་ཡེ་ཤེས་གྲུབ་གྱུར་ནས། །འཇིག་རྟེན་ཐམས་ཅད་ལ་ནི་ཕན་བགྱིད་ཤོག །དེ་བཞིན་གཤེགས་པ་མཁྱེན་པ་མཆོག་ལྡན་<line/>
པས༑ ༑དབང་པོ་རྣམས་ཀྱི་རང་བཞིན་ཐམས་ཅད་མཁྱེན། །བདག་ཀྱང་དེ་འདྲའི་ཡེ་ཤེས་གྲུབ་གྱུར་ནས། །འཇིག་རྟེན་ཐམས་ཅད་ལ་ནི་ཕན་བགྱིད་ཤོག །དེ་བཞིན་གཤེགས་པ་མཁྱེན་པ་<line/>
མཆོག་ལྡན་པས། །བསམ་གཏན་སྤྱོད་པ་དག་ནི་རབ་ཏུ་མཁྱེན། །བདག་ཀྱང་དེ་འདྲའི་ཡེ་ཤེས་གྲུབ་གྱུར་ནས། །འཇིག་རྟེན་ཐམས་ཅད་ལ་ནི་ཕན་བགྱིད་ཤོག །དེ་བཞིན་གཤེགས་པ་<line/>
</page>
<page index="63" id="353A">༄༅། །མཁྱེན་པ་མཆོག་ལྡན་པས། །རྣམ་པར་ཐར་པའི་སྤྱོད་པ་རབ་ཏུ་མཁྱེན། །བདག་ཀྱང་དེ་འདྲའི་ཡེ་ཤེས་གྲུབ་གྱུར་ནས། །འཇིག་རྟེན་ཐམས་ཅད་ལ་ནི་ཕན་བགྱིད་<line/>
ཤོག །དེ་བཞིན་གཤེགས་པ་མཁྱེན་པ་མཆོག་ལྡན་པས། །ཆ་མཉམ་སྤྱོད་པ་དག་ནི་རབ་ཏུ་མཁྱེན། །བདག་ཀྱང་དེ་འདྲའི་ཡེ་ཤེས་གྲུབ་གྱུར་ནས། །འཇིག་རྟེན་ཐམས་ཅད་ལ་ནི་ཕན་བགྱིད་<line/>
ཤོག །དེ་བཞིན་གཤེགས་པ་མཁྱེན་པ་མཆོག་ལྡན་པས། །སྙོམས་འཇུག་སྤྱོད་པ་དག་ནི་རབ་ཏུ་མཁྱེན། །བདག་ཀྱང་དེ་འདྲའི་ཡེ་ཤེས་གྲུབ་གྱུར་ནས། །འཇིག་རྟེན་ཐམས་ཅད་ལ་ནི་ཕན་<line/>
བགྱིད་ཤོག །དེ་བཞིན་གཤེགས་པས་འཁོར་བ་རབ་མཁྱེན་པས། །འཁོར་བ་ཉོན་མོངས་རྒྱུ་ལས་སྐྱེས་པར་མཁྱེན། །བདག་ཀྱང་དེ་འདྲའི་ཡེ་ཤེས་གྲུབ་གྱུར་ནས། །འཇིག་རྟེན་ཐམས་<line/>
ཅད་ལ་ནི་ཕན་བགྱིད་ཤོག །དེ་བཞིན་གཤེགས་པས་ཐམས་ཅད་རབ་མཁྱེན་པས། །འཇིག་རྟེན་ཕན་འདོགས་དཔེ་ཟླ་ཡོང་མ་མཆིས། །བདག་ཀྱང་དེ་འདྲའི་ཡེ་ཤེས་གྲུབ་གྱུར་ནས། །འཇིག་<line/>
རྟེན་ཐམས་ཅད་ལ་ནི་ཕན་བགྱིད་ཤོག །དེ་བཞིན་གཤེགས་པ་ཏིང་འཛིན་རབ་གནས་པས། །ཁྱད་པར་ཐབས་ཀྱི་ཡེ་ཤེས་སྐྱེད་པར་མཛད། །བདག་ཀྱང་དེ་འདྲའི་ཡེ་ཤེས་གྲུབ་གྱུར་<line/>
ནས༑ ༑འཇིག་རྟེན་ཐམས་ཅད་ལ་ནི་ཕན་བགྱིད་ཤོག །དེ་བཞིན་གཤེགས་པ་མཁྱེན་པ་མཆོག་ལྡན་པས། །སྔོན་གྱི་གནས་ཀྱི་སྤྱོད་པ་དཔག་མེད་མཁྱེན། །བདག་ཀྱང་དེ་འདྲའི་<line/>
</page>
<page index="64" id="353B">ཡེ་ཤེས་གྲུབ་གྱུར་ནས། །འཇིག་རྟེན་ཐམས་ཅད་ལ་ནི་ཕན་བགྱིད་ཤོག །དེ་བཞིན་གཤེགས་པ་མཁྱེན་པ་མཆོག་ལྡན་པས། །འཆི་འཕོ་སྐྱེ་བ་དཔག་མེད་རབ་ཏུ་མཁྱེན། །བདག་ཀྱང་<line/>
དེ་འདྲའི་ཡེ་ཤེས་གྲུབ་གྱུར་ནས། །འཇིག་རྟེན་ཐམས་ཅད་ལ་ནི་ཕན་བགྱིད་ཤོག །དེ་བཞིན་གཤེགས་པ་མཁྱེན་པ་མཆོག་ལྡན་པས། །ཉོན་མོངས་ཟད་པ་ཐམས་ཅད་རབ་ཏུ་<line/>
མཁྱེན༑ ༑བདག་ཀྱང་དེ་འདྲའི་ཡེ་ཤེས་གྲུབ་གྱུར་ནས། །འཇིག་རྟེན་ཐམས་ཅད་ལ་ནི་ཕན་བགྱིད་ཤོག །དེ་བཞིན་གཤེགས་པ་མཁྱེན་པ་མཆོག་ལྡན་པས། །བླ་མེད་བྱང་ཆུབ་ཡང་<line/>
དག་མངོན་སངས་རྒྱས། །བདག་ཀྱང་དེ་འདྲའི་ཡེ་ཤེས་གྲུབ་གྱུར་ནས། །འཇིག་རྟེན་ཐམས་ཅད་ལ་ནི་ཕན་བགྱིད་ཤོག །དེ་བཞིན་གཤེགས་པ་མཁྱེན་པ་མཆོག་ལྡན་པས། །ཉོན་མོངས་<line/>
བག་ཆགས་དག་ནི་རབ་ཏུ་སྤངས། །བདག་ཡང་དེ་འདྲའི་ཡེ་ཤེས་གྲུབ་གྱུར་ནས། །འཇིག་རྟེན་ཐམས་ཅད་ལ་ནི་ཕན་བགྱིད་ཤོག །དེ་བཞིན་གཤེགས་པ་མཁྱེན་པ་མཆོག་ལྡན་པས། །<line/>
འཁོར་བ་ངེས་འབྱུང་ཆོས་ནི་རབ་ཏུ་མཁྱེན། །བདག་ཀྱང་དེ་འདྲའི་ཡེ་ཤེས་གྲུབ་གྱུར་ནས། །འཇིག་རྟེན་ཐམས་ཅད་ལ་ནི་ཕན་བགྱིད་ཤོག །དེ་བཞིན་གཤེགས་པས་ཆོས་དོན་རབ་<line/>
མཁྱེན་པས། །སེམས་ཅན་དཔག་མེད་རྣམས་ནི་གོ་པར་མཛད། །བདག་ཀྱང་དེ་འདྲའི་ཡེ་ཤེས་གྲུབ་གྱུར་ནས། །འཇིག་རྟེན་ཐམས་ཅད་ལ་ནི་ཕན་བགྱིད་ཤོག །དེ་བཞིན་གཤེགས་<line/>
</page>
<page index="65" id="354A">༄༅། །པས་ཆོས་ཉིད་སྒྱུ་མ་དང༌། །རྨི་ལམ་སྨིག་སྒྱུ་ལྟ་བུར་རབ་ཏུ་མཁྱེན། །བདག་ཀྱང་དེ་འདྲའི་ཡེ་ཤེས་གྲུབ་གྱུར་ནས། །འཇིག་རྟེན་ཐམས་ཅད་ལ་ནི་ཕན་བགྱིད་<line/>
ཤོག །དེ་བཞིན་གཤེགས་པས་འཇིག་རྟེན་ཐམས་ཅད་ཀྱི། །ཡི་གེ་དག་དང་བརྗོད་པ་རབ་ཏུ་མཁྱེན། །བདག་ཀྱང་དེ་འདྲའི་ཡེ་ཤེས་གྲུབ་གྱུར་ནས། །འཇིག་རྟེན་ཐམས་ཅད་ལ་ནི་ཕན་བགྱིད་<line/>
ཤོག །དེ་བཞིན་གཤེགས་པ་སྤོབས་པ་མཆོག་ལྡན་པས། །དམ་ཆོས་ཟབ་མོ་དག་ནི་སྟོན་པར་མཛད། །བདག་ཀྱང་དེ་འདྲའི་ཡེ་ཤེས་གྲུབ་གྱུར་ནས། །འཇིག་རྟེན་ཐམས་ཅད་ལ་ནི་ཕན་<line/>
བགྱིད་ཤོག །དེ་བཞིན་གཤེགས་པས་སྐུ་གསུང་ཐུགས་དུལ་བས། །ཐམས་ཅད་ཡེ་ཤེས་རྗེས་སུ་འབྲང་བར་མཛད། །བདག་ཀྱང་དེ་འདྲའི་ཡེ་ཤེས་གྲུབ་གྱུར་ནས། །འཇིག་རྟེན་ཐམས་ཅད་<line/>
ལ་ནི་ཕན་བགྱིད་ཤོག །དེ་བཞིན་གཤེགས་པས་དུས་གསུམ་རབ་མཁྱེན་པས། །འཛིན་དང་ཆགས་པ་མི་མངའ་ཐོགས་མི་མངའ། །བདག་ཀྱང་དེ་འདྲའི་ཡེ་ཤེས་གྲུབ་གྱུར་ནས། །<line/>
འཇིག་རྟེན་ཐམས་ཅད་ལ་ནི་ཕན་བགྱིད་ཤོག །དེ་བཞིན་གཤེགས་པས་ཚུལ་ཁྲིམས་ཏིང་འཛིན་དང༌། །ཤེས་རབ་བསྒྲུབས་པས་དེ་ལས་ལྡོག་མི་འགྱུར། །བདག་ཀྱང་ངེ་འདྲའི་ཡེ་<line/>
ཤེས་གྲུབ་གྱུར་ནས། །ཁམས་གསུམ་ཐུགས་རྗེ་ཆེན་པོའི་གཙོར་གྱུར་ཅིག །དེ་བཞིན་གཤེགས་པས་རྣམ་གྲོལ་རབ་བསྒྲུབས་པས། །རྣམ་གྲོལ་མཁྱེན་དང་གཟིགས་པ་ལྡོག་མི་<line/>
</page>
<page index="66" id="354B">མངའ༑ ༑བདག་ཀྱང་དེ་འདྲའི་ཡེ་ཤེས་གྲུབ་གྱུར་ནས། །ཁམས་གསུམ་ཐུགས་རྗེ་ཆེན་པོའི་གཙོར་གྱུར་ཅིག །དེ་བཞིན་གཤེགས་པས་ཞི་གནས་ལྷག་མཐོང་བསྒྲུབས། །ལྷ་མིའི་འཇིག་<line/>
རྟེན་དག་ན་མཚུངས་མ་མཆིས། །བདག་ཀྱང་དེ་འདྲའི་ཡེ་ཤེས་གྲུབ་གྱུར་ནས། །ཁམས་གསུམ་ཐུགས་རྗེ་ཆེན་པོའི་གཙོར་གྱུར་ཅིག །དེ་བཞིན་གཤེགས་པ་མཁྱེན་པ་མཆོག་ལྡན་པས།།<line/>
འཇིག་རྟེན་ཆོས་རྣམས་ལ་ནི་ཞེན་མི་མངའ། །བདག་ཀྱང་དེ་འདྲའི་ཡེ་ཤེས་གྲུབ་གྱུར་ནས། །ཁམས་གསུམ་ཐུགས་རྗེ་ཆེན་པོའི་གཙོར་གྱུར་ཅིག །དེ་བཞིན་གཤེགས་པ་འཇིག་རྟེན་མཁྱེན་<line/>
ལྡན་པས། །འགྲོ་བ་སྣ་ཚོགས་དག་ནི་གསལ་བར་གཟིགས། །བདག་ཀྱང་དེ་འདྲའི་ཡེ་ཤེས་གྲུབ་གྱུར་ནས། །འགྲོ་བ་དེ་ལ་ཐེ་ཚོམ་མ་མཆིས་ཤོག །དེ་བཞིན་གཤེགས་པས་སྐྱེ་ཟད་མཐའ་<line/>
མཁྱེན་པས། །དེ་སླད་དེ་ལ་རྨོངས་པ་ཡོང་མི་མངའ། །བདག་ཀྱང་དེ་འདྲའི་ཡེ་ཤེས་གྲུབ་གྱུར་ནས། །སྐྱེ་ཟད་ཉིད་ལ་ཐེ་ཚོམ་མ་མཆིས་ཤོག །དེ་བཞིན་གཤེགས་པས་རབ་ཞི་མཐའ་མཁྱེན་<line/>
པས༑ ༑དེ་སླད་དེ་ལ་རྨོངས་པ་ཡོང་མི་མངའ། །བདག་ཀྱང་དེ་འདྲའི་ཡེ་ཤེས་གྲུབ་གྱུར་ནས། །རབ་ཞི་དེ་ལ་ཐེ་ཚོམ་མ་མཆིས་ཤོག །དེ་བཞིན་གཤེགས་པས་འཁོར་བའི་མཐའ་མཁྱེན་<line/>
པས༑ ༑དེ་སླད་དེ་ལ་རྨོངས་པ་ཡོང་མི་མངའ། །བདག་ཀྱང་དེ་འདྲའི་ཡེ་ཤེས་གྲུབ་གྱུར་ནས། །འཁོར་བ་དེ་ལ་ཐེ་ཚོམ་མ་མཆིས་ཤོག །དེ་བཞིན་གཤེགས་པས་སྔོན་དང་ཕྱི་མཐའ་མཁྱེན།<line/>
</page>
<page index="67" id="355A">༄༅། །དེ་སླད་སློབ་དཔོན་མ་མཆིས་མཁྱེན་དང་ལྡན། །བདག་ཀྱང་དེ་འདྲའི་ཡེ་ཤེས་གྲུབ་གྱུར་ནས། །སྔ་ཕྱིའི་མཐའ་ལ་ཐེ་ཚོམ་མ་མཆིས་ཤོག །དེ་བཞིན་གཤེགས་<line/>
པས་སྐྱོན་ཟློག་མཐའ་རབ་མཁྱེན། །དེ་སླད་སློབ་དཔོན་མ་མཆིས་མཁྱེན་དང་ལྡན། །བདག་ཀྱང་དེ་འདྲའི་ཡེ་ཤེས་གྲུབ་གྱུར་ནས། །སྐྱོན་ཟློག་དེ་ལ་ཐེ་ཚོམ་མ་མཆིས་<line/>
ཤོག །དེ་བཞིན་གཤེགས་པས་སྔོན་དང་ཕྱི་མཐའ་མཁྱེན། །མིག་གི་རྟག་ཆད་དག་ལ་འཛིན་མི་མངའ། །བདག་ཀྱང་དེ་འདྲའི་ཡེ་ཤེས་གྲུབ་གྱུར་ནས། །སྔ་ཕྱིའི་མཐའ་ལ་<line/>
ཐེ་ཚོམ་མ་མཆིས་ཤོག །དེ་བཞིན་གཤེགས་པས་སྐྱེ་ཟད་མཐའ་མཁྱེན་པས། །མིག་གི་རྟག་ཆད་དག་ལ་འཛིན་མི་མངའ། །བདག་ཀྱང་དེ་འདྲའི་ཡེ་ཤེས་གྲུབ་གྱུར་ནས། །<line/>
སྐྱེ་ཟད་ཉིད་ལ་ཐེ་ཚོམ་མ་མཆིས་ཤོག །གང་ཞིག་སྔོན་དང་ཕྱི་མཐའ་མ་རྟོགས་པས། །དེ་ནི་འདོད་པ་དག་ལ་ཞེན་པ་སྐྱེད། །དེ་བཞིན་གཤེགས་པས་དེ་ནི་རབ་མཁྱེན་པས། །<line/>
དེ་སླད་འདོད་པ་དག་ལ་ཞེན་མི་མངའ། །གང་ཞིག་ཡོད་མེད་མཐའ་ནི་མ་རྟོགས་པས། །དེས་ནི་འདོད་པ་དག་ལ་ཞེན་བསྐྱེད། །དེ་བཞིན་གཤེགས་པས་དེ་ནི་རབ་མཁྱེན་པས། །དེ་<line/>
སླད་འདོད་པ་དག་ལ་ཞེན་མི་མངའ། །གང་ཞིག་ཟད་དང་མི་ཟད་མ་རྟོགས་པ། །དེས་ནི་འདོད་པ་དག་ལ་ཞེན་པ་སྐྱེད། །དེ་བཞིན་གཤེགས་པས་དེ་ནི་རབ་མཁྱེན་པས། །དེ་སླད་<line/>
</page>
<page index="68" id="355B">འདོད་པ་དག་ལ་ཞེན་མི་མངའ། །གང་ཞིག་འཇུག་དང་མི་འཇུག་མ་རྟོགས་པ། །དེས་ནི་འདོད་པ་དག་ལ་ཞེན་པ་སྐྱེད། །དེ་བཞིན་གཤེགས་པས་དེ་ནི་རབ་མཁྱེན་པས། །དེ་སླད་འདོད་པ་<line/>
དག་ལ་ཞེན་མི་མངའ། །ཞེ་སྡང་གཏི་མུག་ཁོང་ཁྲོ་འཆབ་པ་དང༌། །གཡོ་སྒྱུ་ཕྲག་དོག་ང་རྒྱལ་ཁེངས་པ་དང༌། །སྦྱིན་དང་ཚུལ་ཁྲིམས་བཟོད་དང་བརྩོན་འགྲུས་དང༌། །བསམ་གཏན་ཤེས་<line/>
རབ་དག་ཀྱང་དེ་བཞིན་ནོ། །དེ་ནས་བཅོམ་ལྡན་འདས་ཀྱིས་ཟླ་འོད་གཞོན་ནུར་གྱུར་པའི་སེམས་ཀྱི་རྟོག་པ་ཐུགས་ཀྱིས་མཁྱེན་ནས་འཛུམ་པ་མཛད་དེ་འོད་ཟེར་གསེར་གྱི་ཁ་དོག་ལྟ་བུ་<line/>
རབ་ཏུ་བཀྱེའོ། །འོད་ཟེར་དེས་ཀྱང་སངས་རྒྱས་ཀྱི་ཞིང་ཚད་མེད་དཔག་ཏུ་མེད་པ་རྣམས་སྣང་བར་བྱས་ཏེ་འཇིག་རྟེན་གྱི་ཁམས་དེ་དག་ཏུ་ཕན་པ་དག་བྱས་ནས་བཅོམ་ལྡན་འདས་ལ་ལན་<line/>
གསུམ་བསྐོར་བ་བྱས་ཏེ་དེ་བཞིན་གཤེགས་པའི་གཙུག་ཏོར་ཉིད་དུ་ཐིམ་པར་གྱུར་ཏོ། །དེ་ནས་དེའི་ཚེ་བྱང་ཆུབ་སེམས་དཔའ་བྱམས་པ་འདུག་པའི་སྟན་ལས་ལངས་ཏེ་བླ་གོས་ཕྲག་པ་<line/>
གཅིག་ལ་གཟར་ཏེ་པུས་མོ་གཡས་པའི་ལྷ་ང་ས་ལ་བཙུགས་ནས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བྱས་ཏེ་གུས་པས་ཐལ་མོ་སྦྱར་ནས་ཚིགས་སུ་བཅད་པ་འདི་དག་གིས་མངོན་<line/>
པར་བསྟོད་དེ་བཅོམ་ལྡན་འདས་ལ་ཞུ་བ་ཞུས་པ། འབྲུག་དང་སེངྒེའི་སྒྲ་སྒྲོག་ཅིང༌། །ཀ་ལ་པིངྐའི་སྒྲ་ཕྱུང་བས། །ཆོས་རྔ་ཆེན་པོའི་སྒྲ་འབྱིན་པ། །ཅི་ཡི་སླད་དུ་འཛུམ་པ་མཛད། །ཉི་མ་སྟོང་<line/>
</page>
<page index="69" id="356A">༄༅། །པས་ཁྱད་པར་འཕགས། །རྣམ་དག་སྒྲ་རབ་དག་དང་ལྡན། །ཡོན་ཏན་ངོ་མཚར་རབ་མངའ་བ། །ཅི་སླད་འོད་ཟེར་བཀྱེ་བ་མཛད། །སྦྱིན་དང་ཚུལ་ཁྲིམས་བཟོད་<line/>
བརྩོན་འགྲུས། །བསམ་གཏན་ཤེས་རབ་རབ་བརྒྱན་པས། །ཐམས་ཅད་དག་ནི་ཡོངས་རྫོགས་པས། །ཅི་སླད་འོད་ཟེར་བཀྱེ་བ་མཛད། །དེ་བཞིན་གཤེགས་པ་དབྱངས་སྙན་པས། །ངག་རྩུབ་<line/>
རྣམས་ནི་རྟག་ཏུ་སྤངས། །སེམས་ཅན་ནད་ནི་ལེགས་གསོ་བ། །ཅི་སླད་འོད་ཟེར་བཀྱེ་བ་མཛད། །ཐུགས་རྗེ་ཆེན་པོ་རྐང་གཉིས་གཙོ། །མིག་ནི་རྟག་ཏུ་སྟོང་དབེན་མཁྱེན། །རྣམ་དག་ཚངས་<line/>
པའི་དབྱངས་མངའ་བས། །སེམས་ཅན་རྣམས་ལ་སྟོན་པ་མཛད། །རྣ་བ་སྣ་ལྕེ་ལུས་དང་ཡིད། །སྒྲ་དང་མིང་ལ་སོགས་པ་ནས། །ཀུན་འབྱུང་འགོག་པ་ལམ་དག་དང༌། །ཡེ་ཤེས་བཟོད་པའི་<line/>
བར་དེ་བཞིན། །ཐུགས་རྗེ་ཆེན་པོ་རྐང་གཉིས་གཙོ། །མིག་ཟད་སྐྱེ་བའི་མཐའ་དག་དང༌། །རབ་ཞི་དང་ནི་འཁོར་བ་དག །ཐམས་ཅད་སྟོང་དབེན་ཉིད་དུ་མཁྱེན། །རྣ་བ་སྣ་ལྕེ་ལུས་དང་ཡིད།།<line/>
གཟུགས་སྒྲ་དྲི་རོ་རེག་བྱ་ནས། །སྒྲ་དང་མིང་ལ་སོགས་པའི་བར། །ཐམས་ཅད་ཀྱང་ནི་དེ་བཞིན་ནོ། །གཞན་ཡང་རྟེན་ཅིང་འབྲེལ་འབྱུང་ཆོས། །ཆད་དང་རྟག་པ་ཡོངས་བྲལ་ནས། །<line/>
བདག་དང་གཞན་གྱིས་བྱས་མིན་པས། །རྐྱེན་མང་ལས་བྱུང་ཉིད་དུ་གསུངས། །རེས་འགའ་རྣམ་གྲངས་སྣ་ཚོགས་ཀྱིས། །སྡུག་བསྔལ་བཞི་ནི་སྟོན་པ་མཛད། །རེས་འགའ་དོན་ནི་<line/>
</page>
<page index="70" id="356B">སྣ་ཚོགས་ཀྱིས། །སངས་རྒྱས་འོད་ཟེར་བསྔགས་པར་མཛད། །རེས་འགའ་ཚིག་ནི་སྣ་ཚོགས་ཀྱིས། །རབ་དབེན་ཆོས་ནི་སྟོན་མཛད་ཅིང༌། །གང་ཟག་སྲོག་དང་བདག་མེད་དང༌། །སེམས་ཅན་<line/>
མེད་པ་ཉིད་དུ་སྟོན། །འདས་པའི་སངས་རྒྱས་ཚད་མེད་ཀྱང༌། །བསམ་གྱིས་མི་ཁྱབ་པ་དག་གིས། །ཚིགས་སུ་བཅད་པ་བརྒྱ་སྟོང་གིས། །དེ་འདྲའི་ཆོས་ནི་སྟོན་པར་མཛད། །དེ་བཞིན་གཤེགས་<line/>
པའི་ཡོན་ཏན་ཆོས། །ཡང་དག་ཉིད་ནི་སྟོན་མཛད་ཀྱང༌། །རྗོད་དང་བརྗོད་བྱ་མི་མངའ་བས། །རྗོད་མཛད་ཆོས་ཀྱང་ཡོང་མི་མངའ། །བཅོམ་ལྡན་ཡང་དག་ཆོས་གསུང་ཞིང༌། །སྐྱེ་རྒུ་རྣམས་<line/>
ནི་གོ་མཛད་པས། །ལྷ་རྣམས་དང་ནི་གནོད་སྦྱིན་དག །གང་ཐོས་དེ་དག་རྟོགས་པར་འགྱུར། །ལྷ་མ་ཡིན་ནི་ཐམས་ཅད་ཀྱང༌། །མོས་པ་དག་ནི་རྣམ་པར་དག །མི་ནི་མང་པོ་ཚད་མེད་ཀྱང༌། །ཐེ་<line/>
ཚོམ་དྲ་བ་ཆད་པར་འགྱུར། །འདོད་ཆགས་རང་བཞིན་རབ་ཏུ་རྟོགས། །ཞེ་སྡང་གཏི་མུག་རྣམ་པར་བཤིག །སྲེད་དང་ང་རྒྱལ་མ་རིག་དང༌། །གཡོ་སྒྱུ་ཕྲག་དོག་སྤྲོས་པ་ནས། །སྡུག་བསྔལ་<line/>
ཕུང་པོ་ལ་སོགས་པར། །ཐམས་ཅད་ཀྱང་ནི་ཡོངས་སུ་སྤངས། །འདི་ལ་སོགས་པའི་ཚིག་གི་དོན། །མཐའ་ནི་ཀུན་ཀྱང་རྣམ་པར་དག །དེ་བཞིན་གཤེགས་པས་ཆོས་གཅིག་ལ། །སྣ་ཚོགས་མིང་<line/>
ནི་རབ་མཁྱེན་པས། །གྲངས་ནི་བརྒྱ་སྟོང་མང་པོ་རྣམས། །བསམ་གྱིས་མི་ཁྱབ་པ་རབ་ཏུ་སྟོན། །སངས་རྒྱས་ཚད་མེད་མང་པོ་ལས། །དེ་འདྲའི་ཆོས་ནི་ལེགས་བསླབ་པས། །ཆོས་ཀྱི་དངོས་པོ་<line/>
</page>
<page index="71" id="357A">༄༅། །གཅིག་ལས་ཀྱང༌། །བརྗོད་པ་ཐུག་པ་མེད་པ་སྟོན། །དེ་བཞིན་གཤེགས་པས་ཆོས་རྣམས་ཀྱི། །རྣམ་གྲངས་སྣ་ཚོགས་རབ་མཁྱེན་པས། །མིང་<line/>
ཚིག་དང་པོ་བར་མ་དང༌། །ཐ་མ་རྣམ་འབྱེད་རབ་ཏུ་མཁྱེན། །ཐ་དད་ཚིག་ནི་སྣ་ཚོགས་དག །ཐམས་ཅད་རབ་ཏུ་བསླབ་པས་ན། །དོན་མཆོག་དག་ནི་གྱ་ནོམ་པ། །སྟོན་པ་དག་<line/>
ནི་རབ་ཏུ་མཁྱེན། །དེ་འདྲའི་དབྱངས་ནི་རྣམ་དག་པ། །རྒྱུ་རྐྱེན་ཚོགས་པ་ལས་བྱུང་བས། །ལྕེ་འབའ་ཞིག་ལ་བརྟེན་པ་ནས། །ལུས་སེམས་བར་ལ་བརྟེན་པའང་མིན། །ས་ནི་རྣམ་<line/>
པ་དྲུག་ཏུ་གཡོས། །ཕྱོགས་བཅུའི་འཁོར་ནི་ཡོངས་འདུས་ནས། །ཐལ་སྦྱར་བཅོམ་ལྡན་ཞལ་བལྟ་ན། །ཐེ་ཚོམ་དག་ནི་བསལ་དུ་གསོལ། །དེ་བཞིན་གཤེགས་པས་མིག་<line/>
ཟད་དང༌། །སྐྱེ་མཐའ་དང་ནི་རང་བཞིན་གྱིས། །རྟག་ཏུ་སྟོང་ཞིང་དབེན་པ་དང༌། །འགྲོ་འོང་མེད་པ་རབ་ཏུ་མཁྱེན། །བཞུགས་དང་གནས་ནི་མི་མངའ་བས། །ཡང་དག་མཐའ་<line/>
ལ་རབ་ཏུ་བཞུགས། །བཅོམ་ལྡན་སྤྱན་ནི་ཐོགས་མི་མངའ། །དེ་སླད་དེང་བདག་ཞུ་བ་ལགས། །དེ་བཞིན་གཤེགས་པས་མིག་ཉིད་ཀྱི། །སྔོན་དང་ཕྱི་མའི་མཐའ་དག་<line/>
དང༑ ༑ཟད་དང་མ་ཟད་འཁོར་བ་ནི། །རང་བཞིན་སྟོང་དབེན་རབ་མཁྱེན་པས། །ཆོས་ཀྱི་དོན་རྣམས་རབ་ཕྱེ་ནས། །འཇིག་རྟེན་རྣམས་ནི་དགའ་བར་མཛད། །ཐུབ་པ་དབྱངས་<line/>
</page>
<page index="72" id="357B">སྙན་རབ་མངའ་བས། །ཅི་སླད་འཛུམ་པ་སྟོན་པར་མཛད། །བཅོམ་ལྡན་སྔོན་དང་ཕྱི་མཐའ་དང༌། །མིག་ཉིད་སྟོང་དབེན་རབ་མཁྱེན་ཅིང༌། །རྣམ་རྟོག་ཚིག་དང་བྲལ་ལགས་<line/>
ན༑ ༑ཅི་སླད་འཛུམ་པ་སྟོན་པར་མཛད། །བཅོམ་ལྡན་མིག་ནི་དཔག་མེད་དང༌། །བརྗོད་པ་སྣ་ཚོགས་རང་བཞིན་གྱིས། །རྟག་ཏུ་སྟོང་དབེན་མཁྱེན་ལགས་ནི། །ཅི་སླད་འཛུམ་པ་<line/>
སྟོན་པར་མཛད། །བཅོམ་ལྡན་ཟད་དང་སྐྱེ་མཐའ་དང༌། །མིག་ཉིད་སྟོང་ཉིད་རབ་མཁྱེན་ཅིང༌། །ཉོན་མོངས་རྣམས་ནི་ཡོངས་སྤངས་པས། །སངས་རྒྱས་བྱང་ཆུབ་མཁྱེན་པ་<line/>
བརྙེས༑ ༑གྲགས་པ་མཆོག་ནི་ཕུན་ཚོགས་པ། །ཅི་སླད་འཛུམ་པ་སྟོན་པར་མཛད། །བཅོམ་ལྡན་ཡུན་རིང་བསྒོམས་བསླབ་པས། །བསམ་གྱིས་མི་ཁྱབ་སྟོན་པར་མཛད། །མིག་<line/>
ཉིད་སྟོང་པ་ཉིད་དུ་མཁྱེན། །དྲི་བྲལ་རྟག་ཏུ་རྣམ་པར་དག །སེམས་ཀྱི་སྤྱོད་པ་ཚད་མེད་རྣམས། །དགོངས་པ་གཅིག་གིས་ཐམས་ཅད་མཁྱེན། །འོད་ཟེར་འཇིག་རྟེན་སྣང་<line/>
མཛད་པ། །འདི་ནི་གང་གི་སྔ་རྟགས་ལགས། །དྲང་སྲོང་ཆེན་པོ་མངོན་སངས་རྒྱས། །རྐང་གཉིས་གཙོ་བོ་ཁྱད་པར་འཕགས། །ཉོན་མོངས་དག་ནི་རབ་གསལ་བས། །<line/>
ཐུགས་ནི་རྟག་ཏུ་ཞི་ཞིང་དབེན། །དེ་བཞིན་གཤེགས་པ་མཁྱེན་མཆོག་གིས། །མིག་ཟད་མཐའ་ནི་རབ་ཏུ་རྟོགས། །རྒྱུ་དང་རྐྱེན་ནི་གང་གི་སླད། །དེང་འདིར་འཛུམ་པ་སྟོན་<line/>
</page>
<page index="73" id="358A">༄༅། །བར་མཛད། །རྣ་བ་སྣ་ལྕེ་ལུས་དང་ཡིད། །ཡུལ་དྲུག་དང་ནི་འབྱུང་ཆེན་བཞི། །སྒྲ་དང་མིང་ལ་སོགས་པའི་བར། །ཐམས་ཅད་ཀྱང་ནི་དེ་བཞིན་ནོ། །<line/>
བཅོམ་ལྡན་མིག་ལ་བདག་མེད་མཁྱེན། །རྣ་བ་མི་རྟག་ཉིད་དུ་རྟོགས། །སྣ་ཉིད་སྟོང་པར་རབ་མཁྱེན་ན། །ཅི་སླད་འཛུམ་པ་སྟོན་པར་མཛད། །བཅོམ་ལྡན་ལྕེ་ལ་བདག་<line/>
མེད་མཁྱེན། །ལུས་ཀྱང་མི་རྟག་ཉིད་དུ་རྟོགས། །སེམས་ཡིད་སྟོང་པར་རབ་མཁྱེན་ན། །ཅི་སླད་འཛུམ་པ་སྟོན་པར་མཛད། །བཅོམ་ལྡན་གཟུགས་ལ་བདག་མེད་མཁྱེན།།<line/>
སྒྲ་ཡང་མི་རྟག་ཉིད་དུ་རྟོགས། །དྲི་ཉིད་སྟོང་པར་རབ་མཁྱེན་ན། །ཅི་སླད་འཛུམ་པ་སྟོན་པར་མཛད། །བཅོམ་ལྡན་རོལ་བདག་མེད་མཁྱེན། །རེག་བྱ་མི་རྟག་ཉིད་དུ་རྟོགས། །<line/>
ཆོས་ཉིད་སྟོང་པར་རབ་མཁྱེན་ན། །ཅི་སླད་འཛུམ་པ་སྟོན་པར་མཛད། །བཅོམ་ལྡན་ས་ལ་བདག་མེད་མཁྱེན། །ཆུ་ཡང་མི་རྟག་ཉིད་དུ་རྟོགས། །མེ་ཉིད་སྟོང་པར་རབ་<line/>
མཁྱེན་ན། །ཅི་སླད་འཛུམ་པ་སྟོན་པར་མཛད། །བཅོམ་ལྡན་རླུང་ལ་བདག་མེད་མཁྱེན། །ངོ་བོ་མི་རྟག་ཉིད་དུ་རྟོགས། །དངོས་པོ་ཉིད་སྟོང་བར་རབ་མཁྱེན་ན། །ཅི་སླད་<line/>
འཛུམ་པ་སྟོན་པར་མཛད། །བཅོམ་ལྡན་འཇིག་རྟེན་བདག་མེད་མཁྱེན། །སྡུག་བསྔལ་མི་རྟག་ཉིད་དུ་རྟོགས། །ཕུང་པོ་སྟོང་པར་རབ་མཁྱེན་ན། །ཅི་སླད་འཛུམ་པ་སྟོན་<line/>
</page>
<page index="74" id="358B">པར་མཛད། །བཅོམ་ལྡན་ཁམས་ལ་བདག་མེད་མཁྱེན། །འཇིག་རྟེན་མི་རྟག་ཉིད་དུ་རྟོགས། །སྐྱེ་ཉིད་སྟོང་པར་རབ་མཁྱེན་ན། །ཅི་སླད་འཛུམ་པ་སྟོན་པར་མཛད། །བཅོམ་<line/>
ལྡན་སྒྲ་ལ་བདག་མེད་མཁྱེན། །མིང་ཡང་མི་རྟག་ཉིད་དུ་རྟོགས། །ལམ་ཉིད་སྟོང་པར་རབ་མཁྱེན་ན། །ཅི་སླད་འཛུམ་པ་སྟོན་པར་མཛད། །བཅོམ་ལྡན་ཡེ་ཤེས་བདག་<line/>
མེད་མཁྱེན། །རབ་དབེན་མི་རྟག་ཉིད་དུ་རྟོགས། །སེམས་ཅན་སྟོང་པར་རབ་མཁྱེན་ན། །ཅི་སླད་འཛུམ་པ་སྟོན་པར་མཛད། །བཅོམ་ལྡན་རང་བཞིན་རང་བཞིན་མེད། །བདག་<line/>
དང་བདག་མེད་པ་ཡང་མཁྱེན། །མོས་པ་སྟོན་པར་རབ་མཁྱེན་ན། །ཅི་སླད་འཛུམ་པ་སྟོན་པར་མཛད། །འཁོར་བ་བདག་མེད་ཉིད་དུ་གཟིགས། །རྟག་དང་མི་རྟག་པ་ཡང་<line/>
མཁྱེན༑ ༑མྱ་ངན་འདས་པ་སྟོང་མཁྱེན་ན། །ཅི་སླད་འཛུམ་པ་སྟོན་པར་མཛད། །དེ་བཞིན་གཤེགས་པ་ཐུགས་རྣམ་གྲོལ། །གྲགས་པ་ཁམས་གསུམ་ཀུན་ཏུ་གང༌། །བརྒྱ་<line/>
བྱིན་མི་ཡི་དབང་པོ་དང༌། །ཀླུ་རྣམས་ལ་སོགས་ཀུན་གྱིས་མཆོད། །དེ་བཞིན་གཤེགས་པས་མིག་ཟད་དང༌། །སྐྱེ་མཐའ་རབ་དབེན་མཁྱེན་ལགས་ན། །ཅི་སླད་འཛུམ་པ་སྟོན་<line/>
པར་མཛད། །སངས་རྒྱས་སྲས་ནི་ཚད་མེད་པ། །འཁོར་འདིར་ཐམས་ཅད་རབ་ཏུ་འདུས། །སངས་རྒྱས་གསུང་ལས་སྐྱེས་པ་དང༌། །ཆོས་ལས་སྤྲུལ་ཏེ་གང་བྱུང་བ། །ཐམས་ཅད་<line/>
</page>
<page index="75" id="359A">༄༅། །བཅོམ་ལྡན་སྤྱན་སྔར་མཆིས། །གུས་པས་ཐལ་མོར་སྦྱར་ལགས། །འཁོར་འདུས་དེ་དག་སླད་དུ་ནི། །འོད་ཟེར་རྒྱ་རྐྱེན་འདི་ཞུ་ལགས།<line/>
དེ་བཞིན་གཤེགས་པས་མི་གཉིད་ནི། །སྟོང་ཞིང་བདག་མེད་མཁྱེན་པས་ན། །ཁྱིམ་ན་གནས་པའི་རྣལ་འབྱོར་བ། །ཐམས་ཅད་ལས་ནི་ཡང་དག་འདས། །དེ་བཞིན་<line/>
གཤེགས་པས་ཆོས་རྣམས་ནི། །བྱེ་བྲག་མེད་ཅིང་མཉམ་མཁྱེན་པས། །བཅོམ་ལྡན་དགོངས་པ་རབ་མཁྱེན་གྱི། །རྫུ་འཕྲུལ་དག་གིས་གཟིགས་མ་ཡིན། །བཅོམ་<line/>
ལྡན་མིག་ལ་བདག་མེད་མཁྱེན། །ངོ་བོ་ཉིད་སྟོང་འགྲོ་འོང་མེད། །རྣམ་དག་མཁྱེན་པ་ཚད་མེད་མཆིས། །ཅི་སླད་འཛུམ་པ་སྟོན་པར་མཛད།། །།བམ་<line/>
པོ་གསུམ་པ། དེ་བཞིན་གཤེགས་པ་སྐྱེ་མཐའ་རབ་ཟད་པ། །ཐུགས་རྗེ་ཆེན་པོ་འཇིག་རྟེན་ཀུན་སྐྱོབ་མཛད། །ཆོས་རྗེ་མཆོག་གྱུར་མི་ཡི་གཙོར་གྱུར་པ། །ཅི་སླད་འཛུམ་<line/>
པ་བསྟན་མཛད་མ་ཤད་དུ་གསོལ། །བྱང་ཆུབ་སེམས་དཔའ་ཆེན་པོ་ཚིམ་མ་མཆིས། །གཞན་ཡང་ལྷ་ཚོགས་གཟི་བྱིན་ཆོ་བ་རྣམས། །མཁའ་ལ་གདུགས་ནི་དམ་པ་<line/>
དག་ཀྱང་ཐོགས། །ས་ཆེན་འདི་ནི་རབ་ཏུ་གཡོས་པར་གྱུར། །གང་ཞིག་སྔོན་ནི་དེ་བཞིན་གཤེགས་པ་ལས། །ཡུན་རིང་དགེ་བའི་ཆོས་ནི་གང་བསྒྲུབས་པ། །མཉམ་པར་<line/>
</page>
<page index="76" id="359B">དགའ་མཛད་ཐུགས་རྗེ་ཆེན་པོའི་གཙོ། །ཅི་སླད་འཛུམ་པ་བསྟན་མཛད་བཤད་དུ་གསོལ། །གང་ཞིག་སྔོན་ནི་སངས་རྒྱས་རབ་མཆོད་ན། །ཆོས་འདི་ཐོས་ནས་དགའ་བ་<line/>
རབ་བསྐྱེད་པས། །འདྲེན་པ་རབ་མཆོག་མི་ཡི་གཙོར་གྱུར་པ། །ཅི་སླད་འཛུམ་པ་བསྟན་མཛད་བཤད་དུ་གསོལ། །བཅོམ་ལྡན་གསུང་ནི་མང་པོ་དགའ་མཛད་པས།།<line/>
བྱ་རྒྱལ་ངང་པ་བཞིན་དུ་དབྱངས་རབ་སྙན། །སྒྲ་སྙན་ཚད་མེད་རང་གི་དང་གིས་འབྱུང༌། །ཅི་སླད་འོད་ཟེར་འདི་བཀྱེ་བཤད་དུ་གསོལ། །ཚིགས་བཅད་བྱེ་བ་ཚད་མ་མཆིས་<line/>
པ་ཡིས༑ ༑རྗེས་མཐུན་གསུང་གི་བསྔགས་པ་བརྗོད་གྱུར་ཅིང༌། །ཀུ་ཙི་ར་ཡི་སྒྲ་སྐད་མཆོག་ལྡན་པ། །ཅི་སླད་འོད་ཟེར་བཀྱེ་བ་བཤད་དུ་གསོལ། །འབྲུག་སྒྲ་ཟབ་མོས་<line/>
ཆོས་ནི་བསྟན་པའི་སྒྲས། །འཇིག་རྟེན་བརྒྱ་སྟོང་དཔག་མེད་གྲགས་གྱུར་པ། །ཐུགས་རྗེས་ཚིག་རྩུབ་ཡང་ན་འཇམ་སྟོན་པ། །ཅི་སླད་འོད་ཟེར་གསེར་གྱི་ཁ་དོག་བཀྱེ། །སྐྱེ་<line/>
དང་མི་སྐྱེ་ཟད་དང་མི་ཟད་མཁྱེན། །མིག་ཉིད་བྲལ་ཞིང་འགྲོ་འོང་མེད་པར་རྟོགས། །འཇིག་རྟེན་སྣང་མཛད་བདུད་རྩིའི་མཆོག་གྱུར་པ། །ཅི་སླད་འོད་ཟེར་གསེར་གྱི་ཁ་དོག་<line/>
བཀྱེ༑ ༑མིག་གི་བྱུང་བ་རྟག་ཏུ་སྟོང་དབེན་དང༌། །འགྲོ་འོང་མ་མཆིས་གནས་པ་མ་མཆིས་དང༌། །སྨིག་རྒྱུ་ཆུ་བུར་ལྟ་བུར་རབ་མཁྱེན་པ། །རྒྱུ་རྐྱེན་གང་གི་སླད་དུ་འཛུམ་<line/>
</page>
<page index="77" id="360A">༄༅། །མཛད་ལགས། །དེ་བཞིན་རྣ་བ་སྣ་ལྕེ་ལུས་དང་ཡིད། །གཟུགས་སྒྲ་དྲི་རོ་རེག་བྱ་ཆོས་རྣམས་ནས། །སྒྲ་དང་མིང་ལ་སོགས་པའི་བར་དུ་<line/>
ཡང༌། །ཐམས་ཅད་དེ་བཞིན་དུ་ནི་རིག་པར་བགྱི། །རྡོ་རྗེ་རྟག་པའི་སྐུ་དང་མི་འཇིག་སྐུ། །མཚན་མཆོག་བརྒྱ་སྟོང་དག་ནི་ཕུན་སུམ་ཚོགས། །སྐུ་ལ་འཁྲུལ་འཁོར་མི་<line/>
མངའ་གཡོ་མཛད་པ། །རྒྱུ་རྐྱེན་གང་སླད་འཛུམ་མཛད་བཤད་དུ་གསོལ། །བྱིན་པ་ཟླུམ་ཞིང་ཞབས་ཀྱི་རྟིང་པ་ཡངས། །ཕྱལ་གྱི་མཚན་མ་མི་གདའ་སེངྒེ་འདྲ། །<line/>
ལྟེ་བ་ཤིན་ཏུ་ཟབ་ཅིང་རྐེད་རྒྱས་པ། །རྒྱུ་རྐྱེན་གང་སླད་འཛུམ་མཛད་བཤད་དུ་གསོལ། །གསེར་སྐུ་རྣམ་དག་རྡུལ་དང་དྲི་མ་སྤངས། །བ་སྤུ་རེ་རེ་ཁ་དོག་མཐོན་མཐིང་<line/>
ལྡན༑ ༑གཡས་སུ་འཁྱིལ་ཞིང་སྤོས་ཀྱི་ངད་ལྡང་བ། །རྒྱུ་རྐྱེན་གང་སླད་འཛུམ་མཛད་བཤད་དུ་གསོལ། །སྐུ་མཆོག་དམ་པ་ཡོངས་རྫོགས་རྟག་གནས་པ། །དཔེར་<line/>
ན་ནྱ་གྲོ་དྷ་ཡི་ཤིང་རྒྱལ་བཞིན། །ཡོན་ཏན་ཐམས་ཅད་ཀྱིས་ནི་རབ་ཏུ་བརྒྱན། །གསུང་དབྱངས་དག་གིས་འཁོར་ནི་དགའ་བར་མཛད། །དཔུང་པ་ཟླུམ་ཞིང་ཕྲག་པ་<line/>
སྡུག་ལ་མཛེས། །གཙུག་ཏོར་ཡོངས་རྫོགས་གཡས་སུ་འཁྱིལ་བར་གདའ། །ཞིང་ནི་བརྒྱ་སྟོང་དཔག་མེད་རྒྱུ་བར་མཛད། །སེམས་ཅན་ལོག་དང་ཡང་དག་ལམ་སྟོན་<line/>
</page>
<page index="78" id="360B">མཛད༑ ༑ཚེམས་དཀར་དྲི་མི་མངའ་བས་དུང་དང་འདྲ། །ལྗགས་མཚན་སྲིད་རིང་ཞལ་ནི་ཀུན་ཏུ་ཁེབས། །འགྲམ་པ་སེངྒེའི་འདྲ་ཞིང་ཤངས་ཀྱང་མཐོ། །ཐམས་ཅད་ཐབས་<line/>
དང་རྣམ་དག་ཐུགས་ལས་སྐྱེས། །ཨུཏྤ་ལ་ཡི་གསུང་ནི་ཞལ་ནས་འབྱུང༌། །ཙནྡན་དྲི་དག་སྐུ་ནི་ཀུན་ཏུ་ཁྱབ། །སྔོན་ནི་བྱམས་པ་རྒྱ་ཆེར་བསྒོམས་པས་ན། །རྣམ་དག་<line/>
མོས་པ་རྟག་ཏུ་རྒྱུན་མི་འཆད། །དེ་བཞིན་གཤེགས་པའི་ཞབས་མཐིལ་རྟག་ཏུ་མཉམ། །ས་ལ་རེག་ཀྱང་རྡུལ་ནི་གོས་མི་འགྱུར། །གོམ་པ་སེངྒེ་གླང་པོ་ཆེ་འདྲ་བས། །<line/>
འཇིག་རྟེན་ཐམས་ཅད་ལས་ནི་ཡང་དག་འདས། །འཁོར་ལོ་རྩིབས་སྟོང་མཚན་གྱིས་ལེགས་པར་བརྒྱན། །ཁྱད་འཕགས་འོད་ཟེར་དག་ནི་རྟག་ཏུ་གསལ། །དགེ་བ་<line/>
དག་གིས་སྐྱེ་རྒུ་ཕན་འདོགས་པས། །གང་གིས་མཐོང་བ་དང་བ་རབ་ཏུ་སྐྱེ། །སོར་གཅིག་འོད་ཟེར་བརྒྱ་སྟོང་རབ་བཀྱེ་ནས། །སངས་རྒྱས་ཞིང་ནི་དཔག་མེད་སྣང་བར་མཛད། །<line/>
སྔོན་ནི་དགེ་སྦྱོང་མང་པོ་རབ་བསྒྲུབས་པས། །མཚན་གྱི་བཀོད་པ་སྣ་ཚོགས་འདི་བརྙེས་ལགས། །གཟུགས་སྐུ་ཡོངས་རྫོགས་དཔེ་ཟླ་ཡོང་མ་མཆིས། །ཞལ་མཚན་རབ་<line/>
མཛེས་ཤིན་ཏུ་ཁྱད་པར་འཕགས། །རྫུ་འཕྲུལ་དག་གིས་འཇིག་རྟེན་ཕན་འདོགས་པ། །ཅི་སླད་འཛུམ་པ་བསྟན་མཛད་བཤད་དུ་གསོལ། །བྱིན་པ་རི་དྭགས་ཨེ་ན་ཡ་དང་<line/>
</page>
<page index="79" id="361A">༄༅། །འདྲ༑ ༑སྐུ་དབྱིབས་མི་སྒུ་སེངྒེ་ཇི་ལྟ་བཞིན། །འཇིག་རྟེན་བྱུང་ནས་འཇིག་རྟེན་སྣང་མཛད་པ། །ཅི་སླད་འཛུམ་པ་བསྟན་མཛད་བཤད་དུ་<line/>
གསོལ༑ ༑ཅང་ཤེས་བཞིན་དུ་མཚན་སྦས་རྡུལ་མི་མངའ། །ཕྱག་མཐིལ་མཉམ་རྒྱས་ཕྱག་ནི་པུས་མོ་འདས། །མི་ཡི་སེངྒེ་ངོ་མཚར་ཁྱད་པར་འཕགས། །ཅི་སླད་འཛུམ་<line/>
པ་བསྟན་མཛད་པ་ཤད་དུ་གསོལ། །སྐུ་ལ་འོད་ཟེར་དཔག་མེད་རབ་འགྱེད་ཅིང༌། །ཁ་དོག་གྱ་ནོམ་རབ་ཞི་རྟག་གསལ་ཞིང༌། །རྣམ་དག་ཐུགས་ནི་རྟག་ཏུ་རྒྱུན་མི་འཆད།།<line/>
མདོ་སྡེ་ཚད་མེད་པ་དག་སྟོན་པར་མཛད། །རྟག་དང་ཆད་པ་དག་ལ་གནས་པ་ཡིས། །དེ་འདྲའི་ཆོས་ནི་སྒྲུབ་པར་འགྱུར་མ་ལགས། །གང་གིས་མཐར་ལྟ་རྣམས་ནི་རབ་<line/>
སྤངས་ན། །བཅོམ་ལྡན་རྣམ་དག་སྐུ་ནི་མྱུར་ཐོབ་འགྱུར། །ལྷ་རྔ་འབྲུག་སྒྲའི་གསུང་ནི་ཀུན་གྲགས་ཤིང༌། །ཀ་ལནད་ཀའི་དབྱངས་སྙན་རབ་ཏུ་གསལ། །ལྷ་ཡི་གླུ་སྒྲ་<line/>
བརྒྱ་སྟོང་མང་ལྡན་པ། །ཅི་སླད་འོད་ཟེར་བཀྱེ་བ་བཤད་དུ་གསོལ། །འདྲེན་པས་གསུང་གཅིག་ཏུ་ནི་ཆོས་བསྟན་པས། །འཆལ་པའི་ཚུལ་ཁྲིམས་ཅན་དག་རྒྱུན་<line/>
ཡང་བཅད། །དེ་བཞིན་གཤེགས་པས་དབྱངས་རབ་གང་གསུང་པ། །དེ་ཀུན་ཟབ་ཅིང་ངོ་མཚར་ཆོས་ལགས་སོ། །ཁྱུ་མཆོག་སྨིན་མཚམས་འོད་ཟེར་རབ་བཀྱེ་<line/>
</page>
<page index="80" id="361B">པས༑ ༑སངས་རྒྱས་ཞིང་ནི་བརྒྱ་སྟོང་གསལ་བར་མཛད། །སྤྱན་མཆོག་དག་ནི་མཐོན་མཐིང་ཁ་དོག་འདྲ། །གཙུག་ཏོར་མཚན་ནི་མཁའ་ཡི་ལྷས་མི་མཐོང༌། །ཚེམས་དཀར་<line/>
གཏམས་པ་བཞི་བཅུ་དག་དང་ལྡན། །དཔེར་ན་རིན་ཆེན་ཆུ་ཤེལ་དག་དང་མཚུངས། །དགེ་བའི་འཕྲིན་ལས་ཚད་མེད་དག་ལས་སྐྱེས། །ཅི་སླད་འཛུམ་པ་བསྟན་མཛད་<line/>
བཤད་དུ་གསོལ། །དེ་བཞིན་གཤེགས་པ་ཡོན་ཏན་རྫོགས་པའི་སྐུ། །ཁ་དོག་དམ་པ་དཔག་མེད་ཕུན་ཚོགས་ཤིང༌། །འོད་ཟེར་རྣམ་དག་ངོ་མཚར་རབ་བཀྱེ་བ། །<line/>
ཅི་སླད་འཛུམ་པ་བསྟན་མཛད་བཤད་དུ་གསོལ། །ཐུགས་རྗེ་ཆེན་པོ་མཆོག་རྒྱལ་རྐང་གཉིས་གཙོ། །སེམས་ཅན་ཡང་དག་བསམ་པ་ཐུགས་སུ་ཆུད། །ཐོགས་པ་མ་<line/>
མཆིས་སྤོབས་པ་མཆོག་བརྙེས་པ། །ཅི་སླད་འཛུམ་པ་བསྟན་མཛད་བཤད་དུ་གསོལ། །དེ་བཞིན་གཤེགས་པས་ཕ་རོལ་རབ་བྱོན་པས། །རིག་པ་གསུམ་དང་མངོན་<line/>
ཤེས་དུག་ཕུན་ཚོགས། །རྣམ་དག་འོད་ཟེར་དཔག་མེད་སྟོན་མཛད་པ། །ཅི་སླད་འཛུམ་པ་བསྟན་མཛད་བཤད་དུ་གསོལ། །བཅོམ་ལྡན་སྔོན་ནི་བསྐལ་པ་དཔག་མེད་<line/>
སྙེད༑ ༑བཅོམ་ལྡན་བརྒྱ་སྟོང་སྙེད་ལ་མཆོད་པ་མཛད། །དེ་འདྲའི་རྒྱུ་འབྲས་ཆབ་ནི་མི་འཚལ་བ། །ཅི་སླད་འཛུམ་པ་བསྟན་མཛད་བཤད་དུ་གསོལ། །བཅོམ་ལྡན་<line/>
</page>
<page index="81" id="362A">༄༅། །སྔོན་ནི་བསྐལ་པ་དཔག་མེད་སྙེད། །ཏིང་འཛིན་མཆོག་རྣམས་ལ་ནི་རབ་ཞུགས་པས། །མིག་གི་སྐྱེ་མཐའ་ཟད་པའི་མཐའ་མཁྱེན་<line/>
ན༑ ༑ཅི་སླད་འཛུམ་པ་བསྟན་མཛད་བཤད་དུ་གསོལ། །འདས་པ་དང་ནི་མ་འོངས་ད་ལྟར་དུས། །འདྲེན་པས་དེ་དག་ཀུན་ནི་རབ་ཏུ་མཁྱེན། །རྣམ་དག་མཁྱེན་<line/>
པ་ཐོགས་མེད་བསམ་མི་ཁྱབ། །ཅི་སླད་འཛུམ་པ་བསྟན་མཛད་བཤད་དུ་གསོལ། །དེ་ནས་བཅོམ་ལྡན་འདས་ཀྱིས་འཁོར་མང་པོའི་མདུན་དུ་ཕྱག་གསེར་གྱི་<line/>
ཁ་དོག་ལྟ་བུ་བརྐྱངས་ཏེ་ཟླ་འོད་གཞོན་ནུར་གྱུར་པའི་སྤྱི་བོ་ལ་བཞག་ནས་ཚིགས་སུ་བཅད་དེ་བཀའ་སྩལ་པ། །གཞོན་ནུ་ཤིན་ཏུ་ལེགས་པར་ཉོན། །ངས་<line/>
ནི་དེང་འདིར་བྱང་ཆུབ་ཆོས། །འོད་ཟེར་རབ་ཏུ་སྟོན་པའི་མདོ། །ཁྱོད་ལ་ཤིན་ཏུ་ཡོངས་གཏད་ཀྱི། །མ་འོངས་ཐ་མ་དུས་ངན་ཚེ། །ཆོས་ནི་རྣམ་པར་འཇིག་པས་ན། །<line/>
ཁྱོད་ཀྱིས་སེམས་ཅན་རྣམས་ལ་ནི། །རབ་ཏུ་ཕྱེ་ནས་བཤད་པར་གྱིས། །ངས་ནི་སངས་རྒྱས་སྤྱན་དག་གིས། །མ་འོངས་ཐ་མའི་དུས་ཀྱི་ཚེ། །ཤིན་ཏུ་ཟབ་ཅིང་གྱ་<line/>
ནོམ་པའི། །མདོ་སྡེ་དམ་པ་འདི་དག་ལ། །གང་མོས་གང་ནི་མི་མོས་པ། །ཐམས་ཅད་ཀུན་ཀྱང་གཟིགས་ཤིང་མཁྱེན། །སེམས་ཅན་དག་ནི་གང་ཞིག་གིས། །བྱང་<line/>
</page>
<page index="82" id="362B">ཆུབ་ལམ་ནི་རབ་ཚོལ་བ། །རྟག་ཏུ་སངས་རྒྱས་རྗེས་དྲན་ཞིང༌། །མདོ་སྡེ་འདི་ནི་གཟུང་བར་གྱིས། །གང་ཞིག་དད་པ་རབ་འཇིག་ཅིང༌། །འདུ་འཛི་ལ་ནི་མོས་གྱུར་ངང༌། །ཉིན་<line/>
མཚན་གཉིད་ལ་གང་དགའ་བ། །མདོ་སྡེ་འདི་ལ་མོས་མི་འགྱུར། །ང་ཡི་བསྟན་པ་དག་ལ་ནི། །རབ་ཏུ་བྱུང་བར་གྱུར་ནས་ཀྱང༌། །མྱ་ངན་འདས་པའི་ཆོས་དག་ལ། །<line/>
མོས་པ་དག་ནི་མི་སྐྱེ་བ། །སྐྱེས་བུ་བླུན་པོ་དེ་དག་ནི། །དད་པས་བྱིན་པ་ཆུད་ཟོས་འགྱུར། །འདུས་བྱས་རྣམས་ནི་ཆོས་དག་ལ། །ཉེས་དམིགས་མང་བར་ཐོས་ཀྱང་ནི། །<line/>
འཇིག་རྟེན་དག་ལ་མངོན་ཞེན་ནས། །འཇིག་པ་དག་ནི་མི་སྐྱེ་བ། །སྐྱེས་བུ་བླུན་པོ་དེ་དག་ནི། །མཁས་པ་རྣམས་ཀྱིས་སྨོད་པར་འགྱུར། །ཆོས་གོས་དག་ནི་བགོས་<line/>
གྱུར་ཀྱང༌། །དེ་ལ་ཤེས་རབ་ཅི་ཡང་མེད། །ཐུབ་པས་ལེགས་པར་གསུངས་པ་ཡི། །ཡང་དག་དཀའ་ནི་གང་ཡིན་པ། །ཤེས་པ་མེད་པས་ཐོས་གྱུར་ན། །ཡིད་ཆེས་<line/>
ལེན་པར་མི་འགྱུར་ཏེ། །སྐྱེས་བུ་བླུན་པོ་དེ་དག་དང༌། །ལྷན་ཅིག་གནས་པར་མི་བྱའོ། །ཁྱད་པར་འཕགས་པའི་ཆོས་འདི་དག །གལ་ཏེ་ཐོས་པར་གྱུར་ནས་ཀྱང༌། །རབ་ཏུ་<line/>
དགའ་ཞིང་མོས་པ་ཡི། །སེམས་ཀྱང་སྐྱེ་བར་མི་འགྱུར་བ། །དེ་འདྲའི་གང་ཟག་དེ་དག་ནི། །ངས་ནི་རབ་ཏུ་སྨོད་པར་བྱེད། །མ་ལུས་ཐོབ་པར་གྱུར་མོད་ཀྱི། །དེ་ནི་<line/>
</page>
<page index="83" id="363A">༄༅། །དོན་མེད་ཆུད་ཟོས་ཡིན། །གལ་ཏེ་ཤིན་ཏུ་ཟབ་པའི་ཆོས། །འདི་དག་ཐོས་པར་གྱུར་ན་ནི། །རབ་ཏུ་དགའ་ཞིང་མོས་པ་ཡི། །སེམས་<line/>
ནི་རབ་ཏུ་སྐྱེ་འགྱུར་བ། །དེ་འདྲའི་གང་ཟག་དེ་དག་ནི། །སྔོན་ཆད་སངས་རྒྱས་ཕྲད་པས་ན། །གདོན་མི་ཟ་བ་ཁོ་ནར་ནི། །བླ་མེད་བྱང་ཆུབ་ཐོབ་པར་འགྱུར། །སྐྱེས་<line/>
བུ་བླུན་པོ་གང་དག་ཅིག །ལྟ་བ་ངན་པས་རབ་རྨས་ནས། །ཤེས་རབ་སྲོག་ནི་གཅོད་བྱེད་པ། །བྱང་ཆུབ་ཡོངས་སུ་སྤོང་བར་འགྱུར། །དེ་ལྟ་བས་ན་མི་དགེ་བའི། །<line/>
བཤེས་གཉེན་དག་ནི་རབ་སྤངས་ནས། །བློ་ལྡན་མཁས་པ་དག་ལ་ནི། །བརྟེན་ཅིང་གུས་པ་བསྐྱེད་པར་བྱ། །འཇིག་རྟེན་དག་ནི་ཐམས་ཅད་ན། །ཉེས་དམིགས་<line/>
ཚད་མེད་གང་ཡོད་པ། །སེམས་ཅན་ངན་སོང་གསུམ་པོར་ནི། །རྟག་ཏུ་བྱང་བར་གང་བྱེད་པ། །ཐམས་ཅད་གཏི་མུག་རྨོངས་པ་ཡི། །རྒྱུ་དང་རྐྱེན་ལས་བྱུང་བས་<line/>
ནི༑ ༑ཉོན་མོངས་རྗེས་སུ་འཇུག་བྱེད་ཅིང༌། །རང་དབང་དག་ནི་ཐོབ་མི་འགྱུར། །ཡང་དག་ཆོས་ནི་སྤོང་བྱེད་ཅིང༌། །ཆོས་མ་ཡིན་པ་སྤྱོད་པར་བྱེད། །དེ་ལྟ་བས་ན་རྨོངས་<line/>
པ་ཡི། །སྐྱེས་བུ་དམན་པ་སྤང་བར་བྱ། །ཇི་ལྟར་ཁ་ལོ་སྒྱུར་བ་ཡི། །རང་གི་སྲོག་ཤིང་བཅག་པ་བཞིན། །མི་དགེའི་ལས་ནི་བྱས་པས་ན། །སེམས་ཅན་དམྱལ་<line/>
</page>
<page index="84" id="363B">བར་སྐྱེ་བར་འགྱུར། །ཁ་ནས་ཚིག་ངན་ཕྱུང་ནས་ནི། །རྟག་ཏུ་བདག་ལ་གནོད་བྱེད་པ། །ཇི་ལྟར་སྟ་རེ་རྣོ་ཐོགས་ནས། །རང་གི་ལུས་ནི་གཅོད་བྱེད་འདྲ། །ཆོས་རྣམས་རྒྱུ་དང་<line/>
རྐྱེན་དག་གིས། །བྱས་པའི་ལས་ཀྱི་རྗེས་སུ་ནི། །རྣམ་སྨིན་མྱོང་བ་སྐྱབས་མེད་པར། །དེ་ལྟར་ཁོང་དུ་མ་ཆུད་པས། །འཇིག་རྟེན་དྲང་སྲོང་ལ་བརྟེན་ནས། །དགེ་བའི་གྲོགས་<line/>
པོ་ཡིན་སྙམ་སེམས། །དེ་ནས་རང་ཉིད་འདི་སྙམ་དུ། །སྟོང་པ་ཉིད་ནི་གང་སྒོམ་པ། །འདུས་མ་བྱས་ནི་རྟོགས་སྙམ་ནས། །ཆད་པར་ལྟ་བ་སྐྱེད་པར་བྱེད། །ལུས་ནི་སྣོད་<line/>
ཆག་པ་དང་འདྲ། །སེམས་ཀྱང་རྗེས་སུ་འགག་འགྱུར་ཞེས། །ཕལ་ཆེར་ཀྱལ་པའི་ཚིག་དག་ལ། །མོས་པ་ཉིད་དུ་རབ་འགྱུར་ཞིང༌། །འདི་ལ་མངོན་པར་ཞེན་པས་ན། །ཕན་<line/>
པའི་དོན་ནི་ཅི་ཡང་མེད། །གལ་ཏེ་སྤྲུལ་ནི་གདུག་པ་ཡིས། །གནོད་པ་དག་ནི་རབ་བྱས་ཀྱང༌། །ནམ་ཡང་སྐྱེ་རྒུ་མང་པོ་རྣམས། །ངན་འགྲོ་དག་ཏུ་ལྟུང་མི་བྱེད། །བླུན་པོ་གང་<line/>
ཞིག་ཆོས་སྟོན་པ། །དགེ་བའི་རྩ་བ་འཇིག་བྱེད་པས། །སྐྱེ་རྒུ་མང་པོ་ཚད་མེད་སྙེད། །སེམས་ཅན་དམྱལ་བར་ལྟུང་བར་བྱེད། །ཁྱེད་ལ་སོགས་པ་འཁོར་འདུས་པ། །འདི་ལྟ་<line/>
བུར་ནི་བལྟ་བར་གྱིས། །དེང་འདིར་ང་ཡི་སྤྱན་སྔར་ནི། །ཟླ་འོད་གཞོན་ནུ་གང་འདུག་པ། །འདིས་ནི་སྔོན་ཆད་འདས་པ་ཡི། །སངས་རྒྱས་དག་ནི་བཅོམ་ལྡན་འདས། །ཚད་མེད་<line/>
</page>
<page index="85" id="364A">༄༅། །གངྒཱའི་ཀླུང་བྱེ་སྙེད། །མཆོད་པ་རིམ་གྲོ་རབ་བྱས་ཤིང༌། །ཤིན་ཏུ་བརྟན་པར་ཡོངས་བསྒོམས་ནས། །བླ་མེད་ཡེ་ཤེས་བཙལ་བས་<line/>
ན༑ ༑སྲིད་པ་དག་ནི་ཐམས་ཅད་ལ། །སེམས་ཀྱིས་གནས་པ་ཅི་ཡང་མེད། །མིག་གི་སྐྱེ་མཐའ་གཏན་དུ་ནི། །རྣམ་པར་དག་པ་ཤེས་པས་ན། །སྤྲོས་པ་དག་ནི།<line/>
ཡོངས་སྤངས་ནས། །མངོན་པར་ཤེས་པ་ཅི་ཡང་མེད། །སེམས་ཅན་དག་ནི་ཚད་མེད་ལ། །ཕན་པ་དག་ནི་བྱ་བའི་ཕྱིར། །བླ་མེད་འོད་ཟེར་སྟོན་པ་ཡི། །མདོ་སྡེ་དག་<line/>
ནི་སྟོན་པར་བྱེད། །སྐྱེས་བུ་བླུན་པོ་གང་ཡིན་པ། །ཆོས་འདི་སློབ་པར་མི་ནུས་པས། །རྣལ་འབྱོར་སྒོམ་པ་དག་ལ་ནི། །སྐྱོན་ཉིད་དུ་ཡང་ལྟ་བར་བྱེད། །དེ་ལྟ་བས་ན་<line/>
བླུན་པོ་དག །ཐག་རིང་པོར་ནི་ཡོངས་སྤངས་ནས། །དེ་དག་ལ་ནི་བསྟན་མི་བྱ། །དེ་ཡི་ཆོས་ཀྱང་མི་བསླབ་བོ། །སྐྱེས་བུ་བླུན་པོ་གང་ཡིན་པ། །རྩོད་པའི་སྨྲ་ལ་མོས་པས་ན།།<line/>
རྩོད་སྨྲ་མེད་པའི་སྤྱོད་པ་ལ། །ནན་ཏན་སྒྲུབ་པར་མི་ནུས་པས། །སྐྱེས་བུ་དེ་དག་རྣམས་ལ་ནི། །ཚུལ་བཞིན་སེམས་ནི་ཅི་ཡང་མེད། །དེ་ལྟ་བས་ན་དེ་དག་ལ། །<line/>
བསྙེན་བཀུར་མི་བྱ་བསྔགས་མི་བརྗོད། །སྐྱེས་བུ་བླུན་པོ་གང་ཡིན་པ། །ལེ་ལོ་སྙོམས་ལས་ལ་གནས་པས། །རྟག་ཏུ་ལུས་དང་ངག་ཡིད་ཀྱི། །མི་དགེའི་ལས་ནི་<line/>
</page>
<page index="86" id="364B">སྤྱོད་པས་ན། །དེ་ལ་ཚུལ་ཁྲིམས་དག་པ་དང༌། །ཤེས་རབ་མང་ཐོས་ཅི་ཡང་མེད། །རྟག་ཏུ་འདོད་པའི་ཡུལ་སེམས་ཤིང༌། །འདུ་འཛི་དག་ལ་མོས་པར་བྱེད། །<line/>
ཁྱེད་ཀྱིས་འདི་ལྟར་བླུན་པོ་དེ། །རིགས་དང་རུས་དང་ལུས་ཀྱང་ནི། །དམན་པ་ཡིན་པར་རབ་ཏུ་ལྟོས། །ཁོང་ཁྲོ་བཀའ་བློ་མི་བདེ་ཞིང༌། །བྱད་བཞིན་དག་ནི་མི་སྡུག་ལ། །<line/>
གལ་ཏེ་དགེ་བའི་གནས་སྐྱེས་ཀྱང༌། །ལུས་ནི་རྟག་ཏུ་མ་རབས་འགྱུར། །བདག་ཏུ་འདུ་ཤེས་ལ་ཞེན་པས། །ཡང་དག་དོན་ལ་རྨོངས་པར་འགྱུར། །བློ་གྲོས་དག་དང་མི་<line/>
ལྡན་པས། །ཚིག་གི་བྱེ་བྲག་འབྱེད་མི་ནུས། །རང་བཞིན་སྟོང་པའི་ཆོས་ཐོས་ཀྱང༌། །དེ་ལ་མོས་པ་སྐྱེ་མི་འགྱུར། །དེ་བཞིན་གཤེགས་པ་བཅོམ་ལྡན་འདས། །ཡུན་རིང་<line/>
པོ་ནས་འཇིག་རྟེན་པའི། །ཚིག་གི་སྤྲོས་པ་གང་ཡིན་པ། །ཐམས་ཅད་རབ་ཏུ་སྤངས་པ་ཡིན། །སོ་སོའི་སྐྱེ་བོས་འདི་དག་ལ། །ཤིན་ཏུ་ཞེན་ཅིང་ཆགས་པས་ན། །ཇི་སྲིད་<line/>
འཚོ་ཡི་བར་དུ་ཡང༌། །རྟོགས་ཤིང་ཁོང་དུ་ཆུད་མི་འགྱུར། །ཚུལ་ཁྲིམས་བསྔགས་པ་བརྗོད་བྱེད་ཀྱང༌། །ཚངས་པར་སྤྱོད་པ་སྒྲུབ་མི་བྱེད། །ཁ་ནས་ཆོས་ནི་སྟོན་བྱེད་ཀྱང༌། །<line/>
ལུས་ཀྱིས་ཆོས་མིན་སྤྱོད་པར་བྱེད། །རང་གིས་འདུལ་བ་སྟོན་བྱེད་ཀྱང༌། །རྟག་ཏུ་འདུལ་མིན་སྤྱོད་པར་བྱེད། །སངས་རྒྱས་སློབ་མ་དག་ལ་ནི། །ཁ་དོག་བསྒྱུར་པའི་<line/>
</page>
<page index="87" id="365A">༄༅། །གོས་གྱོན་གསུངས། །འཆལ་བའི་ཚུལ་ཁྲིམས་ཅན་དག་གིས། །གོས་འདི་རབ་ཏུ་བགོས་གྱུར་ཀྱང༌། །ང་རྒྱལ་དང་ནི་བག་མེད་པའི། །སེམས་ནི་<line/>
རབ་ཏུ་འཕེལ་བར་བྱེད། །དད་པས་བྱིན་པ་ཅི་ཟོས་པ། །ཐུ་ལུམ་འབར་བ་མིད་པ་འདྲ། །དེ་ལྟར་ཁྱིམ་གྱི་གནས་སྤངས་ནས། །འདོད་པ་ལྔ་ཡི་བདེ་བའང་མེད། །གཞན་ཡང་སངས་<line/>
རྒྱས་ཆོས་དག་ལ། །མཆོག་གི་བདེ་བ་མ་ཐོབ་ནས། །སྤྱོད་པ་འདྲེན་མ་མོས་བྱེད་པ། །མཐའ་གཉིས་དག་ནི་སྤོང་མི་འགྱུར། །ཡིད་ཀྱི་མོས་པ་ཇི་སྙེད་པ། །ཐམས་ཅད་ཀྱང་ནི་དག་<line/>
མི་འགྱུར། །དེ་འདྲའི་གང་ཟག་བླུན་པོ་ནི། །འཁོར་མང་ནང་དུ་གནས་གྱུར་ཀྱང༌། །དཔེར་ན་ཇི་ལྟར་ཝ་སྐྱེས་དག །སེངྒེའི་ཁྱུར་ནི་ཞུགས་པ་བཞིན། །དེ་ལྟར་རབ་ཏུ་ཞི་བ་<line/>
ཡི༑ ༑ཆོས་ནི་ཡང་དག་བསྟན་བྱས་ཀྱང༌། །དེ་བཞིན་ཉིད་དང་སྟོང་པའི་དོན། །རྟོགས་ཤིང་ཁོང་དུ་མ་ཆུད་པས། །འཁོར་མང་དག་ལ་བསྟན་བསྔགས་ཀྱང༌། །ཁེངས་<line/>
པའི་སེམས་ནི་སྐྱེད་པར་བྱེད། །སྟོན་པ་ཆེན་པོ་མི་དྲན་པས། །ངོ་ཚ་དམན་པའི་སེམས་ཀྱང་མེད། །མི་གཙང་དངོས་པོ་ལེན་བྱེད་ཀྱང༌། །ཡིད་བཞིན་ནོར་བུ་ཐོབ་པ་<line/>
བཞིན༑ ༑ཤིན་ཏུ་དགའ་བས་འཛིན་བྱེད་པས། །སེམས་ཀྱིས་ཅུང་ཟད་གཏོང་མི་བྱེད། །འདི་ལྟ་བུ་ཡི་མ་རབས་དག །ཁྱིམ་ནས་རབ་ཏུ་བྱུང་ནས་ནི། །སྤྱོད་ལམ་དག་ཀྱང་<line/>
</page>
<page index="88" id="365B">སྲུང་བ་དང༌། །ཆོས་གོས་ལྷུང་བཟེད་འཛིན་བྱེད་ཀྱང༌། །ཆ་བྱད་ཙམ་དང་ལྡན་པས་ན། །ཡང་དག་ཤེས་རབ་ཅི་ཡང་མེད། །ཁ་སྤུ་དག་ནི་བྲེག་གྱུར་ཀྱང༌། །སྡིག་པའི་སེམས་ནི་<line/>
མི་སྤོང་ཞིང༌། །དགེ་སྦྱོང་མ་ཡིན་པ་ཡི་ཆོས། །ལོག་ལྟ་རྟག་ཏུ་ལྷུང་གྱུར་ན། །རབ་དབེན་མྱ་ངན་འདས་པའི་ལམ། །དེ་དག་རབ་ཏུ་ཉམས་པར་འགྱུར། །དགེ་སྦྱོང་མངོན་<line/>
དུ་བྱ་བ་ཡི། །འབྲས་བུ་དག་ཀྱང་ཐོབ་མི་འགྱུར། །མ་རིག་ཉོན་མོངས་རྣམས་ཀྱང་ནི། །རྡུལ་ཙམ་ཉམས་པར་མི་འགྱུར་རོ། །གྲོང་ཁྱེར་དག་ཏུ་རྣམ་རྒྱུ་ཞིང༌། །རང་ཉིད་དབེན་<line/>
པའི་བསྔགས་བརྗོད་ཀྱང༌། །སྐྱེས་བུ་བླུན་པོ་བློ་མེད་པས། །ཡང་དག་བགྲོད་པ་ཤེས་མི་འགྱུར། །སེམས་ཀྱི་འདུན་པ་ཅི་ཡོད་པ། །དེ་དག་ཐམས་ཅད་མི་དགེ་ཡིན། །རྙེད་པ་འདོད་<line/>
པའི་རྒྱུ་ཡི་ཕྱིར། །དགོན་པ་དག་ན་གནས་བྱེད་ཀྱི། །མྱ་ངན་འདས་པའི་ཡང་དག་རྒྱུ། །བསྒྲུབ་པའི་ཕྱིར་ནི་མ་ཡིན་ནོ། །རྨུགས་དང་གཉིད་ལ་རབ་ཏུ་དགའ། །ལུས་ནི་ཇི་ལྟར་བདེ་<line/>
སྙམ་ནས། །རྟག་ཏུ་དེ་ལྟའི་དངོས་པོ་དག །སྒྲུབ་པ་ལ་ནི་མོས་པར་བྱེད། །དགོན་པའི་གནས་ནི་དེ་དག་ཏུ། །ལོ་ནི་མང་པོར་གནས་བྱེད་ཀྱང༌། །ཕྱིན་ལོག་ལྟ་བར་གྱུར་པའི་ཕྱིར།།<line/>
མྱ་ངན་འདས་ལམ་སྟོར་བས་ན། །ནམ་ཡང་དགེ་སྦྱོང་ལམ་དག་གིས། །འབྲས་བུ་དག་ནི་ཐོབ་མི་འགྱུར། །ཡང་དག་ལྟ་བ་རབ་ཉམས་ཤིང༌། །ཚུལ་ཁྲིམས་དག་དང་འགལ་<line/>
</page>
<page index="89" id="366A">༄༅། །བྱས་པས། །གོས་བཟང་དག་གིས་ལུས་བརྒྱན་པ། །དེ་ལ་ཤིན་ཏུ་སྲེད་པར་འགྱུར། །འདོད་པའི་བདེ་བ་རྣམས་ལ་ནི། །རྟག་ཏུ་སྲེད་པ་སྐྱེད་པར་<line/>
བྱེད༑ ༑གལ་ཏེ་གྲོང་ཁྱེར་ཞུགས་ན་ཡང༌། །ང་རྒྱལ་མཚན་མ་སྟོན་བྱེད་ཅིང༌། །ལུས་ཀྱི་ལས་ནི་མི་སྲུང་བས། །སྤྱོད་ལམ་དག་ལ་གནས་མི་བྱེད། །རེས་འགའ་གྲོང་ཁྱེར་<line/>
ཞུགས་ནས་ནི། །རྒྱུ་ཚེ་རང་ཉིད་འདི་སྐད་དུ། །དགོན་པའི་གནས་ནི་དེ་དག་ན། །རི་ཕུག་དག་ནི་གང་ཡོད་པ། །ཁྱེད་རྣམས་འདི་ལྟར་ཤེས་པར་གྱིས། །དེ་ནི་བདག་གི་གནས་<line/>
ཡིན་ཏེ། །མཐོན་དམན་རན་པར་ལྟ་བ་དང༌། །འགྲོ་གོམ་ཚུལ་ལ་གནས་སོ་ཞེས། །ཐ་དད་མཚན་མའི་ཚིག་བརྗོད་དེ། །དགྲ་བཅོམ་པ་ཡི་རྟགས་བསྟན་པས། །ཁྱིམ་<line/>
པ་དག་ནི་ཇི་སྙེད་པ། །ཕན་ཚུན་དུ་ནི་འདི་སྐད་དུ། །དགོན་པའི་དགེ་སློང་གང་ཡིན་པ། །ཡང་དག་འཕགས་པ་ཡིན་ཞེས་ཟེར། །རེས་འགའ་དགོན་པ་དེ་དག་ན། །གནས་<line/>
པར་གྱུར་པ་དེ་ཡི་ཚེ། །གལ་ཏེ་གཞན་དག་འོངས་གྱུར་ན། །འདི་ལྟ་བུ་ནི་སྟོན་པར་བྱེད། །བདག་ནི་དགོན་གནས་འདི་དག་ཏུ། །ཉིན་མཚན་འཆག་པར་བྱེད་ཅེའམ། །<line/>
ཡང་ན་རྩྭ་འཇམ་བཏིང་ནས་ནི། །འདིར་ནི་འདུག་པར་བྱེད་ཅེས་ཟེར། །རེས་འགའ་གྲོང་ཁྱེར་ཞུགས་གྱུར་ནས། །ཁྱིམ་པས་དེར་ནི་ཕྱིན་པའི་ཚེ། །གཡོ་སྒྱུས་ནན་ཏན་<line/>
</page>
<page index="90" id="366B">འདི་སྐད་དུ། །བདེ་འམ་ཞེས་ནི་འདྲི་བར་བྱེད། །འཇིག་རྟེན་པ་ཡི་འདུ་འཛིའི་གཏམ། །རྒྱལ་པོ་ཆོམ་རྐུན་ལ་སོགས་པའི། །སྣ་ཚོགས་དག་ནི་རྗོད་པར་བྱེད། །རེས་འགའ་ཆགས་པའི་<line/>
སེམས་དག་གིས། །བུད་མེད་རྣམས་ཀྱི་མདུན་དག་ཏུ། །ཐབས་ནི་རྣམ་པ་སྣ་ཚོགས་ཀྱིས། །རང་གི་ཡོན་ཏན་རྗོད་པར་བྱེད། །བདག་ནི་འཇིག་རྟེན་ཐམས་ཅད་ཀྱི། །བསོད་ནམས་<line/>
ཞིང་ནི་ཆེན་པོར་བྱེད། །བདག་ནི་རྒྱལ་ཐབས་རབ་སྤངས་ནས། །རབ་ཏུ་བྱུང་ནས་ལམ་སྒོམ་ཡིན། །བཙུན་མོ་དང་ནི་སྲས་རྣམས་ཀྱང༌། །མཐོ་རིས་སྐྱེ་བར་འགྱུར་ཞེས་ཟེར། །དེ་<line/>
དག་དེ་སྐད་ཐོས་ནས་ནི། །ཤིན་ཏུ་གུས་པ་རབ་བསྐྱེད་དེ། །གོས་ཟས་དང་ནི་བཏུང་བ་དག །སྣ་ཚོགས་སྦྱར་ནས་མཆོད་པར་བྱེད། །བཙུན་པས་ཐུགས་རྗེས་རབ་དགོངས་ཤིང༌། །<line/>
བདག་ཅག་ཐད་དུ་ཡང་གཤེགས་ཟེར། །རོ་ཞིམ་དག་ལ་ཞེན་ཆགས་ཤིང༌། །ཉེས་དམིགས་རྣམས་ནི་མི་ཤེས་པས། །བདུད་ཀྱིས་གླགས་ཀྱང་རྙེད་འགྱུར་ཏེ། །རུས་སྦལ་རྒྱ་<line/>
མོས་ཟིན་པ་འདྲ། །དགོན་པར་གནས་པ་དག་ལ་ཡང༌། །རྙེད་པ་དག་གིས་སྙེམས་པར་བྱེད། །དགེ་སློང་བརྩོན་འགྲུས་ཅན་དག་ལ། །བརྙེས་ཤིང་སྐུར་བ་འདེབས་པར་བྱེད། །རྙེད་<line/>
དང་གྲགས་པས་སེམས་རྨོངས་པས། །ཡང་ནས་ཡང་དུ་ཞེན་པ་བསྐྱེད། །ལུས་ནི་ཡོངས་སུ་གསོ་བའི་ཕྱིར། །རྟག་ཏུ་གཡོ་སྒྱུ་སྤྱོད་པས་ན། །ལུས་དང་ངག་གི་མི་དགེའི་ལས།།<line/>
</page>
<page index="91" id="367A">༄༅། །ཡང་ནས་ཡང་དུ་འཕེལ་བར་བྱེད། །གལ་ཏེ་སྦྱིན་བདག་དད་པ་ཡིས། །དང་བའི་སེམས་ཀྱིས་མཆོད་ན་ཡང༌། །ལེ་ལོ་སྙོམས་ལས་དབང་གིས་<line/>
ནི༑ ༑དེ་ཡི་བསོད་ནམས་འབྲི་བར་བྱེད། །སྐྱེས་བུ་བླུན་པོ་དེ་དག་ནི། །རྟག་ཏུ་མི་དགེའི་འདོད་བསྐྱེད་པས། །སྟོང་པ་ཉིད་ཀྱི་ཆོས་འདི་ལ། །རྗེས་མཐུན་བཟོད་སེམས་ཐོབ་མི་<line/>
འགྱུར༑ ༑གང་དག་ང་ཡི་བསྟན་པ་ལ། །ཉེས་དམིགས་དེ་དག་རབ་སྤངས་ནས། །ནན་ཏན་བག་ཡོད་སྒྲུབ་བྱེད་ན། །ཆོས་འདི་ཐོས་པར་དཀའ་མི་འགྱུར། །རྙེད་པ་དང་ནི་<line/>
མི་རྙེད་དང༌། །བསྟོད་སྨད་སྡུག་བསྔལ་བདེ་ལ་སོགས། །འཇིག་རྟེན་ཆོས་ཀྱིས་མི་གཡོ་བ། །ཆོས་འདི་ཐོས་པར་དཀའ་མི་འགྱུར། །ལུས་ལ་འདུ་ཤེས་མི་གཙང་དང༌། །<line/>
ཕུང་པོ་རྨ་ཡི་འདུ་ཤེས་དང༌། །ཟས་ནི་རྨ་བསྐུས་འདུ་ཤེས་པ། །ཆོས་འདི་ཐོས་པར་དཀའ་མི་འགྱུར། །གོས་བཟང་དག་ནི་ཐོབ་གྱུར་ཀྱང༌། །དྲེགས་པ་དག་ནི་མི་སྐྱེད་<line/>
ཅིང༌། །ངོ་ཚ་དག་པའི་ཕྱིར་གྱོན་པ། །ཆོས་འདི་ཐོབ་པར་དཀའ་མི་འགྱུར། །གཟུགས་དང་སྟོབས་ནི་མི་སྙེམས་ཤིང༌། །ཟས་ལ་ཆགས་པ་མེད་པ་དང༌། །སྲོག་གནས་<line/>
ཕྱིར་ནི་གང་ཟ་བ། །ཆོས་འདི་ཐོབ་པར་དཀའ་མི་འགྱུར། །སྲེད་པ་རྣམས་ནི་སྟོང་ཤེས་ནས། །འདོད་པ་དག་ལ་བླང་དོར་མེད། །རྟག་ཏུ་སྟོང་དབེན་གང་སྤྱོད་པ། །ཆོས་འདི་<line/>
</page>
<page index="92" id="367B">ཐོབ་པར་དཀའ་མི་འགྱུར། །དཔག་ཚད་གཅིག་འདས་རི་ཁྲོད་དུ། །གཅིག་པུ་འདུག་ནས་མཉམ་གཞག་ཅིང༌། །འདུས་བྱས་བདག་མེད་གང་རྟོགས་པ། །ཆོས་འདི་ཐོབ་པར་དཀའ་<line/>
མི་འགྱུར། །མིག་ཟད་སྐྱེ་བའི་མཐའ་དག་དང༌། །མིག་འཇུག་མཚན་ཉིད་རྟོགས་བྱེད་ཅིང༌། །མི་གཙང་ལམ་ནི་གང་སྒྲུབ་པ། །ཆོས་འདི་ཐོབ་པར་དཀའ་མི་འགྱུར། །རྣ་བ་སྣ་ལྕེ་<line/>
ལུས་དང་ཡིད། །གཟུགས་སྒྲ་དྲི་རོ་རེག་བྱ་ནས། །སྒྲ་དང་མིང་གི་བར་དུ་ཡང༌། །ཐམས་ཅད་ཀུན་ཀྱང་དེ་བཞིན་ནོ། །དེ་བཞིན་མ་འོངས་དུས་ཀྱི་ཚེ། །དགེ་སློང་དག་ནི་ཚད་མེད་<line/>
སྙེད༑ ༑བརྩོན་པ་དང་ནི་ལེ་ལོ་ཅན། །ཐམས་ཅད་དེ་བཞིན་ཤེས་པར་གྱིས། །དགེ་དང་མི་དགེའི་གྲོགས་པོ་དག །སྒྲུབ་པ་དང་ནི་མི་སྒྲུབ་པ། །ཡིད་ཆེས་པ་དང་ཡིད་མི་ཆེས། །ཐམས་<line/>
ཅད་དེ་བཞིན་གཤེགས་པར་གྱིས། །དགེ་དང་མི་དགེའི་གྲོགས་པོ་དག །མིག་ཟད་ལམ་ནི་གང་ཡིན་པ། །སྒྲུབ་པ་དང་ནི་མི་སྒྲུབ་པ། །ཐམས་ཅད་དེ་བཞིན་ཤེས་པར་གྱིས། །གང་ཞིག་<line/>
བྱང་ཆུབ་རབ་མོས་ཤིང༌། །ཟླ་གཅིག་གཉིས་གསུམ་འདས་ནས་ནི། །དུས་གཞན་ཕྱིར་ནི་གང་ལྡོག་པ། །ཐམས་ཅད་དེ་བཞིན་ཤེས་པར་གྱིས། །གང་ཞིག་ཆོས་འདི་ཐོས་གྱུར་<line/>
ནས༑ ༑མོས་པའི་སེམས་ནི་གང་སྐྱེད་པ། །གལ་ཏེ་ཉམས་པར་གྱུར་ན་ཡང༌། །སླར་ནི་དང་བ་ཐོབ་པར་འགྱུར། །གང་ཞིག་ཆོས་འདི་ཐོས་གྱུར་ནས། །བག་མེད་སྤོང་བར་མི་བྱེད་<line/>
</page>
<page index="93" id="368A">༄༅། །ན༑ ༑མདོ་འདི་སངས་རྒྱས་བཀའ་མ་ཡིན། །དེ་སྙམ་དུ་ནི་སེམས་པར་འགྱུར། །གང་ཞིག་ཆོས་འདི་ཐོས་གྱུར་ནས། །བདུད་ཀྱིས་ཡོངས་སུ་གང་བཟུང་<line/>
བ༑ ༑དང་པོ་དད་པ་སྐྱེས་གྱུར་ཀྱང༌། །ཕྱིས་ནི་རབ་ཏུ་སྤོང་བར་འགྱུར། །གང་ཞིག་ཆོས་ལ་མ་མོས་པ། །མི་བདེན་གྲགས་དང་རྙེད་པ་ཚོལ། །གྲོང་ཁྱེར་གྲོང་རྡལ་རབ་རྒྱུ་ཞིང༌། །<line/>
གཟུངས་རྣམས་དང་ནི་ཏིང་འཛིན་དང༌། །ཀུན་འཛིན་འོད་ཟེར་བསྔགས་བརྗོད་ཀྱང༌། །དེ་ཡིས་ཡང་དག་རྟོགས་མི་འགྱུར། །འདོད་པ་ལྔ་པོས་བཅིངས་པ་དང༌། །འཇིག་རྟེན་<line/>
ལས་ནི་འདོད་ཚོལ་བ། །བརྗོད་པ་དག་ནི་རྟོགས་བྱེད་པས། །སྟོང་ཉིད་སྒོམ་ལ་སྐུར་པ་འདེབས། །དྲན་དང་ཤེས་རབ་སེམས་མེད་པས། །ཚེ་ཚད་བར་དུ་དོན་མེད་འདས། །<line/>
བླུན་པོས་སྟོང་པའི་ཆོས་སྤོང་བ། །དེ་ནི་ཚུལ་ཁྲིམས་གེགས་བྱས་པས། །མནར་མེད་དག་ཏུ་ལྟུང་བར་གྱུར། །ནམ་ཡང་མཐོ་རིས་ཡོངས་མི་སྐྱེ། །གང་གིས་སྐད་ཅིག་གཅིག་<line/>
ལ་ནི༑ ༑མཆོད་རྟེན་སྟོང་ནི་བྱས་པ་བས། །གང་གིས་མདོ་སྡེ་འདི་ཐོས་ནས། །ཚིག་བཞི་ཚིགས་བཅད་གཅིག་འཛིན་འཕགས། །མེ་ཏོག་ཕྲེང་བ་བརྒྱ་སྟོང་དག །སངས་<line/>
རྒྱས་མཆོད་རྟེན་མཆོད་པ་བས། །གང་ཞིག་མདོ་སྡེ་འདི་ཐོས་ནས། །ཚིག་བཞི་ཚིགས་བཅད་སེམས་པ་འཕགས། །གང་གིས་རིན་ཆེན་མཆོད་རྟེན་དག །གངྒཱའི་བྱེ་སྙེད་<line/>
</page>
<page index="94" id="368B">བྱས་པ་བས། །གང་གིས་ཐ་ན་སྐད་ཅིག་ཙམ། །མདོ་སྡེ་འདི་སེམས་ཁྱད་པར་འཕགས། །སངས་རྒྱས་ཞིང་ནི་འབུམ་ཕྲག་བརྒྱ། །མེ་ཏོག་གཏོར་ནས་མཆོད་པ་བྱས། །གང་གིས་<line/>
ཐ་ན་སྐད་ཅིག་ཙམ། །མདོ་སྡེ་འདི་སེམས་ཁྱད་པར་འཕགས། །ཆོས་གོས་འབུམ་ཕྲག་བརྒྱ་མང་པོ། །སངས་རྒྱས་རྣམས་ལ་ཕུལ་པ་བས། །གང་གིས་ཐ་ན་སྐད་ཅིག་ཙམ། །<line/>
མདོ་སྡེ་འདི་སེམས་ཁྱད་པར་འཕགས། །སངས་རྒྱས་སྤྱན་ནི་རྣམ་དག་འཕགས། །མི་མཁྱེན་མི་གཟིགས་གང་ཡང་མེད། །གང་གིས་མདོ་སྡེ་འདི་མོས་ན། །སངས་རྒྱས་<line/>
སྤྱན་ནི་ཐོབ་པར་འགྱུར། །འདས་པའི་བསྐལ་པ་གྲངས་མེད་ཚེ། །སངས་རྒྱས་མར་མེ་མཛད་པ་བྱུང༌། །ང་ནི་དྲང་སྲོང་ཁྱེ་འུར་གྱུར། །མེ་ཏོག་ཐོགས་ནས་མཆོད་པ་བྱས། །ཤཱཀྱ་<line/>
ཐུབ་པ་ཞེས་བྱ་བ། །བྱང་ཆུབ་སྙིང་པོ་ལ་འདུག་ནས། །མདོ་སྡེ་འདི་ནི་སྟོན་འགྱུར་ཞེས། །ང་ལ་བྱང་ཆུབ་ལུང་ཡང་བསྟན། །ཁྱོད་ནི་དེ་ཚེ་གཞོན་ནུར་གྱུར། །ང་ལུང་བསྟན་<line/>
པ་ཐོས་གྱུར་ནས། །དགའ་ཞིང་དང་བའི་སེམས་བསྐྱེད་དེ། །ཐལ་མོ་སྦྱར་ནས་འདི་སྐད་དུ། །གལ་ཏེ་བྲམ་ཟེ་ཁྱེའུ་ནི། །མངོན་པར་རྫོགས་པར་སངས་རྒྱས་ཚེ། །བདག་ནི་<line/>
དེ་ཡི་གྲོགས་གྱུར་ནས། །མྱ་ངན་འདས་པའི་འོག་ཏུ་ཡང༌། །ཆོས་ཀྱི་མདོ་སྡེ་རབ་འཛིན་ཅིང༌། །སྲུང་བར་ཤོག་ཅེས་སྨོན་ལམ་བཏབ། །སངས་རྒྱས་མར་མེ་མཛད་དེ་ཡིས། །འོད་<line/>
</page>
<page index="95" id="369A">༄༅། །ཟེར་སྟོན་པའི་མདོ་འདི་ནི། །ཇི་སྐད་གསུངས་བཞིན་དེ་ཡི་ཚེ། །བྲམ་ཟེའི་ཁྱེའུ་དང་གཞོན་ནུ་གཉིས། །ལེགས་པར་ཉན་ཅིང་ཡོངས་སུ་བཟུང༌།།<line/>
ང་སྔོན་འདས་པའི་དུས་ཀྱི་ཚེ། །མེ་ཏོག་ཨུཏྤལ་དག་གིས་ནི། །སངས་རྒྱས་དེ་ལ་མཆོད་པ་བྱས། །དེ་ཚེ་ཁྱོད་ཀྱང་དེར་འདུག་སྟེ། །འདི་སྐད་དུ་ནི་སྨོན་ལམ་བཏབ། །ང་ཡི་<line/>
བསྟན་པ་ཐ་མ་ལ། །མདོ་སྡེ་འདི་ནི་རབ་བཟུང་ནས། །རྒྱ་ཆེར་སྟོན་པར་ཤོག་ཅེས་སྨྲས། །གང་གིས་ཆོས་འདི་ཐོས་གྱུར་ནས། །ཞེ་སྡང་སེམས་ནི་མི་བསྐྱེད་པར། །གཟུང་<line/>
འཛིན་ཀློག་ཅིང་གང་འདོན་པ། །དེ་ནི་སྐྱེས་བུ་དམ་པ་ཡིན། །ཁྱོད་ཀྱིས་མ་འོངས་དུས་ཀྱི་ཚེ། །ཐོས་དཀའི་ཆོས་འདི་རབ་བཟུང་ནས། །སེམས་ཅན་དག་ལ་དོན་གྱི་<line/>
ཚུལ༑ ༑རྒྱ་ཆེར་དབྱེ་ཞིང་བསྟན་པར་བྱ། །ངས་ཀྱང་འདས་པའི་དུས་ཀྱི་ཚེ། །ཡང་དག་ཆོས་ནི་ནུབ་པ་ན། །འོད་ཟེར་སྟོན་པའི་མདོ་འདི་ནི། །སེམས་ཅན་དག་ལ་<line/>
རྒྱ་ཆེར་བསྟན། །བླུན་པོས་ནན་ཏན་མི་སྒྲུབ་པས། །འདི་ལ་སྐུར་པ་འདེབས་པར་བྱེད། །ངས་ནི་དེ་སྐད་ཐོས་གྱུར་ནས། །ཞེ་སྡང་དག་ནི་སྐྱེད་མི་བྱེད། །ང་ནི་རྟག་ཏུ་<line/>
བཟོད་བསྒོམས་ནས། །འཇིག་རྟེན་རྣམས་ལ་ཕན་འདོགས་བྱེད། །བཟོད་པའི་སྟོབས་ནི་རྫོགས་པས་ན། །མཚན་དང་དཔེ་བྱད་དག་གིས་བརྒྱན། །གཞོན་ནུ་ཁྱོད་ཀྱིས་<line/>
</page>
<page index="96" id="369B">སངས་རྒྱས་སྐུ། །གྱ་ནོམ་ཡོངས་སུ་རྫོགས་གྱུར་ཅིག །གསེར་གྱི་ཁ་དོག་རྣམ་དག་འཕགས། །བཟོད་པའི་སྟོབས་ལས་བྱུང་བར་ལྟོས། །ང་ཡི་ཞབས་ནི་ས་རེག་ནས། །ཞིང་<line/>
ནི་ཚད་མེད་གཡོ་བྱེད་ཀྱང༌། །སེམས་ཅན་རྣམས་ནི་མི་ལྷུང་བ། །བཟོད་པའི་སྟོབས་ལས་ཐམས་ཅད་སྐྱེད། །ང་ཡི་སྤུ་ཁུང་གཅིག་ནས་ནི། །འོད་ཟེར་བརྒྱ་སྟོང་རབ་བཀྱེ་ནས། །<line/>
ཐམས་ཅད་གསལ་བར་གང་བྱེད་པ། །ཐམས་ཅད་བཟོད་མཆོག་སྟོབས་ལས་བྱུང༌། །སྲིན་པོ་ཤིན་ཏུ་འཇིགས་པའི་གཟུགས། །སྲོག་ཆགས་གཟི་བརྗིད་འཕྲོག་བྱེད་པ། །ང་<line/>
ལ་རྟག་ཏུ་གུས་པ་ཡང༌། །ཐམས་ཅད་བཟོད་མཆོག་སྟོབས་ལས་བྱུང༌། །ང་ཡི་འཁོར་ནི་ཇི་སྙེད་པ། །སེམས་ནི་རབ་ཏུ་དུལ་གྱུར་ནས། །དེ་བཞིན་གཤེགས་ལ་གུས་པ་<line/>
ཡང༌། །ཐམས་ཅད་བཟོད་མཆོག་སྟོབས་ལས་བྱུང༌། །རོལ་མོའི་སྒྲ་ནི་བརྒྱ་སྟོང་དག །འཁོར་འདུས་ཆེན་པོའི་ནང་དག་ཏུ། །སངས་རྒྱས་ཡོན་ཏན་བསྔགས་བརྗོད་པ། །ཐམས་<line/>
ཅད་བཟོད་མཆོག་སྟོབས་ལས་བྱུང༌། །ཀླུ་ཡི་རྒྱལ་པོ་བརྒྱ་སྟོང་དག །རབ་ཏུ་གདུག་ཅིང་འཇིགས་རུང་བ། །སངས་རྒྱས་མཐོང་ན་དགའ་བ་ཡང༌། །ཐམས་ཅད་བཟོད་མཆོག་<line/>
སྟོབས་ལས་བྱུང༌། །སྲིན་པོ་གནོད་སྦྱིན་ལ་སོགས་པས། །མེ་ཏོག་ཕྲེང་བ་བརྒྱ་སྟོང་ཐོགས། །འོངས་ནས་ང་ལ་མཆོད་བྱེད་པ། །ཐམས་ཅད་བཟོད་མཆོག་སྟོབས་ལས་བྱུང༌།<line/>
</page>
<page index="97" id="370A">༄༅། །ཞིང་ནི་བརྒྱ་སྟོང་ཚད་མེད་པར། །བཞུགས་པའི་དེ་བཞིན་གཤེགས་པ་རྣམས། །ང་ཡི་ཡོན་ཏན་བསྔགས་པ་ཡང༌། །ཐམས་ཅད་བཟོད་མཆོག་<line/>
སྟོབས་ལས་བྱུང༌། །ལྟོ་འཕྱེ་དང་ནི་ལུས་སྲུལ་པོ། །བརྒྱ་སྟོང་དག་ནི་འདུས་གྱུར་ནས། །མེ་ཏོག་གཏོར་ནས་ང་མཆོད་པ། །ཐམས་ཅད་བཟོད་མཆོག་སྟོབས་ལས་བྱུང༌། །<line/>
གནོད་སྦྱིན་རྒྱལ་པོ་ལ་སོགས་པ། །བྱེ་བ་བརྒྱ་ཕྲག་དྲུག་ཅུ་རྣམས། །འོངས་ནས་ང་ལ་གང་མཆོད་པ། །ཐམས་ཅད་བཟོད་མཆོག་སྟོབས་ལས་བྱུང༌། །གཞན་ཡང་ཀླུ་ཡི་<line/>
རྒྱལ་པོ་ནི། །མ་ན་པ་ག་ལ་སོགས་པས། །མུ་ཏིག་དམར་པོས་ང་མཆོད་པ། །ཐམས་ཅད་བཟོད་མཆོག་སྟོབས་ལས་བྱུང༌། །དུ་མུ་རུ་དང་ཤི་ཁྱི་བི། །བརྒྱ་སྟོང་སྙེད་ནི་འདུས་<line/>
གྱུར་ནས། །རོལ་མོ་དག་གིས་ང་མཆོད་པ། །ཐམས་ཅད་བཟོད་མཆོག་སྟོབས་ལས་བྱུང༌། །ལྟོ་འཕྱེ་དང་ནི་ལུས་སྲུལ་པོ། །བརྒྱ་སྟོང་སྙེད་ནི་འདུས་གྱུར་ནས། །མེ་ཏོག་སྤོས་<line/>
ཀྱིས་ང་མཆོད་པ། །ཐམས་ཅད་བཟོད་མཆོག་སྟོབས་ལས་བྱུང༌། །ས་ཆེན་འཇིན་པ་ཀླུ་ཡི་རྒྱལ། །ལུས་ཕྱེད་དག་ནི་རབ་བསྟན་ནས། །ཐལ་སྦྱར་ང་ལ་གུས་པ་ཡང༌། །ཐམས་<line/>
ཅད་བཟོད་མཆོག་སྟོབས་ལས་བྱུང༌། །ལུས་མེད་སྒྲ་གཅན་འཛིན་ལ་སོགས། །བྱེ་བ་ཕྲག་ནི་བརྒྱ་སྟོང་རྣམས། །དང་བའི་སེམས་ཀྱིས་ང་མཆོད་པ། །ཐམས་ཅད་བཟོད་<line/>
</page>
<page index="98" id="370B">མཆོག་སྟོབས་ལས་བྱུང༌། །གཞོན་ནུ་ཁྱོད་ཀྱིས་འདི་ལྟར་ལྟོས། །སངས་རྒྱས་འོད་ཟེར་གང་རེག་པ། །སྡུག་བསྔལ་བྲལ་ནས་བདེ་ཐོབ་པ། །ཐམས་ཅད་བཟོད་མཆོག་སྟོབས་<line/>
ལས་བྱུང༌། །ས་མུ་ཏ་དང་རླུང་གི་ལྷ། །བརྒྱ་སྟོང་ནམ་མཁའ་གང་བར་ནི། །སྤོས་ཀྱིས་ཆར་བབ་ང་མཆོད་པ། །ཐམས་ཅད་བཟོད་མཆོག་སྟོབས་ལས་བྱུང༌། །ལྷ་ཡི་འཁོར་ནི་བརྒྱ་<line/>
སྟོང་དག། ལྷ་ཡི་མེ་ཏོག་གཏོར་མཆོད་དེ། །སྲེད་སྤངས་སངས་རྒྱས་སྟེན་བྱེད་པ། །ཐམས་ཅད་བཟོད་མཆོག་སྟོབས་ལས་བྱུང༌། །ཁྱོད་ཀྱིས་སངས་རྒྱས་རྫུ་འཕྲུལ་དང༌། །སྦྱིན་དང་<line/>
ཚུལ་ཁྲིམས་རབ་བསྒྲགས་ནས། །ཐམས་ཅད་ཀུན་ཏུ་ཐོས་མཛད་པ། །བཟོད་མཆོག་སྟོབས་ལས་བྱུང་བར་ལྟོས། །ཕུང་པོ་ཁམས་ཀྱི་སྒྲ་དག་དང༌། །བདེན་པ་བཞི་ཡི་སྒྲ་དག་<line/>
ནས༑ ༑ཐམས་ཅད་ཀུན་ཏུ་གོ་མཛད་པ། །ཐམས་ཅད་བཟོད་མཆོག་སྟོབས་ལས་བྱུང༌། །ང་ཡི་རྫུ་འཕྲུལ་སྟོབས་ཀྱིས་ནི། །མཁའ་ལ་མིག་ཟད་མཐའ་དག་དང༌། །རབ་ཞིའི་<line/>
སྒྲ་ནི་ཐོས་གྱུར་ཏེ། །སྐྱེ་བའི་མཐའ་ཡང་དེ་བཞིན་ནོ། །ང་ཡི་རྫུ་འཕྲུལ་སྟོབས་ཀྱིས་ནི། །མཁའ་ལས་མིག་ནི་རྒྱུ་དང་རྐྱེན། །དེ་ལས་སྐྱེ་དང་འགྲོ་འོང་མེད། །དེ་སྐད་དུ་ནི་ཐོས་<line/>
པར་འགྱུར། །ང་ཡི་རྫུ་འཕྲུལ་སྟོབས་ཀྱིས་ནི། །མཁའ་ལས་མིག་ཞི་རྟོགས་བྱེད་ན། །སངས་རྒྱས་རྣམས་ཀྱང་དེ་ལས་སྐྱེས། །དེ་སྐད་དུ་ནི་ཐོས་པར་འགྱུར༑ ༑ང་ཡི་རྫུ་འཕྲུལ་སྟོབས་<line/>
</page>
<page index="99" id="371A">༄༅། །ཀྱིས་ནི༑ ༑མཁའ་ལ་མིག་ཟད་མཐའ་ཞི་བས། །སངས་རྒྱས་རྣམས་ནི་དེ་ལས་སྐྱེས། །དེ་སྐད་དུ་ནི་ཐོས་པར་འགྱུར། །ང་ཡི་རྫུ་འཕྲུལ་སྟོབས་<line/>
ཀྱིས་ནི༑ ༑མཁའ་ལས་མིག་ཟད་རབ་ཞི་བས། །སངས་རྒྱས་རྣམས་ནི་དེ་ལས་སྐྱེས། །དེ་སྐད་དུ་ནི་ཐོས་པར་འགྱུར། །ང་ཡི་རྫུ་འཕྲུལ་སྟོབས་ཀྱིས་ནི། །མཁའ་ལས་<line/>
མིག་སྐྱེ་མཐའ་ཞི་བས། །སངས་རྒྱས་རྣམས་ནི་དེ་ལས་སྐྱེས། །དེ་སྐད་དུ་ནི་ཐོས་པར་འགྱུར། །ང་ཡི་རྫུ་འཕྲུལ་སྟོབས་ཀྱིས་ནི། །མཁའ་ལས་མིག་འཇུག་རབ་ཞི་ན། །<line/>
སངས་རྒྱས་རྣམས་ནི་དེ་ལས་སྐྱེས། །དེ་སྐད་དུ་ནི་ཐོས་པར་འགྱུར། །ང་ཡི་རྫུ་འཕྲུལ་སྟོབས་ཀྱིས་ནི། །མཁའ་ལས་མིག་ནི་སྐྱེ་ཞི་བས། །སངས་རྒྱས་རྣམས་ནི་དེ་ལས་<line/>
སྐྱེས༑ ༑དེ་སྐད་དུ་ཡང་ཐོས་པར་འགྱུར། །ང་ཡི་རྫུ་འཕྲུལ་སྟོབས་ཀྱིས་ནི། །མཁའ་ལས་མིག་དབེན་རབ་ཞི་བས། །སངས་རྒྱས་རྣམས་ནི་དེ་ལས་སྐྱེས། །དེ་སྐད་དུ་ནི་<line/>
ཐོས་པར་འགྱུར། །རྣ་བ་སྣ་ལྕེ་ལུས་དང་ཡིད། །གཟུགས་སྒྲ་དྲི་རོ་རེག་བྱ་ནས། །སྒྲ་དང་མིང་ལ་སོགས་པའི་བར། །ཐམས་ཅད་ཀྱང་ནི་དེ་བཞིན་ནོ། །འདོད་ཆགས་<line/>
གཏི་མུག་ཁོང་ཁྲོ་དང༌། །འཆབ་དང་ཕྲག་དོག་གཡོ་སྒྱུ་དང༌། །ཁེངས་དང་ང་རྒྱལ་ལ་སོགས་པ། །རྒྱ་ཆེར་བཤད་པའང་དེ་བཞིན་ནོ། །དེ་ནས་ཟླ་འོད་གཞོན་ནུར་གྱུར་པ་དེ་<line/>
</page>
<page index="100" id="371B">ལྟ་བུའི་ཆོས་ཁྱད་པར་དུ་འཕགས་པ་ཐོས་པས་རབ་ཏུ་དགའ་བར་གྱུར་ནས་ཐལ་མོ་སྦྱར་ཏེ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། སང་གི་གདུགས་ལ་<line/>
བདག་དེ་བཞིན་གཤེགས་པ་འཁོར་མང་པོ་དང་བཅས་པར་གདུགས་ཚོད་ལ་སྤྱན་འདྲེན་ན། ཐུགས་བརྩེ་བར་དགོངས་ཏེ་བདག་གིས་སྦྱར་བའི་གདུགས་ཚོད་གསོལ་བར་ཅི་<line/>
གནང༌། དེ་སྐད་ཅེས་གསོལ་པ་དང༌། དེ་ནས་བཅོམ་ལྡན་འདས་ཀྱིས་ཟླ་འོད་གཞོན་ནུར་གྱུར་པ་དེའི་བསམ་པ་རྣམ་པར་དག་པ་དང༌། སེམས་ཅན་ཚད་མེད་པ་རྣམས་ལ་ཡང་<line/>
ཕན་གདགས་པར་འགྱུར་བར་ཐུགས་ཀྱིས་མཁྱེན་ནས་ཐུགས་བརྩེ་བར་དགོངས་ཏེ་ཅང་མི་གསུང་བས་གནང་ངོ༌། །དེ་ནས་ཟླ་འོད་གཞོན་ནུར་གྱུར་པ་བསྟན་ལས་ལངས་ནས་<line/>
བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བྱས་ཏེ་ལན་གསུམ་བསྐོར་བ་བྱས་ནས་རབ་ཏུ་དགའ་བས་རང་གི་ཁྱིམ་དུ་སོང་སྟེ། རང་གི་འཁོར་དང་བཅས་པ་དང༌། ལྷ་<line/>
དང༌། ཀླུ་དང༌། གནོད་སྦྱིན་དང༌། སྲིན་པོ་དང༌། ལྟོ་འཕྱེ་ལ་སོགས་པས་རྒྱལ་པོའི་ཁབ་གྲོང་ཁྱེར་ཆེན་པོའི་བཞི་མདོར་དར་གྱི་ལྡིང་ཁང་བྲེས་ཏེ། ལྡིང་ཁང་དེ་ཡང་ཤིན་ཏུ་<line/>
མཐོ་ཞིང་རྒྱ་ཆེ་ལ་ཐམས་ཅད་ཀུན་དུ་ཁྱབ་པ། གསེར་གྱི་ཙོང་ཙོང་དྲ་བར་བྲེས་པ། ནོར་བུ་རིན་པོ་ཆེའི་ཕྲེང་བ་དཔྱངས་པ། སེངྒེའི་བ་དན་དང༌། གསེར་གྱི་ཕྲེང་བ་ལུ་གུ་རྒྱུད་ཅན་<line/>
</page>
<page index="101" id="372A">༄༅། །འབུམ་ཕྲག་བརྒྱ་སྟོང་སྣ་ཚོགས་ཀྱིས་བརྒྱན་པ། གཞན་ཡང་རིན་པོ་ཆེའི་མེ་ཏོག་ཁ་དོག་ཁྱད་པར་དུ་འཕགས་པའི་ཕྲེང་བའི་ཕུང་པོ་དག་<line/>
གཅལ་དུ་བཀྲམ་མོ། །མེ་ཏོག་ཙམྤ་ཀ་དང༌། ཨ་ཏི་མུཀྟ་ལ་སོགས་པ་རྣམ་པ་སྣ་ཚོགས་ཀྱི་ཕྲེང་བ་ཚད་མེད་གྲངས་མེད་པ་ཡང་རིན་པོ་ཆེའི་ལྡིང་ཁང་གི་ནང་ཐམས་<line/>
ཅད་དང་འཁོར་འདུས་པ་ཐམས་ཅད་ཀུན་དུ་ཁྱབ་པར་དཔྱངས་ཤིང་རྒྱན་དུ་བྲེས་སོ། །གཞན་ཡང་དེའི་ནང་དུ་ཁྲི་སྟན་རྣམས་བཤམས་ནས་རིན་པོ་ཆེའི་སྤོས་ཕྱི་ལི་<line/>
ཀ་དང༌། དུ་མ་ཙ་དང༌། ཙནྡན་དང༌། གུར་གུམ་རྣམ་པར་དག་ཅིང་ཡིད་དགའ་བར་བྱེད་པ་སྣ་ཚོགས་བསྲེགས་སོ། །དེ་བཞིན་དུ་སྦྱར་སྤོས་མཆོག་དམ་པ་སྣ་ཚོགས་ཀྱང་<line/>
མཆོད་པའི་ཡོ་བྱད་དུ་སྦྱར་ཏོ། །གཞན་ཡང་སྤོས་ཀྱི་ཆུས་ལམ་སྲང་རྣམས་ཀུན་དུ་ཁྱབ་པར་ཆག་ཆག་བཏབ་བོ། །ས་གཞི་ཀུན་དུ་མེ་ཏོག་སྣ་ཚོགས་གཅལ་དུ་བཀྲམ་<line/>
མོ༑ ༑དེའི་ཚེ་ལྷའི་བུ་མོ་དང༌། ལྷ་མ་ཡིན་གྱི་བུ་མོ་དང༌། སྒྲ་གཅན་འཛིན་གྱི་བུ་མོ་གྲངས་མེད་ཚད་མེད་པ་ཡང་རབ་ཏུ་དགའ་བའི་སེམས་བསྐྱེད་ནས་བྱང་ཆུབ་ཀྱི་<line/>
རྒྱུ་མངོན་པར་སྒྲུབ་པར་འདོད་པའི་ཕྱིར་དེར་འོངས་ནས་གྲོང་ཁྱེར་ཆེན་པོ་དེའི་ཁྱད་པར་དུ་འཕགས་པ་དེ་རབ་ཏུ་བརྒྱན་ཏོ། །དེ་ནས་ཟླ་འོད་གཞོན་ནུར་གྱུར་པས་གྲོང་<line/>
</page>
<page index="102" id="372B">ཁྱེར་དེ་ཀུན་དུ་ཁྱབ་པར་བརྒྱན་ཞིང་ཡོངས་སུ་དག་པ་དང༌། གདུགས་ཚོད་ལ་བབ་པར་རིག་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། སེམས་ཅན་<line/>
རྣམས་ལ་སྨན་པར་མཛད་པའི་སླད་དུ་གྲོང་ཁྱེར་ཆེན་པོར་གཤེགས་སུ་གསོལ། །དེ་ནས་བཅོམ་ལྡན་འདས་འཁོར་མང་པོ་དང་ཐབས་ཅིག་ཏུ་གྲོང་ཁྱེར་དུ་གཤེགས་ནས་སྒོའི་ཐེམ་<line/>
པ་ལ་ཞབས་བཞག་མ་ཐག་ཏུ་གྲོང་ཁྱེར་ཆེན་པོ་དེའི་ས་ཆེན་པོ་ཡང་རབ་ཏུ་གཡོས་པར་འགྱུར། །ཕྱོགས་བཅུའི་འཇིག་རྟེན་གྱི་ཁམས་འབུམ་ཕྲག་བརྒྱ་སྟོང་ཚད་མེད་པ་ཡང་<line/>
རབ་ཏུ་གཡོས་པར་གྱུར་ཏེ། དེའི་ཚེ་ལོང་བ་དག་གིས་མིག་གིས་གཟུགས་མཐོང་བར་གྱུར། སྡུག་བསྔལ་བ་རྣམས་ནི། བདེ་བ་ཐོབ་པར་གྱུར། །འོན་པ་རྣམས་ནི། རྣ་བས་སྒྲ་ཐོས་པར་<line/>
གྱུར༑ བྱད་བཞིན་མི་སྡུག་པ་རྣམས་ནི། བྱད་བཞིན་བཟང་པོ་ཐོབ་པར་གྱུར། ནོར་མེད་པ་རྣམས་ནི། ནོར་དང་ལྡན་པར་གྱུར། བུ་མེད་པ་རྣམས་ནི། བུ་ཡོད་པར་གྱུར། གོས་མེད་པ་རྣམས་<line/>
ནི༑ གོས་ཐོབ་པར་གྱུར། རིན་པོ་ཆེ་མེད་པ་རྣམས་ནི། རིན་པོ་ཆེ་ཐོབ་པར་གྱུར། ཉེ་བཤེས་མེད་པ་རྣམས་ནི། ཉེ་བཤེས་དང་ལྡན་པར་གྱུར། ལུས་ཀྱི་རྒྱན་ཐམས་ཅད་ཀྱིས་ཕོངས་པ་<line/>
རྣམས་ནི། ལུས་ཀྱི་རྒྱན་ཐམས་ཅད་དང་ལྡན་པར་གྱུར་ཏོ། །གཞན་ཡང་ངང་པ་དང༌། ཁྲུང་ཁྲུང་དང༌། ནེ་ཙོ་དང༌། རྨ་བྱ་དང༌། ཀ་རི་ཀ་ལ་སོགས་པ་བྱའི་ཚོགས་མང་པོ་རྣམས་དེ་<line/>
</page>
<page index="103" id="373A">༄༅། །བཞིན་གཤེགས་པ་མཐོང་བ་དང་རབ་ཏུ་དགའ་བའི་སེམས་བསྐྱེད་ནས་སྒྲ་སྙན་ཅིང་ཡིད་དུ་འོང་བ་མཆོག་དམ་པ་ཕྱུང་སྟེ། གང་གིས་སྒྲ་དེ་ཐོས་པ་ཡང་<line/>
ཡིད་ཤིན་ཏུ་བདེ་བར་གྱུར་ཏོ། །གཞན་ཡང་དེ་བཞིན་གཤེགས་པས་རྫུ་འཕྲུལ་གྱི་སྟོབས་ཀྱིས་ཙམྤ་ཀའི་ལྗོན་ཤིང་ཚད་མེད་པ་སྙེད་མངོན་པར་སྤྲུལ་པས་སེམས་ཅན་<line/>
བརྒྱ་སྟོང་མང་པོ་རྣམས་མེ་ཏོག་ཡོངས་སུ་དག་པ་དེ་དག་དང༌། གཞན་ཡང་སྤོས་མཆོག་དམ་པ་ཐོགས་ནས་བཅོམ་ལྡན་འདས་ལ་མངོན་པར་གཏོར་ཏེ་མཆོད་པ་བྱས་སོ། །གཞན་<line/>
ཡང་ལྷ་མ་ཡིན་གྱི་བུ་མོ་དབང་ཕྱུག་ཐོབ་པ་བརྒྱ་སྟོང་དུ་མ་མུ་ཏིག་དམར་པོ་དང༌། ཙནྡན་གྱི་ཕྱེ་མ་ཐོགས་ནས་དེ་བཞིན་གཤེགས་པ་ལ་རབ་ཏུ་དགའ་བས་མངོན་པར་གཏོར་<line/>
ཏོ༑ ༑ལྷ་མ་ཡིན་མང་པོ་དང༌། གཞན་ཡང་ལྷ་མང་པོ་རྣམས་རིན་པོ་ཆེའི་གདུགས་གསེར་དང་དངུལ་གྱིས་རབ་ཏུ་བརྒྱན་པ་ཐོགས་ནས་བར་སྣང་ལ་འདུག་སྟེ། དེ་བཞིན་གཤེགས་<line/>
པའི་སྟེང་དུ་ཁེབས་པར་གཡོགས་སོ། །གཞན་ཡང་བཅོམ་ལྡན་འདས་ཀྱི་རྫུ་འཕྲུལ་གྱི་སྟོབས་ཀྱིས་ཙནྡན་གྱི་ལྗོན་ཤིང་དང༌། གསེར་གྱི་ལྗོན་ཤིང་དང༌། རིན་པོ་ཆེའི་སྣོད་དང༌། གོས་ལ་<line/>
སོགས་པའི་ལྗོན་ཤིང་བརྒྱ་སྟོང་ཚད་མེད་དཔག་ཏུ་མེད་པ་རིན་པོ་ཆེ་རྣམས་ཀྱིས་བརྒྱན་པ། མེ་ཏོག་དང་ལོ་མ་ཕུན་སུམ་ཚོགས་ཤིང་རྒྱས་པ། སེམས་ཅན་ཚད་མེད་པའི་བསོད་ནམས་<line/>
</page>
<page index="104" id="373B">ཀྱི་རྣམ་པར་སྨིན་པའི་འབྲས་བུ་ཐུན་མོང་དུ་མངོན་པར་གྲུབ་པ། རླུང་གི་ངད་ལངས་པ་ཙམ་གྱིས་སྤོས་མཆོག་དམ་པའི་དྲིས་སངས་རྒྱས་ཀྱི་ཞིང་ཚད་མེད་པ་རྣམས་ཀུན་དུ་ཁྱབ་<line/>
གང་བར་མངོན་པར་སྤྲུལ་ཏོ། །སེམས་ཅན་བརྒྱ་སྟོང་ཚད་མེད་པ་རྣམས་ཀྱིས་ཀྱང་དུས་གཅིག་ཏུ་མེ་ཏོག་ཐོགས་ནས་བཅོམ་ལྡན་འདས་ལ་མངོན་པར་གཏོར་ཏོ། །དེ་བཞིན་དུ་སེམས་<line/>
ཅན་དང༌། སེམས་ཅན་མ་ཡིན་པ་ཚད་མེད་པ་རྣམས་ཀྱང་དེ་བཞིན་གཤེགས་པའི་རྫུ་འཕྲུལ་གྱི་སྟོབས་ཀྱིས་མངོན་པར་སྤྲུལ་པ་ཤ་སྟག་གོ །གང་དག་ཅི་དང་ཅི་སྨོན་པ་དེ་དག་ཀྱང་<line/>
རྫུ་འཕྲུལ་གྱི་དབང་གིས་དེ་དག་གི་བསམ་པ་ཇི་ལྟ་བ་བཞིན་དུ་རེ་བ་ཡོངས་སུ་རྫོགས་པར་གྱུར་ཏོ། །བཅོམ་ལྡན་འདས་གྲོང་ཁྱེར་དུ་གཤེགས་པའི་ཚེ་འཁོར་འདུས་པ་ཐམས་ཅད་<line/>
ནམ་མཁའ་ལས་ཁྱད་པར་དུ་འཕགས་པའི་སྒྲས་བསམ་གྱིས་མི་ཁྱབ་པར་ཡང་དག་པར་སྟོན་པའི་སྒྲ་ཐོས་པར་གྱུར་ཀྱང་དེ་གང་ནས་བྱུང་བ་ཤེས་པར་ཡང་མ་གྱུར་ལ། ཚིགས་སུ་<line/>
བཅད་པ་བརྒྱ་སྟོང་དུ་མས་ཀྱང་ཆོས་རྣམས་ཡང་དག་པར་བསྟན་པར་གྱུར་ཏོ། །བཅོམ་ལྡན་འདས་ནི་གྲོང་ཁྱེར་ཞུགས་པའི་ཚེ། །མཁའ་ལས་སྒྲ་ནི་འདི་སྐད་གྲགས་པར་གྱུར། །འདོད་<line/>
ཆགས་ཟད་མཐའ་སྟོང་དབེན་གང་རྟོགས་པ། །ཡང་དག་ཉིད་རྟོགས་བྱང་ཆུབ་ཐོབ་པར་འགྱུར། །བཅོམ་ལྡན་འདས་ནི་གྲོང་ཁྱེར་ཞུགས་པའི་ཚེ། །མཁའ་ལས་སྒྲ་ནི་འདི་སྐད་གྲགས་<line/>
</page>
<page index="105" id="374A">༄༅། །པར་གྱུར། །འདོད་ཆགས་སྐྱེ་མཐའ་སྟོང་དབེན་གང་རྟོགས་པ། །ཡང་དག་ཉིད་རྟོགས་བྱང་ཆུབ་ཐོབ་པར་འགྱུར། །བཅོམ་ལྡན་འདས་ནི་གྲོང་ཁྱེར་ཞུགས་<line/>
པའི་ཚེ༑ ༑མཁའ་ལས་སྒྲ་ནི་འདི་སྐད་གྲགས་པར་གྱུར། །འདོད་ཆགས་མཐའ་ནི་སྟོང་དབེན་གང་རྟོགས་པ། །ཡང་དག་ཉིད་རྟོགས་བྱང་ཆུབ་ཐོབ་པར་འགྱུར། །བཅོམ་ལྡན་<line/>
འདས་ནི་གྲོང་ཁྱེར་ཞུགས་པའི་ཚེ། །མཁའ་ལས་སྒྲ་ནི་འདི་སྐད་གྲགས་པར་གྱུར། །འདོད་ཆགས་རབ་ཞི་སྟོང་དབེན་གང་རྟོགས་པ། །ཡང་དག་ཉིད་རྟོགས་བྱང་ཆུབ་ཐོབ་པར་<line/>
འགྱུར༑ ༑བཅོམ་ལྡན་འདས་ནི་གྲོང་ཁྱེར་ཞུགས་པའི་ཚེ། །མཁའ་ལས་སྒྲ་ནི་འདི་སྐད་གྲགས་པར་གྱུར། །འདོད་ཆགས་འཇུག་པ་སྟོང་དབེན་གང་རྟོགས་པ། །ཡང་དག་ཉིད་<line/>
རྟོགས་བྱང་ཆུབ་ཐོབ་པར་འགྱུར། །བཅོམ་ལྡན་འདས་ནི་གྲོང་ཁྱེར་ཞུགས་པའི་ཚེ། །མཁའ་ལས་སྒྲ་ནི་འདི་སྐད་གྲགས་པར་གྱུར། །འདོད་ཆགས་མེད་ཅིང་སྟོང་དབེན་གང་རྟོགས་<line/>
པ༑ ༑ཡང་དག་ཉིད་རྟོགས་བྱང་ཆུབ་ཐོབ་པར་འགྱུར། །བཅོམ་ལྡན་འདས་ནི་གྲོང་ཁྱེར་ཞུགས་པའི་ཚེ། །མཁའ་ལས་སྒྲ་ནི་འདི་སྐད་གྲགས་པར་གྱུར། །འདོད་ཆགས་སྐྱེ་<line/>
མེད་སྟོང་དབེན་གང་རྟོགས་པ། །ཡང་དག་ཉིད་རྟོགས་བྱང་ཆུབ་ཐོབ་པར་འགྱུར། །བཅོམ་ལྡན་འདས་ནི་གྲོང་ཁྱེར་ཞུགས་པའི་ཚེ། །མཁའ་ལས་སྒྲ་ནི་འདི་སྐད་གྲགས་<line/>
</page>
<page index="106" id="374B">པར་གྱུར། །འདོད་ཆགས་རབ་འགོག་སྟོང་དབེན་གང་རྟོགས་པ། །ཡང་དག་ཉིད་རྟོགས་བྱང་ཆུབ་ཐོབ་པར་འགྱུར། །ཞེ་སྡང་གཏི་མུག་ཁོང་ཁྲོ་འཆབ་སེར་སྣ། །གཡོ་སྒྱུ་ཁེངས་དང་<line/>
ང་རྒྱལ་མྱ་ངན་དང༌། །སྡུག་བསྔལ་ཀུན་འབྱུང་འགོག་པ་ལམ་སེམས་ཅན། །ཁྱེའུ་དང་བུ་མོ་བུད་མེད་དག་དང་ནི། །སྐྱེས་པ་གསོ་བ་དག་དང་དབང་པོ་དྲུག །ཡུལ་དྲུག་འབྱུང་ཆེན་<line/>
བཞི་ཡི་དངོས་པོ་དང༌། །འཇིག་རྟེན་སྡུག་བསྔལ་ཕུང་པོ་ཁམས་རྣམས་དང༌། །འཇིག་རྟེན་སྐྱེ་སྒྲ་མིང་སོགས་ཀྱང་དེ་བཞིན། །ཆོས་རྗེ་དམ་པའི་ཆོས་ནི་བསྟན་པས་ན། །སེམས་ཅན་<line/>
ཐམས་ཅད་རབ་ཏུ་དགའ་བར་གྱུར། །ལྷ་ཡི་འཇིག་རྟེན་ཀུན་ཀྱང་ཐོས་གྱུར་ནས། །དེ་བཞིན་གཤེགས་པའི་ཐག་ལ་གནས་པར་མོས། །བཅོམ་ལྡན་འདས་ནི་གྲོང་ཁྱེར་ཞུགས་པའི་ཚེ་<line/>
མཁའ་ལས་སྒྲ་ནི་འདི་སྐད་གྲགས་པར་གྱུར། །བཅོམ་ལྡན་སྦྱིན་སྟོབས་དག་ལ་རབ་མོས་པས། །སྦྱིན་པའི་སྟོབས་ཀྱིས་བྱང་ཆུབ་བརྙེས་པར་གྱུར། །བཅོམ་ལྡན་འདས་ནི་གྲོང་<line/>
ཁྱེར་ཞུགས་པའི་ཚེ། །མཁའ་ལས་སྒྲ་ནི་འདི་སྐད་གྲགས་པར་གྱུར། །བཅོམ་ལྡན་ཚུལ་ཁྲིམས་རྣམ་དག་རབ་མོས་པས། །ཚུལ་ཁྲིམས་སྟོབས་ཀྱིས་བྱང་ཆུབ་བརྙེས་པར་གྱུར།།<line/>
བཅོམ་ལྡན་འདས་ནི་གྲོང་ཁྱེར་ཞུགས་པའི་ཚེ། །མཁའ་ལས་སྒྲ་ནི་འདི་སྐད་གྲགས་པར་གྱུར། །བཅོམ་ལྡན་བཟོད་པ་དག་ལ་རབ་མོས་པས། །བཟོད་པའི་སྟོབས་ཀྱིས་བྱང་<line/>
</page>
<page index="107" id="375A">༄༅། །ཆུབ་བརྙེས་པར་གྱུར། །བཅོམ་ལྡན་འདས་ནི་གྲོང་ཁྱེར་ཞུགས་པའི་ཚེ། །མཁའ་ལས་སྒྲ་ནི་འདི་སྐད་གྲགས་པར་གྱུར། །བཅོམ་ལྡན་བརྩོན་འགྲུས་<line/>
དག་ལ་རབ་མོས་པས། །བརྩོན་འགྲུས་སྟོབས་ཀྱིས་བྱང་ཆུབ་བརྙེས་པར་གྱུར། །བཅོམ་ལྡན་འདས་ནི་གྲོང་ཁྱེར་ཞུགས་པའི་ཚེ། །མཁའ་ལས་སྒྲ་ནི་འདི་སྐད་གྲགས་པར་གྱུར།།<line/>
བཅོམ་ལྡན་བསམ་གཏན་དག་ལ་རབ་མོས་པས། །བསམ་གཏན་སྟོབས་ཀྱིས་བྱང་ཆུབ་བརྙེས་པར་གྱུར། །བཅོམ་ལྡན་འདས་ནི་གྲོང་ཁྱེར་ཞུགས་པའི་ཚེ། །མཁའ་ལས་<line/>
སྒྲ་ནི་འདི་སྐད་གྲགས་པར་གྱུར། །བཅོམ་ལྡན་ཤེས་རབ་དག་ལ་རབ་མོས་པས། །ཤེས་རབ་སྟོབས་ཀྱིས་བྱང་ཆུབ་བརྙེས་པར་གྱུར། །རྫུ་འཕྲུལ་མངོན་ཤེས་ཡོན་ཏན་གནས་<line/>
ཤེས་སྟོབས། །ཐབས་དང་གཟུངས་ཀྱི་སྟོབས་དང་གྲགས་པའི་སྟོབས། །ལས་དང་རྟེན་འབྱུང་ཡན་ལག་དད་དང་ཐོས། །གཏོང་དང་མཐུན་པའི་སྟོབས་དང་རབ་ཞི་སྟོབས། །རབ་<line/>
དུལ་ཡང་དག་མཐའ་དང་དབེན་མཁས་སྟོབས། །འཇིགས་དང་དགའ་དང་ཕན་འདོགས་ལ་མོས་དང༌། །བྱམས་དང་སྙིང་རྗེ་དགའ་སྙོམས་བཟོད་འཚེ་མེད། །སྟོང་དང་མཚན་<line/>
མ་མེད་སོགས་ཀྱང་དེ་བཞིན། །སྟོབས་བཅུ་འཕགས་པའི་མངའ་བདག་ལྷ་ཡི་གཙོ། །ཡོན་ཏན་གྲགས་པ་དཔེ་ཟླ་མ་མཆིས་པ། །གྲོང་ཁྱེར་མཆོག་གཤེགས་ཞབས་ནི་<line/>
</page>
<page index="108" id="375B">བཞག་པའི་ཚེ། །སེམས་ཅན་རྣམས་ལ་རྒྱ་ཆེར་ཕན་པ་མཛད། །སྔོན་ཆད་སྲིད་གསུམ་ལས་དགེ་རབ་བསྒྲུབས་པས། །ལྷ་ཡི་དགེ་བ་སྣ་ཚོགས་འཕེལ་བར་མཛད། །འཇིག་རྟེན་<line/>
ཐམས་ཅད་ཀྱིས་ནི་རབ་ཏུ་བཀུར། །ང་ཡི་བསྟན་པ་འདི་ཐོས་ཐམས་ཅད་དགའ། །བཅོམ་ལྡན་གྲོང་ཁྱེར་གཤེགས་ནས་ཞབས་བཞག་ཚེ། །གྲོང་ཁྱེར་ས་ཆེན་དག་ནི་རབ་ཏུ་གཡོས།།<line/>
བཅོམ་ལྡན་རྣམ་དག་འོད་ཟེར་མཐོང་བས་ན། །ངོ་མཚར་མི་འཛིན་མི་དགའ་གང་ཡང་མེད། །བཅོམ་ལྡན་གྲོང་གཤེགས་ཕན་པ་ཆེར་མཛད་པས། །ལྷ་མིའི་འཁོར་རྣམས་སེམས་<line/>
ནི་དགའ་བར་གྱུར། །ས་དང་མཁའ་འགྲོ་དག་གིས་སྲིད་གསུམ་ན། །བཅོམ་ལྡན་ཤིན་ཏུ་བདེ་ཞེས་བསྔགས་པར་གྱུར། །བཅོམ་ལྡན་ཞབས་ཀྱི་འཁོར་ལོ་ས་བཞག་ཚེ། །རྣམ་དག་<line/>
འོད་ཟེར་ཀུན་གསལ་ངོ་མཚར་གྱུར། །རྟ་ནི་ཅང་ཤེས་གྲོང་ཁྱེར་སྒྲ་སྙན་ཕྱུང༌། །བྱ་ཚོགས་དག་ཀྱང་མཁའ་ལས་རབ་ཏུ་དགའ། །གཞན་ཡང་རབ་དད་བུད་མེད་མང་པོ་ཡི། །ལག་དང་<line/>
རྐང་གི་གདུབ་འཁོར་ཕྲེང་བ་དང༌། །དེ་བཞིན་རིན་ཆེན་རྒྱན་ནི་སྣ་ཚོགས་ལས། །མ་དཀྲོལ་བར་ཡང་རང་ལས་སྒྲ་སྙན་བྱུང༌། །སོ་སོར་ཕན་ཚུན་དགའ་བའི་གཏམ་བརྗོད་ཅིང༌།།<line/>
སྐད་མཐུན་བཀྲ་ཤིས་མཆོག་གི་བསྔགས་པ་བརྗོད། །འོན་ལོང་དབང་པོ་མ་ཚང་དབང་པོ་ཐོབ། །ཐམས་ཅད་བཅོམ་ལྡན་ཁྱད་འཕགས་འབྲས་བུ་དབང༌། །བཅོམ་ལྡན་གྲོང་ཁྱེར་<line/>
</page>
<page index="109" id="376A">༄༅། །གཤེགས་ཚེ་ཀུན་དགའ་བས། །ལྷ་མིས་མེ་ཏོག་ཀུན་གཏོར་མཆོད་པ་བྱས། །མཁའ་ལས་ཀུན་ཏུ་སྒྲ་སྙན་བྱུང་བས་ན། །ལྷ་ཚོགས་ཚད་མེད་རབ་ཏུ་<line/>
དགའ་བར་གྱུར། །གཞན་ཡང་སེམས་ཅན་དྲན་པ་ཉམས་པ་དང༌། །སྨྱོས་འཁྲུགས་རབ་ཞི་ཕན་ཚུན་གཏམ་སྙན་བརྗོད། །བུད་མེད་གང་སྦྲུམ་མྱ་ངན་འཇིགས་གྱུར་པ། །འོད་<line/>
ཟེར་བྱིན་གྱིས་བདེ་བ་ཐོབ་པར་གྱུར། །སྐྱེས་པ་བུད་མེད་ངོ་ཚ་ཁྲེལ་བཅས་ལ། །དྲི་མ་སྤངས་པའི་ཆོས་དག་རབ་བཤད་པས། །ཐམས་ཅད་དགའ་ནས་དག་པའི་སེམས་<line/>
བསྐྱེད་དེ། །ཐུབ་མཆོག་ཞབས་ལ་སྤྱི་བཏུད་ཕྱག་བྱས་ནས། །ཁ་ཅིག་བཅོམ་ལྡན་བླ་མེད་ལམ་མཆོག་ཚོལ། །ཁ་ཅིག་བྱང་ཆུབ་སེམས་དཔའ་ཉན་ཐོས་ཚོལ། །བཅོམ་<line/>
ལྡན་གྲོང་ཁྱེར་མཆོག་ཏུ་གཤེགས་པས་ན། །བཅོམ་ལྡན་ཞལ་དུ་བལྟ་ཞིང་རང་ཉིད་དགའ། །བཅོམ་ལྡན་མཁྱེན་པས་ས་ཡི་སྤྱོད་རྟོགས་པས། །འཇིག་རྟེན་རྗེས་<line/>
མཐུན་ཕན་པ་རབ་ཏུ་མཛད། །ཆོས་ཀྱི་ནོར་མཆོག་བྱང་ཆུབ་སེམས་དཔའ་བྱིན། །རིན་ཆེན་མཆོག་ནི་སེམས་ཅན་རྣམས་ལ་བཏང༌། །བཅོམ་ལྡན་གྲོང་ཁྱེར་གཤེགས་པའི་<line/>
ཚེ༑ ༑མཁའ་ལས་སྒྲ་ནི་འདི་སྐད་བྱུང༌། །གང་ཞིག་མིག་ཟད་མཐའ་སྲེད་པ། །སངས་རྒྱས་ལ་ནི་གུས་པ་ཡིན། །བཅོམ་ལྡན་གྲོང་ཁྱེར་གཤེགས་པའི་ཚེ། །མཁའ་ལས་སྒྲ་<line/>
</page>
<page index="110" id="376B">ནི་འདི་སྐད་བྱུང༌། །གང་ཞིག་མིག་སྐྱེ་མཐའ་སྲེད་པ། །སངས་རྒྱས་ལ་ནི་གུས་པ་ཡིན། །གང་ཞིག་མིག་ཟད་མཐའ་སྲེད་པ། །སངས་རྒྱས་ཡིད་ཆེས་མི་འཇིགས་ཐོབ། །མིག་ཟད་<line/>
མཐར་ནི་ལྟ་བས་ན། །ཤིན་ཏུ་དང་བ་རྒྱུན་མི་འཆད། །གང་ཞིག་མིག་ཟད་མཐའ་སྲེད་པ། །ཆོས་ལ་ཡིད་ཆེས་མི་འཇིགས་ཐོབ། །མིག་ཟད་མཐར་ནི་ལྟ་བས་ན། །ཤིན་ཏུ་དང་བ་<line/>
རྒྱུན་མི་འཆད། །གང་ཞིག་མིག་ཟད་མཐའ་སྲེད་པ། །དགེ་འདུན་ཡིད་ཆེས་མི་འཇིགས་ཐོབ། །མིག་ཟད་མཐར་ནི་ལྟ་བས་ན། །ཤིན་ཏུ་དང་བ་རྒྱུན་མི་འཆད། །གང་ཞིག་མིག་<line/>
ཟད་མཐའ་སྲེད་པ། །ཚུལ་ཁྲིམས་འཛིན་མེད་ཐོབ་པར་འགྱུར། །མིག་ཟད་མཐར་ནི་ལྟ་བས་ན། །ཤིན་ཏུ་དང་བ་རྒྱུན་མི་འཆད། །གང་ཞིག་མིག་ཟད་མཐའ་སྲེད་པ། །ངན་འགྲོའི་<line/>
འདོད་ཆགས་སྤོང་བར་འགྱུར། །མིག་ཟད་མཐར་ནི་ལྟ་བས་ན། །འདོད་ཆགས་རྒྱུན་ནི་སྤོང་བར་བྱེད། །གང་ཞིག་མིག་ཟད་མཐའ་སྲེད་པ། །ངན་འགྲོའི་ཞེ་སྡང་སྤོང་བར་འགྱུར།།<line/>
མིག་ཟད་མཐར་ནི་ལྟ་བས་ན། །ཞེ་སྡང་རྒྱུན་ནི་སྤོང་བར་བྱེད། །གང་ཞིག་མིག་ཟད་མཐའ་སྲེད་པ། །ངན་འགྲོའི་གཏི་མུག་སྤོང་བར་འགྱུར། །མིག་ཟད་མཐར་ནི་ལྟ་བས་ན། །<line/>
གཏི་མུག་རྒྱུན་ནི་སྤོང་བར་བྱེད། །གང་ཞིག་མིག་ཟད་མཐའ་སྲེད་པ། །བྱང་ཆུབ་ཡེ་ཤེས་དག་ལ་གནས། །མིག་ཟད་མཐར་ནི་ལྟ་བས་ན། །བྱང་ཆུབ་ཡེ་ཤེས་རྒྱུན་མི་འཆད། །<line/>
</page>
<page index="111" id="377A">༄༅། །མིག་སྐྱེ་མཐའ་དང་མིག་གི་མཐའ། །འཇུག་པ་དང་ནི་རབ་དབེན་དང༌། །ཡོད་པ་ཉིད་དུ་མི་འགྱུར་དང༌། །མི་སྐྱེ་རབ་ཏུ་ཞི་བ་དང༌། །འདི་ལ་སོགས་<line/>
པའི་སྒོ་རྣམས་ཀྱང༌། །ཐམས་ཅད་མིག་ཟད་འདྲ་བར་བསྟན། །གང་ཞིག་མིག་ཟད་མཐའ་སྲེད་པ། །དེ་ནི་རྟག་ཏུ་ཐེ་ཚོམ་མེད། །དེ་ལྟར་ཐེ་ཚོམ་མེད་པའི་ཕྱིར། །སངས་རྒྱས་རྫུ་<line/>
འཕྲུལ་ཐོབ་པར་འགྱུར། །གང་ཞིག་མིག་སྐྱེ་མཐའ་སྲེད་པ། །དེ་ནི་རྟག་ཏུ་ཐེ་ཚོམ་མེད། །དེ་ལྟར་ཐེ་ཚོམ་མེད་པའི་ཕྱིར། །སངས་རྒྱས་རྫུ་འཕྲུལ་ཐོབ་པར་འགྱུར། །གང་ཞིག་<line/>
མིག་གི་མཐའ་སྲེད་པ། །དེ་ནི་རྟག་ཏུ་ཐེ་ཚོམ་མེད། །དེ་ལྟར་ཐེ་ཚོམ་མེད་པའི་ཕྱིར། །སངས་རྒྱས་རྫུ་འཕྲུལ་ཐོབ་པར་འགྱུར། །གང་ཞིག་མིག་གི་འཇུག་སྲེད་པ། །དེ་ནི་རྟག་<line/>
ཏུ་ཐེ་ཚོམ་མེད། །དེ་ལྟར་ཐེ་ཚོམ་མེད་པའི་ཕྱིར། །སངས་རྒྱས་རྫུ་འཕྲུལ་ཐོབ་པར་འགྱུར། །གང་ཞིག་མིག་དབེན་རབ་སྲེད་པ། །དེ་ནི་རྟག་ཏུ་ཐེ་ཚོམ་མེད། །དེ་ལྟར་ཐེ་ཚོམ་<line/>
མེད་པའི་ཕྱིར། །སངས་རྒྱས་རྫུ་འཕྲུལ་ཐོབ་པར་འགྱུར། །གང་ཞིག་མིག་མི་སྐྱེ་སྲེད་པ། །དེ་ནི་རྟག་ཏུ་ཐེ་ཚོམ་མེད། །དེ་ལྟར་ཐེ་ཚོམ་མེད་པའི་ཕྱིར། །སངས་རྒྱས་རྫུ་<line/>
འཕྲུལ་ཐོབ་པར་འགྱུར། །གང་ཞིག་མིག་མེད་ལ་སྲེད་པ། །དེ་ནི་རྟག་ཏུ་ཐེ་ཚོམ་མེད། །དེ་ལྟར་ཐེ་ཚོམ་མེད་པའི་ཕྱིར། །སངས་རྒྱས་རྫུ་འཕྲུལ་ཐོབ་པར་འགྱུར། །གང་ཞིག་<line/>
</page>
<page index="112" id="377B">མིག་ཞི་ལ་སྲེད་པ། །དེ་ནི་རྟག་ཏུ་ཐེ་ཚོམ་མེད། །དེ་ལྟར་ཐེ་ཚོམ་མེད་པའི་ཕྱིར། །སངས་རྒྱས་རྫུ་འཕྲུལ་ཐོབ་པར་འགྱུར། །རྣ་བ་སྣ་ལྕེ་ལུས་དང་ཡིད། །གཟུགས་སྒྲ་དྲི་རོ་རེག་བྱ་<line/>
ནས༑ ༑སྒྲ་དང་མིང་གི་བར་དུ་ཡང༌། །ཐམས་ཅད་དེ་བཞིན་སྦྱར་བར་བྱ། །མིག་སྐྱེ་དཔག་མེད་གང་བསྐྱེད་པ། །ཡེ་ཤེས་དཔག་མེད་སྐྱེད་པར་བྱེད། །ཡེ་ཤེས་དཔག་ཏུ་མེད་པའི་<line/>
ཕྱིར༑ ༑ཆོས་འདི་བསྟན་པའང་དེ་བཞིན་ནོ། །མིག་ཟད་དཔག་མེད་གང་ཤེས་པ། །མིག་ལ་སྒྲིབ་པ་མེད་པར་འགྱུར། །དེ་ལྟར་སྒྲིབ་པ་མེད་པའི་ཕྱིར། །སངས་རྒྱས་མཁྱེན་པ་ཐོགས་<line/>
མེད་ཐོབ། །རྣ་བ་སྣ་ལྕེ་ལུས་དང་ཡིད། །གཟུགས་སྒྲ་དྲི་རོ་རེག་བྱ་ནས། །སྒྲ་དང་མིང་གི་བར་དུ་ཡང༌། །ཐམས་ཅད་དེ་བཞིན་སྦྱར་བར་བྱ། །བཅོམ་ལྡན་གྲོང་ཁྱེར་གཤེགས་<line/>
པའི་ཚེ༑ །སེམས་ཅན་དག་ནི་བརྒྱ་སྟོང་སྙེད། །མཁའ་ལས་ཆོས་བཤད་སྒྲ་ཐོས་ནས། །སངས་རྒྱས་ཡོན་ཏན་ཐེ་ཚོམ་མེད། །ཁ་ཅིག་འདོད་ཆགས་སེམས་བྱུང་ཡང༌། །སངས་<line/>
རྒྱས་ཡེ་ཤེས་འཇིགས་མི་བྱེད། །གང་ཞིག་འདོད་ཆགས་སེམས་བྱུང་ཡང༌། །སངས་རྒྱས་ཡོན་ཏན་སྟོར་མ་གྱུར། །ཁ་ཅིག་འདོད་ཆགས་སེམས་བྱུང་ཡང༌། །བླ་མེད་ཡེ་<line/>
ཤེས་ཚོལ་བྱེད་ཅིང༌། །མ་འདྲེས་ཆོས་ནི་སྒྲུབ་པ་དང༌། །ཉན་ཐོས་ཐེག་པ་མོས་མི་བྱེད། །བྱིས་པ་བསམ་གཏན་སྒོམ་བྱེད་ཀྱང༌། །བསམ་གཏན་བདེ་ལ་མོས་པས་ན། །<line/>
</page>
<page index="113" id="378A">༄༅། །མངོན་པའི་ང་རྒྱལ་རབ་བསྐྱེད་ནས། །དགེ་སྦྱོང་འབྲས་བུ་ཐོབ་སྙམ་སེམས། །བྱིས་པ་གསམ་གཏན་སྒོམ་བྱེད་ཀྱང༌། །མི་ཟད་མཐའ་ཡི་ཤེས་མེད་<line/>
ན༑ ༑བསྐལ་པ་བརྒྱ་སྟོང་སྒོམ་བྱེད་ཀྱང༌། །དེ་ལ་རྣམ་གྲོལ་ཅི་ཡང་མེད། །སྐྱེ་བ་ལེན་པ་ཐམས་ཅད་ནི། །དེ་ལ་ཞེན་ཆགས་སྐྱེད་པར་བྱེད། །གལ་ཏེ་སྐྱེ་ཉིད་སྟོང་རིག་<line/>
ན༑ ༑མཐོང་བ་རྣམས་ནི་རྣམ་དག་འགྱུར། །གང་ཞིག་བསམ་གཏན་བཞི་བསྒྲུབས་ཀྱང༌། །མིག་ཟད་མཐའ་ཤེས་མེད་གྱུར་ན། །བསྐལ་པ་བརྒྱ་སྟོང་ལོན་ཀྱང་ནི། །བསམ་<line/>
གཏན་ཡོངས་སུ་དག་མི་འགྱུར། །གང་ཞིག་ཉེར་བསྡོགས་ཐོབ་གྱུར་ཀྱང༌། །ཟད་མཐའ་ཤེས་པ་ཐོབ་མི་འགྱུར། །ཟད་པ་ཐོབ་པ་མ་ཤེས་ཕྱིར། །ཟག་པ་ཐོབ་ལ་རྟག་ཏུ་<line/>
སྤྱོད༑ ༑གང་ཞིག་འདུ་ཤེས་ཞེན་བྱེད་པ། །འདུ་ཤེས་ཟད་མཐའི་ཤེས་པ་མེད། །འདུ་ཤེས་ཟད་པ་མ་ཤེས་ཕྱིར། །རྟག་ཏུ་འདུ་ཤེས་ཟག་ལ་སྤྱོད། །གང་ཞིག་འཇིག་རྟེན་<line/>
ཞེན་ཆགས་པ། །འཇིག་རྟེན་ཟད་མཐའ་ཤེས་པ་མེད། །འཇིག་རྟེན་ཟད་མཐའ་མ་ཤེས་ཕྱིར། །རྟག་ཏུ་འཇིག་རྟེན་ཟག་ལ་སྤྱོད། །གང་ཞིག་ཟག་བཅས་སེམས་ལ་གནས། །<line/>
སེམས་ཟད་མཐའ་ཡི་ཤེས་པ་མེད། །སེམས་ཟད་པ་ནི་མ་ཤེས་ཕྱིར། །རྟག་ཏུ་སེམས་ནི་ཟག་ལ་སྤྱོད། །གང་ཞིག་ཟག་བཅས་ཆོས་ལ་གནས། །ཆོས་ཟད་མཐའ་ཡི་ཤེས་པ་<line/>
</page>
<page index="114" id="378B">མེད༑ ༑ཆོས་ཟད་པ་ནི་མ་ཤེས་ཕྱིར། །རྟག་ཏུ་ཟད་བཅས་ཆོས་ལ་སྤྱོད། །སྦྱངས་པའི་ཆོས་ལ་གནས་གྱུར་ཀྱང༌། །མིག་ཟད་མཐའ་ཡི་ཤེས་མེད་ན། །མིག་ཟད་པ་ནི་མ་ཤེས་ཕྱིར། །<line/>
ཡང་དག་སྦྱངས་ལ་གནས་མ་ཡིན། །ཁ་དོག་བསྒྱུར་གོས་བགོས་གྱུར་ཀྱང༌། །མིག་ཟད་མཐའ་ཡི་ཤེས་མེད་ན། །མིག་ཟད་པ་ནི་མ་ཤེས་ཕྱིར། །ཡང་དག་ཆོས་གོས་བགོས་མ་ཡིན། །ཡ་<line/>
རབས་རིགས་སུ་སྐྱེས་གྱུར་ཀྱང༌། །མིག་ཟད་མཐའ་ཡི་ཤེས་མེད་ན། །མིག་ཟད་པ་ནི་མ་ཤེས་ཕྱིར། །དེ་ནི་དག་པའི་རིགས་མ་ཡིན། །འཁོར་མང་དག་ནི་བདོག་གྱུར་ཀྱང༌། །མིག་ཟད་<line/>
མཐའ་ཡི་ཤེས་མེད་ན། །མྱུར་དུ་ངན་འགྲོར་ལྷུང་འགྱུར་ཏེ། །འཁོར་དག་གིས་ནི་སྐྱོབ་མི་ནུས། །སྒྲ་ཡི་རིག་པ་མཁས་གྱུར་ཀྱང༌། །མིག་ཟད་མཐའ་ཡི་ཤེས་མེད་ན། །མིག་ཟད་པ་<line/>
ནི་མ་ཤེས་ཕྱིར། །སྒྲ་ཡི་རིག་པ་རྟོགས་མ་ཡིན། །བཟོ་རྣམས་ལ་ནི་མཁས་གྱུར་ཀྱང༌། །མིག་ཟད་མཐའ་ཡི་ཤེས་མེད་ན། །མིག་ཟད་པ་ནི་མ་ཤེས་ཕྱིར། །དེ་ནི་བཟོ་ལ་མཁས་མ་ཡིན།།<line/>
དྲི་བ་མང་ལ་མཁས་གྱུར་ཅིང༌། །ཡི་གེ་གཅིག་གིས་རྣམ་འབྱེད་ཀྱང༌། །མིག་ཟད་མཐའ་ཡི་ཤེས་མེད་ན། །དེ་ནི་དོན་མཐུན་བཤད་མ་ཡིན། །མཁས་པའི་རྗེས་སུ་སློབ་བྱེད་ཀྱང༌། །<line/>
གསང་དང་གསང་མིན་མི་ཤེས་ཤིང༌། །མིག་ཟད་མཐའ་ཡི་ཤེས་མེད་ན། །ཆོས་ནི་རྟོགས་པར་མི་འགྱུར་རོ། །བརྗོད་པ་སྣ་ཚོགས་རྒྱང་པན་དང༌། །ཆོས་རྣམས་རབ་ཏུ་ཤེས་གྱུར་<line/>
</page>
<page index="115" id="379A">༄༅། །ཀྱང༑ །མིག་ཟད་མཐའ་ཡི་ཤེས་མེད་ན། །འཁྲི་ཤིང་སྟུག་བོར་ལྷུང་བ་འདྲ། །སྒྲ་ཡི་རིག་པ་མཁས་གྱུར་ཅིང༌། །དགེ་དང་མི་དགེའི་རྟགས་སྟོན་ཀྱང༌།།<line/>
ཚིག་འབྲུ་ཡི་གེ་སྒྲ་སྐད་དང༌། །ཀློག་དང་འདོན་པའི་མཐར་ཐུག་དང༌། །མིག་ཟད་མཐའ་ནི་མ་ཤེས་ན། །དེ་དག་རྣམས་ནི་ཤེས་མེད་ཡིན། །བུད་མེད་དག་གི་མཚན་མ་དང༌། །<line/>
ཚིག་མཁན་རྨོངས་པར་བྱེད་པ་དང༌། ལུས་ཉེས་ངལ་སོས་ཆོས་རྣམས་དང༌། །མཁྱུད་དཔྱད་དག་ལ་མཁས་གྱུར་ཀྱང༌། །མིག་ཟད་མཐའ་ནི་མ་ཤེས་ན། །དེ་དག་རྣམས་ནི་ཤེས་མེད་<line/>
ཡིན༑ ༑གཞུང་ལུགས་བརྒྱ་མང་སྟོན་བྱེད་ཅིང༌། །ཡི་གེ་འབྲུ་གཅིག་མི་བརྗེད་ཀྱང༌། །མིག་ཟད་མཐའ་ནི་མ་ཤེས་ན། །བཤད་པ་དེ་ནི་དོན་མེད་ཡིན། །དེ་བཞིན་མིག་སྐྱེ་མཐའ་<line/>
དག་དང༌། །མིག་མཐའ་དང་ནི་འཇུག་པ་ནས། །རབ་ཏུ་ཞི་བའི་བར་དུ་ཡང༌། །དེ་བཞིན་དུ་ནི་རིག་པར་གྱིས། །རྣ་བ་སྣ་ལྕེ་ལུས་དང་ཡིད། །གཟུགས་སྒྲ་དྲི་རོ་རེག་བྱ་ནས། །<line/>
སྒྲ་དང་མིང་གི་བར་དུ་ཡང༌། །ཐམས་ཅད་དེ་བཞིན་སྦྱར་བར་བྱ། །སྒྲ་ཡི་རིག་པ་ཀློག་འདོན་ཅིང༌། །དེ་ཡི་དོན་ནི་རྟོགས་གྱུར་ཀྱང༌། །མིག་ཟད་མཐའ་ནི་མ་ཤེས་ན། །དེ་<line/>
ནི་ནམ་ཡང་དམན་པ་ཡིན། །སྨྲང་གཞི་དག་ནི་འདོན་བྱེད་ཅིང༌། །གསང་སྔགས་དག་ནི་རྟོགས་གྱུར་ཀྱང༌། །མིག་ཟད་མཐའ་ནི་མ་ཤེས་ན། །དེ་ནི་ནམ་ཡང་དམན་པ་<line/>
</page>
<page index="116" id="379B">ཡིན༑ ༑དེ་བཞིན་མིག་གི་སྐྱེ་མཐའ་དག །མིག་གི་མཐའ་དང་འཇུག་པ་ནས། །རབ་ཏུ་ཞི་བའི་བར་དུ་ཡང༌། །དེ་བཞིན་ཉིད་དུ་རིག་པར་གྱིས། །རྣ་བ་སྣ་ལྕེ་ལུས་དང་ཡིད། །གཟུགས་<line/>
སྒྲ་དྲི་རོ་རེག་བྱ་ནས། །སྒྲ་དང་མིང་གི་བར་དུ་ཡང༌། །ཐམས་ཅད་དེ་བཞིན་སྦྱར་བར་བྱའོ། །བམ་པོ་བཞི་པ། བཅོམ་ལྡན་གྲོང་ཁྱེར་གཤེགས་པའི་ཚེ། །<line/>
སེམས་ཅན་དག་ནི་ཚད་མེད་སྙེད། །མཁའ་ལས་ཆོས་བསྟན་སྒྲ་ཐོས་པས། །མིག་ཟད་མཐའ་ཡི་ཤེས་པ་ཐོབ། །བཅོམ་ལྡན་གྲོང་ཁྱེར་གཤེགས་པའི་ཚེ། །སེམས་ཅན་དག་ནི་ཚད་<line/>
མེད་སྙེད། །མཁའ་ལས་ཆོས་བསྟན་སྒྲ་ཐོས་པས། །མིག་གི་རང་བཞིན་རྟོགས་པར་འགྱུར། །སྟོང་དང་བདག་མེད་རབ་རྟོགས་པས། །ཐམས་ཅད་རྣམ་དག་མིག་ཐོབ་གྱུར། །རྣ་བ་སྣ་<line/>
ལྕེ་ལུས་དང་ཡིད། །གཟུགས་སྒྲ་དྲི་རོ་རེག་བྱ་ནས། །སྒྲ་དང་མིང་གི་བར་དུ་ཡང༌། །ཐམས་ཅད་དེ་བཞིན་སྦྱར་བར་བྱ། །འདོད་སྡང་གཏི་མུག་ཁོང་ཁྲོ་དང༌། ང་རྒྱལ་ཁེངས་དང་<line/>
གཡོ་སྒྱུ་ནས། །བག་མེད་པ་ཡི་བར་དུ་ཡང༌། །དེ་བཞིན་དུ་ནི་རིག་པར་གྱིས། །བཅོམ་ལྡན་གྲོང་ཁྱེར་གཤེགས་པའི་ཚེ། །སེམས་ཅན་དག་ནི་ཚད་མེད་སྙེད། །སྟེང་གི་ནམ་<line/>
མཁའ་དག་ལས་ནི། སངས་རྒྱས་མཚན་ནི་སྣ་ཚོགས་ཐོས། །ཁ་ཅིག་འདོད་ཆགས་འཇིགས་པ་ཡི། །དཔེ་ཟླ་མེད་པའི་མིང་ཡང་ཐོས། །ཁ་ཅིག་ཞེ་སྡང་འཇིགས་བྱེད་<line/>
</page>
<page index="117" id="380A">༄༅། །ཅིང༑ །འཇིག་རྟེན་ཕན་འདོགས་མིང་དག་ཐོས། །ཁ་ཅིག་གཏི་མུག་རབ་རྟོགས་ཤིང༌། །ང་རྒྱལ་འདུལ་བའི་མིང་དག་ཐོས། །ཁ་ཅིག་འཇིག་<line/>
རྟན་དག་ལ་ནི། །རབ་ཞི་སྟོན་པའི་འདྲེན་མིང་ཐོས། །ཁ་ཅིག་ཤེས་རབ་དག་བསྟན་ནས། །འཇིག་རྟེན་ཕན་འདོགས་མིང་དག་ཐོས། །ཁ་ཅིག་ཐབས་དག་རབ་བསྟན་ནས། །<line/>
སེམས་ཅན་ཕན་འདོགས་མིང་དག་ཐོས། །ཁ་ཅིག་བདུད་ནི་རབ་བཏུལ་ཀྱང༌། །འཁོན་འཛིན་མེད་པའི་མིང་དག་ཐོས། །ཁ་ཅིག་གསུང་རབ་ཆོས་དག་གིས། །རྣམ་གྲོལ་<line/>
བསྟན་པའི་མིང་དག་ཐོས། །ཁ་ཅིག་སེམས་ཅན་སྡུག་བསྔལ་བ། །རྒྱ་ཆེར་སྒྲོལ་བའི་མིང་དག་ཐོས། །ཁ་ཅིག་མི་ཡི་གཙོ་བོ་ཡིས། །འཇིག་རྟེན་སྒྲོལ་བའི་མིང་དག་ཐོས།།<line/>
མིང་ནི་དེ་དག་ཐོས་གྱུར་ནས། །ཐམས་ཅད་རྣམ་དག་མིང་ཐོབ་གྱུར། །ནམ་མཁའ་དང་ནི་རྒྱ་མཚོའི་ཆུ། །རི་རབ་ལྷུན་པོའི་བར་དུ་ཡང༌། །ཐམས་ཅད་གཞལ་དུ་རུང་སྲེད་ཀྱི། །<line/>
སངས་རྒྱས་མཁྱེན་པ་ཐུག་མི་འགྱུར། །གང་ཞིག་མིག་ཟད་ངེས་པ་ཐོབ་གྱུར་ན། །ཆོས་སྐུ་མངོན་པར་གྲུབ་པ་དཀའ་མི་འགྱུར། །གང་ཞིག་ཆོས་སྐུ་མཆོག་ནི་གྲུབ་གྱུར་ན།།<line/>
ཀུན་འཛིན་ཡེ་ཤེས་དཔག་མེད་ཐོབ་པར་འགྱུར། །གང་ཞིག་ཀུན་འཛིན་ཡེ་ཤེས་དཔག་མེད་ཐོབ། །དེས་ནི་མདོ་སྡེ་དཔག་མེད་གོ་བར་འགྱུར། །གང་ཞིག་མདོ་སྡེ་དཔག་མེད་<line/>
</page>
<page index="118" id="380B">གོ་གྱུར་པས། །སངས་རྒྱས་རྫུ་འཕྲུལ་ཐོབ་པ་དཀའ་མི་འགྱུར། །གང་ཞིག་མིག་སྐྱེ་ངེས་པ་ཐོབ་གྱུར་ན། །ཆོས་སྐུ་མངོན་པར་གྲུབ་པ་དཀའ་མི་འགྱུར། །གང་ཞིག་ཆོས་སྐུ་མཆོག་ནི་<line/>
གྲུབ་གྱུར་ན། །ཀུན་འཛིན་ཡེ་ཤེས་དཔག་མེད་འཐོབ་པར་འགྱུར། །གང་ཞིག་ཀུན་འཛིན་ཡེ་ཤེས་དཔག་མེད་ཐོབ། །དེས་ནི་མདོ་སྡེ་དཔག་མེད་གོ་བར་འགྱུར། །གང་ཞིག་མདོ་སྡེ་<line/>
དཔག་མེད་གོ་གྱུར་པས། །སངས་རྒྱས་རྫུ་འཕྲུལ་ཐོབ་པར་དཀའ་མི་འགྱུར། །དེ་བཞིན་རྣ་བ་སྣ་ལྕེ་ལུས་དང་ཡིད། །གཟུགས་སྒྲ་དྲི་རོ་རེག་བྱ་ཆོས་དག་ནས། །སྒྲ་རྣམས་དང་ནི་མིང་<line/>
གི་བར་དུ་ཡང༌། །ཐམས་ཅད་དེ་བཞིན་དུ་ནི་སྦྱར་བ་བྱ། །དེ་ཚེ་ས་ཆེན་དག་ནི་རབ་ཏུ་གཡོས། །རྒྱ་མཚོ་རི་རྣམས་ཀྱང་ནི་དེ་བཞིན་ནོ། །ལྷ་མ་ཡིན་དང་ལྷ་ནི་མང་པོ་རྣམས། །ཐམས་<line/>
ཅད་རབ་ཏུ་དགའ་བ་སྐྱེས་པར་གྱུར། །བདུད་དང་བདུད་དཔུང་གཡོ་སྒྱུ་རབ་བཅོམ་ནས། །ཐམས་ཅད་སངས་རྒྱས་བཀོད་པ་སྒྲུབ་པར་མོས། །ལྷ་རྣམས་སོ་སོ་གཞལ་མེད་ཁང་ཞུགས་<line/>
ནས༑ ༑ཕན་ཚུན་དགའ་བའི་གཏམ་ནི་འདི་སྐད་སྨྲས། །འདྲེན་པ་དེང་ནི་འཇིག་རྟེན་བྱུང་བས་ན། །ལྷ་མི་ཐམས་ཅད་ལ་ནི་ཕན་པ་མཛད། །ས་བླའི་ལྷ་འཁོར་གཞལ་མེད་ཁང་<line/>
གནས་ནས། །དང་བའི་སེམས་ཀྱིས་དགའ་ནས་འདི་སྐད་དུ། །འདྲེན་པ་འཇིག་རྟེན་དེང་བྱུང་ཤིན་ཏུ་ལེགས། །འཇིག་རྟེན་ཀུན་བདེའི་རྒྱུ་ནི་རབ་ཏུ་མཛད། །མཁའ་ལ་སྤྱོད་པའི་ལྷ་<line/>
</page>
<page index="119" id="381A">༄༅། །རྣམས་དེ་ཐོས་ནས། །ཐམས་ཅད་དགའ་ནས་རབ་ཏུ་དང་བ་སྐྱེས། །ཁྱད་འཕགས་སྒྲ་སྙན་སངས་རྒྱས་བསྔགས་བརྗོད་ནས། །འདྲེན་བ་བྱུང་བས་<line/>
འཇིག་རྟེན་ཕན་མཛད་ཟེར། །རྒྱལ་ཆེན་རིགས་བཞིའི་ལྷ་ནི་དེ་ཐོས་ནས། །ཐམས་ཅད་དགའ་ནས་ཤིན་ཏུ་དང་བ་སྐྱེས། །ཁྱད་འཕགས་སྒྲ་སྙན་སངས་རྒྱས་བསྔགས་བརྗོད་ནས། །<line/>
འདྲེན་པ་བྱུང་བས་འཇིག་རྟེན་ཕན་མཛད་ཟེར། །སུམ་ཅུ་རྩ་གསུམ་ལྷ་ནི་དེ་ཐོས་ནས། །ཐམས་ཅད་དགའ་ནས་ཤིན་ཏུ་དང་བ་སྐྱེས། །ཁྱད་འཕགས་སྒྲ་སྙན་སངས་རྒྱས་བསྔགས་<line/>
བརྗོད་ནས། །འདྲེན་པ་བྱུང་བས་འཇིག་རྟེན་ཕན་མཛད་ཟེར། །འཐབ་བྲལ་ལྷ་དག་དེ་སྐད་ཐོས་ནས་ནི། །ཐམས་ཅད་དགའ་ནས་ཤིན་ཏུ་དང་བ་སྐྱེས། །ཁྱད་འཕགས་སྒྲ་སྙན་<line/>
སངས་རྒྱས་བསྔགས་བརྗོད་ནས། །འདྲེན་པ་བྱུང་བས་འཇིག་རྟེན་ཕན་མཛད་ཟེར། །བདག་ཅག་བྱང་ཆུབ་སེམས་ནི་རབ་བསྐྱེད་ན། །བཅོམ་ལྡན་བླ་མེད་མཁྱེན་པ་ཉེ་བར་<line/>
བགྱི༑ ༑ལྷ་མི་གཙོ་མཆོག་ལ་ནི་བརྟེན་ནས་སུ། །སེམས་ཅན་ཐམས་ཅད་སྒྲོལ་བར་བགྱིད་ཅེས་ཟེར། །དགའ་ལྡན་ལྷ་རྣམས་དེ་སྐད་ཐོས་ནས་ཀྱང༌། །ཐམས་ཅད་དགའ་ནས་<line/>
ཤིན་ཏུ་དང་བ་སྐྱེས། །ཁྱད་འཕགས་སྒྲ་སྙན་སངས་རྒྱས་བསྔགས་བརྗོད་ནས། །འདྲེན་པ་བྱུང་བས་འཇིག་རྟེན་ཕན་མཛད་ཟེར། །བཅོམ་ལྡན་འདས་ཀྱིས་བསྐལ་པ་བྱེ་བར་<line/>
</page>
<page index="120" id="381B">ནི༑ ༑སྤྱོད་མཆོག་ཁྱད་འཕགས་དཔག་མེད་སྔོན་བསྒྲུབས་ནས། །སེམས་ཅན་སྡུག་བསྔལ་བ་ལ་བདེ་ལམ་བསྟན། །འཁོར་བ་བསྒྲལ་ནས་མྱ་ངན་འདས་ལ་བཀོད། །འཕྲུལ་དགའི་<line/>
ལྷ་རྣམས་དེ་སྐད་ཐོས་ནས་ནི། །ཐམས་ཅད་དགའ་ནས་ཤིན་ཏུ་དང་བ་སྐྱེས། །ཁྱད་འཕགས་སྒྲ་སྙན་སངས་རྒྱས་བསྔགས་བརྗོད་ནས། །འདྲེན་པ་བྱུང་བས་འཇིག་རྟེན་ཕན་མཛད་<line/>
ཟེར༑ ༑གཞན་འཕྲུལ་དབང་བྱེད་ལྷ་ནི་དེ་ཐོས་ནས། །ཐམས་ཅད་དགའ་ནས་ཤིན་ཏུ་དང་བ་སྐྱེས། །ཁྱད་འཕགས་སྒྲ་སྙན་སངས་རྒྱས་བསྔགས་བརྗོད་ནས། །འདྲེན་པ་བྱུང་བས་<line/>
འཇིག་རྟེན་ཕན་མཛད་ཟེར། །དེ་བཞིན་གཤེགས་པ་སྐྱེ་ཤི་འདས་པ་ན། །བདུད་དང་མུ་སྟེགས་མང་པོ་ཕམ་པར་མཛད། །བླ་མེད་བྱང་ཆུབ་དག་ནི་ཡོངས་རྫོགས་ནས། །སྐྱེ་རྒུ་<line/>
དྲངས་ནས་ཕ་རོལ་འཇོག་ཅེས་ཟེར། །ཚངས་རིས་ལྷ་རྣམས་དེ་སྐད་ཐོས་ནས་ཀྱང༌། །ཐམས་ཅད་དགའ་ནས་ཤིན་ཏུ་དང་བ་སྐྱེས། །ཁྱད་འཕགས་སྒྲ་སྙན་སངས་རྒྱས་བསྔགས་<line/>
བརྗོད་ནས། །འདྲེན་པ་བྱུང་བས་འཇིག་རྟེན་ཕན་མཛད་ཟེར། །དེ་བཞིན་གཅིག་ནས་གཅིག་ཏུ་སྒྲ་ཐོས་པས། །ཚངས་པའི་འཁོར་རྣམས་དགའ་ནས་འདི་སྐད་དུ། །འདྲེན་པ་བྱུང་<line/>
བས་འཇིག་རྟེན་ཕན་པ་མཛད། །བདུད་དཔུང་འཇིགས་སྐྲག་མྱ་ངན་བྱེད་ཅེས་ཟེར། །སྲིད་པའི་རྩེ་མོའི་ལྷ་ཡི་བར་དུ་ཡང༌། །སངས་རྒྱས་བྱུང་ནས་འཇིག་རྟེན་ཕན་མཛད་ཐོས། །<line/>
</page>
<page index="121" id="382A">༄༅། །དེ་བཞིན་སྒྲ་ནི་ཀུན་དུ་གྲགས་པས་ན། །ལྷ་མ་ཡིན་དག་འགྲིབ་ཅིང་ལྷ་རྣམས་འཕེལ། །བདུད་ཀྱི་ཁང་པ་དག་ནི་ཡོངས་སྟོངས་ཤིང༌། །ལྷ་<line/>
རྣམས་འཁོར་ནི་རབ་ཏུ་རྒྱས་པར་འགྱུར། །མི་འཇིགས་སྟོབས་ཀྱིས་ལོག་པ་རབ་བཏུལ་ནས། །བྱང་ཆུབ་ཆེན་པོའི་མཆོག་ནི་མྱུར་དུ་བརྙེས། །དེ་བཞིན་སྐད་ཅིག་ཡུད་ཙམ་<line/>
ལྷ་རྣམས་ཀྱིས། །བཅོམ་ལྡན་བྱུང་ནས་ཕན་མཛད་ཐོས་གྱུར་པས། །འཇིག་རྟེན་འདྲེན་པར་མཛད་པ་ཤིན་ཏུ་ལེགས། །རྣམ་དག་མིང་ནི་སེམས་ཅན་སྦྱིན་ཞེས་ཟེར། །བཅོམ་<line/>
ལྡན་གྲོང་ཁྱེར་གཤེགས་པའི་ཚེ། །འདོད་པས་ཡོངས་སུ་གདུངས་པ་རྣམས། །མི་གཙང་སྒོམ་པ་བཤད་ཐོས་པས། །འདོད་ཆགས་ཞི་སྟེ་མ་ལུས་སྤངས། །བཅོམ་ལྡན་<line/>
གྲོང་ཁྱེར་གཤེགས་པའི་ཚེ། །ཞེ་སྡང་དག་གིས་གདུངས་པ་རྣམས། །བྱམས་པ་བསྟན་པའི་ཆོས་ཐོས་པས། །ཞེ་སྡང་ཞི་སྟེ་མ་ལུས་སྤངས། །བཅོམ་ལྡན་གྲོང་ཁྱེར་<line/>
གཤེགས་པའི་ཚེ། །གཏི་མུག་དག་གིས་གདུངས་པ་རྣམས། །ཤེས་རབ་ཆོས་ནི་བསྟན་ཐོས་པས། །གཏི་མུག་ཞི་སྟེ་མ་ལུས་སྤངས། །བཅོམ་ལྡན་གྲོང་ཁྱེར་གཤེགས་<line/>
པའི་ཚེ༑ །ང་རྒྱལ་དག་གིས་གདུངས་པ་རྣམས། །ང་རྒྱལ་སྤངས་པའི་ཆོས་ཐོས་པས། །ང་རྒྱལ་ཞི་སྟེ་མ་ལུས་སྤངས། །བཅོམ་ལྡན་གྲོང་ཁྱེར་གཤེགས་པའི་ཚེ། །ཕྲག་<line/>
</page>
<page index="122" id="382B">དོག་དག་གིས་གདུངས་པ་རྣམས། །ཕྲག་དོག་སྤངས་པའི་ཆོས་ཐོས་པས། །ཕྲག་དོག་ཞི་སྟེ་མ་ལུས་སྤངས། །བཅོམ་ལྡན་གྲོང་ཁྱེར་གཤེགས་པའི་ཚེ། །ཁོང་ཁྲོ་དག་གིས་གདུངས་པ་<line/>
རྣམས༑ ༑ཁོང་ཁྲོ་སྤངས་པའི་ཆོས་ཐོས་པས། །ཁོང་ཁྲོ་ཞི་སྟེ་མ་ལུས་སྤངས། །བཅོམ་ལྡན་གྲོང་ཁྱེར་གཤེགས་པའི་ཚེ། །སེར་སྣ་དག་གིས་གདུངས་པ་རྣམས། །སེར་སྣ་སྤངས་<line/>
པའི་ཆོས་ཐོས་པས། །སེར་སྣ་ཞི་སྟེ་མ་ལུས་སྤངས། །གང་ཞིག་དུལ་བའི་སྤྱོད་གྲུབ་པ། །དཔག་མེད་ཆོས་ནི་འདི་ཐོས་པས། །མང་དུ་ཐོས་པའི་མཚོར་ཞུགས་པས། །ཀུན་འཛིན་སྒོ་<line/>
ནི་སྒྲུབ་པར་བྱེད། །གཞན་ཡང་མཁའ་ལས་སྒྲ་ཐོས་པས། །མེ་ཏོག་དག་གིས་སངས་རྒྱས་མཆོད། །ཡོན་ཏན་ཁྱད་པར་འཕགས་སྒྲུབ་ཅིང༌། །སྙིང་རྗེ་ཆེན་པོའི་རྫུ་འཕྲུལ་སྟོན། །<line/>
གཞན་ཡང་མཁའ་ལས་སྒྲ་ཐོས་པས། །བཅོམ་ལྡན་སྐུ་དང་སྐྱེ་གནས་དང༌། །གདུང་རྒྱུད་དང་ནི་གསུང་སྒྲ་རྣམས། །ཁྱད་པར་འཕགས་པའི་བསྔགས་པ་བརྗོད། །སེམས་ཅན་<line/>
འགྲོ་བ་ཇི་ལྟ་བར། །རྫུ་འཕྲུལ་དག་ཀྱང་ཅི་རིགས་བཤད། །མིག་དང་རྣ་བ་སྣ་ལྕེ་ལུས། །གཟུགས་དང་སྒྲ་དྲི་ལ་སོགས་དང༌། །བསྐུམ་པ་དང་ནི་བརྐྱང་བ་དང༌། །སྟོན་པར་མཛད་པ་<line/>
ཁྱད་པར་འཕགས། །བཅོམ་ལྡན་འཇིག་རྟེན་འདས་པ་ན། །འཇིག་རྟེན་སྒྲོན་མ་རབ་མཛད་ཅིང༌། །གཟུགས་ནི་མང་པོ་སྟོན་པ་ཡང༌། །ཐམས་ཅད་སངས་རྒྱས་རྫུ་འཕྲུལ་ཡིན། །<line/>
</page>
<page index="123" id="383A">༄༅། །སྣོད་དང་སྣོད་མིན་དེ་རྗེས་སུ། །མི་མཐུན་ཆོས་ནི་སྟོན་མཛད་པས། །སེམས་ཅན་ཚེ་རབས་ཚད་མེད་ནས། །སངས་རྒྱས་མཆོད་པར་མ་བྱས་ཤིང༌།།<line/>
དམུ་རྒོད་གདུལ་བར་དཀའ་བ་ལ། །སེམས་ཅན་དམྱལ་བ་བཤད་པར་མཛད། །གང་ཞིག་ལས་ལ་རྨོངས་གྱུར་ཅིང༌། །ལྟ་ལ་བརྟེན་ནས་སྤྲོས་དགའ་བ། །བཅོམ་ལྡན་དེ་<line/>
དག་ལྟ་བ་དང༌། །སྤྲོས་པ་ཞི་བའི་སྒྲ་ཐོས་མཛད། །གཞན་ཡང་མཁའ་ལས་ངོ་བོ་ཉིད། །ངེས་པ་ཉིད་དུ་སྟོང་པ་དང༌། །འགྲོའོང་མེད་ཅིང་མཚན་མེད་དང༌། །ཅི་ཡང་མེད་པའི་<line/>
སྒྲ་ཡང་ཐོས། །གཞན་ཡང་སེམས་ཅན་བརྒྱ་སྟོང་དག །མཁའ་ལས་ཤ་དང་ཤེས་རབ་སྤྱན། །དེ་བཞིན་ཆོས་ཀྱི་སྤྱན་བར་དུ། །ཡང་དག་སྟོན་པའི་སྒྲ་ཡང་ཐོས། །བཅོམ་<line/>
ལྡན་རྫུ་འཕྲུལ་སྟོབས་ཀྱིས་ནི། །ཚུལ་ཁྲིམས་ཏིང་འཛིན་ཤེས་རབ་སྒྲ། །རྣམ་གྲོལ་རྣམ་གྲོལ་མཐོང་བའི་སྒྲ། །སྟོན་པ་དག་ཀྱང་ཐོས་པར་གྱུར། །སེམས་ཅན་དག་ནི་ཇི་<line/>
སྙེད་ལ༑ ༑དེ་བཞིན་རྫུ་འཕྲུལ་རབ་བསྟན་ནས། །ཇི་ལྟར་རྗེས་མཐུན་སྒྲ་སྐད་ཀྱིས། །ཡང་དག་ཆོས་ནི་བསྟན་པར་མཛད། །སེམས་ཅན་ལ་ལ་གང་ཞིག་གིས། །སྦྱིན་དང་ཚུལ་<line/>
ཁྲིམས་བཟོད་སྒྲུབ་མོས། །རྫུ་འཕྲུལ་མོས་པ་ཇི་ལྟ་བཞིན། །སྦྱིན་དང་ཚུལ་ཁྲིམས་བཟོད་སྒྲ་སྟོན། །བཅོམ་ལྡན་རྫུ་འཕྲུལ་སྟོབས་ཀྱིས་ནི། །སེམས་ཅན་དབང་པོ་ཇི་ལྟ་<line/>
</page>
<page index="124" id="383B">བཞིན༑ ༑རྒྱ་ཆེར་ཡང་དག་འབྱེད་མཛད་པས། །ལེན་འཛིན་སྟོན་ལ་དགོད་པར་མཛད། །བཅོམ་ལྡན་རྫུ་འཕྲུལ་སྟོབས་ཀྱིས་ནི། །ཕུང་པོ་ཁམས་དང་སྐྱེ་མཆེད་ཀྱི། །བཅིངས་དང་<line/>
གྲོལ་དང་ཉི་རིང་དང༌། །ས་ཡི་གནས་སྐབས་བྱེ་བྲག་གི །མཚན་ཉིད་སྟོང་པ་ཐོས་པར་འགྱུར། །གཞན་ཡང་ས་དང་ཡེ་ཤེས་ཀྱི། །འོད་ཟེར་ཚད་མེད་སྟོན་པ་དང༌། །ཉོན་མོངས་བག་<line/>
ཆགས་སྤངས་པ་དང༌། །སྤངས་མིན་སྟོན་པ་ཐོས་པར་གྱུར། །བཅོམ་ལྡན་རྫུ་འཕྲུལ་སྟོབས་ཀྱིས་ནི། །ལྷ་དང་མི་ཡི་ངོ་བོ་ཉིད། །ལས་དང་འབྲས་བུ་མི་མཚུངས་པས། །སྐྱེ་ལེན་ཐ་<line/>
དད་ཐོས་པར་འགྱུར། །རེས་འགའ་བུད་མེད་མདུན་དག་ཏུ། །བུད་མེད་བརྒྱན་པའི་ལུས་སྤྲུལ་ནས། །མཁའ་ལས་སྐྱོ་སྟོན་སྒྲ་བསྒྲགས་པས། །གང་ཐོས་འདོད་ཆགས་སེལ་བར་མཛད།།<line/>
ཤཱ་རིའི་བུ་ནི་ཇི་ལྟ་བཞིན། །ཤིན་ཏུ་དང་བ་སྐྱེས་གྱུར་པ། །ཐུགས་རྗེས་མོས་པ་ཇི་བཞིན་དུ། །བླ་མེད་ཆོས་ནི་སྟོན་པར་མཛད། །མཽ་དགལ་བུ་དང་འོད་སྲུང་དང༌། །ཀ་པི་ན་དང་ཀུན་<line/>
དགའ་དང༌། །འོད་སྲུང་ཆེན་པོ་དག་དང་ནི། །ཀུན་ཤེས་ཀཽ་དི་ནྱ་ལ་སོགས། །དེ་དག་མོས་པ་ཇི་བཞིན་དུ། །ཉན་ཐོས་ཆོས་སྟོན་ཐོས་པར་འགྱུར། །ལྷ་རྣམས་དང་ནི་ལྷ་མ་ཡིན། །<line/>
གནོད་སྦྱིན་དག་ནི་མང་པོ་དང༌། །བེ་རོ་ཀ་ནི་འཁོར་དང་བཅས། །གྲུལ་བུམ་དག་ནི་ཚད་མེད་རྣམས། །བཅོམ་ལྡན་རྫུ་འཕྲུལ་སྟོབས་ཀྱིས་ནི། །གཟུངས་སྔགས་སྒྲ་ནི་ཐོས་པར་<line/>
</page>
<page index="125" id="384A">༄༅། །གྱུར༑ །ཨི་དི་སི། བི་དི་སི། ཨི་ར་སུ། ཨི་ར། ཨཽ་ན་སི། མ་ན་སི། ཨུ་ཁྱི། ཨ་ནོ་ཁྱི། ཨ་ཁི་ཙ་ལ་མཾ་ནཾ་ཡེ། དི་ར་<line/>
ནི་ཤྠ་ནི་མི། ཏ་ཀ་ནི། ཨི་མི་མནྟྲ། ནི་ཧ་ར། ཨ་བུ་རེ། བུདྡྷེ། ནི་རེ། ཨ་ཁི་ཙ་ར། བི་ཡ་ཀི་རི་ཡ་ཏེ། ཨ་ཁི་ཙར་པ་ར་མི་ཏེ། ཀ་ལཱ་བ་ཧི་ནི། སརྦ་བིདྴི་ནིར་དྷེ་བཽ་ན། བ་ར་ཤ་<line/>
སད་ཏེ༑ ཤ་ས་ཏ། པ་ར་ཤ་སད་ཏ། ཏ་ར་སད་ཏ། བྷཱུ་མི། ཨཱམ་བྷ་ར། ལི་ལ་བྷ་ན། ཤིཉྩ་ཙིད་ཏ། བི་བ་མ་ཏི། ཙིད་ཏ་ཨ་ནནྟ། ཨོ་བེ་ར་ཧ་བ་མི་ཏ་བྷཱུ་མི། ན་ནམ་ཀཱ་ནི། ཨ་ཀ་<line/>
ནི་བི་བྷི་མིད་ཏེ། ཤ་རི་བི་ཤྠ། ཨ་མ་ལ་ནི་མ་ལ། བཱུ་ལི་ཏེ་ན་ར་ཤི་ཙ། ཧ་ཧ་རི། མ་མ་ལཱི། བྷ་ར་ཎི་ཏི་ཤྠ། ཙཀྵུ་ནིར་ཧ་ར། ཨུ་དྷ་རི་ཏ་བ་ཙི། ཨནྟ་རི། ཀུ་ཏ་རི། ཀེ་ཏུ་སུ་ཀེ་ཏུ་སུ་<line/>
པ་ར་ནི༑ ཀ་ར་ནི། ཀུ་སུ་མ་ནི་ཡཻ། ཀ་ཀ་རི། ཀ་ཁ་རི། ཨུ་པ་ལཾ་མཱུ་རི། ཏི་ཤྠ་ད་ར་ནི། ནཱ་ག་ནི་ར་ཧ་རེ། པ་ར་ལད་ཏེ། ཨ་ཏེ་པ་ར་ཡ་ཏེ། ཨནྟ་ར་བྷནྡྷེ། ཨནྟ་ར་ཏ་བྷ་ཏི་ཤི་ཙ།<line/>
ཧ་སི་རི། མ་ཁ་ལི། ཨཱི་ནི་སམྦྷ་རེ། ཏི་ཤྠ་སིཏྟ་ར་ཎི། ཀུ་བྷུ་ལོ་ཙ་ཏེ། གཞན་ཡང་རྒྱལ་པོ་རྣམ་ཐོས་བུ། །ཡུལ་འཁོར་སྲུང་ནི་ལ་སོགས་པས། །ཁྱད་འཕགས་སྒྲ་ནི་གྲངས་<line/>
མེད་ཀྱིས། །བདེན་པའི་སྔགས་ཚིག་རབ་ཏུ་སྨྲས། །ཚད་མེད་སྒྲ་ནི་དེ་དག་ཀྱང༌། །བདེ་གཤེགས་རྫུ་འཕྲུལ་དབང་གིས་བྱུང༌། །རྫུ་འཕྲུལ་དག་ནི་ཚད་མེད་པས། །བསྟན་པ་<line/>
</page>
<page index="126" id="384B">དག་ཀྱང་ཚད་མེད་དོ། །རེས་འགའ་སངས་རྒྱས་མེད་ཞིང་དུ། །རྫུ་འཕྲུལ་རོལ་པའི་སྟོབས་དག་གིས། །འཁོར་བསྐོར་སངས་རྒྱས་སྐུ་སྟོན་པ། །ད་ལྟར་མཐོང་བ་དེ་བཞིན་ནོ། །བསམ་གྱིས་<line/>
མི་ཁྱབ་ཞིང་དག་ཏུ། །སྤྲུལ་པ་ཚད་མེད་སྟོན་མཛད་པ། །བལྟམས་ནས་གོམ་པ་བདུན་གཤེགས་དང༌། །རྒྱལ་སྲིད་སྤངས་ནས་རབ་བྱུང་དང༌། །བྱང་ཆུབ་སྙིང་པོར་སངས་རྒྱས་ནས། །<line/>
བརྙེས་པའི་ཆོས་དག་རབ་དགོངས་ཏེ། །ཆོས་ཀྱི་འཁོར་ལོ་བསྐོར་མཛད་དང༌། །མྱ་ངན་འདས་པ་སྟོན་པར་མཛད། །རྫུ་འཕྲུལ་གྱི་ནི་སྟོབས་དག་གིས། །སྣ་ཚོགས་ཆོས་ནི་སྟོན་མཛད་<line/>
པས༑ ༑སེམས་ཅན་དག་ནི་ཚད་མེད་རྣམས། །ཁྱད་འཕགས་ཡེ་ཤེས་གྲུབ་པར་མཛད། །དེ་ཚེ་ཐུགས་རྗེ་ཆེན་པོ་ཡིས། །ཚངས་པའི་འཁོར་གྱིས་ཡོངས་བསྐོར་ནས། །བྱམས་ཆོས་<line/>
སྒོམ་པ་བཤད་བསྟན་ནས། །བྱམས་པའི་སེམས་ནི་འཕེལ་བར་མཛད། །དེ་ཚེ་ཐུགས་རྗེ་ཆེན་པོ་ཡིས། །ལྷ་རྣམས་ཀྱིས་ནི་ཡོངས་བསྐོར་ནས། །བསྡུ་བའི་དངོས་བཞི་བཤད་བསྟན་<line/>
པས༑ ༑བསྡུ་བའི་དངོས་བཞི་འཕེལ་བར་མཛད། །དེ་ཚེ་ཐུགས་རྗེ་ཆེན་པོ་ཡིས། །ཀླུ་རྣམས་ཀྱིས་ནི་ཡོངས་བསྐོར་ནས། །ཞེ་སྡང་ཉེས་དམིགས་བཤད་བསྟན་པས། །ཞེ་སྡང་སེམས་<line/>
ནི་སྤངས་པར་གྱུར། །དེ་ཚེ་ཐུགས་རྗེ་ཆེན་པོ་ཡིས། །གནོད་སྦྱིན་རྣམས་ཀྱིས་ཡོངས་བསྐོར་ནས། །རྣམ་འཚེའི་ཉེས་དམིགས་བཤད་བསྟན་པས། །རྣམ་འཚེའི་སེམས་ནི་སྤངས་<line/>
</page>
<page index="127" id="385A">༄༅། །པར་གྱུར། །དེ་ཚེ་ཐུགས་རྗེ་ཆེན་པོ་ཡིས། །ལྷ་མ་ཡིན་གྱིས་ཡོངས་བསྐོར་ནས། །འཐབ་པའི་ཉེས་དམིགས་བཤད་བསྟན་ཏེ། །བཟོད་པ་སྒོམ་<line/>
པའི་བསྔགས་པ་བརྗོད། །དེ་ཚེ་ཐུགས་རྗེ་ཆེན་པོ་ཡིས། །ནམ་མཁའ་ལྡིང་གིས་ཡོངས་བསྐོར་ནས། །འགལ་བྱས་ཉེས་དམིགས་བཤད་བསྟན་ཏེ། །འདུམ་པའི་སེམས་ཀྱི་<line/>
བསྔགས་པ་བརྗོད། །དེ་ཚེ་ཐུགས་རྗེ་ཆེན་པོ་ཡིས། །དྲི་ཟའི་འཁོར་གྱིས་ཡོངས་བསྐོར་ནས། །དགའ་བའི་ཚིག་ནི་དཔག་མེད་ཀྱིས། །དེ་བཞིན་གཤེགས་པའི་བསྔགས་བརྗོད་<line/>
བསྟན༑ ༑དེ་ཚེ་ཐུགས་རྗེ་ཆེན་པོ་ཡིས། །ལྟོ་འཕྱེའི་འཁོར་གྱིས་ཡོངས་བསྐོར་ནས། །མུ་སྟེགས་ཆོས་ལ་སྨོད་མཛད་ཅིང༌། །བཅོམ་ལྡན་གསུང་རབ་བསྔགས་བརྗོད་བསྟན། །<line/>
དེ་ཚེ་ཐུགས་རྗེ་ཆེན་པོ་ཡིས། །འདྲེ་སྲིན་འཁོར་གྱིས་ཡོངས་བསྐོར་ནས། །དེ་བཞིན་གཤེགས་པའི་ཡོན་ཏན་མཆོག །རྒྱ་ཆེར་བསྔགས་པ་བསྟན་པར་མཛད། །ཐུགས་རྗེ་<line/>
ཆེན་པོས་འཕྲུལ་བསྟན་པས། །སེམས་ཅན་དག་ནི་བརྒྱ་སྟོང་སྙེད། །མིག་ཟད་མཐའ་བསྟན་ཐོས་པས་ན། །མཐར་ཕྱིན་དོན་ནི་རྟོགས་པར་གྱུར། །ཐུགས་རྗེ་ཆེན་པོས་འཕྲུལ་<line/>
བསྟན་པས། །སེམས་ཅན་དག་ནི་བརྒྱ་སྟོང་སྙེད། །མིག་སྐྱེ་མཐའ་ནི་བསྟན་ཐོས་པས། །མཐར་ཕྱིན་དོན་ནི་རྟོགས་པར་གྱུར། །ཐུགས་རྗེ་ཆེན་པོའི་འཕྲུལ་བསྟན་པས། །<line/>
</page>
<page index="128" id="385B">སེམས་ཅན་དག་ནི་བརྒྱ་སྟོང་སྙེད། །མིག་གི་མཐའ་ནི་བསྟན་ཐོས་པས། །མཐར་ཕྱིན་དེ་ནི་རྟོགས་པར་གྱུར། །ཐུགས་རྗེ་ཆེན་པོས་འཕྲུལ་བསྟན་ནས། །སེམས་ཅན་དག་ནི་བརྒྱ་སྟོང་<line/>
སྙེད༑ ༑མིག་འཇུག་བསྟན་པ་ཐོས་གྱུར་པས། །མཐར་ཕྱིན་དོན་ནི་རྟོགས་པར་གྱུར། །ཐུགས་རྗེ་ཆེན་པོས་འཕྲུལ་བསྟན་པས། །སེམས་ཅན་དག་ནི་བརྒྱ་སྟོང་སྙེད། །མིག་དབེན་<line/>
བསྟན་པ་ཐོས་པས་ན། །མཐར་ཕྱིན་དོན་ནི་རྟོགས་པར་གྱུར། །ཐུགས་རྗེ་ཆེན་པོས་འཕྲུལ་བསྟན་པས། །སེམས་ཅན་དག་ནི་བརྒྱ་སྟོང་སྙེད། །མིག་ལ་སྐྱེ་མེད་བསྟན་ཐོས་པས།།<line/>
མཐར་ཕྱིན་དོན་ནི་རྟོགས་པར་གྱུར། །ཐུགས་རྗེ་ཆེན་པོས་འཕྲུལ་བསྟན་པས། །སེམས་ཅན་དག་ནི་བརྒྱ་སྟོང་སྙེད། །མིག་མེད་བསྟན་པ་ཐོས་པས་ན། །མཐར་ཕྱིན་དོན་ནི་རྟོགས་<line/>
པར་གྱུར། །ཐུགས་རྗེ་ཆེན་པོས་འཕྲུལ་བསྟན་པས། །སེམས་ཅན་དག་ནི་བརྒྱ་སྟོང་སྙེད། །མིག་ནི་ཉེར་ཞི་བསྟན་ཐོས་པས། །མཐར་ཕྱིན་དོན་ནི་རྟོགས་པར་གྱུར། །ཐུགས་རྗེ་<line/>
ཆེན་པོས་འཕྲུལ་བསྟན་པས། །སེམས་ཅན་དག་ནི་བརྒྱ་སྟོང་སྙེད། །མིག་ལ་བདག་མེད་བསྟན་ཐོས་པས། །མཐར་ཕྱིན་དོན་ནི་རྟོགས་པར་གྱུར། །ཐུགས་རྗེ་ཆེན་པོས་འཕྲུལ་<line/>
བསྟན་པས། །སེམས་ཅན་དག་ནི་བརྒྱ་སྟོང་སྙེད། །མིག་ལ་གང་ཟག་མེད་ཐོས་པས། །མཐར་ཕྱིན་དོན་ནི་རྟོགས་པར་གྱུར། །ཐུགས་རྗེ་ཆེན་པོས་འཕྲུལ་བསྟན་པས། །སེམས་<line/>
</page>
<page index="129" id="386A">༄༅། །ཅན་དག་ནི་བརྒྱ་སྟོང་སྙེད། །མིག་ལ་སེམས་ཅན་མེད་ཐོས་པས། །མཐར་ཕྱིན་དོན་ནི་རྟོགས་པར་གྱུར། །ཐུགས་རྗེ་ཆེན་པོས་འཕྲུལ་བསྟན་པས། །<line/>
སེམས་ཅན་དག་ནི་བརྒྱ་སྟོང་སྙེད། །མིག་ལ་སྲོག་མེད་ཐོས་པས་ན། །མཐར་ཕྱིན་དོན་ནི་རྟོགས་པར་གྱུར། །ཐུགས་རྗེ་ཆེན་པོས་འཕྲུལ་བསྟན་པས། །སེམས་ཅན་དག་ནི་བརྒྱ་སྟོང་<line/>
སྙེད༑ ༑མིག་ལ་གསོ་བ་མེད་ཐོས་པས། །མཐར་ཕྱིན་དོན་ནི་རྟོགས་པར་གྱུར། །ཐུགས་རྗེ་ཆེན་པོས་འཕྲུལ་བསྟན་པས། །སེམས་ཅན་རྣམས་ལ་རྒྱ་ཆེར་ནི། །འཇིག་རྟེན་ཞེན་པ་<line/>
རབ་སྨད་དེ། །ཞེན་པ་མི་བསྐྱེད་ཉིད་དུ་མཛད། །ཐུགས་རྗེ་ཆེན་པོས་འཕྲུལ་བསྟན་པས། །སེམས་ཅན་རྣམས་ལ་རྒྱ་ཆེར་ནི། །འཇིག་རྟེན་རྙེད་པ་རབ་སྨད་དེ། །འདུས་མ་བྱས་ཀྱི་<line/>
བསྔགས་བརྗོད་མཛད། །ཐུགས་རྗེ་ཆེན་པོས་འཕྲུལ་བསྟན་པས། །སེམས་ཅན་རྣམས་ལ་རྒྱ་ཆེར་ནི། །ཟག་བཅས་ཤེས་པ་རབ་སྨད་དེ། །ཟག་མེད་ཤེས་རབ་བསྔགས་པ་མཛད། །<line/>
ཐུགས་རྗེ་ཆེན་པོས་འཕྲུལ་བསྟན་པས། །སེམས་ཅན་རྣམས་ལ་རྒྱ་ཆེར་ནི། །འཇིག་རྟེན་བསམ་གཏན་རབ་སྨད་དེ། །འཇིག་རྟེན་འདས་པའི་ཏིང་འཛིན་བསྔགས། །ཐུགས་རྗེ་ཆེན་<line/>
པོས་འཕྲུལ་བསྟན་ནས། །སེམས་ཅན་རྣམས་ལ་རྒྱ་ཆེར་ནི། །ཟག་བཅས་ཚུལ་ཁྲིམས་རབ་སྨད་དེ། །ཟག་མེད་བསླབ་ནས་བསྔགས་པར་མཛད། །ཐུགས་རྗེ་ཆེན་པོས་འཕྲུལ་<line/>
</page>
<page index="130" id="386B">བསྟན་ནས། །སེམས་ཅན་རྣམས་ལ་རྒྱ་ཆེར་ནི། །སེམས་རྒྱ་ཆུང་དུའི་སྐྱོན་བརྗོད་དེ། །སེམས་རྒྱ་ཆེན་པོའི་ཡོན་ཏན་བསྔགས། །ཐུགས་རྗེ་ཆེན་པོའི་འཕྲུལ་བསྟན་ནས། །ལུས་ཀྱི་ཚུལ་ཁྲིམས་<line/>
སེམས་ཤེས་རབ། །ཟག་མེད་བརྟེན་པ་མེད་པ་ཡི། །བསྔགས་པ་དག་ནི་བརྗོད་པར་མཛད། །ཐུགས་རྗེ་ཆེན་པོས་འཕྲུལ་བསྟན་པས། །སྡུག་བསྔལ་འགོག་པའི་ལམ་བསྔགས་ཤིང༌། །སྤྲོས་<line/>
ལ་དགའ་ཞིང་ཞེན་པ་དག །སངས་རྒྱས་སྨད་པ་རབ་ཏུ་བསྟན། །ཐུགས་རྗེ་ཆེན་པོས་འཕྲུལ་བསྟན་ནས། །སེམས་ཅན་རྣམས་ལ་རྒྱ་ཆེར་ནི། །མིག་ཟད་སྐྱོན་ནི་རབ་འབྱེད་ཅིང༌། །རབ་ཞི་མཚན་<line/>
ཉིད་བསྟན་པར་མཛད། །རྣ་བ་སྣ་ལྕེ་ལུས་དང་ཡིད། །གཟུགས་སྒྲ་དྲི་རོ་རེག་བྱ་ནས། །སྒྲ་དང་མིང་གི་བར་དུ་ཡང༌། །ཐམས་ཅད་དེ་བཞིན་སྦྱར་བར་བྱ། །ཐུགས་རྗེ་ཆེན་པོས་འཕྲུལ་བསྟན་<line/>
ནས༑ ༑སེམས་ཅན་རྣམས་ལ་རྒྱ་ཆེར་ནི། །དར་ལ་བབ་ཅིང་གཞོན་པ་ལ། །ཉེས་དམིགས་དཔག་མེད་ཡོད་པར་བསྟན། །ཐུགས་རྗེ་ཆེན་པོས་འཕྲུལ་བསྟན་ནས། །སེམས་ཅན་རྣམས་<line/>
ལ་རྒྱ་ཆེར་ནི། །ཆོ་རིགས་དག་ནི་སྙེམས་པ་ལ། །ཉེས་དམིགས་དཔག་མེད་ཡོད་པར་བསྟན། །ཐུགས་རྗེ་ཆེན་པོས་འཕྲུལ་བསྟན་ནས། །སེམས་ཅན་རྣམས་ལ་རྒྱ་ཆེར་ནི། །ལོངས་སྤྱོད་<line/>
བག་མེད་གྱུར་པ་ལ། །ཉེས་དམིགས་དཔག་མེད་ཡོད་པར་བསྟན། །ཐུགས་རྗེ་ཆེན་པོས་འཕྲུལ་བསྟན་ནས། །སེམས་ཅན་རྣམས་ལ་རྒྱ་ཆེར་ནི། །རང་དབང་བག་མེད་གྱུར་པ་ལ། །ཉེས་<line/>
</page>
<page index="131" id="387A">༄༅། །དམིགས་དཔག་མེད་ཡོད་པར་བསྟན། །ཐུགས་རྗེ་ཆེན་པོས་འཕྲུལ་བསྟན་ནས། །སེམས་ཅན་རྣམས་ལ་རྒྱ་ཆེར་ནི། །གཟུགས་ཀྱིས་བག་མེད་གྱུར་<line/>
པ་ལ༑ ༑ཉེས་དམིགས་དཔག་མེད་ཡོད་པར་བསྟན། །ཐུགས་རྗེ་ཆེན་པོས་འཕྲུལ་བསྟན་ནས། །སེམས་ཅན་རྣམས་ལ་རྒྱ་ཆེར་ནི། །བུད་མེད་བག་མེད་གྱུར་པ་ལ། །ཉེས་དམིགས་<line/>
དཔག་མེད་ཡོད་པར་བསྟན། །ཐུགས་རྗེ་ཆེན་པོས་འཕྲུལ་བསྟན་ནས། །སེམས་ཅན་རྣམས་ལ་རྒྱ་ཆེར་ནི། །གོས་ཀྱི་བག་མེད་གྱུར་པ་ལ། །ཉེས་དམིགས་དཔག་མེད་ཡོད་པར་<line/>
བསྟན༑ ༑ཐུགས་རྗེ་ཆེན་པོས་འཕྲུལ་བསྟན་ནས། །སེམས་ཅན་རྣམས་ལ་རྒྱ་ཆེར་ནི། །ཆང་གིས་བག་མེད་གྱུར་པ་ལ། །ཉེས་དམིགས་དཔག་མེད་ཡོད་པར་བསྟན། །ཐུགས་རྗེ་<line/>
ཆེན་པོས་འཕྲུལ་བསྟན་ནས། །སེམས་ཅན་རྣམས་ལ་རྒྱ་ཆེར་ནི། །རྒྱལ་པོ་བག་མེད་གྱུར་པ་ལ། །ཉེས་དམིགས་དཔག་མེད་ཡོད་པར་བསྟན། །ཐུགས་རྗེ་ཆེན་པོས་འཕྲུལ་<line/>
བསྟན་ནས། །སེམས་ཅན་རྣམས་ལ་རྒྱ་ཆེར་ནི། །ཚུལ་ཁྲིམས་སྙེམས་པར་གྱུར་པ་ལ། །ཉེས་དམིགས་དཔག་མེད་ཡོད་པར་བསྟན། །ཐུགས་རྗེ་ཆེན་པོས་འཕྲུལ་བསྟན་ནས།།<line/>
སེམས་ཅན་རྣམས་ལ་རྒྱ་ཆེར་ནི། །ཤེས་རབ་སྙེམས་པར་གྱུར་པ་ལ། །ཉེས་དམིགས་དཔག་མེད་ཡོད་པར་བསྟན། །དེ་བཞིན་རྟོགས་དང་རྫུ་འཕྲུལ་དང༌། །བསམ་གཏན་<line/>
</page>
<page index="132" id="387B">མཁས་པའི་ང་རྒྱལ་དང༌། །ནོར་དང་བཤད་དང་རིགས་དང་འཁོར། །རོལ་མོ་གླུ་དང་ལྕེ་རྒྱད་དང༌། །གྲགས་བ་ཕུན་ཚོགས་བསྔགས་པ་དང༌། །བཀུར་སྟི་དང་ནི་རྙེད་པ་དང༌། མཛེས་དང་<line/>
གཡོ་སྒྱུ་ང་རྒྱལ་དང༌། །ངོ་ཚ་མེད་དང་ཁྲེལ་མེད་དང༌། །ཁེངས་དང་ཕུན་ཚོགས་ང་རྒྱལ་དང༌། །བག་མེད་འདོད་ཆགས་དེ་བཞིན་ནོ། །ཐུགས་རྗེ་ཆེན་པོས་འཕྲུལ་བསྟན་ནས། །སེམས་<line/>
ཅན་གང་ཞིག་སེམས་དང་ཡིད། །དམན་པར་གྱུར་པ་དེ་དག་ལ། །ཁྱད་པར་འཕགས་པའི་འདུ་ཤེས་བསྟན། །ཐུགས་རྗེ་ཆེན་པོས་འཕྲུལ་བསྟན་ནས། །སེམས་ཅན་གང་ཞིག་རབ་<line/>
ཞུམ་ཞིང༌། །རྩོལ་བར་མི་བྱེད་དེ་དག་ལ། །བརྩོན་འགྲུས་སྟོབས་ནི་སྟོན་པར་མཛད། །ཐུགས་རྗེ་ཆེན་པོས་འཕྲུལ་བསྟན་ནས། །སེམས་ཅན་གང་ཞིག་ནོར་རྣམས་ལ། །ཆགས་<line/>
པར་གྱུར་པ་དེ་དག་ལ། །ཆོག་ཤེས་ཆོས་ནི་སྟོན་པར་མཛད། །གཞན་ཡང་སྦོས་ཀྱི་དྲི་གཙང་ཁང༌། །མེ་ཏོག་དག་གི་གཞལ་མེད་ཁང༌། །ཁང་པ་བརྩེགས་མ་མཆོག་སྤྲུལ་ནས། །<line/>
སྤྲུལ་པའི་སངས་རྒྱས་བཞུགས་པར་བསྟན། །གཞན་ཡང་ལྷ་ཡི་བུ་མོ་རྣམས། །མེ་ཏོག་ཙམྤའི་ཁང་པ་ན། །གནས་པའི་ལུས་ཕྱེད་བསྟན་སྤྲུལ་ནས། །མེ་ཏོག་ཕྲེང་ཐོགས་མཆོད་<line/>
བྱེད་བསྟན། །གཞན་ཡང་ལྷ་མིན་བུ་མོ་དག །མེ་ཏོག་མ་ལའི་ཁང་པ་ན། །གནས་པའི་ལུས་ཕྱེད་བསྟན་སྤྲུལ་ནས། །མེ་ཏོག་ཕྲེང་ཐོགས་མཆོད་བྱེད་བསྟན། །གཞན་ཡང་ལྷ་ཡི་བུ་<line/>
</page>
<page index="133" id="388A">༄༅། །མོ་རྣམས། །པདྨ་སྔོན་པོའི་ཁང་པ་ན། །གནས་པའི་ལུས་ཕྱེད་བསྟན་འཕྲུལ་ནས། །སངས་རྒྱས་ཡོན་ཏན་བསྔགས་པ་བསྟན། །གཞན་ཡང་ཚངས་<line/>
པ་རྣམས་ཀྱི་ལྷ། །གསེར་གྱི་གཞལ་མེད་ཁང་པ་ན། །གནས་པའི་ལུས་ཀུན་བསྟན་བསྡུས་ནས། །སྒྲ་སྙན་སངས་རྒྱས་བསྔགས་པ་བསྟན། །གཞན་ཡང་ལྷ་ཡི་བུ་མོ་དག །སྣ་ཚོགས་<line/>
རྒྱན་གྱིས་ལུས་བརྒྱན་ཞིང༌། །རྒྱན་ནི་ཕན་ཚུན་རེག་པ་ལས། །སྒྲ་སྙན་དག་ནི་རབ་བྱུང་ནས། །འདུས་བྱས་རྣམས་ཀྱི་ཆོས་དག་ནི། །འགྱུར་ཞིང་མི་བརྟན་ཡིན་ན་ཡང༌། །བྱིས་པ་<line/>
མི་བདེན་རྟོགས་པ་ཡིས། །ཡང་དག་ཇི་བཞིན་མི་ཤེས་ཟེར། །རྒྱན་གྱི་སྒྲ་ནི་དེ་དག་ཀྱང༌། །ལུས་དང་སེམས་ལས་བྱུང་མ་ཡིན། །འགྲོ་བ་མེད་ཅིང་འོང་བ་མེད། །ཕྱོགས་ཀྱང་<line/>
ཡོད་པ་མ་ཡིན་ཏེ། །གཟུགས་དང་སེམས་ཀྱི་བར་དུ་ཡང༌། །ཐམས་ཅད་དེ་བཞིན་སྦྱར་བར་བྱ། །བྱིས་པ་རྣམས་ནི་མི་ཤེས་པས། །འདི་ལ་ཐེ་ཚོམ་སྐྱེ་བར་འགྱུར། །རྒྱན་གྱི་རྣམ་<line/>
པ་དེ་དག་ལས། །སྒྲ་སྙན་བྱུང་བ་དེ་ཡིས་ནི། །སངས་རྒྱས་ཞིང་ཀུན་གྲགས་པས་ན། །སེམས་ཅན་ཚད་མེད་གྲོལ་བར་འགྱུར། །དེ་ལྟ་བས་ན་ཁྱེད་རྣམས་ཀྱིས། །འདྲེན་པ་<line/>
དང་བྱུང་ཡེ་ཤེས་དང༌། །ཡོན་ཏན་དཔག་མེད་སྐུ་དག་ནི། །སྲེད་པའི་སྤྲོས་ལས་འདས་པ་དང༌། །རབ་དབེན་སྐྱོན་ནི་མེད་པ་དང༌། །ལྟ་བྲལ་སེམས་ནི་རབ་སྦྱངས་དང༌། །མཚན་<line/>
</page>
<page index="134" id="388B">དང་དཔེ་བྱད་བརྒྱན་པ་དང༌། །སྐུ་དང་ཐུགས་ནི་དག་པར་ལྟོས། །ཁྱེད་ཀྱིས་བཅོམ་ལྡན་གྲོང་གཤེགས་ཚེ། །གོམ་པ་དག་ནི་སེངྒེ་འདྲ། །གཤེགས་སྟངས་ངང་པ་གླང་ཆེན་འདྲ། །སེམས་<line/>
ཅན་རེ་བ་སྐོང་བར་མཛད། །བསོད་ནམས་ཁྱད་འཕགས་ཡོངས་སུ་རྫོགས། །ཡང་དག་མཚན་གྱིས་རབ་ཏུ་བརྒྱན། །སེམས་ཅན་དག་ནི་ཐམས་ཅད་ཀུན། །བལྟ་བས་མི་ངོམས་ཉིད་དུ་<line/>
ལྟོས༑ ༑ཁྱེད་ཀྱིས་རྐང་གཉིས་གཙོ་མཆོག་ནི། །ཐུགས་རྗེ་ཆེན་པོ་ལྡན་པས་ན། །དངོས་པོ་ཆུང་དུས་མཆོད་བྱས་ཀྱང༌། །ཡོན་ཏན་ཚད་མེད་ཐོབ་མཛད་པས། །སེམས་ཅན་དག་ནི་མང་<line/>
པོ་རྣམས། །བསྐལ་པ་བརྒྱ་སྟོང་མང་པོར་ནི། །མྱ་ངན་འདས་པ་ཐོབ་བར་དུ། །རྣམ་སྨིན་ཐུག་པ་མེད་པར་ལྟོས། །ཁྱེད་ཀྱི་རྐང་གཉིས་གཙོ་མཆོག་ནི། །ཟག་མེད་ཚུལ་ཁྲིམས་རྫོག་<line/>
པས་ན༑ ༑སེམས་ཅན་དག་ནི་མང་པོ་རྣམས། །གུས་པས་སྤྱི་བོས་ཕྱག་བྱེད་དང༌། །ལྷ་ཡི་འཁོར་ནི་མང་པོ་རྣམས། །སོ་སོར་གཞལ་མེད་ཁང་སྤངས་ནས། །རྩེ་བ་དག་ལ་ཆགས་མེད་<line/>
པར༑ ༑འདྲེན་པ་ལ་ནི་རྟོན་བྱེད་ལྟོས། །ཁྱེད་ཀྱིས་བདུད་དང་བདུད་ཀྱི་འཁོར། །བཅོམ་ལྡན་འདས་ལ་དད་བསྐྱེད་ནས། །གསེར་གྱི་རླུང་ཡབ་དག་ཐོགས་ཏེ། །གཡས་གཡོན་དུ་ནི་འཁོད་<line/>
པ་དང༌། །བདུད་ཀྱི་བུ་ནི་ལྔ་བརྒྱ་ཡིས། །ལྷ་ཡི་མེ་ཏོག་ཡིད་འོང་བས། །དེ་བཞིན་གཤེགས་ལ་མངོན་གཏོར་ནས། །བླ་མེད་ཡེ་ཤེས་ཚོལ་ལ་ལྟོས། །འདས་པའི་སངས་རྒྱས་རྣམས་<line/>
</page>
<page index="135" id="389A">༄༅། །ལ་ནི༑ ༑བསྔགས་པ་བརྗོད་ཅིང་མཆོད་པས་ན། །དེང་ནི་བཅོམ་ལྡན་ཕྲད་གྱུར་ནས། །སོ་སོར་དགའ་བར་གྱུར་པ་ཡིན། །སྤོབས་པ་དག་ནི་ཚད་མེད་ཀྱིས། །<line/>
དེ་བཞིན་གཤེགས་པའི་བསྔགས་པ་བརྗོད། །དེ་ཡི་ཚེ་ན་བདུད་ཀྱི་བུ། །སྲེད་པ་སྤངས་པ་ཞེས་བྱ་བ། །ཐོག་མར་བཅོམ་ལྡན་བསྔགས་བརྗོད་ནས། །མིག་ཟད་མཐའ་ནི་ཤེས་པར་<line/>
གྱུར༑ ༑མིག་གི་སྐྱེ་མཐའ་ཤེས་པས་ན། །རབ་ཞིའི་མཚན་ཉིད་བར་དུ་རྟོགས། །གཞན་ཡང་མིག་ལ་སོགས་པ་ཡི། །མིང་དོན་ཚིག་ནི་དཔག་མེད་རྟོགས། །དེས་ནི་ཚིག་མཁས་དག་<line/>
གིས་ནི༑ ༑སེམས་ཅན་རྣམས་ལ་ཡང་དག་བསྟན། །མིང་དང་དོན་རྣམས་ལ་ཡང་ནི། །ཞེན་པ་ཐེ་ཚོམ་མེད་པས་ན། །འགྲོ་འོང་མེད་པར་རབ་རྟོགས་ཤིང༌། །བླང་དོར་མེད་པ་ཉིད་དུ་<line/>
གྱུར༑ ༑རང་བཞིན་དག་ནི་སྟོང་དབེན་པས། །ཡི་གེ་རྣམས་ནི་སྤངས་པ་དང༌། །ལེན་དང་འཛིན་དང་ཀློག་པ་དང༌། །ཁ་ཏོན་འདོན་ཅིང་སྒྲུབ་མེད་རྟོགས། །འདས་པའི་དེ་བཞིན་གཤེགས་<line/>
པ་རྣམས། །སྔོན་ཡང་རབ་ཏུ་ཕྱེ་སྟེ་བསྟན། །བཏགས་པའི་མིང་ཙམ་ཡིན་པས་ན། །ཡང་དག་བརྗོད་དུ་ཅི་ཡང་མེད། །རང་བཞིན་སྟོང་པ་དེ་དག་ནི། །ཕུང་པོ་ཁམས་དང་སྐྱེ་<line/>
མཆེད་འདས། །རྫུན་པ་མེད་ཅིང་བདེན་པའང་མེད། །གནས་དང་གནས་པ་ཡོད་མ་ཡིན། །ཚིག་གི་སྨྲ་བའི་ལམ་ཆད་ཅིང༌། །སེམས་ཀྱི་སྤྱོད་པའང་རབ་ཏུ་ཞི། །སྐྱེ་བོ་མཚན་<line/>
</page>
<page index="136" id="389B">མ་མེད་པའི་ཕྱིར། །བཅོམ་ལྡན་གྲོང་ཁྱེར་གཤེགས་པར་མཐོང༌། །བཅོམ་ལྡན་མཚན་མ་ཡོངས་སྤངས་ཀྱང༌། །བྱིས་པ་ཡང་དག་མ་ཡིན་རྟོག །བཅོམ་ལྡན་གྲོང་ཁྱེར་གཤེགས་པའི་<line/>
ཚེ༑ ༑གང་ཞིག་དགའ་བ་སྐྱེ་འགྱུར་བ། །དེ་ནི་མཚན་མར་རྟོག་པ་སྟེ། །མྱ་ངན་གདུང་དང་བཅས་པར་འགྱུར། །གང་གི་མཚན་མའི་རྟོག་སྤངས་པ། །གྲོང་ཁྱེར་གཤེགས་པ་མཐོང་མི་<line/>
འགྱུར༑ ༑གཤེགས་ཤིང་བསྐྱོད་པའི་མཚན་མ་ལ། །རྣམ་རྟོག་མེད་པའི་ཤེས་རབ་ཐོབ། །གང་གིས་མཚན་མར་སངས་རྒྱས་མཐོང༌། །དེས་ནི་གྲོང་ཁྱེར་གཤེགས་པ་མཐོང༌། །སྐྱེ་ཞིང་འཁོར་<line/>
པའི་ཆོས་དག་ལ། །རྣམ་པར་རྟོག་པ་སྐྱེད་པར་བྱེད། །གང་གིས་སངས་རྒྱས་མཚན་མར་མཐོང༌། །དགའ་བ་དང་ནི་སྐྱེ་འགྱུར་བ། །དེ་ནི་བདུད་ཀྱི་སྤྱོད་ལ་གནས། །བདུད་ཀྱི་སྤྱོད་ཡུལ་<line/>
སྣང་བ་ཡིན། །གང་གིས་མཚན་མར་སངས་རྒྱས་མཐོད། །དེ་ནི་འགྱུར་བ་མཐོང་བ་ཡིན། །དེ་ནི་མྱ་ངན་གདུང་བཅས་པས། །མཁས་པས་སྙིང་བརྩེར་བྱ་བ་ཡིན། །ཆོས་ལ་ཐོབ་པར་<line/>
གང་ལྟ་བ། །དེ་ལ་ཆོས་སྟོར་མྱ་ངན་ཡོད། །སངས་རྒྱས་མཐོང་བ་སྐྱེས་པ་ལ། །མྱ་ངན་འདས་པའི་སྡུག་བསྔལ་ཡོད། །བསྐལ་པ་མང་པོར་གང་བསྒོམས་པས། །མཚན་མ་ཐམས་ཅད་<line/>
རྟོགས་ནས་ནི། །གྲོང་ཁྱེར་གཤེགས་པ་མི་རྟོག་ཅིང༌། །མྱ་ངན་འདའ་བའི་འདུ་ཤེས་མེད། །སེམས་ཀྱི་མཚན་ཉིད་སྟོང་རྟོགས་པ། །སངས་རྒྱས་སྤྱོད་ལ་གནས་པས་ན། །གྲོང་ཁྱེར་<line/>
</page>
<page index="137" id="390A">༄༅། །གཤེགས་པར་མི་རྟོག་ཅིང༌། །མྱ་ངན་འདའ་བའི་འདུ་ཤེས་མེད། །གང་གིས་དེ་ལྟར་རབ་ཤེས་པ། །སངས་རྒྱས་རྣམས་ནི་མཐོང་འགྱུར་ཞིང༌། །ངོ་བོ་ཉིད་<line/>
ཀྱང་སྟོང་རྟོགས་པས། །མཐར་ནི་སྐྱེ་འགག་ཅི་ཡང་མེད། །བཅོམ་ལྡན་བསྐལ་པ་དཔག་མེད་ནས། །དཀའ་བ་རྣམས་ནི་རབ་སྤྱད་ནས། །ངོ་བོ་ཉིད་ནི་སྟོང་མཁྱེན་ན། །བྱིས་པ་རྣམས་<line/>
ཀྱིས་མི་རྟོགས་སོ། །བཅོམ་ལྡན་གྲོང་ཁྱེར་གཤེགས་པའི་ཚེ། །འཁོར་ནི་བརྒྱ་སྟོང་མང་པོས་བསྐོར། །མི་དང་མི་མ་ཡིན་ལ་སོགས། །དང་བའི་སེམས་ཀྱིས་མཆོད་པ་བས། །གང་<line/>
གིས་སྐད་ཅིག་ཙམ་དུ་ནི། །མིག་ཟད་མཐར་ནི་རབ་སེམས་ཤིང༌། །མཚན་མ་རྣམས་ནི་སྟོང་རྟོགས་ན། །འདི་ཡི་བསོད་ནམས་དེ་བས་འཕགས། །བགྲང་བ་དང་ནི་གྲངས་ཀྱི་ཆ། །<line/>
རྒྱུ་ཙམ་དུ་ཡང་མི་བཟོད་དོ། །དེ་བཞིན་མིག་གི་སྐྱེ་མཐའ་དང༌། །མིག་གི་མཐའ་དང་འཇུག་པ་ནས། །རབ་ཏུ་ཞི་བའི་བར་དུ་ཡང༌། །དེ་བཞིན་དུ་ནི་རེག་པར་བྱ། །རྣ་བ་སྣ་ལྕེ་ལུས་<line/>
དང་ཡིད། །གཟུགས་སྒྲ་དྲི་རོ་རེག་བྱ་ནས། །སྒྲ་དང་མིང་གི་བར་དུ་ཡང༌། །ཐམས་ཅད་དེ་བཞིན་སྦྱར་བར་བྱ། །དེ་ནས་དེ་ཚེ་བཅོམ་ལྡན་འདས། །གྲོང་ཁྱེར་དུ་ནི་གཤེགས་པའི་ཚེ།།<line/>
ཞབས་ནི་ས་ལ་རེག་ཙམ་གྱིས། །ས་ནི་ཀུན་ཏུ་རབ་ཏུ་གཡོས། །རི་རྣམས་གང་ཡིན་དེ་དག་ཀྱང༌། །ཐམས་ཅད་བཅོམ་ལྡན་འདས་ལ་ཕྱོགས། །ལྷ་མི་དག་ནི་ཆོས་ཀྱི་ཕྱིར། །ཐམས་<line/>
</page>
<page index="138" id="390B">ཅད་འོང་ནས་གུས་མཆོད་བྱས། །དེ་ནས་དེ་ཚེ་བཅོམ་ལྡན་འདས། །གྲོང་ཁྱེར་དུ་ནི་གཤེགས་པའི་ཚེ། །ལྷ་ཡི་དབང་པོ་མི་ཡི་རྒྱལ། །ལྷ་མ་ཡིན་ནི་མང་པོ་དང༌། །གནོད་སྦྱིན་དག་ནི་མང་<line/>
པོ་རྣམས། །རང་གི་གྲོང་ཁྱེར་སྤངས་ནས་ནི། །བཅོམ་ལྡན་སྤྱན་སྔར་འདུས་གྱུར་ཏེ། །རབ་ཏུ་དགའ་བས་མཆོད་པ་བྱས། །དེ་ནས་དེ་ཚེ་བཅོམ་ལྡན་འདས། །གྲོང་ཁྱེར་དུ་ནི་གཤེགས་<line/>
པའི་ཚེ༑ ༑གཞན་ཡང་རྣམ་པ་ཐ་དད་པའི། །བྱ་ཡི་ཚོགས་ནི་ཚད་མེད་པ། །ནེ་ཙོ་དང་ནི་རྨ་བྱ་དང༌། །ཀ་ལ་པིངྐ་བྱ་ཡི་རྣམས། །བཅོམ་ལྡན་དེ་བཞིན་གཤེགས་པ་ཡི། །ཡོན་ཏན་མཆོག་<line/>
ནི་མཐོང་བས་ན། །ཐམས་ཅད་ནམ་མཁའ་དག་ལ་ནི། །རབ་ཏུ་དགའ་བས་རྣམ་པར་རྩེ། །ཐམས་ཅད་རྣམ་པ་སྣ་ཚོགས་ཀྱིས། །སྒྲ་སྙན་དག་ནི་རབ་ཏུ་ཕྱུང༌། །དེ་ནས་དེ་ཚེ་བཅོམ་<line/>
ལྡན་འདས། །གྲོང་ཁྱེར་དུ་ནི་གཤེགས་པའི་ཚེ། །བཅོམ་ལྡན་འདས་ཀྱི་ཡོན་ཏན་དང༌། །རྫུ་འཕྲུལ་གྱི་ནི་སྟོབས་དག་གིས། །སེམས་ཅན་ཚད་མེད་བརྒྱ་སྟོང་སྙེད། །ལོང་བ་<line/>
དག་ནི་མཐོང་བར་གྱུར། །འོན་པ་རྣམས་ནི་ཐོས་པར་གྱུར། །དབང་པོ་མ་ཚང་གང་ཡིན་པ། །ཐམས་ཅད་དབང་པོ་ཚང་བར་གྱུར། །སྡུག་བསྔལ་ལ་ནི་གནས་པ་དག །ཐམས་<line/>
ཅད་བདེ་བ་ཐོབ་པར་གྱུར། །དེ་ནས་དེ་ཚེ་བཅོམ་ལྡན་འདས། །གྲོང་ཁྱེར་དུ་ནི་གཤེགས་པའི་ཚེ། །ནམ་མཁའ་བར་སྣང་དག་ལས་ནི། །འདི་སྐད་སྨྲ་བ་ཐོས་པར་གྱུར། །གང་གིས་<line/>
</page>
<page index="139" id="391A">༄༅། །མཚན་མ་རྣམས་ཀྱིས་ནི། །དེ་བཞིན་གཤེགས་པ་རྟོག་བྱེད་པ། །དེ་ཡིས་བཅོམ་ལྡན་འདས་ལ་ནི། །མཆོད་པ་བྱས་ཞེས་བརྗོད་མི་བྱ། །མིག་ཟད་<line/>
མཐའ་ཡི་ངོ་བོ་ཉིད། །རྟོགས་པར་ཡང་ནི་མི་འགྱུར་རོ། །མཚན་མ་རྣམས་ནི་གང་སྤངས་པ། །ཡོན་ཏན་གཞི་ནི་བསགས་པས་ན། །མིག་ཟད་མཐའ་ཡི་ངོ་བོ་ཉིད། །རབ་ཏུ་<line/>
རྟོགས་པར་ཡང་འགྱུར་རོ། །འདི་ལྟར་མིག་ནི་ཟད་པའི་མཐའ། །རབ་ཏུ་རྟོགས་པར་གྱུར་པའི་ཕྱིར། །སངས་རྒྱས་རྣམས་ཀྱི་ཡོན་ཏན་ཡང༌། །རབ་ཏུ་རྟོགས་པར་ཁོང་དུ་ཆུད།།<line/>
མིག་ནི་ཟད་པའི་མཐའ་དག་ལ། །མི་འཛིན་སྦེད་པ་མེད་པ་དང༌། །མིག་ནི་སྐྱེ་བའི་མཐའ་དག་ལ། །བརྟེན་ཅིང་གནས་པ་མེད་པ་དང༌། །མིག་ནི་རབ་ཏུ་དབེན་པ་ལ། །གཡོ་བའི་<line/>
བསམ་པ་མེད་གྱུར་པ། །དེས་ནི་དེ་བཞིན་གཤེགས་པ་རྣམས། །མཐོང་བ་ཉིད་དུ་འགྱུར་བ་ཡིན། །མིག་ནི་སྐྱེ་བའི་མཐའ་དག་ལ། །རྣམ་པར་རྟོག་པ་མེད་པ་དང༌། །མིག་གི་<line/>
མཐའ་ནི་གང་ཡིན་པ། །དེ་ལ་ཡིད་ཀྱིས་རྟོག་མེད་དང༌། །མིག་ནི་རྣམ་པར་འཇིག་པ་ལ། །བསྟན་པར་བྱ་བ་མེད་གྱུར་པ། །དེས་ནི་དེ་བཞིན་གཤེགས་པ་རྣམས། །མཐོང་བ་<line/>
ཉིད་དུ་འགྱུར་བ་ཡིན། །མིག་ནི་མེད་པར་གྱུར་པ་ལ། །མངོན་པར་ཞེན་པ་མེད་པ་དང༌། །མིག་ནི་སྐྱེ་བ་མེད་པ་ལ། །ཡོངས་སུ་སྡུད་པ་མེད་པ་དང༌། །མིག་ནི་རབ་ཏུ་ཞི་བ་ལ།།<line/>
</page>
<page index="140" id="391B">འཛིན་པ་དག་ནི་མེད་གྱུར་པ། །དེས་ནི་དེ་བཞིན་གཤེགས་པ་རྣམས། །མཐོང་བ་ཉིད་དུ་གྱུར་པ་ཡིན། །མིག་ནི་ཟད་པ་མེད་པའི་ཕྱིར། །མཚན་རྣམས་མངོན་པར་སྒྲུབ་པ་དང༌། །མིག་གི་མཐའ་ནི་<line/>
ཤེས་པའི་ཕྱིར། །དབང་པོ་དག་ནི་ངེས་གྱུར་དང༌། །མིག་ནི་སྐྱེ་བ་ཤེས་པའི་ཕྱིར། །དབང་པོ་རང་དབང་ཐོབ་གྱུར་པ། །དེས་ནི་དེ་བཞིན་གཤེགས་པ་རྣམས། །མཐོང་བ་ཉིད་དུ་<line/>
གྱུར་པ་ཡིན། །མིག་ནི་མེད་པར་རྟོགས་གྱུར་ནས། །གཟུགས་ནི་ཁོང་དུ་ཆུད་པ་དང༌། །མིག་ནི་འཇིག་པར་རབ་ཤེས་ནས། །ཆོས་ལ་སོ་སོར་རྟོག་པ་ད་དང༌། །མིག་ནི་སྐྱེ་མེད་ཤེས་གྱུར་<line/>
ནས༑ ༑ལམ་ནི་སྒྲུབ་པར་གང་བྱེད་པ། །དེས་ནི་དེ་བཞིན་གཤེགས་པ་རྣམས། །མཐོང་བ་ཉིད་དུ་གྱུར་པ་ཡིན། །མིག་ཟད་མཐའ་ནི་གང་ཡིན་པ། །ཡང་དག་ཇི་བཞིན་རྟོགས་པའི་ཕྱིར།།<line/>
ལས་ཀྱི་བྱེ་བྲག་ཐ་དད་པ། །དེ་ཡང་རབ་ཏུ་རྟོགས་པར་འགྱུར། །ལས་ཀྱི་བྱེ་བྲག་ཐ་དད་པ། །རབ་ཏུ་རྟོགས་པར་གྱུར་པའི་ཕྱིར། །དེས་ནི་དེ་བཞིན་གཤེགས་པ་རྣམས། །མཐོང་བ་ཉིད་<line/>
དུ་གྱུར་པ་ཡིན། །མིག་སྐྱེ་མཐའ་ནི་གང་ཡིན་པ། །ཡང་དག་ཇི་བཞིན་རྟོགས་པའི་ཕྱིར། །སྡུག་བསྔལ་བྱེ་བྲག་ཐ་དད་པ། །དེ་ཡང་རབ་ཏུ་རྟོགས་པར་འགྱུར། །སྡུག་བསྔལ་བྱེ་བྲག་<line/>
ཐ་དད་པ། །རབ་ཏུ་རྟོགས་པར་གྱུར་པའི་ཕྱིར། །དེས་ནི་དེ་བཞིན་གཤེགས་པ་རྣམས། །མཐོང་བ་ཉིད་དུ་གྱུར་པ་ཡིན། །མིག་གི་འཇིག་པ་གང་ཡིན་པ། །ཡང་དག་ཇི་བཞིན་<line/>
</page>
<page index="141" id="392A">༄༅། །རྟོགས་པའི་ཕྱིར། །སྡུག་བསྔལ་འཇིག་པ་གང་ཡིན་པ། །དེ་ཡང་རབ་ཏུ་རྟོགས་པར་འགྱུར། །སྡུག་བསྔལ་འཇིག་པ་གང་ཡིན་པ། །རབ་ཏུ་རྟོགས་པར་གྱུར་པའི་ཕྱིར། །དེས་ནི་དེ་བཞིན་<line/>
གཤེགས་པ་རྣམས། །མཐོང་བ་ཉིད་དུ་གྱུར་པ་ཡིན། །མིག་གི་མེད་པ་གང་ཡིན་པ། །ཡང་དག་ཇི་བཞིན་རྟོགས་པའི་ཕྱིར། །མཚན་མ་སྤངས་<line/>
པ་གང་ཡིན་པ། །དེ་ཡང་རབ་ཏུ་རྟོགས་པར་འགྱུར། །མཚན་མ་སྤངས་པ་གང་ཡིན་པ། །རབ་ཏུ་རྟོགས་པར་གྱུར་པའི་ཕྱིར། །དེས་ནི་དེ་བཞིན་གཤེགས་པ་རྣམས། །མཐོང་བ་ཉིད་<line/>
དུ་གྱུར་པ་ཡིན། །མིག་གི་སྐྱེ་མེད་གང་ཡིན་པ། །ཡང་དག་ཇི་བཞིན་རྟོགས་པའི་ཕྱིར། །བག་ཆགས་སྤངས་པ་གང་ཡིན་པ། །དེ་ཡང་རབ་ཏུ་རྟོགས་པར་འགྱུར། །བག་ཆགས་<line/>
སྤངས་པ་གང་ཡིན་པ། །རབ་ཏུ་རྟོགས་པར་གྱུར་པའི་ཕྱིར། །དེས་ནི་དེ་བཞིན་གཤེགས་པ་རྣམས། །མཐོང་བ་ཉིད་དུ་གྱུར་པ་ཡིན། །གཞན་ཡང་མིག་གི་མི་རྟོག་ཉིད། །<line/>
ཡང་དག་ཇི་བཞིན་རྟོགས་པའི་ཕྱིར། །སྒྲིབ་པ་སྤངས་པ་གང་ཡིན་པ། །དེ་ཡང་རབ་ཏུ་རྟོགས་པར་འགྱུར། །སྒྲིབ་པ་སྤངས་པ་གང་ཡིན་པ། །རབ་ཏུ་རྟོགས་པར་གྱུར་པའི་ཕྱིར།།<line/>
དེས་ནི་དེ་བཞིན་གཤེགས་པ་རྣམས། །མཐོང་བ་ཉིད་དུ་གྱུར་པ་ཡིན། །གཞན་ཡང་མིག་ལ་ཡི་གེ་མེད། །ཡང་དག་ཇི་བཞིན་རྟོགས་པའི་ཕྱིར། །སངས་རྒྱས་ཡེ་ཤེས་སྟོབས་<line/>
</page>
<page index="142" id="392B">དག་ཀྱང༌། །རབ་ཏུ་རྟོགས་པར་འགྱུར་བ་ཡིན། །སངས་རྒྱས་ཡེ་ཤེས་སྟོབས་དག་ནི། །རབ་ཏུ་རྟོགས་པར་གྱུར་པའི་ཕྱིར། །དེས་ནི་དེ་བཞིན་གཤེགས་པ་རྣམས། །མཐོང་བ་ཉིད་དུ་གྱུར་<line/>
པ་ཡིན༑ ༑གཞན་ཡང་མིག་གི་ངོ་བོ་ཉིད། །ཡང་དག་ཇི་བཞིན་རྟོགས་པའི་ཕྱིར། །འདོད་རྣམས་སྤངས་པ་གང་ཡིན་པ། །དེ་ཡང་རབ་ཏུ་རྟོགས་པར་འགྱུར། །འདོད་རྣམས་སྤངས་པ་གང་<line/>
ཡིན་པ༑ ༑རབ་ཏུ་རྟོགས་པར་གྱུར་པའི་ཕྱིར། །དེས་ནི་དེ་བཞིན་གཤེགས་པ་རྣམས། །མཐོང་བ་ཉིད་དུ་གྱུར་པ་ཡིན། །གཞན་ཡང་བསམ་གཏན་སྒོམ་པ་དག །ཡང་དག་ཇི་བཞིན་<line/>
རྟོགས་པའི་ཕྱིར། །ཉོན་མོངས་སྤངས་པ་གང་ཡིན་པ། །དེ་ཡང་རབ་ཏུ་རྟོགས་པར་འགྱུར། །ཉོན་མོངས་སྤངས་པ་གང་ཡིན་པ། །རབ་ཏུ་རྟོགས་པར་གྱུར་པའི་ཕྱིར། །དེས་ནི་དེ་བཞིན་<line/>
གཤེགས་པ་རྣམས། །མཐོང་བ་ཉིད་དུ་གྱུར་པ་ཡིན། །གང་ཟག་དེས་ནི་དེ་བཞིན་དུ། །མིག་གི་མངོན་མཐའ་ཤེས་པ་དང༌། །མིག་གི་མི་གནས་ཤེས་པ་དང༌། །མིག་ནི་སྐྱེ་བ་ཤེས་<line/>
པ་དང༌། །སངས་རྒྱས་རྫུ་འཕྲུལ་ཤེས་པ་དང༌། །མིག་གི་དམན་པ་ཤེས་པ་དང༌། །མིག་ནི་ཁྱད་པར་འཕགས་ཤེས་དང༌། །ཡེ་ཤེས་དམན་པ་ཤེས་པ་དང༌། །རྣམ་དག་ཡེ་ཤེས་ཤེས་<line/>
པ་དང༌། །ཚུལ་ཁྲིམས་རྣམ་དག་ཤེས་པ་དང༌། །ལུས་ཀྱི་སྡོམ་པའི་ཤེས་པ་དང༌། །རྣམ་དག་སྒྲ་ཡི་ཤེས་པ་དང༌། །ངག་གི་སྡོམ་པའི་ཤེས་པ་དང༌། །རྣམ་དག་སེམས་ཀྱི་ཤེས་<line/>
</page>
<page index="143" id="393A">༄༅། །པ་དང༌། །གནས་ཀྱི་བྱེ་བྲག་ཤེས་པ་དང༌། །སེམས་ཀྱི་ཆོས་ཀྱི་ཤེས་པ་དང༌། །སེམས་སྐྱོན་ཤེས་པའི་ཤེས་པ་དང༌། །རྣམ་དག་ལས་ཀྱི་ཤེས་པ་དང༌།<line/>
སེམས་ཀྱི་སྡོམ་པའི་ཤེས་པ་དང༌། །ཉེས་དམིགས་ཤེས་པའི་ཤེས་པ་དང༌། །རྣམ་དག་སྒྲ་ཡི་ཤེས་པ་དང༌། །ཕུང་པོའི་བྱེ་བྲག་ཤེས་པ་དང༌། །ཕུང་པོའི་རྒྱུ་རྐྱེན་ཤེས་པ་དང༌། །མིག་<line/>
ནི་ཡོངས་ཤེས་ཤེས་པ་དང༌། །སྡུག་བསྔལ་འབྱུང་གནས་ཤེས་པ་དང༌། །ཟག་མེད་ཚུལ་ཁྲིམས་ཤེས་པ་དང༌། །ཚུལ་ཁྲིམས་རྒྱུ་རྐྱེན་ཤེས་པ་དང༌། །སྡུག་བསྔལ་རྒྱུ་རྐྱེན་ཤེས་པ་<line/>
དང༌། །སྡུག་བསྔལ་ཟད་པའི་རྒྱུ་ཤེས་དང༌། །འདུས་བྱས་རྣམས་ཀྱི་ཤེས་པ་དང༌། །ཟག་པ་ཟད་པའི་ཤེས་པ་དང༌། །ཡོངས་སུ་རྫོགས་པར་ཤེས་པ་ཡིན། །གཞན་ཡང་རྒྱུ་རྐྱེན་<line/>
བཅུ་གཉིས་ཀྱི། །སྤྱོད་དང་བཅས་པའི་ཤེས་པ་དང༌། །སྤྱོད་པ་མེད་པའི་ཤེས་པ་དང༌། །མཚན་མ་དང་བཅས་མཚན་མ་མེད། །འདུས་བྱས་དང་ནི་འདུས་མ་བྱས། །རྣམ་པར་གཞག་<line/>
དང་ཡོངས་སྡུད་དང༌། །བདག་དང་གཞན་གྱི་སེམས་ཤེས་པ། །ཡང་དག་ཇི་བཞིན་ཤེས་པ་ཡིན། །གཞན་ཡང་མིག་ཟད་སྐྱེ་མཐའ་དང༌། །མིག་གི་མཐའ་དང་རབ་དབེན་དང༌། །<line/>
འཇུག་པ་དང་ནི་མེད་པ་དང༌། །མི་སྐྱེ་བ་དང་ཉེར་ཞི་ཉིད། །ཡང་དག་ཇི་བཞིན་ཤེས་པས་ན། །སེམས་ཅན་དག་ནི་མང་པོ་རྣམས། །རྣམ་པར་དག་པའི་ཡེ་ཤེས་དང༌། །མཐུ་དང་<line/>
</page>
<page index="144" id="393B">བཅས་པའི་ཡེ་ཤེས་དང༌། །བརྩོན་འགྲུས་ཡེ་ཤེས་ཐོབ་པར་བྱེད། །གཞན་ཡང་གཅིག་དང་ཐ་དད་ཤེས། །སེམས་ཅན་དག་ནི་ཐམས་ཅད་ཀྱི། །མོས་པའི་ཤེས་པ་གང་ཡིན་པ། །ཡང་<line/>
དག་དེ་བཞིན་ཤེས་པ་ཡིན། །གཞན་ཡང་སེམས་ཅན་ཐམས་ཅད་ཀྱི། །མོས་པ་ཁྱད་པར་འཕགས་པ་དང༌། །རྣམ་དག་སེམས་ཀྱི་ཤེས་པ་དང༌། །ལས་དང་རྣམ་སྨིན་ཤེས་པ་དང༌། །<line/>
དབང་པོ་ཁམས་ཀྱི་ཤེས་པ་དང༌། །སེམས་ཀྱི་འགྱུར་བ་ཤེས་པ་དང༌། །ཤེས་རབ་མོས་པའི་ཤེས་པ་དང༌། །ཤིན་ཏུ་རྣམ་གྲོལ་ཤེས་པ་དང༌། །སྤོབས་པ་མཆོག་གི་ཤེས་པ་དག །ཡང་<line/>
དག་ཇི་བཞིན་ཤེས་པ་ཡིན། །གཞན་ཡང་སེམས་ཅན་མ་རུངས་དང༌། །ཆོས་ལ་མོས་པ་མེད་གྱུར་པ། །ཡང་དག་ཇི་བཞིན་ཤེས་པས་ན། །མོས་པའི་ཤེས་པ་སྐྱེད་པར་བྱེད། །གཞན་ཡང་<line/>
དོན་གྱི་ཚུལ་དག་ནི། །ཡང་དག་ཇི་བཞིན་ཤེས་པས་ན། །ལེ་ལོ་མེད་པའི་ཤེས་པ་དང༌། །འདུ་ཤེས་སྒྲུབ་པར་བྱེད་པ་ཡིན། །གཞན་ཡང་རྫུ་འཕྲུལ་སྟོབས་དག་གིས། །ཆོས་རྣམས་རབ་<line/>
ཏུ་འབྱེད་པ་དང༌། །ཐོགས་པ་མེད་པའི་ཡེ་ཤེས་དག །ཡང་དག་ཇི་བཞིན་ཤེས་པ་ཡིན། །གཞན་ཡང་རྒྱ་ཆེན་དོན་དག་དང༌། །ཚིག་གིས་བསྟན་པ་གང་ཡིན་པ། །རྗེས་སུ་ཤེས་པའི་<line/>
ཤེས་པ་དག །ཡང་དག་ཇི་བཞིན་ཤེས་པ་ཡིན། །གཞན་ཡང་གྲོགས་བཟང་མཐུན་གནས་དང༌། །གོས་དང་ཟས་དང་བཏུང་བ་དག །ཚོད་ཤེས་པ་ཡི་ཤེས་པ་རྣམས། །ཡང་དག་<line/>
</page>
<page index="145" id="394A">༄༅། །ཇི་བཞིན་ཤེས་པ་ཡིན། །གཞན་ཡང་བྱ་བ་མེད་པ་ཡི། །གཟུགས་ཀྱི་ཆོས་ནི་གང་ཡིན་པ། །ནན་ཏན་སྒྲུབ་པའི་ཤེས་པ་དག །ཡང་དག་ཇི་བཞིན་<line/>
ཤེས་པ་ཡིན། །གཞན་ཡང་ལུས་སེམས་སྐྱོན་མེད་ཅིང༌། །སྒྲོ་འདོགས་སྐུར་འདེབས་ཡོངས་སྤངས་ནས། །བླ་མེད་ཡེ་ཤེས་གང་ཚོལ་བ། །ཡང་དག་ཇི་བཞིན་ཤེས་པ་ཡིན། །<line/>
གཞན་ཡང་རྫུ་འཕྲུལ་སྟོབས་དག་གིས། །ནམ་མཁའ་བར་སྣང་དག་ལས་ནི། །སྤྲུལ་པའི་སྐུ་ནི་རབ་བསྟན་ནས། །སེམས་ཅན་དག་ནི་བརྒྱ་སྟོང་སྙེད། །ཡོངས་སུ་སྨིན་པར་<line/>
མཛད་པས་ན། །ཐམས་ཅད་རབ་ཏུ་དགའ་གྱུར་ནས། །དང་བ་སྐྱེས་པའི་ཤེས་པ་དང༌། །དེ་བཞིན་གཤེགས་པ་རྣམས་ལ་ཡང༌། །མོས་ཤིང་གུས་པའི་ཤེས་པ་དང༌། །འདོད་ཆགས་<line/>
སྤངས་པའི་ཆོས་དག་ལ། །རབ་མོས་སྒྲུབ་པའི་ཤེས་པ་དང༌། །འཕགས་པའི་དགེ་འདུན་ཚོགས་ལ་ཡང༌། །མཆོད་པར་མོས་པའི་ཤེས་པ་དང༌། །བྱང་ཆུབ་ཆེན་པོ་དག་ལ་<line/>
ཡང༌། །རབ་མོས་བསྔོ་བའི་ཤེས་པ་དང༌། །གཟུངས་རྣམས་ཀྱི་ནི་སྒོ་དག་ལ། །རབ་མོས་སྟོན་པའི་ཤེས་པ་དང༌། །མོས་པ་རྣམས་ནི་གང་ཡིན་པ། །སོ་སོར་རབ་རྟོགས་ཤེས་པ་<line/>
དང༌། །འཕགས་པའི་ཏིང་འཛིན་གང་ཡིན་པ། །ལེགས་པར་རྟོགས་པའི་ཤེས་པ་དང༌། །སྲུང་དང་རྗེས་སུ་དྲན་རྣམས་ལ། །ངེས་པར་འབྱེད་པའི་ཤེས་པ་དང༌། །དཔག་ཏུ་མེད་<line/>
</page>
<page index="146" id="394B">པའི་སེམས་དག་ལ། །ལེགས་པར་འཇུག་པའི་ཤེས་པ་དང༌། །ཚིགས་སུ་བཅད་པ་ཚད་མེད་རྣམས། །ཡང་དག་སྟོན་པའི་ཤེས་པ་དང༌། །འདོད་པའི་མཚམས་སྦྱོར་གང་ཡིན་པ། །<line/>
རྟོགས་ཤིང་གོ་བའི་ཤེས་པ་དང༌། །འགྲོ་བ་དམན་པ་དེ་དག་ཏུ། །ལྟུང་བར་མི་འགྱུར་ཤེས་པ་དང༌། །མི་དགེ་བཤེས་གཉེན་གང་ཡིན་པ། །ཡོངས་སུ་སྤོང་བྱེད་ཤེས་པ་དང༌། །དགེ་<line/>
བའི་བཤེས་གཉེན་གང་ཡིན་པ། །སྟེན་པར་བྱེད་པའི་ཤེས་པ་དང༌། །འདྲི་ཞིང་ལན་ལྡོན་གང་ཡིན་པ། །རབ་ཏུ་རྣམ་འབྱེད་ཤེས་པ་དང༌། །གནས་དང་གནས་མིན་གང་ཡིན་པ། །<line/>
ལེགས་པར་རྟོགས་པའི་ཤེས་པ་དང༌། །ས་དང་ས་མིན་གང་ཡིན་པ། །ལེགས་པར་རྟོགས་པའི་ཤེས་པ་དང༌། །རབ་འབྲིང་ཐ་མ་གང་ཡིན་པ། །རྣམ་པར་འབྱེད་པའི་ཤེས་པ་དང༌། །<line/>
འདུས་བྱས་ཤེས་པ་གང་ཡིན་དང༌། །འདུས་མ་བྱས་ཀྱི་ཤེས་པ་དང༌། །དངོས་པོ་དང་ནི་རྫས་ཀྱི་ཤེས། །དངོས་དང་རྫས་མིན་ཤེས་པ་དང༌། །ཡོངས་སུ་སྡུད་བྱེད་ཤེས་པ་དང༌། །<line/>
ཡོངས་སུ་སྡུང་མིན་ཤེས་པ་དང༌། །མངོན་པར་སྒྲུབ་པའི་ཤེས་པ་དང༌། །མངོན་པར་སྒྲུབ་མིན་ཤེས་པ་དང༌། །ཡང་དག་སྒྲུབ་པའི་ཤེས་པ་དང༌། །ཡང་དག་སྒྲུབ་མིན་ཤེས་པ་<line/>
དང༌། །མིག་དང་མིག་མིན་ཤེས་པ་དང༌། །མིག་དང་ལྷན་ཅིག་ཤེས་པ་དང༌། །མིག་གི་བྱེ་བྲག་ཤེས་པ་དང༌། །མིག་གི་རང་བཞིན་ཤེས་པ་དག །ཡང་དག་ཇི་བཞིན་ཤེས་པ་<line/>
</page>
<page index="147" id="395A">༄༅། །ཡིན༑ ༑རྣ་བ་སྣ་ལྕེ་ལུས་ནས་ནི། །སྒྲ་དང་མིང་ལ་སོགས་པའི་བར། །ཆོས་ནི་རྣམ་པ་ཉི་ཤུ་ལྔ། །ཐམས་ཅད་དེ་བཞིན་སྦྱར་བར་བྱ། །གང་ཞིག་<line/>
མིག་གི་རྒྱུ་རྐྱེན་ཉིད། །ཡང་དག་སྟོང་ཞིང་དབེན་པ་དང༌། །མཐར་ནི་བག་ཡོད་མ་ཡིན་པར། །སེམས་པར་བྱེད་པ་གང་ཡིན་པ། །གང་ཟག་དེས་ནི་དེ་བཞིན་དུ། །ཡང་དག་ངེས་<line/>
པ་ཁོ་ནར་ནི། །སེམས་ཀྱི་ཏིང་འཛིན་གང་ཡིན་པ། །ཡོངས་སུ་རྫོགས་པར་བྱེད་པར་འགྱུར། །གང་ཞིག་མིག་གི་རྟེན་འབྲེལ་དང༌། །མིག་མི་རྟག་པའི་མཚན་ཉིད་དང༌། །ངེས་<line/>
པ་ཉིད་དུ་རྟོགས་པར་འགྱུར། །སེམས་པར་བྱེད་པ་གང་ཡིན་པ། །གང་ཟག་དེས་ནི་དེ་བཞིན་དུ། །མིག་གི་རྒྱུ་རྐྱེན་གང་ཡིན་པ། །མཐར་ནི་ཡོད་པ་མ་ཡིན་པ། །ཡང་<line/>
དག་ཇི་བཞིན་རྟོགས་པར་འགྱུར། །རྣ་བ་སྣ་ལྕེ་ལུས་ནས་ནི། །སྒྲ་དང་མིང་ལ་སོགས་པའི་བར། །ཆོས་ནི་རྣམ་པ་ཉི་ཤུ་ལྔ། །ཐམས་ཅད་དེ་བཞིན་སྦྱར་བར་བྱ། །དེ་ཡི་<line/>
ཚིན་བཅོམ་ལྡན་འདས། །གྲོང་ཁྱེར་དུ་ནི་གཤེགས་པའི་ཚེ། །ཞབས་ནི་ས་ལ་རེག་ཙམ་གྱིས། །དངོས་པོ་ངོ་མཚར་རབ་བསྟན་པ། །དེང་འདིར་བདག་གིས་མདོར་<line/>
བསྡུས་ནས། །ཡོན་ཏན་ཕྱོགས་ནི་ཅུང་ཟད་ཅིག །སེམས་ཅན་དགའ་བ་སྐྱེ་བའི་ཕྱིར། །ཡང་དག་པར་ནི་བསྟན་པར་བྱ། །དེ་ཚེ་ལྷ་མིའི་འདྲེན་པ་ཡིས། །སྤུ་ཡི་ཁུང་<line/>
</page>
<page index="148" id="395B">བུ་གཅིག་ནས་ནི། །འོད་ཟེར་བརྒྱ་སྟོང་ཚད་མེད་སྙེད། །རབ་ཏུ་བཀྱེ་བར་གྱུར་པས་ན། །འོད་ཟེར་དག་ནི་རེ་རེས་ཀྱང༌། །ཞིང་ནི་ཚད་མེད་གསལ་མཛད་ནས། །སེམས་ཅན་མང་པོ་ཀུན་གྱི་<line/>
ཕྱིར༑ ༑སངས་རྒྱས་མཛད་པ་རབ་ཏུ་མཛད། །གང་ཞིག་འདས་པའི་དུས་སུ་ནི། །སངས་རྒྱས་རྣམས་ལ་མཆོད་པ་དང༌། །ཡུན་རིང་སྦྱིན་དང་ཚུལ་ཁྲིམས་དག །མངོན་པར་སྒྲུབ་པ་གང་ཡིན་<line/>
པ༑ ༑དེ་ལྟ་བུ་ཡི་གང་ཟག་དག །དེས་ནི་ཇི་སྐད་བསྟན་པ་ཡི། །རྫུ་འཕྲུལ་དངོས་པོ་ཐོས་གྱུར་ན། །རབ་ཏུ་དགའ་ཞིང་མོས་པར་འགྱུར། །གང་ཞིག་སངས་རྒྱས་རྫུ་འཕྲུལ་རྣམས། །<line/>
ཉན་ཐོས་དང་ནི་རང་རྒྱལ་གྱི། །སྤྱོད་ཡུལ་མིན་པར་རབ་ཤེས་ནས། །དེ་ལྟ་བུ་ཡི་གང་ཟག་དག །དེས་ནི་ཇི་སྐད་བསྟན་པ་ཡི། །རྫུ་འཕྲུལ་དག་ནི་ཐོས་གྱུར་ན། །མོས་པ་དག་ནི་<line/>
སྐྱེ་འགྱུར་ཞིང༌། །ངོ་མཚར་འཛིན་པའི་སེམས་ཀྱང་བསྐྱེད། །ལྷ་དང་མི་ནི་འདྲེན་པ་ཡིས། །བསམ་གྱིས་མི་ཁྱབ་མཐུ་དག་གིས། །དེ་ལྟ་བུ་ལ་སོགས་པ་ཡི། །རྫུ་འཕྲུལ་སྣ་ཚོགས་<line/>
རབ་བསྟན་པས། །སེམས་ཅན་དག་ནི་བརྒྱ་སྟོང་དང༌། །ཚད་མེད་གྲངས་མེད་པ་རྣམས་ཀྱིས། །དེ་བཞིན་གཤེགས་པ་རྣམས་ལ་ནི། །བསྟེན་ཅིང་རིམ་གྲོ་མཆོད་པ་བྱས། །ལྷ་དང་མི་<line/>
ནི་འདྲེན་པ་ཡིས། །བསམ་གྱིས་མི་ཁྱབ་མཐུ་དག་གིས། །མདོ་སྡེ་དག་ནི་བརྒྱ་སྟོང་དང༌། །ཚད་མེད་གྲངས་མེད་རབ་བཤད་པས། །སེམས་ཅན་དག་ནི་མང་པོ་རྣམས། །བསྟན་པ་<line/>
</page>
<page index="149" id="396A">༄༅། །དེ་ནི་ཐོས་པས་ན། །ཐམས་ཅད་དང་བས་རབ་བླངས་ཏེ། །སེམས་ནི་རབ་ཏུ་དགའ་བར་གྱུར། །དེ་ཡི་ཚེ་ན་བཅོམ་ལྡན་འདས། །གྲོང་ཁྱེར་<line/>
དུ་ནི་གཤེགས་པའི་ཚེ། །རྫུ་འཕྲུལ་གྱི་ནི་མཐུ་དག་གིས། །ནམ་མཁའ་ལས་ནི་འདི་སྐད་དུ། །མིག་ཟད་མཐའ་ནི་ཤེས་པ་ནས། །མིག་ནི་ཉེ་བར་ཞི་བ་དང༌། །མིག་ཉིད་རྒྱུ་<line/>
ཡི་བར་དུ་ཡང༌། །འགྲོ་བ་མེད་ཅིང་འོང་མེད་དང༌། །མཐར་ནི་སྟོང་དབེན་ཤེས་པར་གྱིས། །དེ་སྐད་དུ་ནི་ཐོས་པར་གྱུར། །རྣ་བ་སྣ་ལྕེ་ལུས་ནས་ནི། །སྒྲ་དང་མིང་ལ་སོགས་<line/>
པའི་བར། །ཆོས་ནི་རྣམ་པ་ཉི་ཤུ་ལྔ། །ཐམས་ཅད་དེ་བཞིན་སྦྱར་བར་བྱ། །དེ་ཡི་ཚེ་ན་བཅོམ་ལྡན་འདས། །གྲོང་ཁྱེར་དུ་ནི་གཤེགས་པའི་ཚེ། །ནམ་མཁའ་བར་སྣང་དག་<line/>
ལས་ནི༑ ༑སྒྲ་སྙན་དམ་པ་མཆོག་བྱུང་ནས། །དེ་བཞིན་གཤེགས་པའི་མཚན་སྣ་ཚོགས། །རབ་ཏུ་བསྔགས་པར་གྱུར་པས་ན། །འཁོར་ནི་འདུས་པ་ཆེན་པོ་རྣམས། །ཐམས་<line/>
ཅད་དད་མོས་སེམས་ཀྱང་བསྐྱེད། །ད་ལྟར་འཇིག་རྟེན་བཞུགས་པ་ཡི། །མི་ཡི་སེངྒེ་གང་ཡིན་པ། །མཚན་ནི་བདུད་དང་བདུད་དཔུང་དག །ཕན་མཛད་ཆོས་ཀྱི་རྒྱལ་ཞེས་<line/>
བྱ༑ ༑གང་གིས་འདི་ལྟ་བུ་ཡི་མཚན། །ཐོས་པར་གྱུར་པ་དེ་དག་ནི། །ལོག་པར་ལྟ་བའི་ཚོགས་ཐམས་ཅད། །རབ་ཏུ་འདུལ་བར་ནུས་ཞེས་ཟེར། །དེ་ལྟར་འཇིག་རྟེན་བཞུགས་<line/>
</page>
<page index="150" id="396B">པ་ཡི༑ ༑མི་ཡི་སེངྒེ་གང་ཡིན་པ། །མཚན་ནི་འདོད་ཆགས་གཞོམ་པ་དང༌། །ཞི་མཛད་ཆོས་ཀྱི་རྒྱལ་ཞེས་བྱ། །གང་གིས་འདི་ལྟ་བུ་ཡི་མཚན། །ཐོས་པར་གྱུར་པ་དེ་དག་ནི། །འདོད་<line/>
པའི་འདོད་ཆགས་གང་ཡིན་པ། །ཐམས་ཅད་སྤོང་བར་འགྱུར་ཞེས་ཟེར། །ད་ལྟར་འཇིག་རྟེན་བཞུགས་པ་ཡི། །མི་ཡི་སེངྒེ་གང་ཡིན་པ། །མཚན་ནི་ཞེ་སྡང་གཞོམ་པ་དང༌། །ཞི་<line/>
མཛད་ཆོས་ཀྱི་རྒྱལ་ཞེས་བྱ། །གང་གིས་འདི་ལྟ་བུ་ཡི་མཚན། །ཐོས་པར་གྱུར་པ་དེ་དག་ནི། །ཞེ་སྡང་དག་ནི་གང་ཡིན་པ། །ཐམས་ཅད་སྤོང་བར་འགྱུར་ཞེས་ཟེར། །ད་ལྟར་འཇིག་<line/>
རྟེན་བཞུགས་པ་ཡི། །མི་ཡི་སེངྒེ་གང་ཡིན་པ། །མཚན་ནི་གཏི་མུག་གཞོམ་པ་དང༌། །ཞི་མཛད་ཆོས་ཀྱི་རྒྱལ་ཞེས་བྱ། །གང་གིས་འདི་ལྟ་བུ་ཡི་མཚན། །ཐོས་པར་གྱུར་པ་དེ་དག་<line/>
ནི༑ ༑གཏི་མུག་དག་ནི་གང་ཡིན་པ། །ཐམས་ཅད་སྤོང་བར་འགྱུར་ཞེས་ཟེར། །ད་ལྟར་འཇིག་རྟེན་བཞུགས་པ་ཡི། །མི་ཡི་སེངྒེ་གང་ཡིན་པ། །མཚན་ཉིད་ང་རྒྱལ་གཞོམ་པ་དང༌། །<line/>
ཞི་མཛད་ཆོས་ཀྱི་རྒྱལ་ཞེས་བྱ། །གང་གིས་འདི་ལྟ་བུ་ཡི་མཚན། །ཐོས་པར་གྱུར་པ་དེ་དག་ནི། །ང་རྒྱལ་དག་ནི་གང་ཡིན་པ། །ཐམས་ཅད་སྤོང་བར་འགྱུར་ཞེས་ཟེར། །ད་ལྟར་<line/>
འཇིག་རྟེན་བཞུགས་པ་ཡི། །མི་ཡི་སེངྒེ་གང་ཡིན་པ། །མཚན་ནི་ཁོང་ཁོར་གཞོམ་པ་དང༌། །ཞི་མཛད་ཆོས་ཀྱི་རྒྱལ་ཞེས་བྱ། །གང་གིས་འདི་ལྟ་བུ་ཡི་མཚན། །ཐོས་པར་གྱུར་<line/>
</page>
<page index="151" id="397A">༄༅། །པ་དེ་དག་ནི། །ཁོང་ཁྲོ་དག་ནི་གང་ཡིན་པ། །ཐམས་ཅད་སྤོང་བར་འགྱུར་ཞེས་ཟེར། །ད་ལྟར་འཇིག་རྟེན་བཞུགས་པ་ཡི། །མི་ཡི་སེངྒེ་གང་<line/>
ཡིན་པ༑ ༑མཚན་ནི་ཕྲག་དོག་གཞོམ་པ་དང༌། །ཞི་མཛད་ཆོས་ཀྱི་རྒྱལ་ཞེས་བྱ། །གང་གིས་འདི་ལྟ་བུ་ཡི་མཚན། །ཐོས་པར་གྱུར་པ་དེ་དག་ནི། །ཕྲག་དོག་དག་ནི་གང་ཡིན་<line/>
པ༑ ༑ཐམས་ཅད་སྤོང་བར་འགྱུར་ཞེས་ཟེར། །ད་ལྟར་འཇིག་རྟེན་བཞུགས་པ་ཡི། །མི་ཡི་སེངྒེ་གང་ཡིན་པ། །མཚན་ནི་མི་བདེན་གཞོམ་པ་དང༌། །ཞི་མཛད་ཆོས་ཀྱི་རྒྱལ་ཞེས་<line/>
བྱ༑ ༑གང་གིས་འདི་ལྟ་བུ་ཡི་མཚན། །ཐོས་པར་གྱུར་པ་དེ་དག་ནི། །མི་བདེན་དག་ནི་གང་ཡིན་པ། །ཐམས་ཅད་སྤོང་བར་འགྱུར་ཞེས་ཟེར། །ད་ལྟར་འཇིག་རྟེན་བཞུགས་པ་<line/>
ཡི༑ ༑མི་ཡི་སེངྒེ་གང་ཡིན་པ། །མཚན་ནི་ལྷ་རྣམས་གཞོམ་པ་དང༌། །ཞི་མཛད་ཆོས་ཀྱི་རྒྱལ་ཞེས་བྱ། །གང་གིས་འདི་ལྟ་བུ་ཡི་མཚན། །ཐོས་པར་གྱུར་པ་དེ་དག་ནི། །ལྟ་<line/>
བ་དག་ནི་གང་ཡིན་པ། །ཐམས་ཅད་སྤོང་བར་འགྱུར་ཞེས་ཟེར། །ད་ལྟར་འཇིག་རྟེན་བཞུགས་པ་ཡི། །མི་ཡི་སེངྒེ་གང་ཡིན་པ། །མཚན་ནི་སྤྲོས་པ་གཞོམ་པ་དང༌། །ཞི་མཛད་<line/>
ཆོས་ཀྱི་རྒྱལ་ཞེས་བྱ། །གང་གི་འདི་ལྟ་བུ་ཡི་མཚན། །ཐོས་པར་གྱུར་པ་དེ་དག་ནི། །སྤྲོས་པ་དག་ནི་གང་ཡིན་པ། །ཐམས་ཅད་སྤོང་བར་འགྱུར་ཞེས་ཟེར། །ད་ལྟར་འཇིག་རྟེན་<line/>
</page>
<page index="152" id="397B">བཞུགས་པ་ཡི། །མི་ཡི་སེངྒེ་གང་ཡིན་པ། །མཚན་ནི་ཡང་དག་པ་ཡི་ཆོས། །རྣམ་དག་ཆོས་ཀྱི་རྒྱལ་ཞེས་བྱ། །གང་གིས་འདི་ལྟ་བུ་ཡི་མཚན། །ཐོས་པར་གྱུར་པ་དེ་དག་ནི། །རྣམ་<line/>
དག་ཆོས་ནི་གང་ཡིན་པ། །རབ་ཏུ་རྟོགས་པར་འགྱུར་ཞེས་ཟེར། །ད་ལྟར་འཇིག་རྟེན་བཞུགས་པ་ཡི། །མི་ཡི་སེངྒེ་གང་ཡིན་པ། །མཚན་ནི་ལས་རྣམས་རྟོགས་པ་ཡི། །ཆོས་ཀྱི་རྒྱལ་<line/>
ཞེས་བྱ་བ་ཡིན། །གང་གིས་འདི་ལྟ་བུ་ཡི་མཚན། །ཐོས་པར་གྱུར་པ་དེ་དག་ནི། །ལས་རྣམས་ཐམས་ཅད་གང་ཡིན་པ། །རབ་ཏུ་རྟོགས་པར་འགྱུར་ཞེས་ཟེར། །ད་ལྟར་འཇིག་རྟེན་<line/>
བཞུགས་པ་ཡི། །མི་ཡི་སེངྒེ་གང་ཡིན་པ། །མཚན་ནི་རྫུ་འཕྲུལ་ཕུན་ཚོགས་པའི། །ཆོས་ཀྱི་རྒྱལ་ཞེས་བྱ་བ་ཡིན། །གང་གིས་འདི་ལྟ་བུ་ཡི་མཚན། །ཐོས་པར་གྱུར་པ་དེ་དག་ནི། །རྫུ་<line/>
འཕྲུལ་ཡོན་ཏན་གང་ཡིན་པ། །ཡོངས་སུ་རྫོགས་པར་འགྱུར་ཞེས་ཟེར། །ད་ལྟར་འཇིག་རྟེན་བཞུགས་པ་ཡི། །མི་ཡི་སེངྒེ་གང་ཡིན་པ། །མཚན་ནི་ཕ་རོལ་ཕྱིན་པ་རྣམས། །ཕུན་<line/>
ཚོགས་ཆོས་ཀྱི་རྒྱལ་ཞེས་བྱ། །གང་གིས་འདི་ལྟ་བུ་ཡི་མཚན། །ཐོས་པར་གྱུར་པ་དེ་དག་ནི། །ཕ་རོལ་ཕྱིན་དྲུག་གང་ཡིན་པ། །ཡོངས་སུ་རྫོགས་པར་འགྱུར་ཞེས་ཟེར། །ད་ལྟར་<line/>
འཇིག་རྟེན་བཞུགས་པ་ཡི། །མི་ཡི་སེངྒེ་གང་ཡིན་པ། །མཚན་ནི་འདུ་བྱེད་གང་ཡིན་པ། །རབ་རྟོགས་ཆོས་ཀྱི་རྒྱལ་ཞེས་བྱ། །གང་གིས་འདི་ལྟ་བུ་ཡི་མཚན། །འཛིན་པར་བྱེད་པ་<line/>
</page>
<page index="153" id="398A">༄༅། །དེ་དག་ནི། །འདུ་བྱེད་དག་ནི་ཐམས་ཅད་ཀུན། །རབ་ཏུ་རྟོགས་པར་འགྱུར་ཞེས་ཟེར། །ད་ལྟར་འཇིག་རྟེན་བཞུགས་པ་ཡི། །མི་ཡི་སེངྒེ་གང་ཡིན་<line/>
པ༑ ༑མཚན་ནི་རྣམ་པར་དག་པ་ཡི། །འོད་ཟེར་ཀུན་འཛིན་བསྐྱེད་ཅེས་བྱ། །གང་གིས་འདི་ལྟ་བུ་ཡི་མཚན། །ཐོས་པར་གྱུར་པ་དེ་དག་ནི། །ཁྱད་པར་འཕགས་པའི་སྐྱེ་ལེན་<line/>
དག །ཡོངས་སུ་རྫོགས་པར་འགྱུར་ཞེས་ཟེར། །ད་ལྟར་འཇིག་རྟེན་བཞུགས་པ་ཡི། །མི་ཡི་སེངྒེ་གང་ཡིན་པ། །མཚན་ནི་ཁ་དོག་དག་པ་ཡིན། །འོད་ཟེར་ཀུན་འཛིན་ཞེས་ཀྱང་<line/>
བྱ༑ ༑གང་གིས་འདི་ལྟ་བུ་ཡི་མཚན། །ཐོས་པར་གྱུར་པ་དེ་དག་ནི། །ཁྱད་པར་འཕགས་པའི་གཟུགས་དམ་པ། །ཡོངས་སུ་རྫོགས་པར་འགྱུར་ཞེས་ཟེར། །ད་ལྟར་འཇིག་རྟེན་<line/>
བཞུགས་པ་ཡི། །མི་ཡི་སེངྒེ་གང་ཡིན་པ། །མཚན་ནི་སྐུ་ཉིད་དམ་པ་ཡི། །འོད་ཟེར་ཀུན་འཛིན་ཞེས་ཀྱང་བྱ། །གང་གིས་འདི་ལྟ་བུ་ཡི་མཚན། །ཐོས་པར་གྱུར་པ་དེ་དག་ནི། །<line/>
ཁྱད་པར་འཕགས་པའི་གཟུགས་སྐུ་དག །ཡོངས་སུ་རྫོགས་པར་འགྱུར་ཞེས་ཟེར། །ད་ལྟར་འཇིག་རྟེན་བཞུགས་པ་ཡི། །མི་ཡི་སེངྒེ་གང་ཡིན་པ། །མཚན་ནི་གདུད་ཉིད་དག་<line/>
བ་ཡི༑ ༑འོད་ཟེར་ཀུན་འཛིན་ཞེས་ཀྱང་བྱ། །གང་གིས་འདི་ལྟ་བུ་ཡི་མཚན། །ཐོས་པར་གྱུར་པ་དེ་དག་ནི། །ཁྱད་པར་འཕགས་པའི་རུས་རིགས་རྣམས། །ཡོངས་སུ་རྫོགས་<line/>
</page>
<page index="154" id="398B">པར་འགྱུར་ཞེས་ཟེར། །ད་ལྟར་འཇིག་རྟེན་བཞུགས་པ་ཡི། །མི་ཡི་སེངྒེ་གང་ཡིན་པ། །མཚན་ནི་རྒྱ་ཆེར་གྲགས་པ་ཡི། །འོད་ཟེར་ཀུན་འཛིན་ཞེས་ཀྱང་བྱ། །གང་གིས་འདི་ལྟ་བུ་ཡི་<line/>
མཚན༑ ༑ཐོས་པར་གྱུར་པ་དེ་དག་ནི། །རྒྱ་ཆེར་གྲགས་པའི་གྲགས་པ་རྣམས། །ཡོངས་སུ་རྫོགས་པར་འགྱུར་ཞེས་ཟེར། །ད་ལྟར་འཇིག་རྟེན་བཞུགས་པ་ཡི། །མི་ཡི་སེངྒེ་གང་<line/>
ཡིན་པ༑ ༑མཚན་ནི་སྦྱིན་པ་གཏོང་བ་དང༌། །ཚུལ་ཁྲིམས་ཅན་དང་བཟོད་བསྒོམས་དང༌། །བརྩོན་འགྲུས་བརྩམས་དང་བསམ་གཏན་པ། །ཤེས་རབ་ཀུན་འཛིན་ཞེས་ཀྱང་བྱ། །<line/>
གང་གིས་འདི་ལྟ་བུ་ཡི་མཚན། །ཐོས་པར་གྱུར་པ་དེ་དག་ནི། །སྦྱིན་པ་དང་ནི་ཚུལ་ཁྲིམས་ནས། །ཤེས་རབ་ཕ་རོལ་ཕྱིན་པ་དང༌། །གཟུངས་ཀྱི་སྒོ་ནི་གང་ཡིན་པ། །ཡོངས་སུ་<line/>
རྫོགས་པར་འགྱུར་ཞེས་ཟེར། །ད་ལྟར་འཇིག་རྟེན་བཞུགས་པ་ཡི། །མི་ཡི་སེངྒེ་གང་ཡིན་པ། །མཚན་ནི་སྟོང་ཉིད་རྫོགས་པ་ཡི། །ཆོས་ཀྱི་རྗེ་ཞེས་བྱ་བ་ཡིན། །གང་གིས་འདི་<line/>
ལྟ་བུ་ཡི་མཚན། །འཛིན་པར་བྱེད་པ་དེ་དག་ནི། །ཆོས་རྣམས་སྟོང་པའི་དོན་དག་ཀྱང༌། །ཡང་དག་སྟོན་པར་འགྱུར་ཞེས་ཟེར། །ད་ལྟར་འཇིག་རྟེན་བཞུགས་པ་ཡི། །མི་ཡི་སེངྒེ་<line/>
གང་ཡིན་པ། །མཚན་ནི་བདག་མེད་རྫོགས་པ་ཡི། །ཆོས་ཀྱི་རྗེ་ཞེས་བྱ་བ་ཡིན། །གང་གིས་འདི་ལྟ་བུ་ཡི་མཚན། །འཛིན་པར་བྱེད་པ་དེ་དག་ནི། །སྐྱེ་འགག་མེད་དོན་གང་<line/>
</page>
<page index="155" id="399A">༄༅། །ཡིན་པ༑ ༑ཡང་དག་སྟོན་པར་འགྱུར་ཞེས་ཟེར། །ད་ལྟར་འཇིག་རྟེན་བཞུགས་པ་ཡི། །མི་ཡི་སེངྒེ་གང་ཡིན་པ། །མཚན་ནི་སྤྱན་ཉིད་དག་པ་ཡི། །<line/>
ཀུན་འཛིན་ཆོས་ཀྱི་རྗེ་ཞེས་བྱ། །གང་གིས་འདི་ལྟ་བུ་ཡི་མཚན། །འཛིན་པར་བྱེད་པ་དེ་དག་ནི། །མིག་ཟད་མཐའ་དོན་གང་ཡིན་པ། །ཡང་དག་སྟོན་པར་འགྱུར་ཞེས་ཟེར། །<line/>
རྣ་བ་སྣ་ལྕེ་ལུས་ནས་ནི། །སྒྲ་དང་མིང་ལ་སོགས་པའི་བར། །ཆོས་ནི་ཉི་ཤུ་རྩ་ལྔ་དང༌། །མེ་ཏོག་ཕྲེང་བ་སྤོས་དག་དང༌། །མར་མེ་གདུགས་དང་གོས་རྣམས་ཀྱང༌། །ཐམས་ཅད་<line/>
དེ་བཞིན་སྦྱར་བར་བྱ།། །།བམ་པོ་ལྔ་པ་སྟེ། ཐ་མ། དེ་ཡི་ཚེ་ན་བཅོམ་ལྡན་འདས། །གྲོང་ཁྱེར་དུ་ནི་གཤེགས་པའི་ཚེ། །བསམ་གྱིས་མི་ཁྱབ་པ་དག་<line/>
གི །རྫུ་འཕྲུལ་གྱི་ནི་སྟོབས་རྣམས་ཀྱིས། །ནམ་མཁའ་བར་སྣང་དག་ལས་ནི། །སྒྲ་བརྙན་དམ་པ་རབ་ཕྱུང་སྟེ། །གཟུངས་ཀྱི་སྤྱོད་པ་སྣ་ཚོགས་དག །ཡང་དག་པར་ནི་བསྟན་<line/>
པས་ན༑ ༑འཁོར་ནི་འདུས་པ་ཆེན་པོ་རྣམས། །འདི་ལྟ་བུ་ཡི་ཚིག་ཐོས་ཏེ། །གཟུངས་ནི་གང་ཡིན་འདི་དག་གིས། །མིག་ནི་ཟད་མཐའ་གང་ཡིན་དང༌། །སྐྱེ་མཐའ་དང་ནི་མཐའ་<line/>
རྣམས་དང༌། །རབ་དབེན་དང་ནི་འཇུག་པ་ནས། །ཉེ་བར་ཞི་བའི་བར་རྣམས་ཀྱི། །ཆོས་རྣམས་གང་ཡིན་དེ་དག་གི །མཐར་ཕྱིན་གནས་ནི་གང་ཡིན་པ། །ཐམས་ཅད་རབ་ཏུ་རྟོགས་<line/>
</page>
<page index="156" id="399B">པར་བྱེད། །སྦྱིན་པའི་སྟོབས་ནི་གང་དག་གིས། །མཐར་ནི་གང་དག་སྡུད་པ་དང༌། །ཚུལ་ཁྲིམས་སྟོབས་ནི་གང་དག་གིས། །མཐར་ནི་གང་དག་འགྲུབ་པ་དང༌། །བཟོད་པའི་སྟོབས་ནི་<line/>
གང་དག་གིས། །མཐར་ནི་གང་དག་བཀོད་པ་དང༌། །བརྩོན་འགྲུས་སྟོབས་ནི་གང་དག་གིས། །མཐར་ནི་གང་དག་སློང་བ་དང༌། །བསམ་གཏན་སྟོབས་ནི་གང་དག་གིས། །མཐར་ནི་གང་<line/>
དག་སྒོམ་པ་དང༌། །ཤེས་རབ་སྟོབས་ནི་གང་དག་གིས། །མཐར་ནི་གང་དག་སྟོན་པ་དང༌། །ཡི་གེ་རྣམ་དག་བརྗོད་པ་དང༌། །སྒྲ་སྐད་རྣམས་ནི་སྤངས་པ་ནས། །གཟུགས་དང་སེམས་<line/>
གྱི་བར་དུ་ཡང༌། །མཐར་ནི་རྣམ་དག་ཉིད་དུ་རྟོགས། །ཟག་དང་བཅས་དང་ཟག་མེད་དང༌། །དོན་རྣམས་དང་ནི་ཕན་པ་དག །ཐམས་ཅད་སྟོང་ཞིང་དབེན་པ་དང༌། །མཐར་ནི་རྣམ་དག་<line/>
ཉིད་དུ་རྟོགས། །སྲིད་པ་དག་ནི་ཐམས་ཅད་ལ། །རྟེན་ཅིང་གནས་པར་མི་བྱེད་དང༌། །གཟུངས་དང་ཏིང་འཛིན་དག་ལ་ནི། །རབ་ཏུ་དབེན་པར་གནས་པར་བྱེད། །འགྲོ་བ་མེད་ཅིང་འོང་<line/>
མེད་དང༌། །དགེ་བ་མ་ཡིན་མི་དགེ་མིན། །ལུང་དུ་མི་སྟོན་པ་ཡང་མིན། །བདག་དང་གཞན་ལ་ཕན་འདོགས་པའི། །དེ་ལྟ་བུ་ཡི་མཚན་མ་རྣམས། །ཐམས་ཅད་ཡོངས་སུ་དག་པས་<line/>
ན༑ ༑དབང་ཕྱུག་ཡོན་ཏན་དག་ལ་ཡང༌། །གནས་པར་ཡང་ནི་མི་བྱེད་དོ། །ཉན་ཐོས་དང་ནི་སྐྱེ་བོ་དང༌། །སངས་རྒྱས་རྣམས་ཀྱི་ཆོས་ལ་ཡང༌། །གནས་པར་ཡང་ནི་མི་བྱེད་དོ། །<line/>
</page>
<page index="157" id="400A">༄༅། །མིག་ནི་ཟད་པའི་མཐའ་དག་དང༌། །སྐྱེ་མཐའ་དང་ནི་མཐའ་རྣམས་ནས། །ཉེ་བར་ཞི་བའི་བར་རྣམས་ཀྱི། །སྤྱོད་པ་དག་ནི་གང་ཡིན་པ། །ཐམས་ཅད་<line/>
ཡོངས་སུ་ཞི་བར་བྱེད། །སྐྱེ་བ་དང་ནི་མི་སྐྱེ་དང༌། །སྡུག་བསྔལ་དང་ནི་བདེ་བ་དང༌། །བསྟོད་པ་དང་ནི་སྨོད་པ་དག །ཐམས་ཅད་ཡོངས་སུ་སྤོང་ཞེས་ཟེར། །མཐར་ཕྱིན་སྣང་བ་གང་<line/>
ཡིན་དང༌། །སྟོང་པའི་གཟུངས་ནི་གང་ཡིན་པ། །ཐམས་ཅད་རབ་ཏུ་གང་རྟོགས་པ། །འདི་ཉིད་སངས་རྒྱས་སྤྱོད་ཡུལ་ལ། །རབ་ཏུ་གནས་པར་བྱེད་པ་ཡིན། །འདི་ཉིད་སངས་རྒྱས་<line/>
རོལ་པ་ཡི། །གནས་ལ་རབ་ཏུ་གནས་པ་ཡིན། །འདི་ཉིད་སངས་རྒྱས་རྫུ་འཕྲུལ་ལ། །རབ་ཏུ་གནས་པར་གྱུར་པ་ཡིན། །འདི་ཉིད་སངས་རྒྱས་མཁྱེན་པ་ལ། །རབ་ཏུ་གནས་<line/>
པར་གྱུར་པ་ཡིན། །མིག་ཟད་མཐའ་ཡི་སྟོབས་དག་ལ། །དེ་བཞིན་དུ་ནི་གནས་པ་དང༌། །མིག་སྐྱེ་མཐའ་ཡི་སྟོབས་དག་ལ། །དེ་བཞིན་དུ་ནི་གནས་པ་དང༌། །མིག་གི་མཐའ་<line/>
ཡི་སྟོབས་དག་ལ། །དེ་བཞིན་དུ་ནི་གནས་པ་ནས། །ཉེ་བར་ཞི་བའི་སྟོབས་ཀྱི་བར། །དེ་ལ་རབ་ཏུ་གནས་པ་དང༌། །རྣ་བ་སྣ་ལྕེ་ལུས་ནས་ནི། །སྒྲ་དང་མིང་ལ་སོགས་པའི་བར། །ཆོས་<line/>
ནི་རྣམ་པ་ཉི་ཤུ་ལྔ། །ཐམས་ཅད་དེ་བཞིན་སྦྱར་ཞེས་ཟེར། །གཟུངས་ནི་གང་ཡིན་འདི་དག་གིས། །དེ་བཞིན་གཤེགས་པ་རྣམས་ཀྱི་སྟོབས། །ཁྱད་པར་འཕགས་པ་གང་<line/>
</page>
<page index="158" id="400B">ཡིན་པ༑ ༑ཡོངས་སུ་རྫོགས་པར་བྱེད་ཅེས་ཟེར། །གཟུངས་ནི་གང་ཡིན་འདི་དག་གིས། །གཟི་བྱིན་མཐུ་སྟོབས་དེ་ལྟ་བུ། །ཡོངས་སུ་རྫོགས་པར་བྱས་ནས་ནི། །དེ་བཞིན་གཤེགས་པ་ཐམས་<line/>
ཅད་ཀྱི༑ ༑གནས་ཀུན་ལ་ནི་འཇུག་པ་དང༌། །དེ་བཞིན་གཤེགས་པ་ཐམས་ཅད་ཀྱི། །སྤྱོད་ཡུལ་ཀུན་ལ་གནས་གྱུར་པས། །འཇིག་རྟེན་པ་ནི་ཐམས་ཅད་ཀུན། །ལྷ་མ་ཡིན་གྱི་ཚོགས་<line/>
དག་ལ༑ ༑བརྟན་པར་འཛིན་པའི་སེམས་སྤངས་ནས། །ཚངས་པའི་སྤྱོད་ལ་གནས་པར་བྱེད། །གནོད་སྦྱིན་བརྒྱ་སྟོང་ཚད་མེད་དང༌། །གྲུལ་བུམ་དག་ནི་ཚད་མེད་རྣམས། །དེ་དག་<line/>
ཐམས་ཅད་ཀུན་ཀྱང་ནི། །རབ་ཏུ་དགའ་བ་སྐྱེད་པར་བྱེད། །དྲི་ཟའི་འཁོར་ནི་གང་ཡིན་དང༌། །སྲིན་པོའི་འཁོར་ནི་གང་ཡིན་པ། །མཚན་མེད་གྲངས་མེད་དེ་དག་ཀྱང༌། །རབ་ཏུ་དུལ་<line/>
ལ་དགའ་བར་བྱེད། །གལ་ཏེ་ཚངས་པའི་འཁོར་རྣམས་ཀྱིས། །སྒྲ་སྙན་དག་ནི་དམ་པ་ཡི། །ཚིག་དང་དོན་ནི་རྗོད་བྱེད་ཀྱང༌། །ཡང་དག་བསྟན་པར་མི་ནུས་ཏེ། །སེམས་ལས་བྱུང་<line/>
བའི་ཆོས་རྣམས་ཀྱིས། །དཔག་པར་བྱ་བ་མ་ཡིན་དང༌། །སེམས་ལས་བྱུང་བའི་ཆོས་རྣམས་ཀྱིས། །གཟུང་བར་བྱ་བ་མིན་ཞེས་ཟེར། །གཟུངས་ནི་གང་ཡིན་འདི་དག་ནི། །མིག་<line/>
གིས་དམིགས་པར་བྱ་བ་མིན། །གཟུངས་ནི་གང་ཡིན་འདི་དག་ནི། །ལུས་ཀྱི་བར་གྱིས་དམིགས་བྱ་མིན། །གཟུངས་ནི་གང་ཡིན་འདི་དག་ནི། །མིག་གིས་དམིགས་པར་བྱ་བ་<line/>
</page>
<page index="159" id="401A">༄༅། །མིན༑ ༑མིག་གི་སྤྱོད་ཡུལ་བར་གྱིས་ཀྱང༌། །དམིགས་པར་བྱ་བ་མ་ཡིན་ཏེ༑ །རྣ་བ་སྣ་ལྕེ་ལུས་ནས་ནི། །སྒྲ་དང་མིང་ལ་སོགས་པའི་བར། །ཆོས་ནི་<line/>
རྣམ་པ་ཉི་ཤུ་ལྔ། །ཐམས་ཅད་དེ་བཞིན་སྦྱར་ཞེས་ཟེར། །གཞན་ཡང་མིག་གི་ཟད་མཐའ་དང༌། །མིག་རྣམས་ཀྱི་ནི་སྐྱེ་མཐའ་དང༌། །མིག་གི་མཐའ་དང་འཇུག་པ་ནས། །ཉེ་བར་<line/>
ཞི་བའི་བར་དག་ལ། །བདག་དང་སྐྱེས་བུ་མེད་པ་དང༌། །སེམས་དང་སྲོག་ནི་མེད་པ་དང༌། །དེ་བཞིན་གང་ཟག་མེད་པ་དང༌། །མཚན་མ་མེད་ཅིང་བྱེད་མེད་དང༌། །འགྲོ་བ་<line/>
མེད་ཅིང་འོང་མེད་དང༌། །འདི་ལྟ་བུ་ལ་སོགས་པའི་མཚན། །ཐམས་ཅད་རྟོགས་པར་འགྱུར་ཞེས་ཟེར། །གཞན་ཡང་འདི་སྐད་ཆོས་ཉིད་ཀྱི། །མིག་ནི་རྟོགས་པར་འགྱུར་ཞེས་<line/>
ཟེར༑ ༑གཞན་ཡང་འདི་སྐད་ཆོས་རྣམས་ལས། །གྲུབ་པའི་མིག་ནི་གང་ཡིན་དང༌། །ཡེ་ཤེས་མིག་དང་ཤེས་རབ་མིག །ཚངས་པའི་མིག་དང་ལྷ་ཡི་མིག །ཚངས་པར་སྐྱེ་<line/>
གནས་ཐོབ་མིག་དང༌། །ལྷ་ཡི་སྐྱེ་གནས་ཐོབ་མིག་དང༌། །ཚངས་པའི་རྣམ་སྨིན་མིག་དག་དང༌། །ལྷ་ཡི་རྣམ་སྨིན་མིག་དག་དང༌། །ཚངས་པའི་རྒྱུ་ལས་སྐྱེ་མིག་དང༌། །ལྷ་ཡི་<line/>
རྒྱུ་ལས་སྐྱེས་པའི་མིག །ལྷ་ཡི་རྫུ་འཕྲུལ་མིག་དག་དང༌། །ལྷ་ཡི་བརྩོན་འགྲུས་དག་གི་མིག །དམན་པར་སྐྱེས་པའི་མིག་དག་དང༌། །ཁྱད་འཕགས་སྐྱེས་པའི་མིག་དག་དང༌། །<line/>
</page>
<page index="160" id="401B">གཤིན་རྗེའི་འཇིག་རྟེན་གང་ཡིན་པ། །ཡོངས་སུ་སྤངས་པའི་མིག་དག་དང༌། །ཀླུ་དང་གནོད་སྦྱིན་མིག་དག་དང༌། །གྲུལ་བུམ་གྱི་ནི་མིག་དག་དང༌། །ཡོངས་སུ་གདུང་བཅས་མིག་དག་<line/>
དང༌། །ཡོངས་སུ་གདུང་མིན་མིག་དག་དང༌། །རྣམ་པར་དག་པའི་མིག་དག་དང༌། །རྣམ་པར་དག་མིན་མིག་དག་དང༌། །མཆུ་རིང་ཞེད་ཆུང་མིག་དག་དང༌། །ཉན་ཐོས་ཐེག་པའི་མིག་<line/>
དག་དང༌། །བསམ་གཏན་པ་ཡི་མིག་དག་དང༌། །ཏིང་ངེ་འཛིན་གྱི་མིག་དག་དང༌། །སྤྱོད་ཡུལ་ལས་བྱུང་མིག་དག་དང༌། །འདུ་ཤེས་ལས་བྱུང་མིག་དག་དང༌། །འདོད་ཆགས་ལས་བྱུང་<line/>
མིག་དག་དང༌། །འདོད་ཆགས་བྲལ་བའི་མིག་དག་དང༌། །རྒྱུ་ལས་བྱུང་བའི་མིག་དག་དང༌། །རྒྱུ་མིན་ལས་བྱུང་མིག་དག་དང༌། །མཚུངས་པར་ལྡན་པའི་མིག་དག་དང༌། །མཚུངས་<line/>
པར་ལྡན་མིན་མིག་དག་དང༌། །སྒོ་རྟེན་ལས་བྱུང་མིག་དག་དང༌། །སྒོ་ལས་བྱུང་མིན་མིག་དག་དང༌། །རྒྱུ་རྐྱེན་ལས་བྱུང་མིག་དག་དང༌། །རྒྱུ་སྒོ་ལས་སྐྱེས་མིག་དག་དང༌། །ཤ་<line/>
ལས་གྲུབ་མིན་མིག་དག་དང༌། །ཡེ་ཤེས་རྣམ་པར་དག་མིག་དང༌། །ཡོད་པ་མིན་པའི་མིག་དག་དང༌། །དམིགས་མེད་མིག་ནི་གང་ཡིན་པ། །ཐམས་ཅད་རྟོགས་པར་བྱེད་ཅེས་<line/>
ཟེར༑ ༑རྣ་བ་སྣ་ལྕེ་ལུས་ནས་ནི། །སྒྲ་དང་མིང་ལ་སོགས་པའི་བར། །ཆོས་ནི་རྣམ་པ་ཉི་ཤུ་ལྔ། །ཐམས་ཅད་དེ་བཞིན་སྦྱར་ཞེས་ཟེར། །དེ་ཡི་ཚེ་ན་བཅོམ་ལྡན་འདས། །ནམ་མཁའ་<line/>
</page>
<page index="161" id="402A">༄༅། །བར་སྣང་དག་ལས་ནི། །གཞན་ཡང་དཔག་ཏུ་མེད་པ་ཡི། །སྒྲ་སྙན་དམ་པ་མཆོག་བྱུང་ནས། །ཁྱད་པར་འཕགས་པའི་གཟུངས་ཀྱི་ཆོས། །འདི་<line/>
སྐད་དུ་ནི་བཀའ་སྩལ་ཏེ། །འདི་ཡང་དེ་བཞིན་གཤེགས་པ་ཡི། །རྫུ་འཕྲུལ་དག་གིས་སྤྲུལ་པ་ཡིན། །འདི་ལྟ་སྟེ། སི་ལི། མ་ལེ་མ་ལེ། སིདྡྷཻ། ཨཻ་ནི། སི་ཎེ། ཀུ་ལུ་ནི་ཡུ།<line/>
ཀུ་ལུ་ནེ་ཡུ། ཀུ་ལེ་མ་ལེ། ཀུ་ནུ་ཏེ། ཨ་ལ་ཤི་།ཨ་སི་ལེ། སི་སི་ལི་ཏེ། སུ་སི་ལི། སི་ལེ་སི་ལེ། ཁྱི་བི་ལི། ཨ་བི་ལི། །སུ་ཊེ་ཙ་ན། དྷ་ནི་མ་ནི། ཀ་ནི། ཀ་ལ་ཏེ། སུ་ཀ་ལེ། པྲ་ཡ།<line/>
ཤ་ནཾ་ནི། ཨ་ནུ་ལོ་སི་ཀྱེ། བི་ལོ་མེ། སུ་བྷ་ནི་རེ་ཤྷེ། ཨ་ཤི་རི་ལེ། ས་ར་མ་པ་ར་ཕུན་ཏེ། པ་རི་བྷ་ཧེ། དྷ་ར་ཎི། དྷེ་ཤུ་ཙི་ཧ། སུ་དྷེ། ཨ་ཙ་ན། བྷུ་བོ་ག་ག་ནཾ། ཀུང་པ་ནོ། བྷ་ས་བྷ་<line/>
ནཾ༑ པ་ར་རི་དྷུ་རི་ཡ། ནི་པ་རི་ཀ་ནོ་ནི། མ་ནཾ་བྷ། སུ་རུ་ཙི་ཋ། པ་ན་ཨ་ཙ་ར། ཨ་བྷེ་ལ་བིཪྻ་པྲ་ཏི་ཤྠ་ཧ། དྷ་རི་ནི། ཨ་སི་ཋ། ལོ་ཎི་བྷི། གཟུངས་རྣམས་གང་ཡིན་འདི་དག་ནི། །སངས་<line/>
རྒྱས་རྣམས་ཀྱིས་རབ་ཏུ་བརྙེས། །མཐུ་ཆེན་དག་ནི་ཕུན་སུམ་ཚོགས། །ཤེས་རབ་དག་ནི་ཚད་ཀྱང་མེད། །འཛིན་པ་དག་ནི་ཡོངས་སུ་སྤོང༌། །དྲན་པ་དག་ནི་དག་པར་བྱེད། །<line/>
གཟུགས་མེད་འགྲོ་དང་འོང་བ་མེད། །ཕྱོགས་དང་ཕྱོགས་མཚམས་ཡོད་པ་མིན། །མཚན་མ་མེད་ཅིང་བརྗོད་དང་བྲལ། །སྤྲོས་པ་དག་ལས་ཡང་དག་འདས། །བྱང་ཆུབ་སེམས་<line/>
</page>
<page index="162" id="402B">དཔས་སྒྲུབ་བྱེད་ན། །མཐར་ནི་བསིལ་པ་ཐོབ་པར་འགྱུར། །ཚིགས་སུ་བཅད་པ་བྱེ་བ་ཕྲག །བརྒྱ་སྟོང་མང་པོ་དག་གིས་ནི། །ཚིག་གཅིག་ཙམ་ནི་རབ་བསྟན་ཀྱང༌། །མཐའ་ནི་དམིགས་པར་<line/>
ཡོང་མི་ནུས། །འཕགས་པ་མང་པོས་རབ་ཏུ་བསྔགས། །རྣམ་པར་དག་ཅིང་ཞེན་པ་མེད། །འཁོར་འདུས་མང་པོ་ཐམས་ཅད་ཀྱིས། །ཤིན་ཏུ་གུས་པ་བསྐྱེད་པར་གྱིས། །གཟུངས་<line/>
ནི་གང་ཡིན་འདི་དག་གི །དགེ་བའི་ཆོས་ཀྱི་མཐུ་སྟོབས་ཀྱིས། །ཉོན་མོངས་རབ་བཅོམ་ཉེར་ཞི་ནས། །ཁྱད་འཕགས་ཕན་ཡོན་ཐོབ་པར་བྱེད། །ཡོན་ཏན་དང་ནི་ཤེས་རབ་དག།<line/>
ཤིན་ཏུ་རྒྱ་ཆེ་རྒྱ་མཚོ་འདྲ། །བཟོད་པ་དག་ནི་སྒྲུབ་པར་བྱེད། །སེམས་ནི་རབ་བདེ་གཡོ་མེད་འགྱུར། །བྱང་ཆུབ་སེམས་དཔས་རྟག་ཏུ་བསྒོམས། །མཁས་པ་དག་གིས་རབ་ཏུ་<line/>
བསྔགས། །དབུལ་ཕོངས་དག་ནི་སྤོང་བྱེད་ཅིང༌། །ནོར་དང་རིན་ཆེན་འཐོབ་པར་བྱེད། །གཟུངས་ནི་གང་ཡིན་འདི་དག་གིས། །ཡོན་ཏན་རྣམས་ནི་འཕེལ་བར་བྱེད། །རྟག་ཏུ་<line/>
སྟོང་ཉིད་ལ་སོགས་པའི། །བདེན་ཚིག་དག་གིས་རབ་ཏུ་བརྒྱན། །ཡི་གེ་དག་ནི་སྤངས་པས་ན། །སྟོང་པའི་ངོ་བོ་ཉིད་ཅེས་བྱ། །སེམས་དང་རྣམ་ཤེས་སྤངས་པས་ན། །ཆོས་ཀྱི་ངོ་<line/>
བོ་ཉིད་ཅེས་བྱ། །གཟུངས་ནི་གང་ཡིན་འདི་དག་གིས། །དྲི་བྲལ་རྟག་ཏུ་རྣམ་དག་བྱེད། །ཡང་དག་ཡེ་ཤེས་ལ་གནས་ནས། །ཕན་པ་སྣ་ཚོགས་སྟོན་པར་བྱེད། །སེམས་ཅན་དག་<line/>
</page>
<page index="163" id="403A">༄༅། །ནི་མང་པོ་རྣམས། །དགའ་ཞིང་དང་བ་སྐྱེད་པར་བྱེད། །གནོད་སྦྱིན་འཁོར་ནི་ཚད་མེད་དང༌། །གྲུལ་བུམ་འཁོར་ནི་གང་ཡིན་པ། །འདི་ལ་སོགས་<line/>
པ་ཡི་དྭགས་རྒྱལ། །དགའ་བ་ཆེན་པོ་སྐྱེད་ཅེས་ཟེར། །གཟུངས་སྔགས་གང་ཡིན་འདི་དག་ནི། །རབ་ཏུ་ཞི་ཞིང་སྤྲོས་པ་མེད། །སེམས་ཅན་དག་ལ་བྱམས་པས་ན། །ཀུན་<line/>
ལ་བདེ་བ་སྦྱིན་པར་བྱེད། །བསྐལ་པ་མང་པོ་བརྒྱ་སྟོང་དུ། །འགྲོ་བ་རྣམས་སུ་རྟག་གནས་ཤིང༌། །ཕན་པ་ཚད་མེད་རབ་འབྱེད་ཀྱང༌། །རྣམ་པར་དག་ཅིང་གོས་པ་མེད། །<line/>
ཚིགས་སུ་བཅད་པ་བརྒྱ་སྟོང་གིས། །བདུད་རྩིའི་ཆོས་ནི་རབ་བསྟན་ནས། །སེམས་ཅན་དག་ནི་ཚད་མེད་རྣམས། །དགའ་བ་ཆེན་པོ་སྐྱེད་པར་བྱེད། །སྔོན་གྱི་སངས་རྒྱས་<line/>
ཚད་མེད་རྣམས། །ཤིན་ཏུ་རྣམ་དག་མོས་པ་ཡིས། །གཟུངས་འདི་ལ་ནི་བརྟེན་ནས་སུ། །རྟག་ཏུ་ཆོས་ཉིད་དགོངས་པར་མཛད། །ཚངས་དང་བརྒྱ་བྱིན་ལྷ་རྣམས་དང༌། །ཀླུ་ཡི་<line/>
རྒྱལ་པོ་ལྷ་མ་ཡིན། །གཟུངས་འདི་ཐོས་པར་གྱུར་ནས་ཀྱང༌། །སེམས་ཀྱི་དགའ་བ་སྐྱེད་ཅེས་ཟེར། །གཟུངས་སྔགས་གང་ཡིན་འདི་དག་རྣམས། །གང་དུ་གནས་པའི་<line/>
ཡུལ་དེར་ནི། །རྟག་ཏུ་གནོད་དང་འཁྲུག་པ་དང༌། །ནད་དང་སྡུག་བསྔལ་མྱ་ངན་མེད། །སེམས་ཅན་དག་ནི་ཐམས་ཅད་ཀུན། །སོ་སོ་དགའ་བའི་སེམས་བསྐྱེད་ནས། །གཟུངས་<line/>
</page>
<page index="164" id="403B">འདི་རྟག་ཏུ་བདག་ཅག་གི །སེམས་ལ་གནས་པར་སྨོན་ལམ་འདེབས། །གཟུངས་སྔགས་གང་ཡིན་འདི་དག་ནི། །ལུས་དང་སེམས་དང་རྐན་དག་དང༌། །ཁ་མཆུ་དག་ལ་གནས་<line/>
གྱུར་ན༑ ༑ཡོན་ཏན་དཔག་མེད་སྐྱེད་པར་བྱེད། །གལ་ཏེ་རྟག་ཏུ་འཛིན་བྱེད་ན། །ཡོན་ཏན་ཚད་མེད་ཐོབ་གྱུར་ནས། །སེམས་ཅན་མང་ལ་ཕན་འདོགས་ཤིང༌། །ཐམས་ཅད་<line/>
དགའ་བ་ཐོབ་ཅེས་ཟེར། །གཟུངས་སྔགས་གང་ཡིན་འདི་དག་གིས། །སྡིག་པ་རྣམས་ནི་རབ་སྤོང་ཞིང༌། །དམ་ཆོས་དག་ནི་སྟོན་བྱེད་པས། །ཐུག་པ་མེད་པའི་སྤོབས་པ་ཐོབ། །<line/>
སེམས་ཅན་དག་ནི་བརྒྱ་སྟོང་རྣམས། །ཐེ་ཚོམ་དག་ནི་རབ་བསལ་ནས། །ང་རྒྱལ་རྣམས་ནི་རབ་བཅོམ་སྟེ། །ཡོན་ཏན་དཔག་མེད་ཐོབ་ཅེས་ཟེར། །ཤིན་ཏུ་ཟབ་ཅིང་གསང་<line/>
བའི་ཆོས། །གཟུངས་སྔགས་གང་ཡིན་འདི་དག་ནི། །མཁས་པས་རྟག་ཏུ་སེམས་བྱེད་ཅིང༌། །ནན་ཏན་གྱིས་ནི་སྒྲུབ་པར་བྱེད། །ཤེས་རབ་གོ་ཆ་རབ་བགོས་ནས། །ཉོན་མོངས་<line/>
རབ་ཏུ་འཇོམས་པར་བྱེད། །ཡོན་ཏན་སེམས་ནི་འཕེལ་བྱེད་པས། །རབ་ཏུ་མོས་ཤིང་སྐྱོ་བ་མེད། །གཟུངས་སྔགས་གང་ཡིན་དེ་དག་ནི། །གྲགས་པ་ཆེན་པོ་ཕུན་ཚོགས་པས།།<line/>
ཟད་པ་དང་ནི་མི་ཟད་དང༌། །སྐྱེ་དང་མི་སྐྱེ་མཐའ་རབ་རྟོགས། །འདི་འདྲའི་ཤེས་རབ་སྣ་ཚོགས་ཀྱིས། །བདག་ཉིད་རབ་ཏུ་བརྒྱན་པས་ན། །དེ་བཞིན་གཤེགས་པ་བརྒྱ་སྟོང་རྣམས། །<line/>
</page>
<page index="165" id="404A">༄༅། །ཤིན་ཏུ་གུས་ཤིང་མཆོད་པ་མཛད། །དེ་འདྲའི་གཟུངས་ནི་གང་ཡིན་པ། །རིག་པ་དག་གིས་རྐང་གཉིས་བྱེད། །ཏིང་འཛིན་མཆོག་ལ་རབ་<line/>
གནས་ནས། །བྱང་ཆུབ་ལམ་ལ་གཞོལ་བར་བྱེད། །ཞི་གནས་ལྷག་མཐོང་རྗེས་འབྲང་ཞིང༌། །ཟག་མེད་ཤེས་རབ་རྟོགས་པར་བྱེད། །རབ་དང་དབང་པོ་སྟོབས་ཀྱིས་ནི། །ལག་<line/>
གཉིས་ཡོངས་སུ་སྒྲུབ་པར་བྱེད། །བརྩོན་འགྲུས་དང་ནི་བཟོད་པ་ཡིས། །ནུ་མ་གཉིས་ནི་གྲུབ་པར་བྱེད། །ཤེས་རབ་ཕ་རོལ་ཕྱིན་པས་ནི། །སྤྱི་གཙུག་མཚན་ཉིད་རབ་ཏུ་བྱེད།།<line/>
མདོ་སྡེ་དག་གིས་སྐུད་བྱས་ནས། །སོ་སོ་རིག་བཞིའི་ཕྲེང་བ་བརྒྱུས། །སྔོན་ནི་མངོན་པར་བསྒྲུབས་པ་ཡི། །ཡོན་ཏན་རྣམ་པ་སྣ་ཚོགས་དང༌། །དཔེ་ནི་ཚད་མེད་ཇི་སྙེད་<line/>
པ༑ ༑ཐམས་ཅད་རབ་ཏུ་རྒྱན་ཅེས་ཟེར། །གཟུངས་སྔགས་གང་ཡིན་འདི་དག་ནི། །ཡོན་ཏན་ཚད་མེད་ཕུན་ཚོགས་པས། །མིག་གི་སྔོན་དང་ཕྱི་མཐའ་དང༌། །ཟད་དང་མི་<line/>
ཟད་མཐའ་དག་དང༌། །སྐྱེ་བ་དང་ནི་མི་སྐྱེ་དང༌། །མཐའ་དང་མཐའ་མིན་གང་ཡིན་དང༌། །དབེན་པ་དང་ནི་མི་དབེན་དང༌། །འཇུག་པ་དང་ནི་འཇུག་མིན་དང༌། །ཅི་ཡང་མེད་<line/>
དང་མི་འབྱུང་དང༌། །ཉེར་ཞི་དང་ནི་བདག་མེད་དང༌། །གང་ཟག་མེད་དང་སྲོག་མེད་དང༌། །སེམས་ཅན་མེད་པའི་བར་དག་དང༌། །འདི་ལ་སོགས་པའི་ཚད་མེད་སྒོ། །ཐམས་<line/>
</page>
<page index="166" id="404B">ཅད་རབ་ཏུ་རྟོགས་པར་འགྱུར། །རྣ་བ་སྣ་ལྕེ་ལུས་དང་ཡིད། །ཡུལ་དྲུག་དང་ནི་འབྱུང་ཆེན་བཞི། །འཇིག་རྟེན་སྐྱེ་བའི་མིང་བར་དུ། །ཐམས་ཅད་དེ་བཞིན་སྦྱར་ཞེས་ཟེར། །གོང་དུ་<line/>
བསྔགས་པ་བརྗོད་པ་ཡི། །གཟུངས་མཆོག་དམ་པ་གང་ཡིན་པ། །རབ་དབེན་ཡོན་ཏན་མཆོག་ལྡན་ཞིང༌། །སངས་རྒྱས་སྤྱོད་ཡུལ་ཡིན་པས་ན། །གཟུངས་དོན་ཡང་དག་གང་<line/>
ཡིན་པ༑ ༑ཡི་གེས་བརྗོད་བྱ་མ་ཡིན་ཡང༌། །འཇིག་རྟེན་པ་ཡི་རྗེས་སུ་ནི། །བཏགས་པའི་མིང་གིས་བརྗོད་པ་ཡིན། །དེ་ནས་བཅོམ་ལྡན་འདས་འཁོར་མང་པོ་དང་ཐབས་ཅིག་ཏུ་<line/>
ཟླ་འོད་གཞོན་ནུའི་ཁྱིམ་དུ་བྱོན་པ་དང༌། གདན་བཤམས་པ་ལ་རབ་ཏུ་བཞུགས་སོ། །དེའི་ཚེ་ཟླ་འོད་གཞོན་ནུར་གྱུར་པས་བཅོམ་ལྡན་འདས་གདན་བཤམས་པ་ལ་བཞུགས་<line/>
པར་རིག་ནས་བདག་ཉིད་མཆོད་པའི་ཡོ་བྱད་མཆོག་དམ་པ་ཐོགས་ནས་དེ་བཞིན་གཤེགས་པ་དང༌། འཁོར་འདུས་པ་ཆེན་པོ་རྣམས་ལ་རབ་ཏུ་ཕུལ་ཏེ། །མཆོད་པ་དེ་ཡང་<line/>
བསམ་གཏན་དང༌། །ཏིང་ངེ་འཛིན་དང༌། བསམ་གཏན་གྱི་ཡོན་ཏན་ཁྱད་པར་དུ་འཕགས་པའི་དགེ་བའི་རྩ་བ་དང༌། བསམ་གྱིས་མི་ཁྱབ་པའི་མཐུ་ལས་མངོན་པར་གྲུབ་པ་<line/>
ཤ་སྟག་གོ །དེ་ལྟར་མཆོད་པ་ཕུལ་བ་ཡང་བདག་འབའ་ཞིག་གི་ཕྱིར་མ་ཡིན་གྱི། སེམས་ཅན་ཚད་མེད་པ་ཐམས་ཅད་བླ་ན་མེད་པའི་བྱང་ཆུབ་ལ་གཞོལ་ཞིང་ཕན་པ་ཆེན་<line/>
</page>
<page index="167" id="405A">༄༅། །པོ་འཐོབ་པར་བྱ་བའི་ཕྱིར་མཆོད་ཅིང་ཕུལ་བས་ན། མཆོད་པ་དེས་ཀུན་ཏུ་ཁྱབ་ཅིང་ཐམས་ཅད་རབ་ཏུ་ཚིམ་པར་གྱུར་ཏོ། །དེ་ནས་བཅོམ་ལྡན་<line/>
འདས་གདུགས་ཚོད་གསོལ་བའི་འོག་ཏུ་འཁོར་འདུས་པ་མང་པོའི་མདུན་དུ་ཟླ་འོད་གཞོན་ནུར་གྱུར་པ་ལ་འདི་སྐད་ཅེས་བཀའ་སྩལ་ཏོ། །གཞོན་ནུ། རིགས་ཀྱི་བུའམ་རིགས་<line/>
ཀྱི་བུ་མོ་གང་ལ་ལ་ཞིག་ཐེག་པ་ཆེན་པོ་ལ་གནས་ནས་སྦྱིན་པའི་ཚོགས་མངོན་པར་སྒྲུབ་པར་བྱེད་ན། ཡོན་ཏན་ཁྱད་པར་དུ་འཕགས་པ་རྣམ་པ་བརྒྱད་ཅུ་དང་ལྡན་པར་<line/>
འགྱུར་རོ། །རྣམ་པ་བརྒྱད་ཅུ་གང་ཞེ་ན། འདི་ལྟ་སྟེ། སེམས་ཅན་ཡོངས་སུ་སྨིན་པར་བྱེད་ཅིང་ཚིག་སྙན་པས་ཡོངས་སུ་སྡུད་པར་བྱེད་པ་དང༌། མཚན་གྱ་ནོམ་པ་ཡོངས་<line/>
སུ་རྫོགས་པ་དང༌། དབང་པོ་རྣམས་མ་ཚང་བ་མེད་པ་དང༌། འཁོར་བ་སྤངས་ནས་མྱ་ངན་ལས་འདས་པ་མངོན་དུ་བྱེད་པ་དང༌། །ཉོན་མོངས་པ་རྣམས་ཟད་ནས་དབང་ཕྱུག་<line/>
མཆོག་ཐོབ་པ་དང༌། ཡོན་ཏན་ཕུན་སུམ་ཚོགས་ཤིང་སངས་རྒྱས་ཀྱི་ཞིང་རབ་ཏུ་བརྒྱན་པ་དང༌། འཁོར་རྣམ་པར་དག་པ་དང༌། གཟི་བྱིན་ཆེན་པོ་དང་ལྡན་པ་དང༌། ཤེས་<line/>
རབ་ཕུན་སུམ་ཚོགས་པ་དང༌། སྤྱོད་པ་ཁྱད་པར་དུ་འཕགས་པ་མཆོག་མངོན་པར་སྒྲུབ་པ་དང༌། སྤྱོད་པ་བླ་ན་མེད་ཅིང་མཚུངས་པ་མེད་པ་ཡོངས་སུ་རྫོགས་པ་དང༌། །བག་<line/>
</page>
<page index="168" id="405B">ཆགས་ཡང་དག་པར་བཅོམ་ནས་དེ་བཞིན་གཤེགས་པའི་ཐམས་ཅད་མཁྱེན་པའི་སྤྱོད་པ་འཕེལ་བར་བྱེད་པ་དང༌། ལུས་དང་རིང་བསྲེལ་འཇིག་རྟེན་ཐམས་ཅད་དང༌། ཉན་ཐོས་<line/>
དང་རང་སངས་རྒྱས་རྣམས་ཀྱིས་མཆོད་པར་འགྱུར་བ་དང༌། མ་རུངས་པ་རྣམས་རབ་ཏུ་བཏུལ་བས་མིའི་རྒྱལ་པོ་དང༌། ལྷ་དང༌། ཀླུ་དང༌། གནོད་སྦྱིན་དང༌། ལྷ་མ་ཡིན་དང༌། ནམ་<line/>
མཁའ་ལྡིང་གི་རྒྱལ་པོ་དང༌། ཚངས་པའི་རྒྱལ་པོ་རྣམས་ཡོངས་སུ་དང་བ་སྐྱེ་བར་འགྱུར་བ་དང༌། མཐུ་ཆེན་པོ་དང་ལྡན་པ་དང༌། མདོའི་སྡེ་དང༌། ཚིགས་སུ་བཅད་པ་དང༌། ལུང་དུ་<line/>
བསྟན་པ་དང༌། །ཆེད་དུ་བརྗོད་པ་དང༌། །དབྱངས་ཀྱིས་བསྙད་པ་དང༌། རྟོགས་པ་བརྗོད་པ་དང༌། །གླེང་གཞི་དང༌། །ད་ལྟར་བྱུང་བ་དང༌། སྐྱེས་པའི་རབས་དང༌། ཤིན་ཏུ་རྒྱས་པ་དང༌།<line/>
རྨད་དུ་བྱུང་བ་དང༌། གཏན་ལ་ཕབ་པར་བསྟན་པའི་སྡེའི་བར་དུ་ལེན་པ་དང༌། འཛིན་པ་དང༌། ཡང་དག་པར་སྟོན་པར་འགྱུར་བ་དང༌། སེམས་ལ་ལེ་ལོ་མེད་པ་དང༌། ཆོས་ལ་<line/>
སེར་སྣ་མེད་པ་དང༌། སངས་རྒྱས་ཀྱི་ལམ་ལ་ཡང་དག་པར་གནས་པ་དང༌། འཇིག་རྟེན་ན་མཆོག་ཏུ་འགྱུར་ཞིང་མིང་དང་གཟུགས་ཡོངས་སུ་དག་པར་འགྱུར་བ་དང༌། ཆོས་ཀྱི་སྐུ་<line/>
མངོན་དུ་བྱེད་པར་འགྱུར་བ་དང༌། མི་འཇིགས་པ་ཐོབ་པར་འགྱུར་བ་དང༌། བསོད་ནམས་ཕུན་སུམ་ཚོགས་པར་འགྱུར་བ་དང༌། མུ་སྟེགས་ཅན་རྣམས་ཟིལ་གྱིས་གནོན་པ་དང༌།<line/>
</page>
<page index="169" id="406A">༄༅། །སྐྱེས་བུ་དམ་པའི་ཆོས་ཕུན་སུམ་ཚོགས་པ་དང༌། སྡིག་པ་ཅན་གྱི་སྤྱོད་པ་སྤོང་བར་འགྱུར་བ་དང༌། བསོད་ནམས་དང་ཡེ་ཤེས་ཀྱི་རྒྱུ་ལ་མངོན་<line/>
པར་ཡིད་ཆེས་པ་དང༌། སངས་རྒྱས་ཀྱི་ཆོས་སྡུད་པར་བྱེད་པ་དང༌། བདུད་མང་པོ་ཕམ་པར་བྱེད་པ་དང༌། སངས་རྒྱས་ཀྱིས་གསུངས་པའི་ཆོས་བདེན་པ་དག་ལ་ཐེ་ཚོམ་དང༌།<line/>
ནེམ་ནུར་མེད་པ་དང༌། འདོད་པ་ངན་པ་རྣམས་རབ་ཏུ་བཅོམ་པ་དང༌། གཟི་བྱིན་ཆེན་པོ་དང་ལྡན་པ་དང༌། བྱང་ཆུབ་སེམས་དཔའི་སྤྱོད་པ་མངོན་པར་བསྒྲུབས་པས་རྫུ་<line/>
འཕྲུལ་ཁྱད་པར་དུ་འཕགས་པ་འཐོབ་པར་འགྱུར་བ་དང༌། སྐྱེ་ཤི་སྤོང་བར་འགྱུར་བ་དང༌། སེམས་ཅན་ཡོངས་སུ་སྨིན་པར་བྱེད་པ་དང༌། སྤྱོད་པ་དཔག་ཏུ་མེད་པའི་བསྔགས་<line/>
པ་བརྗོད་པ་དང༌། ཡོན་ཏན་རྣམས་ཡོངས་སུ་སྡུད་པར་འགྱུར་པ་དང༌། སེམས་ཅན་རྣམས་ལ་སྤྲོ་བ་བསྐྱེད་པ་དང༌། ཆོས་ཀྱི་དགའ་བ་ལ་ཡོངས་སུ་སྤྱོད་པར་འགྱུར་བ་དང༌།<line/>
སྦྱིན་པ་གཏོང་བ་མངོན་པར་སྒྲུབ་པར་འགྱུར་བ་དང༌། ཡེ་ཤེས་ཆེན་པོའི་སྒོར་འཇུག་པར་འགྱུར་བ་དང༌། དྲོ་བར་གྱུར་པའི་ཆོས་ལ་གནས་པར་འགྱུར་བ་དང༌། རིགས་ངེས་<line/>
པ་ཉིད་དུ་འགྱུར་བ་དང༌། ཆོས་ཀྱི་བཟོད་པ་སྒྲུབ་པར་འགྱུར་བ་དང༌། སངས་རྒྱས་ཀྱི་ལམ་ལ་བདེ་བར་གནས་པ་གང་ཡིན་པའོ། །གཞོན་ནུ། རིགས་ཀྱི་བུའམ་རིགས་ཀྱི་བུ་མོ་གང་<line/>
</page>
<page index="170" id="406B">ལ་ལ་ཞིག་སྦྱིན་པའི་ཚོགས་མངོན་པར་སྒྲུབ་པར་བྱེད་ན། ཡོན་ཏན་ཁྱད་པར་དུ་འཕགས་པ་རྣམ་པ་བརྒྱད་ཅུ་པོ་འདི་དག་ཕུན་སུམ་ཚོགས་ཤིང་ཡོངས་སུ་རྫོགས་པར་འགྱུར་རོ། །<line/>
དེ་ནས་དེའི་ཚེ་བཅོམ་ལྡན་འདས་ཀྱིས་ཚིགས་སུ་བཅད་དེ་བཀའ་སྩལ་པ། བྱང་ཆུབ་སེམས་དཔའ་བློ་ཆེན་གང༌། །སྦྱིན་པའི་ཚོགས་དང་ལྡན་པ་ལ། །ཕན་ཡོན་མཆོག་ནི་བརྒྱད་<line/>
ཅུ་ཡོད༑ ༑ངས་མདོར་བསྡུས་ཏེ་བསྟན་པ་ཡིན། །གཞན་ཡང་དཔག་མེད་བསམ་དཀའ་ཡི། །ཡོན་ཏན་དག་ནི་གང་ཡིན་པ། །ཐམས་ཅད་སྦྱིན་པ་ལས་སྐྱེ་སྟེ། །དེང་འདིར་<line/>
ཅུང་ཟད་བསྟན་པར་བྱ། །ཁྱེད་ཀྱིས་འཁོར་འདུས་མང་པོ་ལ། །མཉམ་པའི་སེམས་ཀྱིས་གང་མཆོད་པ། །སྦྱིན་པའི་ཚོགས་ནི་དེ་དག་ལ། །མཁས་པ་རྣམས་ཀྱིས་བསྒྲུབ་པར་<line/>
བྱ༑ ༑སྦྱིན་པ་འདི་ཡིས་བསགས་པ་ཡི། །བསོད་ནམས་ཕུང་པོ་བསམ་མི་ཁྱབ། །མཚན་དང་དཔེ་བྱད་ལུས་བརྒྱན་པ། །ཐམས་ཅད་ཡོངས་སུ་རྫོགས་པར་འགྱུར། །སྐྱེ་<line/>
གནས་དང་ནི་རུས་རིགས་དང༌། །ཡུལ་རྣམས་དང་ནི་ཁྱིམ་དག་དང༌། །གྲགས་པ་དང་ནི་གཟུགས་དང་སེམས། །ཐམས་ཅད་ཡོངས་སུ་དག་པར་འགྱུར། །ལྷ་རྣམས་རྫུ་འཕྲུལ་<line/>
དངོས་པོ་དང༌། །གཞལ་མེད་ཁང་དང་ལྷ་མོ་དང༌། །རྣམ་དག་ཐོགས་མེད་སྤོབས་པ་ཡང༌། །སྦྱིན་པ་ལས་ནི་བྱུང་བ་ཡིན། །སྦྱིན་པའི་ཚོགས་མཆོག་གང་ཡིན་པ། །སངས་རྒྱས་<line/>
</page>
<page index="171" id="407A">༄༅། །རྣམས་ཀྱིས་འདི་སྐད་དུ། །འདི་ནི་དང་པོར་བྱང་ཆུབ་རྣམས། །གནས་པའི་གཞི་ཞེས་བསྔགས་པ་མཛད། །བྱང་ཆུབ་སེམས་དཔའ་བརྩོན་<line/>
འགྲུས་ཅན། །སྦྱིན་ལ་ཐེ་ཚོམ་མེད་པ་དག །ངེས་པའི་སེམས་ལ་རབ་གནས་ནས། །སྦྱིན་པ་ནན་ཏན་སྒྲུབ་པར་གྱིས། །སྦྱིན་པའི་སེམས་ནི་གང་དག་གིས། །བསོད་ནམས་<line/>
ཚོགས་ནི་རྫོགས་བྱེད་པ། །བྱང་ཆུབ་སེམས་དཔའ་སྒྲུབ་བྱེད་ན། །སངས་རྒྱས་བྱང་ཆུབ་ཐོབ་པར་འགྱུར། །སྦྱིན་པའི་མཐུ་ཡི་སྟོབས་ཀྱིས་ནི། །རྫུ་འཕྲུལ་མཆོག་ནི་རྫོགས་<line/>
བྱེད་པས། །ཞིང་ནི་བྱེ་བ་བསྐུལ་བྱས་ནས། །སེམས་ཅན་རྣམས་ལ་གནོད་མི་འགྱུར། །སྦྱིན་པ་བཏང་བའི་དབང་གིས་ན། །རྣམ་དག་ཚུལ་ཁྲིམས་མང་ཐོས་དང༌། །ཡང་<line/>
དག་ཡིད་ཆེས་བརྩོན་འགྲུས་དང༌། །ཏིང་འཛིན་ཟག་མེད་ཤེས་རབ་འདྲེན། །སྦྱིན་པ་བཏང་བའི་དབང་གིས་ན། །དབང་པོ་སྟོབས་དང་ཡང་དག་ལམ། །ཡང་དག་སྤོང་<line/>
དང་རྫུ་འཕྲུལ་རྐང༌། །བག་ཆགས་སྤོང་བ་འདྲེན་པར་བྱེད། །སྦྱིན་པ་བཏང་བའི་དབང་གིས་ན། །རྣམ་དག་སྒྲ་སྙན་དག་གིས་ནི། །ཞིང་ནི་བྱེ་བ་བརྒྱ་ཕྲག་ཏུ། །དཔག་མེད་<line/>
ཆོས་སྟོན་འདྲེན་པར་བྱེད། །ཡོངས་སུ་དང་བས་སྦྱིན་བཏང་བས། །རྫུ་འཕྲུལ་རྣམས་ནི་མྱུར་དུ་འཐོབ། །རྫུ་འཕྲུལ་ཡོངས་སུ་རྫོགས་བྱའི་ཕྱིར། །ནན་ཏན་སྦྱིན་པ་བཏང་<line/>
</page>
<page index="172" id="407B">བར་གྱིས། །ལྷ་ནི་མང་པོ་ཚད་མེད་རྣམས། །ལྷ་མ་ཡིན་དང་ཀླུ་རྣམས་དང༌། །གནོད་སྦྱིན་བརྒྱ་སྟོང་མང་པོ་དང༌། །འཁོར་རྣམས་ཀྱིས་ནི་ཡོངས་བསྐོར་ནས། །གཞལ་མེད་<line/>
ཁང་མཆོག་རབ་ཞུགས་ཏེ། །རང་དབང་དག་གིས་རྩེ་བྱེད་ན། །འདི་ལ་སོགས་པའི་རྒྱལ་པོ་རྣམས། །སྦྱིན་ལ་བརྩོན་པ་མཐོང་གྱུར་ན། །ཐམས་ཅད་ལངས་ནས་བསུ་ནས་ནི། །<line/>
སྟན་གདིང་མཆོད་པ་དག་ཀྱང་བྱེད། །སྦྱིན་གཏོང་གང་ཟག་གང་ཡིན་པ། །གཟི་བྱིན་ཆེན་པོ་ཕུན་སུམ་ཚོགས་ཤིང༌། །རྫུ་འཕྲུལ་སྟོབས་ལ་དབང་ཐོབ་པས། །ལྷ་རྒྱལ་རྣམས་ནི་<line/>
སྡུད་པར་བྱེད། །གྲུལ་བུམ་དང་ནི་གནོད་སྦྱིན་རྣམས། །ཐམས་ཅད་སྐྱབས་སུ་འགྲོ་བར་འགྱུར། །དྲི་ཟ་འཁོར་བཅས་རྣམས་ཀྱིས་ཀྱང༌། །རོལ་མོ་དག་གིས་མཆོད་པར་བྱེད། །<line/>
ཆོམ་རྐུན་དག་ནི་བྱམས་སེམས་བསྐྱེད། །མ་རུངས་པ་རྣམས་རིང་དུ་འགྲོ། །ནོར་རྣམས་ཉམས་པར་མི་འགྱུར་ཏེ། །བང་མཛོད་དག་ནི་གང་བར་འགྱུར། །སྦྱིན་པ་ཡོངས་སུ་<line/>
བཏང་བའི་ཕྱིར། །ཚོགས་མཆོག་དག་ནི་རྫོགས་པར་འགྱུར། །སངས་རྒྱས་ཡེ་ཤེས་ཐུག་བར་དུ། །མུ་སྟེགས་ཆོས་ནི་སྤྱོད་མི་བྱེད། །ད་ལ་ན་བ་ཡོང་མེད་དེ། །གཟུངས་<line/>
རྣམས་ཡོངས་སུ་སྲུང་བར་བྱེད། །ཁྱད་པར་འཕགས་པའི་སྟོབས་རྣམས་ཀྱང༌། །སྦྱིན་པ་ལས་ནི་བྱུང་བ་ཡིན། །དེ་ལྟར་སྦྱིན་པ་གང་གཏོང་བ། །བྱང་ཆུབ་ལམ་ནི་སྒྲུབ་པར་<line/>
</page>
<page index="173" id="408A">༄༅། །བྱེད༑ ༑མི་དགེའི་བཤེས་གཉེན་ཕྲད་མི་འགྱུར། །སྤྱོད་མཐུན་གྲོགས་པོ་ཐོབ་པར་འགྱུར། །གཞན་ཡང་བྱང་ཆུབ་སེམས་དཔའ་རྣམས། །<line/>
སྦྱིན་པའི་ཚོགས་ནི་གསོག་བྱེད་པས། །བསམ་གྱིས་མི་ཁྱབ་གཟུངས་དག་དང༌། །ཤེས་རབ་ཡོངས་སུ་རྫོགས་བྱེད་པས། །ཚིགས་སུ་བཅད་པ་ཚད་མེད་ཀྱིས། །ཀུན་འཛིན་<line/>
ཡང་དག་སྟོན་པར་བྱེད། །ཐམས་ཅད་ལ་ནི་ཐོགས་མེད་པས། །ངོ་བོ་ཉིད་དོན་སྟོར་མི་འགྱུར། །བྱང་ཆུབ་སེམས་ནི་རྒྱ་ཆེ་ལ། །མོས་པའི་སེམས་ནི་བརྟན་པར་འགྱུར། །<line/>
ཚུལ་ཁྲིམས་དག་པ་ཕུན་ཚོགས་ཤིང༌། །བདུད་ཀྱི་ལས་རྣམས་སྤོང་བར་བྱེད། །འདོད་པ་ལྔ་ལ་ཞེན་མེད་ཅིང༌། །རྩེ་གཅིག་ཡང་དག་དྲན་པ་ཚོལ། །སེམས་ལ་རྟག་ཏུ་<line/>
རྨོངས་མེད་པས། །འདོད་པ་དག་ལ་སྲེད་མི་བསྐྱེད། །ཞེ་སྡང་ཉོན་མོངས་གང་ཡིན་པ། །ཡང་དག་ཇི་བཞིན་རབ་ཏུ་རྟོགས། །སྤྱོད་ཡུལ་དག་ནི་ཐམས་ཅད་ལ། །ཞེན་པ་<line/>
མེད་ཅིང་རྨོངས་པ་མེད། །གང་ཟག་དེས་ནི་ཉོན་མོངས་རྣམས། །ལེགས་པ་ཉིད་དུ་རྟོགས་པར་འགྱུར། །རྒྱུ་དང་རྐྱེན་ནི་འདུས་པ་ལས། །ཉེས་དམིགས་རྣམས་ནི་སྐྱེ་བ་<line/>
ནས། །སངས་རྒྱས་ཆོས་ཀྱི་བར་དག་གི །རྒྱུ་དང་རྒྱུ་ཡི་རྒྱུ་ཉིད་དང༌། །དེ་བཞིན་རྒྱུ་ཡི་བྱ་བ་རྣམས། །ཐམས་ཅད་རབ་ཏུ་རྟོགས་པར་འགྱུར། །དེས་ནི་མིག་ཟད་མཐའ་ཡི་<line/>
</page>
<page index="174" id="408B">རྒྱུ༑ ༑གང་ཡིན་རབ་ཏུ་རྟོགས་པས་ན། །རྨོངས་པ་རྣམས་ནི་ཡོངས་སྤངས་ནས། །མིག་ལ་མངོན་པར་ཞེན་མི་འགྱུར། །དེས་ནི་མིག་གི་སྐྱེ་མཐའ་དང༌། །མཐའ་དང་རབ་ཏུ་དབེན་<line/>
པ་དང༌། །འཇུག་པ་དང་ནི་མེད་པ་དང༌། །མི་སྐྱེ་བ་ནས་ཉེར་ཞིའི་བར། །འདི་ལ་སོགས་པའི་རྒྱུ་ཉིད་ཀྱང༌། །རབ་ཏུ་རྟོགས་པར་གྱུར་པས་ན། །རྨོངས་པ་རྣམས་ནི་ཡོངས་སྤངས་<line/>
ནས༑ ༑མིག་ལ་མངོན་པར་ཞེན་མི་འགྱུར། །དེས་ནི་མིག་གི་སྔོན་མཐའ་ཡི། །བརྗོད་པ་འཇིག་རྟེན་རྗེས་སུ་ནི། །བཏགས་པ་ཡིན་པས་དེ་ལ་ནི། །ཡང་དག་ཅི་ཡང་མེད་པར་<line/>
རྟོགས༑ ༑དེས་ནི་མིག་གི་ཕྱི་མཐའ་ཡི། །བརྗོད་པ་འཇིག་རྟེན་རྗེས་སུ་ནི། །བཏགས་པ་ཡིན་པས་དེ་ལ་ནི། །ཡང་དག་ཅི་ཡང་མེད་པར་རྟོགས། །དེས་ནི་མིག་གི་སྐྱེ་མཐའ་<line/>
དང༌། །མཐའ་དང་རབ་དབེན་འཇུག་པ་དང༌། །ཅི་ཡང་མེད་དང་སྐྱེ་མེད་ནས། །ཉེ་བར་ཞི་བའི་བར་དག་དང༌། །འདི་ལ་སོགས་པའི་བརྗོད་པ་རྣམས། །འཇིག་རྟེན་རྗེས་སུ་བཏགས་<line/>
པས་ན། །དེ་ལ་ཡང་དག་མེད་པར་ནི། །རབ་ཏུ་རྟོགས་པར་འགྱུར་བ་ཡིན། །དེས་ནི་མིག་གི་སྔོན་མཐའ་ཡི། །བརྗོད་པ་རྒྱུ་རྐྱེན་འདུས་པ་ལས། །བྱུང་བ་ཉིད་དུ་རྟོགས་པས་ན། །<line/>
དེ་ལ་ཞེན་པ་ཅི་ཡང་མེད། །དེས་ནི་མིག་གི་ཕྱི་མཐའ་ཡི། །བརྗོད་པ་རྒྱུ་རྐྱེན་འདུས་པ་ལས། །བྱུང་བ་ཉིད་དུ་རྟོགས་པས་ན། །དེ་ལ་ཞེན་པ་ཅི་ཡང་མེད། །དེས་ནི་མིག་གི་སྐྱེ་<line/>
</page>
<page index="175" id="409A">༄༅། །མཐའ་དང༌། །མཐའ་དང་རབ་དབེན་འཇུག་པ་དང༌། །ཅི་ཡང་མེད་དང་སྐྱེ་མེད་ནས། །ཉེ་བར་ཞི་བའི་བར་དག་དང༌། །འདི་ལ་སོགས་པའི་<line/>
བརྗོད་པ་རྣམས། །རྒྱུ་དང་རྐྱེན་ནི་འདུས་པ་ལས། །བྱུང་བ་ཉིད་དུ་རྟོགས་པས་ན། །དེ་ལ་ཞེན་པ་ཅི་ཡང་མེད། །དེས་ནི་མིག་གི་སྔོན་མཐའ་ཡི། །བརྗོད་པའི་རང་བཞིན་བསྟན་<line/>
མེད་པར། །རབ་ཏུ་རྟོགས་པར་གྱུར་པས་ན། །དེ་ལ་ཞེན་པ་ཅི་ཡང་མེད། །དེས་ནི་མིག་གི་ཕྱི་མཐའ་ཡི། །བརྗོད་པ་རང་བཞིན་བསྟན་མེད་པར། །རབ་ཏུ་རྟོགས་པར་<line/>
གྱུར་པས་ན། །དེ་ལ་ཞེན་པ་ཅི་ཡང་མེད། །དེས་ནི་མིག་གི་སྐྱེ་མཐའ་དང༌། །མཐའ་དང་རབ་དབེན་འཇུག་པ་དང༌། །ཅི་ཡང་མེད་དང་སྐྱེ་མེད་ནས། །ཉེ་བར་ཞི་བའི་བར་<line/>
དག་དང༌། །འདི་ལ་སོགས་པའི་བརྗོད་པ་རྣམས། །རང་བཞིན་གྱིས་ནི་བསྟན་མེད་པར། །རབ་ཏུ་རྟོགས་པར་གྱུར་བས་ན། །དེ་ལ་ཞེན་པ་ཅི་ཡང་མེད། །རྣ་བ་སྣ་ལྕེ་ལུས་<line/>
དང་ཡིད། །ཡུལ་དྲུག་དག་ནི་འབྱུང་ཆེན་བཞི། །འཇིག་རྟེན་སྐྱེ་བའི་མིང་གི་བར། །ཐམས་ཅད་དེ་བཞིན་སྦྱར་བར་བྱ། །དེས་ནི་འདོད་ཆགས་སངས་རྒྱས་ལམ། །<line/>
རང་བཞིན་དབྱེར་མེད་ཡིན་པར་ནི། །རབ་ཏུ་རྟོགས་པར་གྱུར་པས་ན། །འདོད་ཆགས་ལ་ནི་ཞེན་པ་མེད། །སངས་རྒྱས་ལམ་ནི་ཐམས་ཅད་ཀུན། །ཉོན་མོངས་ལས་<line/>
</page>
<page index="176" id="409B">ནི་བཙལ་བར་བྱ། །རང་བཞིན་དབྱེར་མེད་རབ་ཤེས་ན། །ཀུན་འཛིན་སྒོར་ནི་ཞུགས་པ་ཡིན། །འདོད་ཆགས་ཀུན་འཛིན་ཡིན་པ་དང༌། །ཀུན་འཛིན་འདོད་ཆགས་ཡིན་སྟོན་ཅིང༌། །<line/>
རང་བཞིན་དབྱེར་མེད་རབ་ཤེས་ན། །ཀུན་འཛིན་སྒོར་ནི་སློབ་པ་ཡིན། །དེ་བཞིན་འདོད་ཆགས་གང་མཆོད་པ། །དེ་ནི་སངས་རྒྱས་མཆོད་པ་ཡིན། །སངས་རྒྱས་ལ་ནི་མཆོད་པའི་<line/>
ཕྱིར༑ ༑ཀུན་འཛིན་སྒོ་ནི་རྫོགས་པར་འགྱུར། །དེས་ནི་ཞེ་སྡང་སངས་རྒྱས་ལམ། །རང་བཞིན་དབྱེར་མེད་ཡིན་པར་ནི། །རབ་ཏུ་རྟོགས་པར་གྱུར་པས་ན། །ཞེ་སྡང་ལ་ནི་ཞེན་པ་<line/>
མེད༑ ༑ཞེ་སྡང་ཀུན་འཛིན་ཡིན་པ་དང༌། །ཀུན་འཛིན་ཞེ་སྡང་ཡིན་སྟོན་ཅིང༌། །རང་བཞིན་དབྱེར་མེད་རབ་ཤེས་ན། །ཀུན་འཛིན་སྒོར་ནི་སློབ་པ་ཡིན། །དེ་བཞིན་ཞེ་སྡང་གང་<line/>
མཆོད་པ། །དེ་ནི་སངས་རྒྱས་མཆོད་པ་ཡིན། །སངས་རྒྱས་ལ་ནི་མཆོད་པའི་ཕྱིར། །ཀུན་འཛིན་སྒོ་ནི་རྫོགས་པར་འགྱུར། །དེས་ནི་གཏི་མུག་སངས་རྒྱས་ལམ། །རང་བཞིན་<line/>
དབྱེར་མེད་ཡིན་པར་ནི། །རབ་ཏུ་རྟོགས་པར་གྱུར་པས་ན། །གཏི་མུག་ལ་ནི་ཞེན་པ་མེད། །གལ་ཏེ་གཏི་མུག་ཉིད་ཀྱི་མཐའ། །ཡང་དག་ཇི་བཞིན་རྟོགས་གྱུར་ན། །དེ་ནི་སངས་<line/>
རྒྱས་ལམ་བསྒྲུབས་པས། །ཀུན་འཛིན་སྒོ་ནི་རྫོགས་པར་འགྱུར། །གཏི་མུག་ཀུན་འཛིན་ཡིན་པ་དང༌། །ཀུན་འཛིན་གཏི་མུག་ཡིན་སྟོན་ཞིང༌། །རང་བཞིན་དབྱར་མེད་རབ་<line/>
</page>
<page index="177" id="410A">༄༅། །ཤེས་ན༑ ༑ཀུན་འཛིན་སྒོར་ནི་སློབ་པ་ཡིན། །དེ་བཞིན་གཏི་མུག་གང་མཆོད་པ། །དེ་ནི་སངས་རྒྱས་མཆོད་པ་ཡིན། །སངས་རྒྱས་ལ་ནི་མཆོད་པའི་<line/>
ཕྱིར༑ ༑ཀུན་འཛིན་སྒོ་ནི་རྫོགས་པར་འགྱུར། །དེ་བཞིན་གཏི་མུག་གང་མཆོད་པ། །དེ་ནི་ཆོས་ལ་མཆོད་པ་ཡིན། །ཆོས་ལ་མཆོད་པ་བྱས་པའི་ཕྱིར། །ཀུན་འཛིན་<line/>
སྒོ་ནི་རྫོགས་པར་འགྱུར། །དེ་བཞིན་གཏི་མུག་གང་མཆོད་པ། །དེ་ནི་དགེ་འདུན་མཆོད་པ་ཡིན། །དགེ་འདུན་ལ་ནི་མཆོད་པའི་ཕྱིར། །ཀུན་འཛིན་སྒོ་ནི་རྫོགས་པར་<line/>
འགྱུར༑ ༑དེ་བཞིན་གཏི་མུག་གང་མཆོད་པ། །དེ་ནི་ཚུལ་ཁྲིམས་མཆོད་པ་ཡིན། །ཚུལ་ཁྲིམས་ལ་ནི་མཆོད་པའི་ཕྱིར། །ཀུན་འཛིན་སྒོ་ནི་རྫོགས་པར་འགྱུར། །དེ་<line/>
བཞིན་གཏི་མུག་གང་མཆོད་པ། །བརྩོན་འགྲུས་ལ་ནི་མཆོད་པ་ཡིན། །བརྩོན་འགྲུས་ལ་ནི་མཆོད་པའི་ཕྱིར། །ཀུན་འཛིན་སྒོ་ནི་རྫོགས་པར་འགྱུར། །དེ་བཞིན་<line/>
གཏི་མུག་གང་མཆོད་པ། །བསྔགས་པ་བརྗོད་ཅིང་མཆོད་པ་ཡིན། །བསྔགས་པ་བརྗོད་ཅིང་མཆོད་པའི་ཕྱིར། །ཀུན་འཛིན་སྒོ་ནི་རྫོགས་པར་འགྱུར། །དེ་བཞིན་<line/>
གཏི་མུག་གང་མཆོད་པ། །སངས་རྒྱས་ཆོས་ལ་མཆོད་པ་ཡིན། །སངས་རྒྱས་ཆོས་ལ་མཆོད་པའི་ཕྱིར། །ཀུན་འཛིན་སྒོ་ནི་རྫོགས་པར་འགྱུར། །དེ་བཞིན་གཏི་<line/>
</page>
<page index="178" id="410B">མུག་གང་མཆོད་པ། །ཆོས་ཉིད་ལ་ནི་མཆོད་པ་ཡིན། །ཆོས་ཉིད་ལ་ནི་མཆོད་པའི་ཕྱིར། །ཀུན་འཛིན་སྒོ་ནི་རྫོགས་པར་འགྱུར། །དེ་བཞིན་གཏི་མུག་གང་མཆོད་པ། །དེ་བཞིན་ཉིད་<line/>
ལ་མཆོད་པ་ཡིན། །དེ་བཞིན་ཉིད་ལ་མཆོད་པའི་ཕྱིར། །ཀུན་འཛིན་སྒོ་ནི་རྫོགས་པར་འགྱུར། །དེ་བཞིན་གཏི་མུག་གང་མཆོད་པ། །སྐྱེ་བ་མེད་ལ་མཆོད་པ་ཡིན། །སྐྱེ་བ་མེད་ལ་<line/>
མཆོད་པའི་ཕྱིར༑ །ཀུན་འཛིན་སྒོ་ནི་རྫོགས་པར་འགྱུར། །དེ་བཞིན་གཏི་མུག་གང་མཆོད་པ། །འགག་པ་མེད་ལ་མཆོད་པ་ཡིན། །འགག་པ་མེད་ལ་མཆོད་པའི་ཕྱིར། །ཀུན་<line/>
འཛིན་སྒོ་ནི་རྫོགས་པར་འགྱུར། །དེ་བཞིན་གཏི་མུག་གང་མཆོད་པ། །ཟག་པ་མེད་ལ་མཆོད་པ་ཡིན། །ཟག་པ་མེད་ལ་མཆོད་པའི་ཕྱིར། །ཀུན་འཛིན་སྒོ་ནི་རྫོགས་པར་འགྱུར། །<line/>
དེ་བཞིན་གཏི་མུག་གང་མཆོད་པ། །ཅི་ཡང་མེད་ལ་མཆོད་པ་ཡིན། །ཅི་ཡང་མེད་ལ་མཆོད་པའི་ཕྱིར། །ཀུན་འཛིན་སྒོ་ནི་རྫོགས་པར་འགྱུར། །དེ་བཞིན་གཏི་མུག་གང་མཆོད་པ་<line/>
པ༑ ༑དཔག་ཏུ་མེད་ལ་མཆོད་པ་ཡིན། །དཔག་ཏུ་མེད་ལ་མཆོད་པའི་ཕྱིར། །ཀུན་འཛིན་སྒོ་ནི་རྫོགས་པར་འགྱུར། །དེ་བཞིན་གཏི་མུག་གང་མཆོད་པ། །སྲིད་པ་གསུམ་ལ་མཆོད་<line/>
པ་ཡིན། །སྲིད་པ་གསུམ་ལ་མཆོད་པའི་ཕྱིར། །ཀུན་འཛིན་སྒོ་ནི་རྫོགས་པར་འགྱུར། །དེ་བཞིན་གཏི་མུག་གང་མཆོད་པ། །རབ་དབེན་ལ་ནི་མཆོད་པ་ཡིན། །རབ་དབེན་ལ་ནི་<line/>
</page>
<page index="179" id="411A">༄༅། །མཆོད་པའི་ཕྱིར། །ཀུན་འཛིན་སྒོ་ནི་རྫོགས་པར་འགྱུར། །དེ་བཞིན་གཏི་མུག་གང་མཆོད་པ། །འཁོར་བར་འཇུག་ལ་མཆོད་པ་ཡིན། །འཁོར་<line/>
བར་འཇུག་ལ་མཆོད་པའི་ཕྱིར། །ཀུན་འཛིན་སྒོ་ནི་རྫོགས་པར་འགྱུར། །དེ་བཞིན་གཏི་མུག་གང་མཆོད་པ། །འཇུག་པ་མེད་ལ་མཆོད་པ་ཡིན། །འཇུག་པ་མེད་ལ་མཆོད་པའི་<line/>
ཕྱིར༑ ༑ཀུན་འཛིན་སྒོ་ནི་རྫོགས་པར་འགྱུར། །དེ་བཞིན་གཏི་མུག་གང་མཆོད་པ། །ཡོད་པ་མིན་ལ་མཆོད་པ་ཡིན། །ཡོད་པ་མིན་ལ་མཆོད་པའི་ཕྱིར། །ཀུན་འཛིན་སྒོ་ནི་རྫོགས་<line/>
པར་འགྱུར། །དེ་བཞིན་གཏི་མུག་གང་མཆོད་པ། །འབྱུང་བ་མེད་ལ་མཆོད་པ་ཡིན། །འབྱུང་བ་མེད་ལ་མཆོད་པའི་ཕྱིར། །ཀུན་འཛིན་སྒོ་ནི་རྫོགས་པར་འགྱུར། །དེ་བཞིན་<line/>
གཏི་མུག་གང་མཆོད་པ། །ཉེ་བར་ཞི་ལ་མཆོད་པ་ཡིན། །ཉེ་བར་ཞི་ལ་མཆོད་པའི་ཕྱིར། །ཀུན་འཛིན་སྒོ་ནི་རྫོགས་པར་འགྱུར། །དེ་བཞིན་གཏི་མུག་གང་མཆོད་པ། །<line/>
འོང་བ་མེད་ལ་མཆོད་པ་ཡིན། །འོང་བ་མེད་ལ་མཆོད་པའི་ཕྱིར། །ཀུན་འཛིན་སྒོ་ནི་རྫོགས་པར་འགྱུར། །དེ་བཞིན་གཏི་མུག་གང་མཆོད་པ། །འགྲོ་བ་མེད་ལ་མཆོད་པ་<line/>
ཡིན༑ ༑འགྲོ་བ་མེད་ལ་མཆོད་པའི་ཕྱིར། །ཀུན་འཛིན་སྒོ་ནི་རྫོགས་པར་འགྱུར། །དེ་བཞིན་གཏི་མུག་གང་མཆོད་པ། །འདུས་བྱས་ལ་ནི་མཆོད་པ་ཡིན། །འདུས་བྱས་<line/>
</page>
<page index="180" id="411B">ལ་ནི་མཆོད་པའི་ཕྱིར། །ཀུན་འཛིན་སྒོ་ནི་རྫོགས་པར་འགྱུར། །དེ་བཞིན་གཏི་མུག་གང་མཆོད་པ། །སྡུག་བསྔལ་ལ་སོགས་མཆོད་པ་ཡིན། །སྡུག་བསྔལ་ལ་སོགས་<line/>
མཆོད་པའི་ཕྱིར། །ཀུན་འཛིན་སྒོ་ནི་རྫོགས་པར་འགྱུར། །དེ་བཞིན་གཏི་མུག་གང་མཆོད་པ། །སྡུག་བསྔལ་ཤེས་ལ་མཆོད་པ་ཡིན། །སྡུག་བསྔལ་ཤེས་ལ་མཆོད་པའི་<line/>
ཕྱིར༑ ༑ཀུན་འཛིན་སྒོ་ནི་རྫོགས་པར་འགྱུར། །དེ་བཞིན་གཏི་མུག་གང་མཆོད་པ། །ཀུན་འབྱུང་ཤེས་ལ་མཆོད་པ་ཡིན། །ཀུན་འབྱུང་ཤེས་ལ་མཆོད་པའི་ཕྱིར། །ཀུན་འཛིན་<line/>
སྒོ་ནི་རྫོགས་པར་འགྱུར། །དེ་བཞིན་གཏི་མུག་གང་མཆོད་པ། །འགོག་པ་ཤེས་ལ་མཆོད་པ་ཡིན། །འགོག་པ་ཤེས་ལ་མཆོད་པའི་ཕྱིར། །ཀུན་འཛིན་སྒོ་ནི་རྫོགས་པར་<line/>
འགྱུར༑ ༑དེ་བཞིན་གཏི་མུག་གང་མཆོད་པ། །ལམ་ཤེས་ལ་ནི་མཆོད་པ་ཡིན། །ལམ་ཤེས་ལ་ནི་མཆོད་པའི་ཕྱིར། །ཀུན་འཛིན་སྒོ་ནི་རྫོགས་པར་འགྱུར། །དེ་བཞིན་<line/>
གཏི་མུག་གང་མཆོད་པ། །ཆོས་ཤེས་ལ་ནི་མཆོད་པ་ཡིན། །ཆོས་ཤེས་ལ་ནི་མཆོད་པའི་ཕྱིར། །ཀུན་འཛིན་སྒོ་ནི་རྫོགས་པར་འགྱུར། །དེ་བཞིན་གཏི་མུག་གང་མཆོད་<line/>
པ༑ ༑རྗེས་ལ་ཤེས་ལ་མཆོད་པ་ཡིན། །རྗེས་ལ་ཤེས་ལ་མཆོད་པའི་ཕྱིར། །ཀུན་འཛིན་སྒོ་ནི་རྫོགས་པར་འགྱུར། །དེ་བཞིན་གཏི་མུག་གང་མཆོད་པ། །སྐྱེ་མེད་ཡེ་<line/>
</page>
<page index="181" id="412A">༄༅། །ཤེས་མཆོད་པ་ཡིན། །སྐྱེ་མེད་ཡེ་ཤེས་མཆོད་པའི་ཕྱིར། །ཀུན་འཛིན་སྒོ་ནི་རྫོགས་པར་འགྱུར། །དེ་བཞིན་གཏི་མུག་གང་མཆོད་པ། །ཟད་<line/>
པའི་ཡེ་ཤེས་མཆོད་པ་ཡིན། །ཟད་པའི་ཡེ་ཤེས་མཆོད་པའི་ཕྱིར། །ཀུན་འཛིན་སྒོ་ནི་རྫོགས་པར་འགྱུར། །དེ་བཞིན་ཡང་དག་སྤོང་བ་དང༌། །དྲན་པ་ཉེར་གཞག་རྫུ་<line/>
འཕྲུལ་རྐང༌། །དབང་པོ་ལྔ་དང་སྟོབས་ལྔ་དང༌། །བྱང་ཆུབ་ཡན་ལག་བདུན་པོ་དང༌། །ཡན་ལག་བརྒྱད་པའི་ལམ་དག་དང༌། །ཞི་གནས་ལྷག་མཐོང་ལ་སོགས་པ།།<line/>
ཆོས་ནི་རྣམ་པ་དགུ་པོ་རྣམས། །ཐམས་ཅད་དེ་བཞིན་སྦྱར་བར་བྱ། །དེ་ནས་བཅོམ་ལྡན་འདས་ཀྱིས་ཟླ་འོད་གཞོན་ནུར་གྱུར་པ་ལ་བཀའ་སྩལ་པ། རིགས་ཀྱི་བུ།<line/>
སེམས་ཅན་གང་ལ་ལ་ཞིག་ཐེག་པ་ཆེན་པོ་ལ་གནས་ནས་གོང་དུ་ཇི་སྐད་བསྟན་པའི་གཟུངས་མངོན་པར་སྒྲུབ་པར་འདོད་པས། གང་ཟག་རྣམ་པ་བརྒྱད་ཅུ་ཡོངས་སུ་<line/>
སྤང་བར་བྱའོ། །རྣམ་པ་བརྒྱད་ཅུ་གང་ཞེ་ན། འདི་ལྟ་སྟེ། ཕ་བསད་པ་དང༌། མ་བསད་པ་དང༌། དགྲ་བཅོམ་པ་བསད་པ་དང༌། གནོད་སེམས་ཀྱིས་དེ་བཞིན་གཤེགས་པའི་སྐུ་<line/>
ལ་མཚལ་བྱུང་བ་དང༌། དགེ་འདུན་མཐུན་པ་བཤིག་པ་དང༌། རྐུན་བུར་རབ་ཏུ་བྱུང་བ་དང༌། དབང་པོ་མ་ཚང་བ་དང༌། དབང་པོ་གཉིས་དང་ལྡན་པ་དང༌། ལོག་པར་ལྟ་བ་<line/>
</page>
<page index="182" id="412B">དང༌། ལོག་པར་སེམས་པ་དང༌། ལོག་པར་སྨྲ་བ་དང༌། ལོག་པའི་ལམ་ཅན་དང༌། ལོག་པས་འཚོ་བ་དང༌། ལོག་པར་བརྩོན་པ་དང༌། ལོག་པའི་དྲན་པ་ཅན་དང༌། ལོག་པའི་<line/>
ཏིང་ངེ་འཛིན་ལ་གནས་པ་དང༌། གནས་མི་ཤེས་པ་དང༌། དུས་མ་ཤེས་པ་དང༌། ཚོད་མི་ཤེས་པ་དང༌། །ལམ་མི་ཤེས་པ་དང༌། ཚད་མི་ཤེས་པ་དང༌། བདག་དང་གཞན་མི་ཤེས་པ་<line/>
དང༌། །སངས་རྒྱས་དང༌། ཆོས་དང༌། དགེ་འདུན་དང༌། བསླབ་པའི་གནས་རྣམས་ལ་གུས་པ་མེད་པ་དང༌། བག་ཡོད་པ་དང༌། སྤྱོད་ཡུལ་ཁྱད་པར་དུ་འཕགས་པ་དག་ལ་བཙུན་པར་<line/>
མི་འཛིན་པ་དང༌། ཆོས་མི་ཤེས་པ་དང༌། འདུལ་བ་མི་ཤེས་པ་དང༌། བསླབ་པའི་གནས་མི་ཤེས་པ་དང༌། ཁ་ན་མ་ཐོ་བ་ལྕི་བ་དང་ཡང་བ་མི་ཤེས་པ་དང༌། ཚུལ་ཁྲིམས་ཉམས་<line/>
པ་དང་རལ་པ་མི་ཤེས་པ་དང༌། གཞན་ཡང་སྤྱོད་པ་ཤིན་ཏུ་ཕྲ་བ་དང་རིགས་མི་ཤེས་པ་དང༌། ལས་མ་འོངས་པ་དང་ད་ལྟར་བྱུང་བ་མི་ཤེས་པ་དང༌། དངོས་པོ་དམན་པ་རྣམས་<line/>
མི་ཤེས་པ་དང༌། ཉན་ཐོས་ཀྱི་ཐེག་པའི་བསྔགས་པ་བརྗོད་ཅིང༌། དེ་བཞིན་གཤེགས་པའི་ཆོས་ལ་སྐུར་པ་འདེབས་པ་དང༌། རང་སངས་རྒྱས་ཀྱི་ཐེག་པ་སྒྲུབ་པར་བསྐུལ་བ་དང༌།<line/>
བླ་ན་མེད་པའི་ལམ་ཡང་དག་པ་ལ་སྐྱོ་ཞིང་སྤོང་བར་བྱེད་པ་དང༌། ཚུལ་ཁྲིམས་ཉམས་པ་དང༌། ལྟ་བ་ཉམས་པ་དང༌། སྤྱོད་ལམ་ཉམས་པ་དང༌། ལམ་མ་ཡིན་པ་སྤྱོད་པ་<line/>
</page>
<page index="183" id="413A">༄༅། །དང༌། བདག་ཡོད་པར་སྨྲ་བ་དང༌། སེམས་ཅན་ཡོད་པར་སྨྲ་བ་དང༌། སྲོག་ཡོད་པར་སྨྲ་བ་དང༌། གང་ཟག་ཡོད་པར་སྨྲ་བ་དང༌། བསམ་པ་<line/>
ཤིན་ཏུ་དམན་ཞིང་འདོད་ཆགས་དང༌། ཞེ་སྡང་དང༌། གཏི་མུག་སྐྱེད་པར་བྱེད་པ་དང༌། ཆད་པར་ལྟ་བ་དང༌། རྟག་པར་ལྟ་བ་དང༌། སྟོང་ཞིང་རྒྱུ་མེད་པར་ལྟ་བ་དང༌།<line/>
ཡོད་པ་མི་མཐོང་བ་དང༌། མེད་པ་མི་མཐོང་བ་དང༌། ལས་མི་མཐོང་བ་དང༌། བརྩོན་འགྲུས་མི་མཐོང་བ་དང༌། ལས་མི་ཤེས་པ་དང༌། ལས་ཀྱི་རྒྱུ་མི་ཤེས་པ་དང༌། རྣམ་པར་<line/>
སྨིན་པ་མི་ཤེས་པ་དང༌། རྣམ་པར་སྨིན་པའི་རྒྱུ་མི་ཤེས་པ་དང༌། དབང་པོ་རྣམས་མི་ཤེས་པ་དང༌། དབང་པོ་རྣམས་ཀྱི་རྒྱུ་མི་ཤེས་པ་དང༌། ཁམས་མི་ཤེས་པ་དང༌། ཁམས་<line/>
ཀྱི་རྒྱུ་མི་ཤེས་པ་དང༌། རྣམ་པར་གྲོལ་བ་མི་ཤེས་པ་དང༌། རྣམ་པར་གྲོལ་བའི་རྒྱུ་མི་ཤེས་པ་དང༌། ལམ་མི་ཤེས་པ་དང༌། ལམ་གྱི་རྒྱུ་མི་ཤེས་པ་དང༌། ཉོན་མོངས་པ་<line/>
མི་ཤེས་པ་དང༌། ཉོན་མོངས་པའི་རྒྱུ་མི་ཤེས་པ་དང༌། གཏོང་བ་མི་ཤེས་པ་དང༌། གཏོང་བའི་རྒྱུ་མི་ཤེས་པ་དང༌། སྔོན་གྱི་མཐའ་དང་ཕྱི་མའི་མཐའ་མི་ཤེས་པ་དང༌།<line/>
སྔོན་གྱི་མཐའ་དང་ཕྱི་མཐའི་རྒྱུ་མི་ཤེས་པ་དང༌། སྐྱེ་ཤི་མི་ཤེས་པ་དང༌། སྐྱེ་ཤིའི་རྒྱུ་མི་ཤེས་པ་དང༌། ཟག་པ་དང་བཅས་པ་མི་ཤེས་པ་དང༌། ཟག་པ་དང་བཅས་པའི་རྒྱུ་<line/>
</page>
<page index="184" id="413B">མི་ཤེས་པ་དང༌། ཟད་པ་དང་ཟད་པ་མ་ཡིན་པ་མི་ཤེས་པ་དང༌། ཡོད་པ་དང་ཡོད་པ་མ་ཡིན་པ་མི་ཤེས་པ་དང༌། མཐའ་དང་མཐའ་མ་ཡིན་པ་མི་ཤེས་པ་དང༌། དབེན་པ་དང་<line/>
དབེན་པ་མ་ཡིན་པ་མི་ཤེས་པ་དང༌། འཇུག་པ་དང་འཇུག་པ་མ་ཡིན་པ་མི་ཤེས་པ་དང༌། ངོ་བོ་ཉིད་དང་ངོ་བོ་ཉིད་མ་ཡིན་པ་མི་ཤེས་པ་དང༌། སྐྱེ་བ་དང་སྐྱེ་བ་མ་ཡིན་པ་མི་<line/>
ཤེས་པ་དང༌། འགག་པ་དང་འགག་པ་མ་ཡིན་པ་མི་ཤེས་པ་གང་ཡིན་པ་སྟེ། གཞོན་ནུ། རིགས་ཀྱི་བུའམ་རིགས་ཀྱི་བུ་མོ་གང་ལ་ལ་ཞིག་གོང་དུ་ཇི་སྐད་བསྟན་པའི་གཟུངས་<line/>
མངོན་པར་སྒྲུབ་པར་འདོད་པས་ཆོས་མ་ཡིན་པ་སྤྱོད་པའི་གང་ཟག་བརྒྱད་ཅུ་པོ་འདི་དག་ཡོངས་སུ་སྤང་བར་བྱའོ། །དེ་ནས་བཅོམ་ལྡན་འདས་ཀྱིས་ཡང་ཚིགས་སུ་བཅད་དེ་<line/>
བཀའ་སྩལ་པ། གང་ཞིག་མིག་གི་སྐྱེ་མཐའ་དང༌། །ཟད་མཐའ་དག་ནི་མི་རྟོགས་པ། །དེ་ནི་ཀུན་འཛིན་ལ་རྨོངས་པས། །མཁས་པས་ཡོངས་སུ་སྤང་བར་བྱ། །གང་ཞིག་<line/>
མིག་ལ་བདག་མེད་དང༌། །སེམས་ཅན་མེད་པར་རྟོགས་གྱུར་པ། །དེ་ནི་ཀུན་འཛིན་ལ་གནས་པས། །མཁས་པས་ཡོངས་སུ་བསྟེན་པར་བྱ། །གང་ཞིག་མིག་ནི་སྐྱེ་ཟད་དང༌།།<line/>
ཡི་གེ་སྤངས་པ་རྟོགས་གྱུར་པ། །དེ་ནི་ཀུན་འཛིན་ལ་གནས་པས། །མཁས་པས་ཡོངས་སུ་བསྟེན་པར་བྱ། །གང་ཞིག་མིག་ནི་དབེན་པ་དང༌། །གནས་པ་མེད་པར་རྟོགས་<line/>
</page>
<page index="185" id="414A">༄༅། །གྱུར་པ༑ ༑དེ་ནི་ཀུན་འཛིན་ལ་གནས་པས། །མཁས་པས་ཡོངས་སུ་བསྟེན་པར་བྱ། །གང་ཞིག་མིག་གི་རང་བཞིན་ཉིད། །གནས་པ་མེད་<line/>
པར་རྟོགས་གྱུར་པ། །དེ་ནི་ཀུན་འཛིན་ལ་གནས་པས། །མཁས་པས་རབ་ཏུ་བསྟེན་པར་བྱ། །གང་ཞིག་མིག་ལ་འཇུག་མེད་དང༌། །གཟུགས་ཀྱི་མཚན་ཉིད་མི་རྟོགས་<line/>
པ༑ ༑དེ་ནི་ཀུན་འཛིན་ལ་གནས་པས། །མཁས་པས་ཡོངས་སུ་བསྟེན་པར་བྱ། །གང་ཞིག་མིག་ལ་སྐྱེ་མེད་དང༌། །རང་བཞིན་ཞི་བར་རྟོགས་གྱུར་པ། །དེ་ནི་ཀུན་འཛིན་<line/>
ལ་གནས་པས། །མཁས་པས་ཡོངས་སུ་བསྟེན་པར་བྱ། །གང་ཞིག་མིག་ནི་རང་བཞིན་གྱིས། །མིག་གི་མཚན་ཉིད་སྤངས་པས་ན། །སངས་རྒྱས་རྣམས་ཀྱིས་བསྔགས་<line/>
པ་དང༌། །བསྟན་དུ་མེད་པར་རྟོགས་གྱུར་པ། །དེ་ནི་ཀུན་འཛིན་ལ་གནས་པས། །མཁས་པས་ཡོངས་སུ་བསྟེན་པར་བྱ། །གང་ཞིག་མིག་ནི་རང་བཞིན་གྱིས། །མིག་<line/>
གི་མཚན་ཉིད་སྤངས་པས་ན། །སུ་ཡང་སེམས་ཤིང་འཛིན་པ་དང༌། །བཤད་དུ་མེད་པར་རྟོགས་གྱུར་པ། །དེ་ནི་ཀུན་འཛིན་ལ་གནས་པས། །མཁས་པས་ཡོངས་སུ་<line/>
བསྟེན་པར་བྱ། །དེ་བཞིན་གཟུངས་ཀྱི་ངོ་བོ་ཉིད། །ཡི་གེས་བརྗོད་བྱ་མ་ཡིན་པས། །ཕྱོགས་ཀྱང་ཡོད་པ་མ་ཡིན་ལ། །སེམས་ཀྱིས་ཀྱང་ནི་ཕྱིན་མི་འགྱུར། །ཆོས་དེ་ལ་ནི་<line/>
</page>
<page index="186" id="414B">དགའ་བ་མེད། །ཞེ་སྡང་ལ་ཡང་གནས་པ་མིན། །རི་རྒྱལ་བཞིན་དུ་མི་གཡོ་བས། །རྗོད་པར་བྱེད་ཀྱང་དམིགས་སུ་མེད། །ཀུན་འཛིན་ཡང་དག་ཡོད་མ་ཡིན། །བདག་ཀྱང་ཡོད་<line/>
པ་མ་ཡིན་ཏེ། །གལ་ཏེ་བདག་ནི་རང་བཞིན་སྟོང༌། །ཀུན་འཛིན་ཡང་ནི་ཡོད་མི་འགྱུར། །ཀུན་འཛིན་རང་བཞིན་སྟོང་ཡིན་ན། །བྱིས་པས་ཡོད་པར་རབ་ཏུ་བརྟགས། །ཡང་དག་<line/>
མ་ཡིན་བརྟགས་པས་ན། །མ་ཐོས་པར་ཡང་མྱ་ངན་བསྐྱེད། །གང་ཞིག་འདོད་དང་ཀུན་འཛིན་དང༌། །སྟོང་པ་ཉིད་དུ་རྣམ་རྟོག་པ། །རྟོག་པ་གཉིས་པོ་དེ་དག་ཀྱང༌། །མཐར་ནི་<line/>
གང་ཡང་དམིགས་མི་འགྱུར། །གལ་ཏེ་སྟོང་ཉིད་སྟོང་རྟོགས་ན། །ཀུན་འཛིན་དག་ཀྱང་ཡོད་མི་འགྱུར། །བྱང་ཆུབ་ཡན་ལག་བར་དག་དང༌། །ཏིང་འཛིན་དག་ཀྱང་སྟོང་པ་<line/>
ཡིན༑ ༑གང་ཞིག་ཀུན་འཛིན་སྟོང་ཉིད་དང༌། །ཏིང་འཛིན་དག་གི་བར་དག་དང༌། །རབ་ཏུ་རྟོགས་པར་གྱུར་ན་ནི། །མིག་ཀྱང་རབ་ཏུ་རྟོགས་པར་འགྱུར། །གང་ཞིག་མིག་ནི་ཟད་པའི་<line/>
མཐའ༑ ༑ཡང་དག་ཇི་བཞིན་རབ་རྟོགས་ན། །ཀུན་འཛིན་སྒོ་ནི་གང་ཡིན་པ། །མཐར་ནི་ཡོངས་སུ་རྫོགས་པར་བྱེད། །གང་ཞིག་མིག་ནི་སྐྱེ་བའི་མཐའ། །ཡང་དག་ཇི་བཞིན་རབ་<line/>
རྟོགས་ན། །ཀུན་འཛིན་སྒོ་ནི་གང་ཡིན་པ། །མཐར་ནི་ཡོངས་སུ་རྫོགས་པར་བྱེད། །གང་ཞིག་མིག་གི་མཐའ་ཡི་རྣམས། །ཡང་དག་ཇི་བཞིན་རབ་རྟོགས་ན། །ཀུན་འཛིན་སྒོ་ནི་<line/>
</page>
<page index="187" id="415A">༄༅། །གང་ཡིན་པ། །མཐར་ནི་ཡོངས་སུ་རྫོགས་པར་བྱེད། །གང་ཞིག་མིག་ནི་རབ་དབེན་པ། །ཡང་དག་ཇི་བཞིན་རབ་རྟོགས་ན། །ཀུན་འཛིན་སྒོ་ནི་གང་<line/>
ཡིན་པ༑ ༑མཐར་ནི་ཡོངས་སུ་རྫོགས་པར་བྱེད། །གང་ཞིག་མིག་གི་འཇུག་པ་དག །ཡང་དག་ཇི་བཞིན་རབ་རྟོགས་ན། །ཀུན་འཛིན་སྒོ་ནི་གང་ཡིན་པ། །མཐར་ནི་<line/>
ཡོངས་སུ་རྫོགས་པར་བྱེད། །གང་ཞིག་མིག་ནི་ཡོད་མིན་པ། །ཡང་དག་ཇི་བཞིན་རབ་རྟོགས་ན། །ཀུན་འཛིན་སྒོ་ནི་གང་ཡིན་པ། །མཐར་ནི་ཡོངས་སུ་རྫོགས་པར་བྱེད། །<line/>
གང་ཞིག་མིག་ནི་ཉེར་ཞི་བ། །ཡང་དག་ཇི་བཞིན་རབ་རྟོགས་ན། །ཀུན་འཛིན་སྒོ་ནི་གང་ཡིན་པ། །མཐར་ནི་ཡོངས་སུ་རྫོགས་པར་བྱེད། །གང་ཞིག་མིག་ནི་འགྱུར་བ་<line/>
ཡི༑ ༑ཟད་མཐའ་ཡང་དག་བཞིན་རྟོགས་པ། །ཀུན་འཛིན་སྒོ་ནི་གང་ཡིན་པ། །མཐར་ནི་ཡོངས་སུ་རྫོགས་པར་བྱེད། །གང་ཞིང་མིག་གི་འགྱུར་བ་ཡི། །སྐྱེ་མཐའ་ཡང་དག་<line/>
བཞིན་རྟོགས་ན། །ཀུན་འཛིན་སྒོ་ནི་གང་ཡིན་པ། །མཐར་ནི་ཡོངས་སུ་རྫོགས་པར་བྱེད། །གང་ཞིག་མིག་གི་འགྱུར་བ་ཡི། །མཐའ་ནི་ཡང་དག་བཞིན་རྟོགས་ན། །ཀུན་<line/>
འཛིན་སྒོ་ནི་གང་ཡིན་པ། །མཐར་ནི་ཡོངས་སུ་རྫོགས་པར་བྱེད། །གང་ཞིག་མིག་གི་འགྱུར་བ་ཡི། །རབ་དབེན་ཡང་དག་བཞིན་རྟོགས་ན། །ཀུན་འཛིན་སྒོ་ནི་གང་ཡིན་<line/>
</page>
<page index="188" id="415B">པ༑ ༑མཐར་ནི་ཡོངས་སུ་རྫོགས་པར་བྱེད། །གང་ཞིག་མིག་གི་འགྱུར་བ་ཡི། །འཇུག་པ་ཡང་དག་བཞིན་རྟོགས་ན། །ཀུན་འཛིན་སྒོ་ནི་གང་ཡིན་པ། །མཐར་ནི་ཡོངས་སུ་<line/>
རྫོགས་པར་བྱེད། །གང་ཞིག་མིག་གི་འགྱུར་བ་ཡི། །མེད་པ་ཡང་དག་བཞིན་རྟོགས་ན། །ཀུན་འཛིན་སྒོ་ནི་གང་ཡིན་པ། །མཐར་ནི་ཡོངས་སུ་རྫོགས་པར་བྱེད། །གང་ཞིག་མིག་<line/>
གི་འགྱུར་བ་དག །སྐྱེ་མེད་ཡང་དག་བཞིན་རྟོགས་ན། །ཀུན་འཛིན་སྒོ་ནི་གང་ཡིན་པ། །མཐར་ནི་ཡོངས་སུ་རྫོགས་པར་བྱེད། །གང་ཞིག་མིག་གི་འགྱུར་བ་ཡི། །ཉེར་ཞི་ཡང་<line/>
དག་བཞིན་རྟོགས་ན། །ཀུན་འཛིན་སྒོ་ནི་གང་ཡིན་པ། །མཐར་ནི་ཡོངས་སུ་རྫོགས་པར་བྱེད། །རྣ་བ་སྣ་ལྕེ་ལུས་དང་ཡིད། །ཡུལ་དྲུག་དང་ནི་འབྱུང་ཆེན་བཞི། །འཇིག་རྟེན་<line/>
སྐྱེ་བའི་མིང་གི་བར། །ཐམས་ཅད་དེ་བཞིན་སྦྱར་བར་བྱ། །གང་ཞིག་མིག་གི་སྔོན་མཐའ་འམ། །འགྱུར་དང་ཐ་དད་མཚན་ཉིད་མེད། །ལེན་དང་རྣམ་རྟོག་མེད་གྱུར་པ། །ཀུན་<line/>
འཛིན་སྒོ་ལ་གནས་པ་ཡིན། །གང་ཞིག་མིག་གི་ཟད་མཐའ་ལ། །འགྱུར་དང་ཐ་དད་མཚན་ཉིད་མེད། །ལེན་དང་རྣམ་རྟོག་མེད་གྱུར་པ། །ཀུན་འཛིན་སྒོ་ལ་གནས་པ་ཡིན། །<line/>
གང་ཞིག་མིག་གི་སྐྱེ་མཐའ་ལ། །འགྱུར་དང་ཐ་དད་མཚན་ཉིད་མེད། །ལེན་དང་རྣམ་རྟོག་མེད་གྱུར་པ། །ཀུན་འཛིན་སྒོ་ལ་གནས་པ་ཡིན། །གང་ཞིག་མིག་གི་མཐའ་དག་ལ། །<line/>
</page>
<page index="189" id="416A">༄༅། །འགྱུར་དང་ཐ་དད་མཚན་ཉིད་མེད། །ལེན་དང་རྣམ་རྟོག་མེད་གྱུར་པ། །ཀུན་འཛིན་སྒོ་ལ་གནས་པ་ཡིན། །གང་ཞིག་མིག་གི་ཉེར་ཞི་ལ། །འགྱུར་དང་ཐ་<line/>
དད་མཚན་ཉིད་མེད། །ལེན་དང་རྣམ་རྟོག་མེད་གྱུར་པ། །ཀུན་འཛིན་སྒོ་ལ་གནས་པ་ཡིན། །གང་ཞིག་མིག་གི་འཇུག་པ་ལ། །འགྱུར་དང་ཐ་དད་མཚན་ཉིད་མེད། །ལེན་དང་<line/>
རྣམ་རྟོག་མེད་གྱུར་པ། །ཀུན་འཛིན་སྒོ་ལ་གནས་པ་ཡིན། །གང་ཞིག་མིག་གི་མེད་པ་ལ། །འགྱུར་དང་ཐ་དད་མཚན་ཉིད་མེད། །ལེན་དང་རྣམ་རྟོག་མེད་གྱུར་པ། །ཀུན་འཛིན་སྒོ་<line/>
ལ་གནས་པ་ཡིན། །གང་ཞིག་མིག་གི་སྐྱེ་མེད་ལ། །འགྱུར་དང་ཐ་དད་མཚན་ཉིད་མེད། །ལེན་དང་རྣམ་རྟོག་མེད་གྱུར་པ། །ཀུན་འཛིན་སྒོ་ལ་གནས་པ་ཡིན། །གང་ཞིག་མིག་<line/>
གི་ཉེར་ཞི་ལ། །འགྱུར་དང་ཐ་དད་མཚན་ཉིད་མེད། །ལེན་དང་རྣམ་རྟོག་མེད་གྱུར་པ། །ཀུན་འཛིན་སྒོ་ལ་གནས་པ་ཡིན། །རྣ་བ་སྣ་ལྕེ་ལུས་དང་ཡིད། །ཡུལ་དྲུག་དང་ནི་འབྱུང་<line/>
ཆེན་བཞི། །འཇིག་རྟེན་སྐྱེ་བའི་མིང་གི་བར། །ཐམས་ཅད་དེ་བཞིན་སྦྱར་བར་བྱ། །འདོད་སྡང་གཏི་མུག་ང་རྒྱལ་ཆེ། །ཕྲག་དོག་གཡོ་སྒྱུ་སེར་སྣ་དང༌། །ཉེས་དམིགས་དྲི་མ་<line/>
ཟུག་རྔུ་དང༌། །ཆུ་བོ་དཀར་ནག་ལས་རྣམས་དང༌། །སྐྱེ་བ་མེད་དང་འགོག་མེད་དང༌། །འགྲོ་བ་མེད་དང་འོང་མེད་དང༌། །མི་གཡོ་ཐ་དད་མི་འགྱུར་དང༌། །བྱས་མིན་སྤྱོད་པ་མ་ཡིན་<line/>
</page>
<page index="190" id="416B">དང༌། །སྣང་མིན་མུན་པ་མ་ཡིན་དང༌། །འཇུག་མིན་ཆུ་བོ་སྤངས་པ་དང༌། །ཟག་པ་མེད་དང་གནས་མེད་དང༌། །འགྲོ་མིན་མི་འགྲོ་མ་ཡིན་དང༌། །ཡི་གེ་མ་ཡིན་དམིགས་མིན་དང༌། །འབྱུང་<line/>
བ་མ་ཡིན་འཇུག་མིན་དང༌། །ཡང་དག་མ་ཡིན་རྣམ་རྟོག་སོགས། །སྒོ་ནི་དྲུག་ཅུ་རྩ་གཉིས་རྣམས། །སོ་སོའི་དོན་དང་ཅི་རིགས་པར། །ཐམས་ཅད་དེ་བཞིན་སྦྱར་བར་བྱ། །གང་ཞིག་<line/>
མིག་གི་སྔོན་མཐའ་ཡི། །རབ་དང་ཐ་མའི་བར་ཤེས་ཤིང༌། །ལེན་དང་རྣམ་རྟོག་མེད་གྱུར་པ། །ཀུན་འཛིན་སྒོ་ལ་གནས་པ་ཡིན། །གང་ཞིག་མིག་གི་ཟད་མཐའ་ཡི། །རབ་དང་ཐ་<line/>
མའི་བར་ཤེས་ཤིང༌། །ལེན་དང་རྣམ་རྟོག་མེད་གྱུར་པ། །ཀུན་འཛིན་སྒོ་ལ་གནས་པ་ཡིན། །གང་ཞིས་མིག་གི་སྐྱེ་མཐའ་ཡི། །རབ་དང་ཐ་མའི་བར་ཤེས་ཤིང༌། །ལེན་དང་རྣམ་<line/>
རྟོག་མེད་གྱུར་པ། །ཀུན་འཛིན་སྒོ་ལ་གནས་པ་ཡིན། །གང་ཞིག་མིག་གི་མཐའ་དག་གི །རབ་དང་ཐ་མའི་བར་ཤེས་ཤིང༌། །ལེན་དང་རྣམ་རྟོག་མེད་གྱུར་པ། །ཀུན་འཛིན་སྒོ་ལ་<line/>
གནས་པ་ཡིན། །གང་ཞིག་མིག་གི་རབ་དབེན་པའི། །རབ་དང་ཐ་མའི་བར་ཤེས་ཤིང༌། །ལེན་དང་རྣམ་རྟོག་མེད་གྱུར་པ། །ཀུན་འཛིན་སྒོ་ལ་གནས་པ་ཡིན། །གང་ཞིག་མིག་གི་<line/>
འཇུག་པ་ཡི། །རབ་དང་ཐ་མའི་བར་ཤེས་ཤིང༌། །ལེན་དང་རྣམ་རྟོག་མེད་གྱུར་པ། །ཀུན་འཛིན་སྒོ་ལ་གནས་པ་ཡིན། །གང་ཞིག་མིག་ནི་མེད་པ་ཡི། །རབ་དང་ཐ་མའི་རབ་ཤེས་<line/>
</page>
<page index="191" id="417A">༄༅། །ཤིང༌། །ལེན་དང་རྣམ་རྟོག་མེད་གྱུར་པ། །ཀུན་འཛིན་སྒོ་ལ་གནས་པ་ཡིན། །གང་ཞིག་མིག་ནི་མི་སྐྱེ་བའི། །རབ་དང་ཐ་མའི་བར་ཤེས་ཤིང༌། །ལེན་<line/>
དང་རྣམ་རྟོག་མེད་གྱུར་པ། །ཀུན་འཛིན་སྒོ་ལ་གནས་པ་ཡིན། །གང་ཞིག་མིག་ནི་ཉེར་ཞི་བའི། །རབ་དང་ཐ་མའི་བར་ཤེས་ཤིང༌། །ལེན་དང་རྣམ་རྟོག་མེད་གྱུར་པ། །ཀུན་<line/>
འཛིན་སྒོ་ལ་གནས་པ་ཡིན། །རྣ་བ་སྣ་ལྕེ་ལུས་དང་ཡིད། །ཡུལ་དྲུག་དང་ནི་འབྱུང་ཆེན་བཞི། །འཇིག་རྟེན་སྐྱེ་བའི་མིང་གི་བར། །ཐམས་ཅད་དེ་བཞིན་སྦྱར་བར་བྱ། །ས་ལ་<line/>
འགྱུར་བ་མེད་པ་དང༌། །ལེན་དང་རྣམ་རྟོག་མེད་པར་ནི། །དེ་ལྟར་གང་ཞིག་རྟོགས་གྱུར་པ། །ཀུན་འཛིན་སྒོ་ནི་རྫོགས་པར་བྱེད། །ས་ནི་མི་སྐྱེ་འདུ་ཤེས་ཤིང༌། །ལེན་དང་<line/>
རྣམ་རྟོག་མེད་པར་ནི། །དེ་ལྟར་གང་ཞིག་རྟོགས་གྱུར་པ། །ཀུན་འཛིན་སྒོ་ནི་རྫོགས་པར་བྱེད། །ས་ནི་འགག་མེད་འདུ་ཤེས་ཤིང༌། །ལེན་དང་རྣམ་རྟོག་མེད་པར་ནི། །དེ་ལྟར་<line/>
གང་ཞིག་རྟོགས་གྱུར་པ། །ཀུན་འཛིན་སྒོ་ནི་རྫོགས་པར་བྱེད། །ས་ལ་འཇུག་པར་འདུ་ཤེས་ཤིང༌། །ལེན་དང་རྣམ་རྟོག་མེད་པར་ནི། །དེ་ལྟར་གང་ཞིག་རྟོགས་གྱུར་པ། །ཀུན་<line/>
འཛིན་སྒོ་ནི་རྫོགས་པར་བྱེད། །ས་ལ་ངེས་འབྱུང་འདུ་ཤེས་ཤིང༌། །ལེན་དང་རྣམ་རྟོག་མེད་པར་ནི། །དེ་ལྟར་གང་ཞིག་རྟོགས་གྱུར་པ། །ཀུན་འཛིན་སྒོ་ནི་རྫོགས་པར་བྱེད།།<line/>
</page>
<page index="192" id="417B">ས་ལ་སྨོན་མེད་འདུ་ཤེས་ཤིང༌། །ལེན་དང་རྣམ་རྟོག་མེད་པར་ནི། །དེ་ལྟར་གང་ཞིག་རྟོགས་གྱུར་པ། །ཀུན་འཛིན་སྒོ་ནི་རྫོགས་པར་བྱེད། །ས་ལ་གནས་མེད་འདུ་ཤེས་ཤིང༌། །འགྲོ་<line/>
བ་མེད་དང་འོང་མེད་དང༌། །མཐའ་མེད་དང་ནི་ཟད་མེད་དང༌། །མཚུངས་པར་ལྡན་དང་མཚུངས་མི་ལྡན། །མིང་དང་ཡི་གེ་བརྟགས་བྲལ་དང༌། །སོ་སོར་བརྟགས་དང་འཇུག་པ་དང༌།།<line/>
གཉེན་པོ་མི་མཐུན་ཕྱོགས་མེད་དང༌། །བརྗོད་དུ་མེད་ཅིང་བསྟན་མེད་དང༌། །རབ་དབེན་གནས་པ་མེད་པ་དང༌། །དྲན་པ་ཉེར་གཞག་ཡང་དག་སྤོང༌། །རྫུ་འཕྲུལ་རྐང་དང་དབང་པོ་སྟོབས། །<line/>
བྱང་ཆུབ་ཡན་ལག་མི་འཇིགས་ལམ། །དེ་ལྟར་ས་ཡི་ཆོས་རྣམས་ལ། །ལེན་དང་རྣམ་རྟོག་མེད་པར་ནི། །དེ་ལྟར་གང་ཞིག་རྟོགས་གྱུར་པ། །ཀུན་འཛིན་སྒོ་ནི་རྫོགས་པར་བྱེད། །གལ་<line/>
ཏེ་བདག་ལ་འཇུག་མེད་པས། །ལེན་དང་རྣམ་རྟོག་མེད་པར་ནི། །དེ་ལྟར་གང་ཞིག་རྟོགས་གྱུར་པ། །ཀུན་འཛིན་སྒོ་ནི་རྫོགས་པར་བྱེད། །གལ་ཏེ་བདག་ལ་འབྱུང་མེད་པས། །ལེན་དང་<line/>
རྣམ་རྟོག་མེད་པར་ནི། །དེ་ལྟར་གང་ཞིག་རྟོགས་གྱུར་པ། །ཀུན་འཛིན་སྒོ་ནི་རྫོགས་པར་བྱེད། །གལ་ཏེ་བདག་ལ་མཚན་མེད་པས། །ལེན་དང་རྣམ་རྟོག་མེད་པར་ནི། །དེ་ལྟར་གང་<line/>
ཞིག་རྟོགས་གྱུར་པ། །ཀུན་འཛིན་སྒོ་ནི་རྫོགས་པར་བྱེད། །གལ་ཏེ་བདག་ལ་སྨོན་མེད་པས། །ལེན་དང་རྣམ་རྟོག་མེད་པར་ནི། །དེ་ལྟར་གང་ཞིག་རྟོགས་གྱུར་པ། །ཀུན་འཛིན་སྒོ་ནི་<line/>
</page>
<page index="193" id="418A">༄༅། །རྫོགས་པར་བྱེད། །གལ་ཏེ་བདག་ལ་གནས་མེད་པས། །ལེན་དང་རྣམ་རྟོག་མེད་པར་ནི། །དེ་ལྟར་གང་ཞིག་རྟོགས་གྱུར་པ། །ཀུན་འཛིན་སྒོ་ནི་རྫོགས་པར་<line/>
བྱེད༑ ༑གལ་ཏེ་བདག་ལ་སྐྱེ་མེད་པས། །ལེན་དང་རྣམ་རྟོག་མེད་པར་ནི། །དེ་ལྟར་གང་ཞིག་རྟོགས་གྱུར་པ། །ཀུན་འཛིན་སྒོ་ནི་རྫོགས་པར་བྱེད། །གལ་ཏེ་བདག་ལ་འགག་མེད་<line/>
པས༑ ༑ལེན་དང་རྣམ་རྟོག་མེད་པར་ནི། །དེ་ལྟར་གང་ཞིག་རྟོགས་གྱུར་པ། །ཀུན་འཛིན་སྒོ་ནི་རྫོགས་པར་བྱེད། །གལ་ཏེ་བདག་ལ་ཡིག་མེད་པས། །ལེན་དང་རྣམ་རྟོག་མེད་པར་ནི།།<line/>
དེ་ལྟར་གང་ཞིག་རྟོགས་གྱུར་པ། །ཀུན་འཛིན་སྒོ་ནི་རྫོགས་པར་བྱེད། །གལ་ཏེ་བདག་ནི་ཡིག་བྲལ་བས། །ལེན་དང་རྣམ་རྟོག་མེད་པར་ནི། །དེ་ལྟར་གང་ཞིག་རྟོགས་གྱུར་པ།།<line/>
ཀུན་འཛིན་སྒོ་ནི་རྫོགས་པར་བྱེད། །མིག་གི་སྔོན་དང་ཕྱི་མཐའ་དང༌། །རྟག་ཆད་དག་ནི་སྤངས་པ་དང༌། །རྒྱུ་རྐྱེན་རང་བཞིན་སྟོང་པར་ནི། །འདྲེན་པས་ཐབས་ཀྱིས་བསྟན་རིག་བྱོས།།<line/>
གལ་ཏེ་ཆོས་ནི་སྟོན་པའི་ཚེ། །མིག་གི་མཚན་ཉིད་རྟོགས་བྱེད་ན། །དེ་ནི་མི་བདེན་རྟོགས་ཡིན་པས། །ཡང་དག་ཆོས་བསྟན་ཞེས་མི་བྱ། །གལ་ཏེ་ཆོས་ནི་སེམས་པའི་ཚེ། །<line/>
མིག་གི་མཚན་ཉིད་རྟོགས་བྱེད་ན། །དེ་ནི་མི་བདེན་རྟོགས་ཡིན་པས། །ཆོས་སེམས་པ་ཞེས་མི་བྱའོ། །གལ་ཏེ་ཆོས་ནི་སྒོམ་པའི་ཚེ། །མིག་གི་མཚན་ཉིད་རྟོགས་བྱེད་ན། །དེ་ནི་<line/>
</page>
<page index="194" id="418B">མི་བདེན་རྟོགས་ཡིན་པས། །ཆོས་སྒོམ་པ་ཞེས་མི་བྱའོ། །གང་ཞིག་མིག་གི་སྟོང་ཉིད་རྟོགས། །བྱང་ཆུབ་གཞོལ་བར་མི་བྱེད་ན། །སངས་རྒྱས་གང་ཟག་དེ་དག་ལ། །རྟག་ཏུ་མངོན་<line/>
སུམ་ཆོས་སྟོན་མཛད། །གལ་ཏེ་མིག་ནི་མ་རྟོགས་ན། །གཟུགས་ཀྱང་རྟོགས་པར་མི་འགྱུར་ལ། །གལ་ཏེ་མིག་ནི་རྟོགས་གྱུར་ན། །གཟུགས་ཀྱང་རབ་ཏུ་རྟོགས་པར་འགྱུར། །གལ་<line/>
ཏེ་མིག་ནི་རྟོགས་གྱུར་ན། །གཟུགས་ཀྱང་རབ་ཏུ་རྟོགས་འགྱུར་ལ། །གལ་ཏེ་གཟུགས་ནི་རྟོགས་གྱུར་ན། །མིག་ཀྱང་རབ་ཏུ་རྟོགས་པར་འགྱུར། །རྣ་བ་སྣ་ལྕེ་ལུས་དང་ཡིད། །ཡུལ་<line/>
དྲུག་དང་ནི་འབྱུང་ཆེན་བཞི། །འཇིག་རྟེན་སྐྱེ་བའི་མིང་གི་བར། །ཐམས་ཅད་དེ་བཞིན་སྦྱར་བར་བྱ། །གལ་ཏེ་ཆོས་ནི་སྟོན་པའི་ཚེ། །རྒྱུ་ཡི་མཚན་ཉིད་རྟོག་བྱེད་ན། །དེ་ནི་མི་བདེན་རྟོག་<line/>
ཡིན་པས། །ཆོས་སྟོན་པ་ཞེས་མི་བྱའོ། །གལ་ཏེ་ཆོས་ནི་སྟོན་པའི་ཚེ། །འབྲས་བུའི་མཚན་ཉིད་རྟོག་བྱེད་ན། །དེ་ནི་མི་བདེན་རྟོགས་ཡིན་པས། །ཆོས་སྟོན་པ་ཞེས་མི་བྱའོ། །གལ་<line/>
ཏེ་ཆོས་ནི་སྟོན་པའི་ཚེ། །ལམ་གྱི་མཚན་ཉིད་རྟོག་བྱེད་ན། །དེ་ནི་མི་བདེན་རྟོག་ཡིན་པས། །ཆོས་སྟོན་པ་ཞེས་མི་བྱའོ། །གལ་ཏེ་ཆོས་ནི་སྟོན་པའི་ཚེ། །སྟོང་པའི་མཚན་ཉིད་<line/>
རྟོག་བྱེད་ན། །དེ་ནི་མི་བདེན་རྟོག་ཡིན་པས། །ཆོས་སྟོན་པ་ཞེས་མི་བྱའོ། །གལ་ཏེ་ཆོས་ནི་སྟོན་པའི་ཚེ། །བསགས་པ་དག་ཏུ་རྟོག་བྱེད་ན། །དེ་ནི་མི་བདེན་རྟོག་ཡིན་པས། །ཆོས་<line/>
</page>
<page index="195" id="419A">༄༅། །སྟོན་པ་ཞེས་མི་བྱའོ། །གལ་ཏེ་ཆོས་ནི་སྟོན་པའི་ཚེ། །རྫས་ཀྱི་དངོས་པོར་རྟོག་བྱེད་ན། །དེ་ནི་མི་བདེན་རྟོག་ཡིན་པས། །ཆོས་སྟོན་པ་ཞེས་མི་བྱའོ། །གལ་<line/>
ཏེ་ཆོས་ནི་སྟོན་པའི་ཚེ། །མིག་གི་འཛིན་པར་རྟོག་བྱེད་ན། །དེ་ནི་མི་བདེན་རྟོག་ཡིན་པས། །ཆོས་སྟོན་པ་ཞེས་མི་བྱའོ། །མིག་ནི་ཤེས་པར་མ་གྱུར་ན། །འདོད་ཆགས་དག་ནི་<line/>
སྐྱེ་བར་འགྱུར། །གལ་ཏེ་མིག་ནི་ཤེས་གྱུར་ན། །འདོད་ཆགས་དག་ནི་སྐྱེ་མི་འགྱུར། །རྣ་བ་སྣ་ལྕེ་ལུས་དང་ཡིད། །ཡུལ་དྲུག་དང་ནི་འབྱུང་ཆེན་བཞི། །འཇིག་རྟེན་སྐྱེ་བའི་མིང་གི་<line/>
བར༑ ༑ཐམས་ཅད་དེ་བཞིན་སྦྱར་བར་བྱ། །གལ་ཏེ་ཆོས་ནི་སྟོན་པའི་ཚེ། །ཁམས་ནི་སྣ་ཚོགས་རྟོག་བྱེད་ན། །དེ་ནི་མི་བདེན་རྟོག་ཡིན་པས། །ཆོས་སྟོན་པ་ཞེས་མི་བྱའོ། །<line/>
ཡི་དམ་དག་ནི་མི་ཉམས་ཤིང༌། །ངོ་བོ་ཉིད་སྟོང་རྟོག་པ་དང༌། །ཏིང་འཛིན་སྒོ་རྣམས་ཐོབ་གྱུར་པ། །དེ་ནི་ཆོས་ལེགས་སྟོན་པར་འགྱུར། །ཡི་དམ་དག་ནི་མི་ཉམས་ཤིང༌། །མིག་<line/>
ལ་རྟོག་པ་སྤངས་པ་ནི། །རྣམ་རྟོག་མེད་པར་གྱུར་པའི་ཕྱིར། །དེས་ནི་ཆོས་ལེགས་སྟོན་པར་འགྱུར། །མིག་ཉིད་སྟོང་པར་མ་ཤེས་ན། །མིག་གི་རང་བཞིན་དག་ལ་རྨོངས། །འདི་ལྟར་<line/>
ཁོང་དུ་མ་ཆུད་ཕྱིར། །དེས་ནི་ཆོས་རྣམས་བསྟན་མི་བྱ། །གལ་ཏེ་མིག་ཉིད་སྟོང་ཤེས་ན། །མིག་གི་རང་བཞིན་ཤེས་པར་འགྱུར། །འདི་ལྟར་རབ་ཏུ་ཤེས་པའི་ཕྱིར། །དེ་ནི་ཆོས་<line/>
</page>
<page index="196" id="419B">རབ་བསྟན་པར་བྱ། །མིག་ཉིད་སྟོང་པར་མ་ཤེས་ན། །མིག་གི་རང་བཞིན་དག་ལ་རྨོངས། །འདི་ལྟར་ཁོང་དུ་མ་ཆུད་ཕྱིར། །དེ་ནི་ཆོས་རྣམས་བསྟན་མི་བྱ། །གལ་ཏེ་མིག་ཉིད་སྟོང་ཤེས་ན།།<line/>
ཚིག་གི་རང་བཞིན་ཤེས་པར་འགྱུར། །འདི་ལྟར་རབ་ཏུ་ཤེས་པའི་ཕྱིར། །དེས་ནི་ཆོས་རབ་བསྟན་པར་བྱ། །མིག་ཉིད་སྟོང་པར་མ་ཤེས་ན། །ཡི་གེའི་རང་བཞིན་དག་ལ་རྨོངས། །འདི་ལྟར་<line/>
ཁོང་དུ་མ་ཆུད་ཕྱིར། །དེས་ནི་ཆོས་རྣམས་བསྟན་མི་བྱ། །གལ་ཏེ་མིག་ཉིད་སྟོང་ཤེས་ན། །ཡི་གེའི་རང་བཞིན་ཤེས་པར་འགྱུར། །དེ་ལྟར་རབ་ཏུ་ཤེས་པའི་ཕྱིར། །དེ་ནི་ཆོས་རབ་བསྟན་<line/>
པར་བྱ༑ ༑མིག་ཉིད་སྟོང་པར་མ་ཤེས་ན། །མིག་གི་རང་བཞིན་དག་ལ་རྨོངས། །འདི་ལྟར་ཁོང་དུ་མ་ཆུད་ཕྱིར། །དེས་ནི་ཆོས་རྣམས་བསྟན་མི་བྱ། །གལ་ཏེ་མིག་ཉིད་སྟོང་ཤེས་ན། །<line/>
མིག་གི་རང་བཞིན་ཤེས་པར་འགྱུར། །འདི་ལྟར་རབ་ཏུ་ཤེས་པའི་ཕྱིར། །དེས་ནི་ཆོས་རབ་བསྟན་པར་བྱ། །མིག་ཉིད་སྟོང་པར་མ་ཤེས་ན། །གཟུགས་ཀྱི་རང་བཞིན་དག་ལ་རྨོངས། །འདི་<line/>
ལྟར་ཁོང་དུ་མ་ཆུད་ཕྱིར། །དེས་ནི་ཆོས་རྣམས་བསྟན་མི་བྱ། །གལ་ཏེ་མིག་ཉིད་སྟོང་ཤེས་ན། །གཟུགས་ཀྱི་རང་བཞིན་ཤེས་པར་འགྱུར། །འདི་ལྟར་རབ་ཏུ་ཤེས་པའི་ཕྱིར། །དེ་ནི་ཆོས་<line/>
རབ་བསྟན་པར་བྱ། །མིག་ཉིད་སྟོང་པར་མ་ཤེས་ན། །འཇིག་རྟེན་མཚན་གནས་རྟོགས་བྱེད་པས། །རྗེས་སུ་མཐུན་པ་ཁོ་ནར་ནི། །སེམས་ཅན་རྣམས་ནི་གདུལ་མི་ནུས། །མིག་གི་ཡོད་<line/>
</page>
<page index="197" id="420A">༄༅། །མེད་མ་རྟོགས་པར། །འཁོར་གྱི་ནང་དུ་ཆོས་སྟོན་པ། །དེ་ནི་རྙེད་ལ་གདུ་བས་ན། །ཐམས་ཅད་ཡིད་ཆེས་ལེན་མི་བྱེད། །མིག་གི་ཡོད་མེད་རྟོགས་གྱུར་ན། །<line/>
འཁོར་གྱི་ནང་དུ་ཆོས་སྟོན་པས། །དེས་ནི་མངོན་ཞེན་མེད་པས་ན། །ཐམས་ཅད་ཡིད་ཆེས་ལེན་པར་བྱེད། །མིག་ནི་སྟོང་པར་མ་རྟོགས་པར། །ཆོས་ཀྱི་སྟན་ལ་འདུག་ནས་ནི། །དཔེ་མང་<line/>
དག་གིས་རབ་བསྟན་ཀྱང༌། །ཐམས་ཅད་ཡིད་ཆེས་ལེན་མི་བྱེད། །གལ་ཏེ་མིག་ཉིད་སྟོང་ཤེས་ན། །ཆོས་ཀྱི་སྟན་ལ་འདུག་ནས་ནི། །དཔེ་རྣམས་ཀྱིས་ནི་སྟོན་བྱེད་ན། །ཐམས་ཅད་<line/>
ཡིད་ཆེས་ལེན་པར་བྱེད། །རྣ་བ་སྣ་ལྕེ་ལུས་དང་ཡིད། །ཡུལ་དྲུག་དང་ནི་འབྱུང་ཆེན་བཞི། །འཇིག་རྟེན་སྐྱེ་བའི་མིང་གི་བར། །ཐམས་ཅད་དེ་བཞིན་སྦྱར་བར་བྱ། །བཅོམ་ལྡན་<line/>
འདས་ཀྱིས་དེ་སྐད་ཅེས་བཀའ་སྩལ་ནས་ཟླ་འོད་གཞོན་ནུར་གྱུར་པ་དང༌། ལྷ་དང༌། མི་དང༌། ལྷ་མ་ཡིན་དང༌། དྲི་ཟར་བཅས་པའི་འཇིག་རྟེན་འཁོར་འདུས་པ་ཆེན་པོ་ཐམས་<line/>
ཅད་ཡི་རང་སྟེ། བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ།། །།འཕགས་པ་དཀོན་མཆོག་བརྩེགས་པ་ཆེན་པོ་ཆོས་ཀྱི་རྣམ་གྲངས་ལེའུ་<line/>
སྟོང་ཕྲག་བརྒྱ་པ་ལས། །འོད་ཟེར་ཀུན་ཏུ་བསྐྱེ་བའི་ལེའུ་སྟེ། བཅུ་གཅིག་པ་རྫོགས་སོ།།<line/>
</page>
</pageset>
<copyright>Copyright &#169; 2012 by the Asian Classics Input Project. All rights reserved.</copyright>
</text>
